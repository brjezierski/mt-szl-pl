<doc id="357825" url="https://pl.wikipedia.org/wiki?curid=357825" title="Guty-Bujno">
Guty-Bujno

Guty-Bujno – wieś w Polsce położona w województwie mazowieckim, w powiecie ostrowskim, w gminie Ostrów Mazowiecka.
W okresie okupacji niemieckiej w Polsce (1939-1945), w lasach okalających Guty-Bujno, Niemcy dokonali wielu masowych mordów na Polakach, Żydach i Rosjanach. Liczba pomordowanych wyniosła ok. 1800 osób. Wśród ofiar znajdowało się co najmniej 600 Polaków. W miejscu egzekucji położono pamiątkową płytę.
W raporcie sporządzonym 25 marca 1945 roku płk Władysław Liniarski ps. Mścisław, dowódca Okręgu Białystok ZWZ/AK melduje Naczelnemu Wodzowi: „NKWD i Berlingowcy stosują niesłychany terror na ludności polskiej. Grabieże, mordy, gwałty. Dnia 7 marca spalono wieś Guty, powiat Ostrów Mazowiecka. Ludność wymordowana, kobiety i dzieci, żywcem wrzucane w ogień”.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ostrowi Mazowieckiej.

</doc>
<doc id="357826" url="https://pl.wikipedia.org/wiki?curid=357826" title="Guty Duże">
Guty Duże

Guty Duże – wieś w Polsce położona w województwie mazowieckim, w powiecie makowskim, w gminie Czerwonka.
W latach 1954–1959 wieś należała i była siedzibą władz gromady Guty Duże, po jej zniesieniu w gromadzie Czerwonka. W latach 1975–1998 miejscowość administracyjnie należała do województwa ostrołęckiego.
Religia.
Wierni kościoła rzymskokatolickiego należą do parafii św. Małgorzaty w Gąsewie Poduchownym. We wsi znajduje się kaplica dojazdowa, mieszcząca się w budynku szkoły. 

</doc>
<doc id="357827" url="https://pl.wikipedia.org/wiki?curid=357827" title="Guty Małe">
Guty Małe

Guty Małe – wieś w Polsce położona w województwie mazowieckim, w powiecie makowskim, w gminie Czerwonka.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Małgorzaty w Gąsewie Poduchownym.

</doc>
<doc id="357828" url="https://pl.wikipedia.org/wiki?curid=357828" title="Guty Podleśne">
Guty Podleśne

Guty Podleśne – wieś w Polsce położona w województwie podlaskim, w powiecie kolneńskim, w gminie Grabowo. Leży nad Skrodą dopływem Pisy.
Na przełomie 1783/1784 wieś leżała w parafii Grabowo, dekanat wąsoski diecezji płockiej i była własnością pięciu rodzin szlacheckich: Bagińskiego, Czaplickiego, Chutkowskich, Gutowskich i Rakowskich. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Grabowie.

</doc>
<doc id="357830" url="https://pl.wikipedia.org/wiki?curid=357830" title="Guty Rożyńskie">
Guty Rożyńskie

Guty Rożyńskie (dawniej "Guty Różyńskie") – wieś w Polsce położona w województwie warmińsko-mazurskim, w powiecie ełckim, w gminie Prostki. W latach 1975–1998 miejscowość administracyjnie należała do województwa suwalskiego.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej).
Wieś służebna, lokowana w 1486 r. przez "Erazma von Reitzensteina" na 41 łanach na prawie magdeburskim z obowiązkiem jednej służby zbrojnej. Dobra położone w okolicy Rożyńska nad Jeziorem Borowym otrzymał "Jerzy Musik, Piotr Karczmarz" i "Brożej (Błażej?) Moelknecht". Wcześniej osada nosiła nazwę Boszkowy lub Boszkowo (Boskouy). W XVI w. zapisywana była także jako "Broβker".

</doc>
<doc id="357831" url="https://pl.wikipedia.org/wiki?curid=357831" title="Gzin">
Gzin

Gzin – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość administracyjnie należała do województwa bydgoskiego.
Położenie.
Miejscowość położona jest w gminie Dąbrowa Chełmińska, powiecie bydgoskim, na historycznej Ziemi Chełmińskiej. Wieś położona jest na skraju Wysoczyzny Chełmińskiej, na krawędzi zbocza Doliny Dolnej Wisły. W związku z tym topografia wsi jest urozmaicona. Na północnym skraju wysoczyzna przechodzi w głęboki parów, odwadniany przez strumień.
Nazwa.
Nazwę wsi wywodzi się od rzeczownika giez, oznaczającego dokuczliwego, gryzącego insekta, owada. W najstarszych źródłach pisanych, Gzin pojawia się jako: "Kysin", "Kschin", "Gzyne", "Gdzyn".
Charakterystyka.
Gzin jest miejscowością sołecką w gminie Dąbrowa Chełmińska. Przez obrzeża wsi przebiega linia kolejowa nr 209 Bydgoszcz Wschód – Brodnica z przystankiem kolejowym Gzin. Miejscowość z Czarżem łączy malownicza droga biegnąca zboczem doliny Wisły o deniwelacji sięgającej 50 m. U podnóża doliny znajduje się wieś zwana Gzinem Dolnym. Zlokalizowany jest tu m.in. zakład górniczy wydobywający piasek i żwir ze skarpy doliny Wisły.
Demografia.
Według Narodowego Spisu Powszechnego (III 2011 r.) Gzin liczył 611 mieszkańców. Jest czwartą co do wielkości miejscowością gminy Dąbrowa Chełmińska.
Przyroda i rekreacja.
Wieś położona jest na obszarze o wysokich walorach przyrodniczych. Jest otoczona dużym kompleksem leśnym. W bezpośrednim sąsiedztwie znajduje się rezerwat przyrody Linje, chroniący torfowisko, a pewnym oddaleniu trzy inne rezerwaty przyrody: Las Mariański, Wielka Kępa Ostromecka oraz Reptowo. W 2003 tereny otaczające wieś włączono w obszar Zespołu Parków Krajobrazowych Chełmińskiego i Nadwiślańskiego.
Szlaki turystyczne.
Przez Gzin przebiegają szlaki turystyczne:
Grodzisko.
Na zachód od miejscowości, około 500 m na południe od polnej drogi z Gzina do Czarża i na północ od drogi z Gzina do Czemlewa znajduje się grodzisko kultury łużyckiej z okresu halsztackiego i wczesnego okresu lateńskiego. Położone jest na północnym skraju wysoczyzny morenowej, przechodzącej w głęboki parów w zboczu doliny Wisły. Grodzisko ma wymiary 180 x 112 m, o wałach tworzących czworobok o wysokości 1–11 m. Badania archeologiczne przeprowadzono w latach 1968-1969 (J. Chudziakowa) i 1970-1972 (O. Romanowska-Grabowska). Odkryto warstwy kulturowe o miąższości od 3,9 do 5 m. Stwierdzono dwie fazy budowy wału: w pierwszej fazie konstrukcje drewniane uległy całkowitemu spaleniu, a następnie zasypano je warstwą piasku, co spowodowało poszerzenie wału w drugiej fazie. Wykopaliska odkryły również istnienie fosy od strony zachodniej. W majdanie (wnętrzu) grodzisko odsłonięto ok. 50 jam śmietnikowych z licznymi kośćmi zwierzęcymi i ludzkimi. Konstrukcje obronna miała prawdopodobnie formę osieku, który istniał tu jeszcze przed wzniesieniem osady obronnej, potem grodu warownego z załogą. Zniszczenie grodu wiązało się z najazdem Scytów (500 lat p.n.e.) lub później Prusów.
Domostwa półziemiankowe koncentrowały się wokół wału, tworząc pośrodku pusty plac. Wśród znalezisk znajdowały się narzędzia żelazne, ozdoby brązowe oraz znaczne ilości przedmiotów wykonanych z kości i poroży. Nie zarejestrowano znalezisk z okresu prasłowiańskiego.
W latach 60. XX wieku w Gzinie znaleziono duży skarb monetarny w Polsce (monety z czasów Zygmunta III Wazy).
Dawne cmentarze.
Na terenie wsi zlokalizowany jest nieczynny cmentarz ewangelicki.
Historia.
Nazwę miejscowości ("Gzyne") wymieniono 5 sierpnia 1222 roku w akcie nadania przez księcia Konrada Mazowieckiego rozległych posiadłości w ziemi chełmińskiej na rzecz biskupa misyjnego Prus Chrystiana. Z 1405 roku znany jest ze źródeł pisanych rycerz Mikołaj z Gzina. W 1408 w wyniku zamiany gruntów wieś dostaje się we własność kapituły chełmińskiej, a w 1505 – biskupstwa chełmińskiego. Od drugiej połowy XVI w. Gzin stanowił własność szlachecką Działyńskich. W I połowie XVII w. właścicielem był starosta bratiański Paweł Jan Działyński, późniejszy wojewoda pomorski. Po katastrofalnych zniszczeniach w wyniku wojen szwedzkich wieś zasiedlono na nowo w ustroju czynszowym, opartym na długoterminowej dzierżawie. W 1772 w wyniku I rozbioru Polski szlachecka własność ziemi w Gzinie przeszła pod zarząd pruski. W 1823 na podstawie pruskiej ustawy uwłaszczeniowej nastąpiła separacja gruntów chłopskich i folwarcznych. Własność dworska należała do Józefa Stefańskiego, którego łączny majątek sięgał 1172 ha wraz z folwarkami: Kijewo Szlacheckie (242 ha), Klęczkowo (312 ha), Kosowizna (175 ha), Lisewo (113 ha) . W 1881 we wsi istniało 20 budynków, w tym 9 mieszkalnych. Miejscowość zamieszkiwały 144 osoby, w tym 124 katolików. Przeważali mało- i średniorolni chłopi. W 1945 roku własność dworską w Gzinie przejął Skarb Państwa, a większość gruntów w wyniku reformy rolnej rozparcelowano.

</doc>
<doc id="357832" url="https://pl.wikipedia.org/wiki?curid=357832" title="Gzowice-Folwark">
Gzowice-Folwark

Gzowice-Folwark – wieś w Polsce położona w województwie mazowieckim, w powiecie radomskim, w gminie Jedlnia-Letnisko.
W latach 1945–1975 miejscowość administracyjnie należała do województwa kieleckiego, następnie w latach 1975-1998 do województwa radomskiego.
Wierni Kościoła rzymskokatolickiego należą do parafii św. Józefa Oblubieńca Najświętszej Maryi Panny w Jedlni-Letnisku.

</doc>
<doc id="357833" url="https://pl.wikipedia.org/wiki?curid=357833" title="Gzowice-Kolonia">
Gzowice-Kolonia

Gzowice-Kolonia – wieś w Polsce położona w województwie mazowieckim, w powiecie radomskim, w gminie Jedlnia-Letnisko.
W latach 1945–1975 miejscowość administracyjnie należała do województwa kieleckiego, następnie w latach 1975-1998 do województwa radomskiego.
Wierni Kościoła rzymskokatolickiego należą do parafii św. Józefa Oblubieńca Najświętszej Maryi Panny w Kuczkach.

</doc>
<doc id="357834" url="https://pl.wikipedia.org/wiki?curid=357834" title="Gzów">
Gzów

Gzów – wieś w Polsce położona w województwie łódzkim, w powiecie skierniewickim, w gminie Słupia.
W latach 1975–1998 miejscowość administracyjnie należała do województwa skierniewickiego.

</doc>
<doc id="357851" url="https://pl.wikipedia.org/wiki?curid=357851" title="Araukaria">
Araukaria

Araukaria, igława ("Araucaria" Juss.) – rodzaj drzew iglastych z rodziny araukariowatych. Obejmuje 19 gatunków. Dwa gatunki rosną w południowej części Ameryki Południowej, pozostałe we wschodniej Australii, na Nowej Gwinei i Nowej Kaledonii. Drzewa są wiecznozielone, dwupienne (rzadko jednopienne) i wyróżniają się regularnym pokrojem.
Nazwa rodzaju pochodzi od Indian Araukanów, rdzennych mieszkańców Chile, których tereny porastały drzewa tego rodzaju. Nasiona araukarii chilijskiej są jadalne i spożywane przez tubylców. Jadalne są także nasiona innych gatunków (np. araukarii Bidwilla i brazylijskiej). Niektóre gatunki dostarczają wartościowego drewna. Uprawiane są też jako rośliny ozdobne. W klimacie umiarkowanym popularną rośliną pokojową jest araukaria wyniosła. Jedynym gatunkiem możliwym do uprawy w gruncie w tej strefie jest araukaria chilijska (młode rośliny wymagają jednak ochrony przed mrozem).
Biologia.
Kwiaty są wiatropylne. Szyszki dojrzewają dopiero w drugim lub trzecim roku, po czym rozpadają się. Nasiona kiełkują epigeicznie lub hipogeicznie.
Systematyka i pochodzenie.
Współcześnie o ograniczonym rozprzestrzenieniu, natomiast dawniej rośliny z tego rodzaju odgrywały znaczącą rolę w lasach, zwłaszcza w czasie jury.
Jest to jeden z trzech współczesnych rodzajów z rodziny araukariowatych ("Araucariaceae"). Wyróżnia się w jego obrębie 19 gatunków łączonych w dwie sekcje:

</doc>
<doc id="357852" url="https://pl.wikipedia.org/wiki?curid=357852" title="Górki-Grubaki">
Górki-Grubaki

Górki-Grubaki – wieś w Polsce położona w województwie mazowieckim, w powiecie węgrowskim, w gminie Korytnica.
W latach 1975–1998 miejscowość administracyjnie należała do województwa siedleckiego. 
W miejscowości urodzili się
Wierni kościoła rzymskokatolickiego należą do parafii św. Wawrzyńca w Korytnicy.

</doc>
<doc id="357853" url="https://pl.wikipedia.org/wiki?curid=357853" title="Górki-Izabelin">
Górki-Izabelin

Górki-Izabelin – wieś w Polsce położona w województwie mazowieckim, w powiecie grójeckim, w gminie Mogielnica.
W latach 1975–1998 miejscowość administracyjnie należała do województwa radomskiego.
Na terenie wsi znajduje się nieczynna stacja kolejowa Mogielnica z układem bocznic i torów mijankowych i niegdyś dużymi magazynami GS. 
Przez wieś przebiega droga wojewódzka 728.

</doc>
<doc id="357854" url="https://pl.wikipedia.org/wiki?curid=357854" title="Górki-Kolonia (województwo mazowieckie)">
Górki-Kolonia (województwo mazowieckie)

Górki-Kolonia – część wsi Kozłów w Polsce położona w województwie mazowieckim, w powiecie garwolińskim, w gminie Parysów.
Do 31.12.2012 samodzielna wieś.
W latach 1975–1998 Górki-Kolonia administracyjnie należały do województwa siedleckiego.

</doc>
<doc id="357855" url="https://pl.wikipedia.org/wiki?curid=357855" title="Górki Napękowskie">
Górki Napękowskie

Górki Napękowskie – wieś w Polsce położona w województwie świętokrzyskim, w powiecie kieleckim, w gminie Bieliny.
Informacje ogólne.
W latach 1975–1998 miejscowość administracyjnie należała do województwa kieleckiego.
Górki Napękowskie dzielą się na: Górki, Kepy, Podkamień.
Górki Napękowskie liczą ok. 55 domów. Sąsiadują (drogami dojazdowymi) z trzema miejscowościami: od północy z Bielinami, od południa z Napękowem, natomiast od zachodu ze Skorzeszycami.
Wieś leży w otulinie Świętokrzyskiego Parku Narodowego i Cisowsko-Orłowińskiego Parku Krajobrazowego
Historia.
Pierwszy murowany dom został wybudowany ok. 1965 roku. Wieś zelektryfikowano dość późno, bo dopiero w 1974 roku. Pierwszy telefon zadzwonił ok. 1988 roku, linię telefoniczną dla wszystkich mieszkańców podłączono w 1996 roku. Około 1994 roku założono wodociąg.
Dojazd drogą powiatową do tej miejscowości jest od 1985 roku, wtedy to polną drogę wyłożono kamieniem, a nawierzchnię pokryto asfaltem w 1987 roku. Droga gminna Górki Napękowskie – Skorzeszyce została wyremontowana w 2009 roku.
Dawniej we wsi była cegielnia.

</doc>
<doc id="357857" url="https://pl.wikipedia.org/wiki?curid=357857" title="Górki Pierwsze">
Górki Pierwsze

Górki Pierwsze – wieś w Polsce położona w województwie mazowieckim, w powiecie gostynińskim, w gminie Gostynin. Przez miejscowość przepływa niewielka rzeka Rakutówka, dopływ Lubienki.
W latach 1975–1998 miejscowość administracyjnie należała do województwa płockiego.

</doc>
<doc id="357858" url="https://pl.wikipedia.org/wiki?curid=357858" title="Górki Zagajne">
Górki Zagajne

Górki Zagajne (niem. "Gurki Zagajne", od 1907 "Gurkingen") – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Nazwa.
Źródła etymologiczne nie wyjaśniły jednoznacznie pochodzenia nazwy „Górki Zagajne”. W 1577 roku były wymienione w parafii Brzyskorzystew, jako „Górki Kotlarowe”. Pochodzenie nazwy można również wiązać ze staropolskim określeniem osady „za gajem”. Najprawdopodobniej nazwa wywodzi się od właścicieli tej miejscowości, rodziny Górków.
Położenie.
Wieś położona na średniowiecznym trakcie Żnin – Kcynia, 15 km od Żnina i 14 km od Kcyni.
Historia.
Okolice Górek Zagajnych należą do najstarszych obszarów osadnictwa na Pałukach. W bliskiej okolicy udokumentowane są archeologiczne osady słowiańskie-Chraplewo i Sobiejuchy, dalej Biskupin. W pobliżu przebiegał również antyczny handlowy szlak bursztynowy, łączący południe Europy z Bałtykiem.
Obszar ziemski Górek Zagajnych wchodził w skład wzmiankowanej prowincji żnińskiej (Znein), wymienionej w 1136 roku w bulli gnieźnieńskiej. Na przełomie XII i XIII wieku Górki Zagajne były własnością księcia wielkopolskiego Władysława III Laskonogiego (1165-1231). W 1235 roku były własnością księcia wielkopolskiego Władysława Odonica (1190-1239). Później należały do rodów: Dryjów, Sobiejuchów, Dołęgów i Górków. W XIX wieku wieś była w posiadaniu rodziny Sulerzyńskich.
Po II rozbiorze Polski w 1793 roku Górki Zagajne znalazły się w zaborze pruskim. W okresie od 1871 roku do początku XX wieku na terenie Górek Zagajnych i przyległych miejscowości nastąpił ożywiony rozwój gospodarczy. Zbudowano sieć dróg bitych, przeprowadzono prace melioracyjne, zbudowano kolej wąskotorową łączącą Górki Zagajne z cukrownią w Żninie.
W 1900 roku rodzina Sulerzyńskich sprzedała Górki Zagajne niemieckiej Komisji Kolonizacyjnej, która podzieliła zakupiony majątek na 52 gospodarstwa. Osadzono na nich niemieckich osadników, pochodzących głównie spod Hanoweru. Niemcy zmienili w 1907 roku nazwę miejscowości na Gurkingen. Po I wojnie światowej, rezultatem traktatu wersalskiego z 1919 roku rozpoczął się w Górkach Zagajnych sukcesywny proces osadnictwa polskiego. Trwał on do końca 1945 roku. W 1926 roku z inicjatywy i wsparcia finansowego znanej rodziny Odrowąż-Pieniążków zbudowano w Górkach Zagajnych polską szkołę.
Głównym źródłem utrzymania mieszkańców Górek Zagajnych jest wysoko wydajna produkcja rolno-hodowlana. Aktywną działalność społeczno-kulturalną w Górkach Zagajnych prowadzą: Dom Rolnika, Stowarzyszenie Kobiet Wiejskich oraz Ochotnicza Straż Pożarna.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 220 mieszkańców. Jest dziewiętnastą co do wielkości miejscowością gminy Kcynia.
Znane osoby.
Z Górkami Zagajnymi związani są:

</doc>
<doc id="357859" url="https://pl.wikipedia.org/wiki?curid=357859" title="Clyde Drexler">
Clyde Drexler

Clyde Austin Drexler (ur. 22 czerwca 1962 w Nowym Orleanie) – amerykański koszykarz, występujący na pozycji rzucającego obrońcy, członek Koszykarskiej Galerii Sław, mistrz olimpijski (1992) i mistrz NBA (1995), zawodnik Portland Trail Blazers (11 sezonów) i Houston Rockets (4 sezony). W 1996 znalazł się na liście 50 najlepszych koszykarzy w historii NBA ogłoszonej z okazji 50 lecia ligi.
Kariera.
Studiował na Uniwersytecie Houston, gdzie m.in. razem z Hakeemem Olajuwonem był członkiem bractwa koszykarskiego – "Phi Slama Jamma". Wraz z drużyną akademicką dotarł do Finałów NCAA 1983 roku, gdzie jednak przegrali z NC State Wolfpack 54–52.
Po trzech latach studiów postanowił zgłosić się do Draftu NBA 1983 roku, gdzie został wybrany z numerem 14 przez Portland Trail Blazers. 
W sezonie 1984/1985 zajął ex aequo drugie miejsce w głosowaniu na najlepszego „szóstego” zawodnika ligi.
Wraz z Trail Blazers dotarł do Finałów NBA w 1990 i 1992 roku. Był członkiem "„Dream Teamu”" – drużyny olimpijskiej USA na Letnie igrzyska olimpijskie w 1992 roku, która zdobyła złoty medal.
Po zakończeniu rozgrywek 1991/1992 zajął drugie miejsce w głosowaniu na MVP sezonu.
Po 11 sezonach w barwach Blazers został wymieniony do Houston Rockets, którzy rok wcześniej zdobyli mistrzostwo NBA. W kolejnym sezonie Rockets z Drexlerem w składzie ponownie zdobyli mistrzostwo, pokonując w finale Orlando Magic 4:0. Karierę zakończył po sezonie 1997/98.
Po zakończeniu kariery podjął się pracy trenera drużyny koszykarskiej swej Alma Mater – Uniwersytetu Houston, którą zakończył po dwóch latach (w 2000).
W 1996 znalazł się na liście 50 najlepszych koszykarzy w historii NBA ogłoszonej z okazji 50 lecia ligi, w 2004 zaś został członkiem Koszykarskiej Galerii Sław. Numer 22, z którym grał Drexler, został zastrzeżony zarówno przez Rockets, jak i Trail Blazers.
Jest jednym z kilku graczy w historii NBA, którzy w przeciągu całej kariery zanotowali łącznie co najmniej 20 000 punktów, 6000 zbiórek i 6000 asyst (przed nim dokonali tego wyłącznie Oscar Robertson i John Havlicek).
Film.
W 1987 pojawił się w jednym z odcinków serialu Świat według Bundych. W 2006 wystąpił w filmie Magiczne buty 2.

</doc>
<doc id="357860" url="https://pl.wikipedia.org/wiki?curid=357860" title="Górka-Zabłocie">
Górka-Zabłocie

Górka-Zabłocie – wieś w Polsce położona w województwie lubelskim, w powiecie hrubieszowskim, w gminie Mircze.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Mircze. Według Narodowego Spisu Powszechnego (III 2011 r.) liczyła 185 mieszkańców i była 18. co do wielkości miejscowością gminy Mircze.

</doc>
<doc id="357861" url="https://pl.wikipedia.org/wiki?curid=357861" title="Grabowo-Skorupki">
Grabowo-Skorupki

Grabowo-Skorupki – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.
Przez miejscowość przepływa Ulatówka, niewielka rzeka dorzecza Narwi, dopływ Orzyca.

</doc>
<doc id="357862" url="https://pl.wikipedia.org/wiki?curid=357862" title="Grabowo Wielkie">
Grabowo Wielkie

Grabowo Wielkie – wieś w Polsce położona w województwie mazowieckim, w powiecie przasnyskim, w gminie Krasne. Leży nad Pełtą.
W latach 1975–1998 miejscowość administracyjnie należała do województwa ciechanowskiego.

</doc>
<doc id="357864" url="https://pl.wikipedia.org/wiki?curid=357864" title="Grabów nad Wisłą">
Grabów nad Wisłą

Grabów nad Wisłą – wieś w Polsce położona w województwie mazowieckim, w powiecie zwoleńskim, w gminie Przyłęk.
Wbrew nazwie, Grabów nad Wisłą nie leży nad Wisłą, lecz 3 km na zachód od niej. Dopełnienie „nad Wisłą" miało na celu odróżnienie jej od pobliskiego Grabowa nad Pilicą, kiedy to obie miejscowości (i pochodne od nich gminy Grabów nad Wisłą i Grabów nad Pilicą) należały do powiatu kozienickiego.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Fatimskiej w Ługach.
Historia.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. Do 1954 roku siedziba gminy Grabów nad Wisłą. 
Powstanie wsi Grabów nad Wisłą datuje się na rok 1425 kiedy to król Władysław Jagiełło podróżował po terenach południowego Mazowsza. W Grabowie nad Wisłą ma siedzibę Rolniczy Zakład Doświadczalny Instytutu Uprawy, Nawożenia i Gleboznawstwa w Puławach. W miejscowości znajduje się zabytkowa kaplica św. Zofii, nekropolia rodziny Lenkiewiczów. Obecnie spełnia ona rolę kościoła. Do niedawna w Grabowie nad Wisłą znajdowały się ruiny dworku rodziny Lenkiewiczów. W Grabowie nad Wisłą działają Publiczna Szkoła Podstawowa im. Haliny Mirosławskiej oraz Filia Gminnej Biblioteki Publicznej w Przyłęku. Miejscowość liczy ok. 480 mieszkańców.

</doc>
<doc id="357865" url="https://pl.wikipedia.org/wiki?curid=357865" title="Grabów Szlachecki">
Grabów Szlachecki

Grabów Szlachecki – wieś w Polsce położona w województwie lubelskim, w powiecie ryckim, w gminie Nowodwór.
W latach 1954–1972 wieś należała i była siedzibą władz gromady Grabów Szlachecki. W latach 1975–1998 miejscowość należała administracyjnie do ówczesnego województwa lubelskiego.
Grabów Szlachecki jest siedzibą rzymskokatolickiej parafii pod wezwaniem Przemienienia Pańskiego erygowanej w 2014 roku.

</doc>
<doc id="357866" url="https://pl.wikipedia.org/wiki?curid=357866" title="Dolne Grądy">
Dolne Grądy

Dolne Grądy – wieś w Polsce położona w województwie wielkopolskim, w powiecie wrzesińskim, w gminie Pyzdry.
W latach 1975–1998 miejscowość administracyjnie należała do województwa konińskiego.

</doc>
<doc id="357867" url="https://pl.wikipedia.org/wiki?curid=357867" title="Grądy-Michały">
Grądy-Michały

Grądy-Michały – wieś w Polsce położona w województwie podlaskim, w powiecie kolneńskim, w gminie Grabowo.
Prywatna wieś szlachecka "Grędy-Michały" położona była w drugiej połowie XVI wieku w powiecie wąsoskim ziemi wiskiej województwa mazowieckiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Wąsoszu.

</doc>
<doc id="357868" url="https://pl.wikipedia.org/wiki?curid=357868" title="Grądy-Woniecko">
Grądy-Woniecko

Grądy-Woniecko – osada w Polsce położona w województwie podlaskim, w powiecie zambrowskim, w gminie Rutki. W latach 1975–1998 miejscowość administracyjnie należała do województwa łomżyńskiego. Nazwa miejscowości pochodzi ze zlepku nazw miejscowości Grądy i kolonii Woniecko, położonej nad rzeką Narew. W latach 60. XX-wieku rozpoczęto proces osuszania lokalnych licznych torfowisk.
Historia.
Prehistoria i starożytność.
W pobliżu miejscowości znajdują się tereny archeologiczne. Na wydmach nad rzeką Narew zlokalizowany jest bardzo istotny obszar badań archeologicznych. Odnaleziono tam ślady m.in. kultury mezolitycznej.
Okres powstania styczniowego.
W lipcu 1863 r. po bitwie pod Sieburczynem, kosynierzy z oddziału pułkownika Józefa Konstantego Ramotowskiego ps. Wawer przybyli do Grądów-Woniecka na kilkudniowy odpoczynek. W tym czasie reperowano broń (głównie w kuźni we wsi Ruś). W okolicy Grądów, miejscu zwanym „Kościółkiem” pochowano w zbiorowej, anonimowej mogile poległych pod Sieburczynem powstańców. Miejsce zostało upamiętnione przez proboszcza miejscowej parafii krzyżem.
II Rzeczpospolita.
W latach dwudziestolecia międzywojennego wieś znajdowała się w miejscu obecnie istniejącej remizy strażackiej. Rozciągała się od budynku kotłowni po dzisiejsze ogródki działkowe. Głównym zajęciem ludności w tamtym czasie była uprawa ziemi, pasterstwo bydła oraz eksploatacja pokładów torfu opałowego.
W latach 1921–1925 wieś i folwark leżały w województwie białostockim, w powiecie łomżyńskim i gminie Kossaki-Rutki, a od 1925 w gminie Rutki.
Według Powszechnego Spisu Ludności z 1921 roku:
Miejscowości należały do parafii rzymskokatolickiej w Wiźnie. Podlegała ona pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Rutkach-Kossakach.
Okres II wojny światowej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Wiosną 1944 r. w bezpośredniej okolicy tzw. „Kościółka” została utworzona jedna z trzech baz (dwie pozostałe powstały w Olszynie Pniewskiej oraz na Uroczysku Kobielne), z której miały operować oddziały partyzanckie. Działania te były elementem akcji „Burza”, w Okręgu Białystok, w Inspektoracie Łomżyńskim AK realizowanym przez 33 pułk piechoty AK dowodzony przez kpt. rez. Stanisława Cieślewskiego „Lipca”. Głównym zadaniem było zabezpieczenie mostów na rzece Narew w okolicach Wizny i Bronowa.
Polska Ludowa.
W roku 1958 podjęto decyzję o zlokalizowaniu w Grądach Państwowego Przedsiębiorstwa Gospodarki Rolnej (PPGR) „Wizna” wcielając w jego obszar ponad półtora tysiąca hektarów okolicznych łąk i pastwisk, jak również nieużytki bagienne. Większość z tych ziem należała niegdyś do rolników z okolicznych miejscowości, odebrane im na mocy reformy rolnej. Ze względu na podmokłe torfowiska i bagna duży odsetek tych ziem nie był użytkowany rolniczo wcale lub tylko sporadycznie.
Prowadzona na początku lat 60. melioracja i regulacja stosunków wodnych w tym rejonie umożliwiła szersze wykorzystanie rolnicze tych ziem. Pierwotna lokalizacja PGR przewidziana była bezpośrednio w okolicach Wizny, jednak ze względu na sprzeciw okolicznych rolników i ich przywiązanie do ziemi, odstąpiono od tego planu na rzecz Grądów.
III Rzeczpospolita.
W wyniku transformacji systemowej i odejściu państwa od polityki centralnie sterowanej PGR w Grądach został zlikwidowany. Przez brak miejsc pracy we wsi znacząco zwiększyło się bezrobocie. W 1996 roku został powołany w Grądach zakład karny o złagodzonym rygorze, którego oficjalne otwarcie miało miejsce w 1999 roku. Placówka posiada miejsce dla 225 osadzonych. Przewidywano rozbudowę istniejącego zakładu penitencjarnego (zaadaptowanego z byłego hotelu robotniczego) o jeszcze jeden oddział, która była planowana na rok 2008. Ostatecznie plany nie zostały zrealizowane. Ośrodek kultury otwarty w czasach funkcjonowania PGR-u został przekształcony na zakład mechanicznego rozbioru drobiu.
Parafia.
W miejscowości znajduje się kościół, który jest siedzibą parafii Miłosierdzia Bożego erygowanej 24 października 1999 r. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Zambrów.

</doc>
<doc id="357869" url="https://pl.wikipedia.org/wiki?curid=357869" title="Heather Angel">
Heather Angel

Heather Grace Angel (ur. 9 lutego 1909 w Oksfordzie, Anglia, zm. 13 grudnia 1986 w Santa Barbara, Kalifornia) – brytyjska aktorka filmowa.

</doc>
<doc id="357872" url="https://pl.wikipedia.org/wiki?curid=357872" title="Góra Świętego Jana (wieś)">
Góra Świętego Jana (wieś)

Góra Świętego Jana – wieś (dawniej miasto) w Polsce położona w województwie małopolskim, w powiecie limanowskim, w północnej części gminy Jodłownik.
Góra Świętego Jana uzyskała lokację miejską w 1417 roku, zdegradowana przed 1500 rokiem. Wieś duchowna Szczyrzycka Góra, własność opactwa cystersów szczyrzyckich położona była w drugiej połowie XVI wieku w powiecie szczyrzyckim województwa krakowskiego. W latach 1975–1998 miejscowość administracyjnie należała do województwa nowosądeckiego. Integralne części miejscowości: Kałuże, Pawłówki, Plac, Pobręczyn, Słotwina.
Nazwa wsi.
Istnieje legenda, dotycząca Góry Świętego Jana. W czasach, kiedy przez okoliczne szczyty (m.in. Ciecień, Grodzisko) prowadził kupiecki szlak bursztynowy z południa Europy, na górze Grodzisko wybudowany był gród. Podróżujący ówcześni monarchowie często się tam zatrzymywali na odpoczynek. Podczas jednego takiego postoju, król Polski, obserwując panoramę z Grodziska, podziwiał Beskid Wyspowy. Patrząc na pobliską górkę, stwierdził, iż przypomina mu ściętą głowę św. Jana Chrzciciela. Stąd też przyjęła się nazwa dla obecnej wioski powstałej na górze.
Historia.
Prawdopodobnie w I połowie XII wieku powstała parafia w oparciu o kościółek w Górze Świętego Jana. Niewykluczone jest, że założycielami kościółka byli benedyktyni z Tyńca. Kres grodów, a być może i pierwotnego kościoła w Górze Świętego Jana położyli Tatarzy (Mongołowie). Nie ma pewności, kiedy się to stało, prawdopodobny jest rok 1259. W roku 1417 król Władysław Jagiełło podjął próbę założenia na gruntach Góry św. Jana królewskiego miasta i nadał wiosce przywileje oparte na prawie magdeburskim. Miasto w Górze św. Jana jednak nie powstało. Nie są jasne okoliczności, dla których mieszkańcy nie wykorzystali tej szansy. Odwiedzający dziś wioskę turyści mogą zwrócić uwagę na kształt jej centrum: charakterystyczny dla architektury miasta rynek wioski ma elementy wciąż przypominające o tym niewykorzystanym przywileju.
W grudniu 1914 roku w okolicach miejscowości wojska austriacki i rosyjskie toczyły ciężkie walki podczas bitwy pod Limanową.
W dzisiejszych czasach Góra Świętego Jana słynie z nowoczesnych sadów jabłoniowych. Rozwinęły się one w okolicach wsi ze względu na występujący tu specyficzny mikroklimat. Góra św. Jana wspólnie z rejonem Łącka stanowi małopolskie zagłębie owocowe. Sadownictwo na przestrzeni lat stale się doskonaliło.
Turystyka.
Znajdująca się w Beskidzie Wyspowym i położona na wzniesieniu miejscowość ma duże walory widokowe. Z odkrytych terenów rozciąga się szeroka panorama. Widoczne są doskonale nie tylko pobliskie wzniesienia Śnieżnicy, Wierzbanowskiej Góry, Ciecienia i Grodziska, ale również Łopień i inne. Przez miejscowość przebiega rowerowa trasa Małopolskiego Szlaku Owocowego.
Religia.
Góra Świętego Jana, prawdopodobnie od XII wieku posiada samodzielną parafię rzymskokatolicką pw. Ścięcia św. Jana Chrzciciela. Zlikwidowano ją pod koniec XVIII wieku, ale przywrócono w 1935 roku.

</doc>
<doc id="357873" url="https://pl.wikipedia.org/wiki?curid=357873" title="Góra Świętej Małgorzaty">
Góra Świętej Małgorzaty

Góra Świętej Małgorzaty – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
Prywatna wieś duchowna położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość administracyjnie należała do województwa płockiego.
Miejscowość jest siedzibą gminy Góra Świętej Małgorzaty.
Historia.
Powstanie wsi
Góra św. Małgorzaty jest bardzo stara. Pierwszy dokument o niej wspominający to tzw. „falsyfikat trzemeszeński” z 1145, według którego w tymże właśnie roku w obecności legata papieskiego jeden z synów Bolesława Krzywoustego (nie wiadomo który) przekazuje "wieś na Górze pod Łęczycą" w posiadanie klasztorowi w Trzemesznie. W dokumencie jest wspomniana także usytuowana w tej wsi Kaplica Maryi, a więc w 1145 istniała już i wieś, i kaplica.
Data założenia wsi jest nieznana. "Słownik Geograficzny Królestwa Polskiego" (wydanie z 1881) podaje rok 1040, lecz nie jest to niczym uzasadnione. "Słownik etymologiczny miast i gmin PRL" powołuje się już na „falsyfikat trzemeszeński” i podaje rok założenia 1145. Rok ten został ostatecznie uznany za rok założenia wsi.
Nazwa
Falsyfikat Trzemeszeński pisze o "wsi na Górze pod Łęczycą". Nazwa "Góra pod Łęczycą" powtarza się na wszystkich kolejnych dokumentach wspominających o Górze św. Małgorzaty, chociażby na spisach dóbr klasztoru w Trzemesznie. Na dokumentach królewskich wymieniających te dobra pojawia się z kolei nazwa Góra. Dzisiejsza jej forma pojawia się po raz pierwszy w dokumencie z 1410 w łacinie – Gora Sancta Margarete. Na wszystkich dokumentach spisanych po roku 1410 widnieje już nazwa Góra św. Małgorzaty.
Legenda o pochodzeniu nazwy
Czemu święta Małgorzata niespodziewanie pojawiła się w nazwie wsi? Tłumaczy to miejscowa legenda o św. Małgorzacie. Według niej Małgorzata niestrudzenie wędrowała po świecie. Pewnego razu, kompletnie wyczerpana całodzienną wędrówką, kiedy doszła do jakiejś wsi, zapukała i poprosiła o schronienie. Została potraktowana jak włóczęga i wypędzona ze wsi. Wędrowała więc dalej, a w tym czasie zapadła ciemna noc i rozpętała się burza.
Doszła do następnej wsi, a kiedy tam poprosiła o schronienie, została przyjęta z otwartymi rękami – nakarmiona i odziana, a mieszkańcy wsi zrobili dla niej jeszcze miękkie posłanie na nocleg. Tymczasem w chacie, w której przebywała, odbywało się spotkanie mieszkańców wsi, na którym wszyscy mieli zadecydować, gdzie postawić kościół. Kiedy ktoś proponował jakieś miejsce, nie pasowało ono innemu i tak w kółko. Dyskusja, której przysłuchiwała się święta, trwała do późnej nocy i w końcu nie podjęto żadnej konkretnej decyzji.
Święta Małgorzata nie spała, tylko rozmyślała, jak odwdzięczyć się tutejszym ludziom za opiekę. Wstała bardzo wcześnie, kiedy wszyscy jeszcze spali, i poszła na pole. Tam zaczęła kopać, a ziemię usypywać na kopiec. Pracowała bez wytchnienia, a kiedy wszyscy się obudzili, zaczęli jej pomagać i w krótkim czasie we wsi stanęła góra, na której wszyscy zgodnie postanowili wybudować kościół. Ludzie, wdzięczni za rozwiązanie konfliktu, podziękowali jej i Małgorzata powędrowała dalej. Od góry przez nią usypanej wieś wzięła swoją nazwę, a wieś, z której święta została wypędzona nazywa się dziś Piekiełko
(powiat grójecki). Wydmy piaskowe, które tam się znajdują, są tłumaczone tak, że kiedy usypywano górę, z worków wysypywał się piasek.
Inna, mniej popularna wersja pochodzenia nazwy:
"Według miejscowej legendy powstanie Nagórek (Wieś k. Gaju) związane jest ze św. Małgorzatą. Św. Małgorzata zamieszkiwała ze swymi rodzicami pod Tumem. Była piękną, dorodną dziewczyną. Zakochał się w niej diabeł Boruta i postanowił pojąć ją za żonę. W Wielką Sobotę Małgorzata z fartuchem pełnym złocistego piasku posypywała dróżki wokół swojego domostwa, gdy zauważyła skradającego się Borutę, próbowała uciec. By skryć się przed napastnikiem, wysypała piasek ze swego fartucha; powstało wzgórze w Górze św. Małgorzaty, które zakryło ją przed oczami czarta. Małgorzata uciekała dalej, i zatrzymała się dopiero przed Gajem, gdy zorientowała się, że nie grozi jej już niebezpieczeństwo. Otrzepała fartuch z pozostałości piasku i w tym miejscu powstały niewielkie pagórki, od których powstała nazwa miejscowości Nagórki."
Historia późniejsza
Po zbudowaniu do dziś stojącego kościoła, Góra Świętej Małgorzaty była z nim nierozerwalnie złączona. Kościół, oprócz dóbr w Górze, wynoszących 100 ha, posiadał także duże folwarki w Bryskach (194 ha) oraz w Morakowie (124 ha). Przez ponad 400 lat należał on bezpośrednio do kanoników laterańskich z klasztoru w Trzemesznie.
Dopiero w 1818 car Aleksander I zamknął klasztor i skonfiskował jego dobra, a kościół w Górze św. Małgorzaty przeszedł do diecezji włocławskiej, a większość jego folwarków została sprzedana lub oddana chłopom. Od tamtego roku we wsi zaczęto prowadzić statystyki np. ludności czy domostw, których nie prowadzono, gdy ta należała do klasztoru. Na przykład w 1827 w Górze św. Małgorzaty były 23 domy oraz 153 mieszkańców (według "Słownika Geograficznego Królestwa Polskiego").
8 września 1939 żołnierze Wehrmachtu dokonali zbrodni na ludności cywilnej wsi. Niemcy zabijali kobiety podczas przygotowywania posiłków, rolników w polu. Strzelali też do osób uciekających z palących się zabudowań, które wcześniej podpalali.
Podczas II wojny światowej ze wzniesienia usypanego według legend przez św. Małgorzatę, które ma 25 m wysokości względnej i 136 m n.p.m. eksploatowano duże ilości żwiru. Do dziś można tam znaleźć bardzo duże, kilkumetrowe wykopy. W 1961 w Górze św. Małgorzaty odbył się VI Kongres Międzynarodowego Towarzystwa do Badań Czwartorzędu. Miejsce to zostało wybrane m.in. ze względu na występowanie wydm. W latach 1968–1969 wzgórze św. Małgorzaty i znaczna część wsi zostały zalesione.
Na cmentarzu w Górze św. Małgorzaty znajduje się grób majora Żabokrzyckiego, dowódcy oddziałów powstańczych z 1863. Wcześniej na dużym metalowym krzyżu znajdowały się słowa „major wojsk polskich”, jednak zostały one usunięte przez Niemców w czasie II wojny światowej. W 1939 pochowano na tamtym cmentarzu także 12 polskich żołnierzy poległych w czasie wojny obronnej Polski. Ich ciała zostały w 1952 przeniesione na cmentarz w Łęczycy, a w miejsce grobów odsłonięto tablicę pamiątkową.
W 1995 z udziałem władz wojewódzkich odbyły się w Górze Świętej Małgorzaty uroczyste obchody jej 850-lecia.
Wzniesienie.
We wsi Góra Świętej Małgorzaty znajduje się malownicze wzniesienie (136 m n.p.m.), dochodzące do 30 m wysokości względnej, położone na równinie pradoliny rzecznej. Góra jest pochodzenia polodowcowego; liczne odsłonięcia skał na zboczu pozwalają obejrzeć budowę geologiczną terenu. Na szczycie wzgórza stoi kościół, którego pierwowzór gotycki został zniszczony w wyniku przebudowy w XIX w. w stylu klasycystycznym.

</doc>
<doc id="357876" url="https://pl.wikipedia.org/wiki?curid=357876" title="Góra Bałdrzychowska">
Góra Bałdrzychowska

Góra Bałdrzychowska – wieś w Polsce położona w województwie łódzkim, w powiecie poddębickim, w gminie Poddębice.
Historia.
Wieś otrzymała nazwę od wzgórza nad Nerem, naprzeciwko Bałdrzychowa. Tę wieś i sąsiedni Bałdrzychów (wraz z Zagórzycami, Podgórzem, Rąkczynem, Pustkowicami i Wólką) w 1176 r. nadał Kazimierz Sprawiedliwy cystersom z Sulejowa, którzy administrowali tu do 1789 r. Wieś duchowna, własność opactwa cystersów w Sulejowie położona była w końcu XVI wieku w powiecie łęczyckim województwa łęczyckiego. Potem była na tym terenie tzw. Ekonomia Bałdrzychowska oddawana w dzierżawę. W 1835 r. specjalnym ukazem oddano ten majątek gen. rosyjskiemu Nejdhardtowi, zapewne w nagrodę za udział w zwalczaniu powstania listopadowego. Utworzony przy tej okazji majorat był dziedziczny i miał zastąpić pensję generalską bo posiadacze majoratu nie mieli do niej prawa. Do majoratu należały też wsie Prawęcice i Chruśno. Dochód roczny z majoratu wynosił 20 tys. złp. Najdhardtowie dzierżyli tę posiadłość aż do I wojny światowej, po której zakończeniu przeszła ona na własność Państwa Polskiego. W 1331 r., w łupieskiej wyprawie, wieś spalili Krzyżacy podążający tędy, po spaleniu Łęczycy, na Sieradz i Kalisz. Na zboczu wzgórza stał dwór. W l. 1816–1899 w Górze Bałdrzychowskiej był także browar i gorzelnia. Rafał Bratoszewski z Góry Bałdrzychowskiej w 1816 r. założył osiedle, które na cześć cara nazwał Aleksandrowem (Aleksandrów Łódzki). Po wojnie gospodarował tu PGR.
W latach 1954–1959 wieś należała i była siedzibą władz gromady Góra Bałdrzychowska, po jej zniesieniu w gromadzie Kałów. W latach 1975–1998 miejscowość administracyjnie należała do województwa sieradzkiego.
Urodził się tu Wincenty Gortat – działacz ruchu ludowego, społecznego i samorządowego, polityk, poseł na Sejm w II RP.

</doc>
<doc id="357877" url="https://pl.wikipedia.org/wiki?curid=357877" title="Góra Bałdrzychowska-Kolonia">
Góra Bałdrzychowska-Kolonia

Góra Bałdrzychowska-Kolonia – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość administracyjnie należała do województwa sieradzkiego.

</doc>
<doc id="357878" url="https://pl.wikipedia.org/wiki?curid=357878" title="Góra Motyczna">
Góra Motyczna

Góra Motyczna – wieś w Polsce położona w województwie podkarpackim, w powiecie dębickim, w gminie Żyraków.
Miejscowość jest siedzibą rzymskokatolickiej parafii Chrystusa Króla należącej do dekanatu Dębica Wschód. Pierwszy kościół – drewniany powstał po II wojnie światowej w 1945 roku, następny – murowany został wybudowany w 1978.
W latach 1975–1998 miejscowość administracyjnie należała do województwa tarnowskiego.
Góra Motyczna położona jest na Płaskowyżu Tarnowskim, na wzniesieniu o wysokości 236 m n.p.m. Wieś zajmuje powierzchnię około 931 hektarów. Pierwsza wzmianka o wsi pochodzi z 1396 roku. Jako osada istniała już w czasach Władysława Łokietka. Nazwa wsi pochodzi prawdopodobnie od nazwiska Mikołaja Motyczki z Góry.
Zespół Szkół Publicznych nosi imię Stanisława Mroczki.

</doc>
<doc id="357879" url="https://pl.wikipedia.org/wiki?curid=357879" title="Góra nad Notecią">
Góra nad Notecią

Góra nad Notecią – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
1 stycznia 2017 część miejscowości została włączona do Czarnkowa.
W latach 1975–1998 miejscowość administracyjnie należała do województwa pilskiego.

</doc>
<doc id="357880" url="https://pl.wikipedia.org/wiki?curid=357880" title="Góra Puławska">
Góra Puławska

Góra Puławska – wieś w Polsce położona w województwie lubelskim, w powiecie puławskim, w gminie Puławy. W latach 1975–1998 miejscowość administracyjnie należała do ówczesnego województwa lubelskiego.
Prywatna wieś szlachecka "Góra", położona była w drugiej połowie XVI wieku w powiecie radomskim województwa sandomierskiego. Do 1954 roku siedziba gminy Góra Puławska. W latach 1954–1972 wieś należała i była siedzibą władz gromady Góra Puławska. Historycznie położona jest na ziemi sandomierskiej w Małopolsce.
W Górze Puławskiej działa klub piłkarski KS Góra Puławska, występujący obecnie w klasie okręgowej gr. Lublin.
Wieś jest siedzibą rzymskokatolickiej parafii św. Wojciecha.
Położenie geograficzne.
Góra Puławska leży w zachodniej części województwa lubelskiego, na granicy oddzielającej Wyżynę Lubelską od Niziny Mazowieckiej, nad lewym brzegiem Wisły. Wieś położona jest 3 km od Puław, 8 km od Końskowoli, 54 km od Radomia, 48 km od Lublina i 110 km od Warszawy. Przez Górę Puławską przebiegała dawniej droga krajowa nr 12. Od momentu otwarcia nowego mostu na Wiśle drogą krajową został nowy odcinek obwodnicy Puław, a droga przebiegająca przez Górę Puławską straciła status drogi krajowej i obecnie jest drogą wojewódzką nr 874. W Górze Puławskiej krzyżuje się z drogami wojewódzkimi nr 738 i 743.
Historia.
Początki Góry Puławskiej sięgają przełomu XV i XVI wieku. Pierwotna nazwa tej miejscowości brzmiała Góra Lassoty. Mieszkał tu zapewne rycerz o imieniu Lasota, który jednak sprzedał lub przekazał część wsi dziedzicom pobliskiego Jaroszyna, Jarockim. W spisie podatkowym powiatu radomskiego z 1508 roku można znaleźć informację o tym, że dziedzicem części wsi był wówczas Jan Jarocki z Jaroszyna herbu Rawicz.
Po nim właścicielem został Mikołaj Jarocki, który w 1538 roku tytułował się dziedzicem Jaroszyna i Gór.
Następne informacje można odnaleźć w lustracji dóbr królewskich województwa sandomierskiego z 1564 roku. Wymienia się tam miejscowość "Gora Jarosky" w parafii Jaroszyn. W tym czasie miejscowość ta liczyła 3 łany obszaru, a płacono od nich 6 groszy podatku.
W końcu XVIII wieku Góra Puławska przeszła na własność Czartoryskich. W tym czasie wzrosła rola Góry Puławskiej, która leżała tuż przy Puławach, siedziby rodu. Tracił, jako ośrodek religijny pobliski Jaroszyn i właśnie do Góry Puławskiej przeniesiono kaplicę katolicką, na początku XVIII wieku zniszczoną przez wylewy Wisły. W 1781 roku z fundacji Augusta Aleksandra Czartoryskiego, wojewody ruskiego powstał w Górze Puławskiej istniejący do dziś kościół. Na początku XIX wieku dziedzicem tych dóbr był Adam Czartoryski, który brał udział w powstaniu listopadowym. Wyrokiem rosyjskiego sądu z 1832 roku folwark Nasiłów i wieś Góra Puławska przeszły pod władanie rządu Królestwa Polskiego, zarządzane przez Komisję Skarbu. W 1863 roku Górę Puławską i Nasiłów nadano generałowi – majorowi Reinthalowi. Dochód tych folwarków wyceniono na 1500 rubli rocznie, a liczyły sobie 2192 morgi. Dobra te stanowiły majorat rządowy, czyli dobra nie podlegające podziałowi ani sprzedaży. W 1867 roku ustanowiono gminę Góra Puławska w powiecie kozienickim w guberni radomskiej. Tu też mieściła się siedziba urzędu gminy.
Według opisu wsi ze Słownika Geograficznego Królestwa Polskiego z 1882 roku wieś liczyła 54 domy i 462 mieszkańców. Na przełomie XIX i XX wieku część ziemi rządowej została wyprzedana okolicznym mieszkańcom i w ten sposób powstała osada Góra Puławska Kolonia. Po odzyskaniu niepodległości nadal istniała gmina Góra Puławska oraz powiat kozienicki, od 1919 roku należący do województwa kieleckiego. Dawna ziemia carska stała się własnością rządu polskiego. W latach 1919–1921 proboszczem w Górze Puławskiej był ks. dr Władysław Chrzanowski, który jednocześnie pełnił funkcje posła na Sejm Ustawodawczy, pierwszy po ponad stu latach nieistnienia państwowości polskiej. W tym czasie zabiegał i to skutecznie o parcelację byłego majątku carskiego, wskutek czego część gruntów otrzymali małorolni i bezrolni a część Instytut Agronomiczny w Puławach, a także o budowę nowej przeprawy przez Wisłę (zachowanej do dziś).
Pierwszy spis powszechny z 1921 roku wykazywał, że w Górze Puławskiej znajdowało się 155 domów i 929 mieszkańców. Prawie wszyscy mieszkańcy byli Polakami i katolikami, jednak mieszkała tu również grupa Żydów licząca 41 osób.
W okresie międzywojennym miejscowość była siedzibą urzędu gminy, ale też ważnym ośrodkiem handlu i usług. Po II wojnie światowej wieś straciła na znaczeniu z powodu zniszczeń wojennych i wysiedleń ludności. Obecnie wieś liczy ponad 2000 mieszkańców.
Zabytki.
Tradycja spisana w XVII wieku podaje, że św. Wojciech około 995 roku płynąc Wisłą z Krakowa do Gdańska, by szerzyć wiarę chrześcijańską wśród pogańskich Prusów, zatrzymał się w Jaroszynie i odprawił tam Mszę świętą. Na pamiątkę wzniesiono tam kościół pod wezwaniem św. Wojciecha. Podczas wylewów rzeka zniszczyła świątynię i w roku 1687, jej resztki przeniesiono w inne miejsce, stawiając drewnianą kaplicę. Jednak i ta stała się ofiarą Wisły. Następna kaplica stanęła w Górze Jaroszyńskiej (dziś Góra Puławska) i przetrwała 30 lat. Na jej miejscu w latach 1767–1781 wystawiono obecny kościół, ufundowany przez księcia Augusta Aleksandra Czartoryskiego. Na patrona świątyni obrano św. Wojciecha. Kościół konsekrował 7 czerwca 1885 roku ks. bp Sotkiewicz, sufragan sandomierski.

</doc>
<doc id="357881" url="https://pl.wikipedia.org/wiki?curid=357881" title="Kolonia Góra Puławska">
Kolonia Góra Puławska

Kolonia Góra Puławska (do 2008 "Góra Puławska-Kolonia") – wieś w Polsce położona w województwie lubelskim, w powiecie puławskim, w gminie Puławy. Do 2007 roku nosiła nazwę Góra Puławska-Kolonia.
W latach 1975–1998 miejscowość administracyjnie należała do ówczesnego województwa lubelskiego.
Wierni Kościoła rzymskokatolickiego należą do parafii św. Wojciecha w Górze Puławskiej.

</doc>
<doc id="357882" url="https://pl.wikipedia.org/wiki?curid=357882" title="Góra Ropczycka">
Góra Ropczycka

Góra Ropczycka – wieś w Polsce położona w województwie podkarpackim, w powiecie ropczycko-sędziszowskim, w gminie Sędziszów Małopolski.
W 1614 roku była siedzibą starostwa ropczyckiego i wchodziła w skład tzw. "tenuty ropczyckiej" (łac. Tenuta Ropczice sive Gora). Podczas rządów austriackich Góra Ropczycka była siedzibą gminy Góra w powiecie Tarnowskim.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii św. Jakuba Starszego Apostoła, należącej do dekanatu Sędziszów Małopolski, diecezji rzeszowskiej.
Geografia.
Wieś położona jest na południowy zachód od Sędziszowa Małopolskiego. Opływają ją rzeki: Budzisz (dawniej Zagórka) oraz Gnojnica.
Miejscowość ta jest położona na wzniesieniu dominującym nad całą okolicą. Pierwotnie zajmowała znacznie większą powierzchnię - wschodnią granicę wyznaczała rzeka Budzisz zaś na północy graniczyła z Borkiem Wielkim.
Historia.
Lokowanie wsi na prawie polskim lub niemieckim datuje się na wieki XIII lub XIV. W 1346 roku miejscowość była już siedzibą parafii. Wieś od początków istnienia wchodziła w skład majątków królewskich i należała do tzw. dzierżawy ropczyckiej, której tenutariuszem był w połowie XV wieku Jan Czyżowski, starosta krakowski, prawo dzierżawy dożywotniej uzyskał też dla żony Barbary ze Sporawy w 1514 roku (pod koniec wspólna dzierżawa z Janem Świerczowskim). Potem dzierżawcą był Jan Tarnowski (prawdopodobny budowniczy dworu w Górze). W tym czasie Góra miała obowiązki stacyjne wobec dworu i w czasie wojny kokoszej król Zygmunt Stary był gościem Jana Tarnowskiego.
Następni tenutariusze to Mikołaj Zborowski, Jan Tarnowski syn hetmana Tarnowskiego - Jan Krzysztof (mąż Zofii Odrowąż) i był do 1567 roku współwłaścicielem "klucza sędziszowskiego". Po jego śmierci tenutariuszem Góry, Borku i Boreczku został Jan Ossowski - kasztelan połaniecki (1577).
W 1614 roku "klucz ropczycki" został wydzielony jako oficjalne Starostwo Ropczyckie z siedzibą w Gorze. Dobra te z biegiem lat, były bądź to zastawiane za pożyczone sumy lub wydzierżawiane ludziom zasłużonym dla króla. Użytkowali je : Mikołaj Spytek z Bobrka Ligęza, Krzysztof Baldwin Ossoliński, a w XVII wieku przejęła je rodzina Potockich i dzierżawiła do połowy XVIII wieku. W 1772 r. nastąpił rozbiór Polski i Góra znalazła się w obrębie Austro-Węgier.
W trzeciej ćwierci XVIII wieku właścicielem jej był Gabriel Bobrowicz Jaworski ożeniony z Teklą Batowską. Po I rozbiorze Polski władze austriackie sprywatyzowały dawną królewszczyznę, która trafiła do rąk Jaworskiego. Za jego czasów został przebudowany dwór, założono park (jego odnowiona część przetrwała do dziś). Na przełomie XVIII i XIX wieku majątek, po ojcu, odziedziczyła jego córka Katarzyna, która wyszła za mąż za Franciszka Ksawerego Starzeńskiego wnosząc mu w posagu Górę. Kazimierz uznany za potomka Ksawerego w młodości brał udział w Powstaniu Listopadowym. Był pułkownikiem armii austriackiej, zasłynął podczas rzezi galicyjskiej w 1846 roku, kiedy to rozpędził gromadę chłopów maszerujących od Zagorzyc by ograbić dwór w Górze. Jednym strzałem zabił dwóch przywódców-rabusiów, jadących na koniu. W odziedziczonych dobrach w 1846 roku przystosował zabudowania folwarczne w Górze Ropczyckiej na koszary dla szkolonych i stacjonujących tam Krakusów.
Kazimierz Starzyński sprzedał Górę Ropczycką Adamowi Potockiemu, który posiadał już dobra ropczyckie. Dobra te jednak były obciążone prawem dożywocia hr. Kazimierza Starzeńskiego,Z pierwszego małżeństwa Kazimierz nie miał potomstwa. Rok przed śmiercią Kazimierz ożenił się z konkubiną, z którą miał trójkę dzieci. Potoccy uważali że to spisek i pozbawili spadkobierców praw majątkowych,dzieci Kazimierza otrzymały jedynie tytuły hrabiowskie. 
Generalnym spadkobiercą po zmarłym 15 czerwca 1872 roku Adamie Potockim został Artur Potocki, który to aktem z 24 maja 1882 roku zawartym w Paryżu i drugim w Krzeszowicach 3 lipca tegoż roku ze spadkobiercami hr. de Mailly, nabył oficjalnie dobra sędziszowskie łącznie z Górą Ropczycką. Właścicielem tych dóbr był krótko (1882-1890), po jego śmierci dobra te przeszły na starszą córkę Zofię (od 1897) żonę Zdzisława Tarnowskiego, dziedzica Dzikowa. Góra Ropczycka była największym folwarkiem należącym do Zofii hr. Tarnowskiej. Majątek ten był wzorowo administrowany, świadectwem tego są zachowane w archiwum krakowskim na Wawelu księgi rachunkowe. Ogólny zarząd tych dóbr w latach 1878-1900 spoczywał w rękach Ignacego Deissenberga, zwany naczelnym komisarzem dóbr sędziszowskich. Funkcję tę później przejmowali: Sydon Roth, Bronisław Czerny, Czesław Gawarecki (od 1903-I wojna światowa).
Ostatnim właścicielem Góry Ropczyckiej był hrabia Andrzej Tarnowski - W 1939 roku, po wybuchu II wojny światowej wyjechał z żoną Zofią poprzez Bałkany i Egipt do Anglii. W Egipcie doszło do rozstania, Zofia działała w Czerwonym Krzyżu i wyszła za mąż za Stanleya Mossa. Majątek przeszedł pod zarząd niemiecki a w okresie powojennym popadł w ruinę. Miejscowa ludność rozebrała parkan otaczający park,a stworzenie PGR dokończyło dzieła zniszczenia.
Etymologia nazwy wsi.
Pierwszy człon nazwy ma odzwierciedlenie w rzeczywistym położeniu wsi, która ulokowana jest na wzniesieniu.
Miejscowość od początków istnienia nosiła nazwę "Góra" (łac. "Gora") i była własnością królewską, dlatego by odróżnić ją od innych "Gór" otrzymała drugi człon "Królewska" (łac. "Gora Regalis"). Dopiero zaborcze władze austriackie dodały drugi człon nazwy "Ropczycka" (ze względu na położenie w powiecie ropczyckim).

</doc>
<doc id="357883" url="https://pl.wikipedia.org/wiki?curid=357883" title="Góra Siewierska">
Góra Siewierska

Góra Siewierska – wieś w Polsce położona w województwie śląskim, w powiecie będzińskim, w gminie Psary.
Historia.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1357 w dokumencie zapisanym w języku łacińskim jako "Gora", 1388 "Gury", 1529 "Gorki".
Wieś była początkowo własnością szlachecką. W 1388 odnotowany został Miczek Rogoż z Góry. W latach 1470–1480 dziedzicami byli Maciej Ujejski herbu Nowina, Mikołaj oraz Piotr Rogożowie herbu Strzemię, którzy posiadali w miejscowości 2 folwarki. We wsi znajdowało się także 6 łanów kmiecych. Biskup krakowski posiadał w Górze majętności jeszcze przed kupnem całego księstwa siewierskiego w 1443. W XV wieku miejscowość weszła w posiadanie biskupstwa krakowskiego i znajdowała się województwie krakowskim w Koronie Królestwa Polskiego, a od unii lubelskiej z 1569 w Rzeczypospolitej Obojga Narodów. Od 1529 odnotowana w historycznych dokumentach podatkowych jako własność biskupa krakowskiego, z której pobierał on czynsz od kmieci wart 40,5 groszy i 1 ternar.
Po rozbiorach Polski miejscowość znalazła się w zaborze rosyjskim i leżała w Królestwie Polskim. W Słowniku geograficznym Królestwa Polskiego wymieniona jest jako wieś i folwark leżące w powiecie będzińskim w gminie Wojkowice Kościelne i parafii Siemonia. W 1827 w miejscowości znajdowały się 33 domy zamieszkiwane przez 155 mieszkańców. W 1881 liczba domów spadła do 31, a mieszkańców wzrosła do 252. Wieś liczyła 211 morg ziemi włościańskiej oraz 493 morg ziem należących do folwarku wraz ze Strzyżowicami. Słownik odnotował pokłady rudy żelaza leżące we wsi i okolicach.
W latach 1975–1998 miejscowość administracyjnie należała do województwa katowickiego.

</doc>
<doc id="357884" url="https://pl.wikipedia.org/wiki?curid=357884" title="Góra Strękowa">
Góra Strękowa

Góra Strękowa – wieś w Polsce położona w województwie podlaskim, w powiecie białostockim, w gminie Zawady.
W pobliżu zabudowań tej wsi znajduje się polodowcowe wzniesienie będące punktem widokowym na dolinę Narwi, na którego szczycie (126,9 m n.p.m.) zlokalizowane są ruiny umocnień, z których obroną odcinka Wizny dowodził kpt. Władysław Raginis.
Wierni kościoła rzymskokatolickiego należą do parafii Przemienienia Pańskiego w Zawadach Kościelnych.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 46 osób w 7 budynkach mieszkalnych. Miejscowość należała do parafii rzymskokatolickiej w Zawadach. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Wiźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="357885" url="https://pl.wikipedia.org/wiki?curid=357885" title="Góra Włodowska">
Góra Włodowska

Góra Włodowska – wieś w Polsce, położona w województwie śląskim, w powiecie zawierciańskim, w gminie Włodowice.
W latach 1954–1959 wieś należała i była siedzibą władz gromady Góra Włodowska, po jej zniesieniu w gromadzie Kotowice. 1 I – 8 XII 1973 w gminie Żarki w powiecie myszkowskim. W latach 1975–1998 miejscowość administracyjnie należała do województwa częstochowskiego.
Nazwa.
Nazwę miejscowości w zlatynizowanej staropolskiej formie "Gora" wymienia w latach (1470-1480) Jan Długosz w księdze Liber beneficiorum dioecesis Cracoviensis.

</doc>
<doc id="357886" url="https://pl.wikipedia.org/wiki?curid=357886" title="Górka Duchowna">
Górka Duchowna

Górka Duchowna – wieś w Polsce położona w województwie wielkopolskim, w powiecie leszczyńskim, w gminie Lipno, przy linii kolejowej Wrocław-Poznań.
Historia.
Od XI wieku wieś należała do benedyktynów z Lubinia. Wieś duchowna "Górka Mnisza", własność opata benedyktynów w Lubiniu pod koniec XVI wieku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Górka Duchowna należała do wsi większych w ówczesnym pruskim powiecie Kosten rejencji poznańskiej. Górka Duchowna należała do okręgu śmigielskiego tego powiatu i stanowiła siedzibę oddzielnego majątku o tej samej nazwie, który należał wówczas do Bojna. Według spisu urzędowego z 1837 roku Górka Duchowna liczyła 231 mieszkańców, którzy zamieszkiwali 22 dymy (domostwa).
W latach 1954–1959 wieś należała i była siedzibą władz gromady Górka Duchowna, po jej zniesieniu w gromadzie Lipno. W latach 1975–1998 miejscowość administracyjnie należała do województwa leszczyńskiego.
7 lipca 1957 odbył się we wsi pierwszy zjazd kolekcjonerów i miłośników znaków pocztowych o tematyce religijnej, co było znaczącym wydarzeniem w dziejach polskiej filatelistyki.
W 1895 w Górce Duchownej urodził się Tomasz Sobkowiak (zm. 1949), wiceprezydent Leszna, pierwszy powojenny prezydent Zielonej Góry.
Obiekty.
Zabytkowym obiektem jest XIX-wieczny pałac (obecnie mieści się w nim szkoła) i otaczający go park. Majątek ten należał od końca XIX stulecia do niemieckiej rodziny Gustorfów (pomnik właściciela Maxa von Gustorfa znajduje się w parku). Wdowa Margaret von Gustorf w 1945 roku w związku z zakończeniem wojny uciekła do Niemiec, a majątek zostawiła pod opieką swoich pracowników. Następnie przejęty został przez państwo. W okolicy wsi znajduje się także przystanek kolejowy.
Sanktuarium i odpust.
We wsi znajduje się znane w regionie sanktuarium Matki Bożej Pocieszenia. Corocznie w ostatnim tygodniu sierpnia odbywa się tu odpust maryjny, na który przybywają tysiące pielgrzymów. Zmarł tutaj błogosławiony Edmund Bojanowski, działacz społeczny i założyciel ochronek dla dzieci wiejskich. Na terenie sanktuarium znajduje się jego muzeum.
Coroczny odpust trwa 10 dni (sobota: rozpoczęcie Nieszporami, czuwanie przed obrazem Matki Bożej Pocieszenia; niedziela, "dzień ludzi pracy"; poniedziałek: "dzień sióstr zakonnych i świeckich instytutów życia konsekrowanego"; wtorek: "dzień chorych"; środa: "papież i ojczyzna"; czwartek: "dzień kapłański"; piątek: "dzień dzieci"; sobota: "dzień Maryjny"; niedziela: "dzień szkolny"; poniedziałek: "dzień pamięci o zmarłych").

</doc>
<doc id="357887" url="https://pl.wikipedia.org/wiki?curid=357887" title="Górka Jaklińska">
Górka Jaklińska

Górka Jaklińska – wieś w Polsce położona w województwie małopolskim, w powiecie proszowickim, w gminie Koniusza.
W latach 1975–1998 miejscowość administracyjnie należała do województwa krakowskiego.

</doc>
<doc id="357888" url="https://pl.wikipedia.org/wiki?curid=357888" title="Górka Kościejowska">
Górka Kościejowska

Górka Kościejowska – wieś w Polsce położona w województwie małopolskim, w powiecie miechowskim, w gminie Racławice.
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1379 w dokumencie zapisanym w języku łacińskim jako "Gora", 1389 "Gori", 1463 "Gorra", 1476 "Gory".
W latach 1975–1998 miejscowość administracyjnie należała do województwa kieleckiego. Integralne części miejscowości: Igóra-Bidziny, Kałuża.

</doc>
<doc id="357889" url="https://pl.wikipedia.org/wiki?curid=357889" title="Górka Lubartowska">
Górka Lubartowska

Górka Lubartowska – wieś w Polsce położona w województwie lubelskim, w powiecie lubartowskim, w gminie Niedźwiada. nad rzeką Wieprz.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Niedźwiada. Według Narodowego Spisu Powszechnego z roku 2011 wieś liczyła 522 mieszkańców.
Historia.
Jedna z najstarszych miejscowości gminy. Pierwsza wzmianka pochodzi z roku 1441 jako Górka. Była wówczas własnością Stanisława Szreniawy. Następnie wieś przechodzi (1465) na Mikołaja Szreniawę, zapewne syna Stanisława. Wieś wymieniona jest w kronikach Jana Długosza jako wieś należącą do parafii Czemierniki.
W latach sześćdziesiątych XV wieku wymienia się wielu właścicieli wsi: Stanisława z Gór, Annę, Dorotę i Katarzynę z Gór. Prowadzili oni spór z Jarkiem z Ostrowa.
Z 1497 roku pochodzi informacja o konfiskacie dóbr Dobiesława z Gór i przekazaniu ich na rzecz Mikołaja z Ostrowa. Dobiesław z Gór nie stawił się na pospolite ruszenie zwołane przez króla Jana Olbrachta (wyprawa bukowińska zakończona klęską wojsk polskich).
W początkach XVI wieku (1529) umieszczono tę miejscowość w spisie uposażeń biskupstwa krakowskiego jako wieś płacącą dziesięcinę. W połowie XVI wieku wieś stała się własnością Firlejów ponieważ w 1557 roku została przekazana przy podziale dóbr Firlejów na rzecz Mikołaja Firleja wojewody krakowskiego. Kolejna informacja pochodzi z rejestru podatkowego z 1626 roku. Nazywano ją wtedy Górka. W tym czasie wieś miała trzy zasiedlone przez kmieci łany ziemi. Mieszkało też w Górce sześciu zagrodników bez roli, kilka ubogich komornic i jeden rybak.
Wieś należała wówczas do wojewody wołyńskiego księcia Zasławskiego.
W 1787 roku w spisie ludności diecezji krakowskiej wymieniono ją jako Gurka. Obecna nazwa po raz pierwszy użyta została w drugiej połowie XIX wieku.
W 1827 roku wieś liczyła 9 domów i 90 mieszkańców. W 1881 roku folwark Górka była własnością Banku Polskiego w Warszawie i został podobnie jak inne własności Banku zlicytowana i rozparcelowana.

</doc>
<doc id="357890" url="https://pl.wikipedia.org/wiki?curid=357890" title="Górka Pabianicka">
Górka Pabianicka

Górka Pabianicka – wieś sołecka w Polsce położona w województwie łódzkim, w powiecie pabianickim, w gminie Pabianice.
Pierwsze wzmianki o wsi pochodzą z 1398 roku. Poprzednio "Górka Wielka". Nazwa Górka Pabianicka została przyjęta w XIX wieku. W 1943 Niemcy wprowadzili nazwę okupacyjną "Gurka Pabianitzka".
Do 1954 roku istniała gmina Górka Pabianicka, następnie do 1972 r., gromada Górka Pabianicka. W latach 1975–1998 miejscowość administracyjnie należała do ówczesnego województwa łódzkiego.
Miejscowość włączona jest do sieci autobusowej MZK Pabianice (linie 260 i 261).
 przebiega Łódzka magistrala rowerowa.

</doc>
<doc id="357891" url="https://pl.wikipedia.org/wiki?curid=357891" title="Górka Powielińska">
Górka Powielińska

Górka Powielińska – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.
We wsi znajduje się czynny, drewniany młyn elektryczny.
Mariawici w Górce Powielińskiej.
Na początku XX w. część wiernych parafii Nawiedzenia Najświętszej Maryi Panny w Smogorzewie Pańskim z siedzibą w Błędostowie razem z proboszczem ks. Władysławem Zbirochowiczem przyłączyła się do nowo powstającego ruchu mariawickiego. W czerwcu 1906 zostają usunięci z zajmowanego dotąd kościoła parafialnego. 17 lipca 1906 ma miejsce pogrom w którym zginęły 2 osoby a 200 zostało rannych.
Wiosną 1907 rozpoczęto budowę drewnianej świątyni w Górce Powielińskiej, a 21 listopada tego roku odbyło się jej poświęcenie. Początkowo mariawicka parafia Nawiedzenia NMP liczyła 400–450 osób. W 1935 podczas rozłamu w kościele mariawickim parafia również uległa podziałowi, a świątynia znalazła się w rękach Starokatolickiego Kościoła Mariawitów (czyli denominacji płockiej).
W styczniu 1945 podczas działań wojennych kościół został zniszczony a parafia przestała istnieć. Obecnie nieliczni zamieszkali w okolicy mariawici są skupieni w parafiach w Warszawie i Raszewie Dworskim (denominacja płocka), oraz Michałowie (denominacja felicjanowska).
W dniu 23 lipca 2005, na fundamentach zniszczonego w czasie działań wojennych kościoła mariawickiego w Górce Powielińskiej został poświęcony krzyż i tablica upamiętniające to miejsce.
W Górce Powielińskiej zachował się mały cmentarz mariawicki. W 2006 z inicjatywy kilku rodzin mariawickich zamieszkujących tereny Smogorzewa, wystąpiono z inicjatywą wybudowania nowego ogrodzenia cmentarza, ciężar odpowiedzialności za inwestycję wzięła rodzina Państwa Przybyszów. 15 lipca 2007 odbyła się uroczystość poświęcenia krzyża cmentarnego, miniaturowego ołtarza do odprawiania nabożeństw w Dzień Zaduszny i nowego parkanu.

</doc>
<doc id="357892" url="https://pl.wikipedia.org/wiki?curid=357892" title="Górka Prudnicka">
Górka Prudnicka

Górka Prudnicka (dodatkowa nazwa w j. niem. Ernestinenberg) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 211 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 13 km od granicy z Czechami, w zachodniej części Kotliny Raciborskiej. Należy do Euroregionu Pradziad.
Środowisko naturalne.
W Górce Prudnickiej panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Górki Prudnickiej wynoszą 612 mm. Dominują wiatry zachodnie.
Nazwa.
Topograficzny opis Górnego Śląska z 1865 roku notuje wieś jako kolonię pod polską nazwą "Górka", a także niemiecką "Ernestinenberg" we fragmencie: "„Ernestinenberg (Górka)”". Krótko po II wojnie światowej wieś nosiła nazwę "Górka".
Historia.
Wieś została założona w pierwszej połowie XIX wieku, co czyni ją najmłodszą w gminie. Po raz pierwszy notowana była w 1845 jako "Ernestinenberg". Posługiwała się herbem. Niegdyś było tu miejsce handlu drewnem, a wieś była kolonią robotników. Istniała tu również karczma. Na jej obrzeżach stał wiatrak holenderskiego w kształcie wieży. W 1850 zbudowano w niej murowaną kapliczkę-dzwonnicę.
Według spisu ludności z 1 grudnia 1910, na 269 mieszkańców Górki Prudnickiej 2 posługiwało się językiem niemieckim, a 267 językiem polskim. W 1921 w zasięgu plebiscytu na Górnym Śląsku znalazła się tylko część powiatu prudnickiego. Górka Prudnicka znalazła się po stronie wschodniej, w obszarze objętym plebiscytem. Do głosowania uprawnionych było w Górce Prudnickiej 225 osób, z czego 123, ok. 54,7%, stanowili mieszkańcy (w tym 119, ok. 52,9% całości, mieszkańcy urodzeni w miejscowości). Oddano 223 głosy (ok. 99,1% uprawnionych), w tym 223 (100%) ważne; za Niemcami głosowało 206 osób (ok. 92,4%), a za Polską 17 osób (ok. 7,6%).
W latach 1945–1950 Górka Prudnicka należała do województwa śląskiego, a od 1950 do województwa opolskiego.
W latach 1945–1954 i 1973–1975 wieś należała do gminy Łącznik.
Zabytki.
Do wojewódzkiego rejestru zabytków wpisany jest:
Zgodnie z gminną ewidencją zabytków w Górce Prudnickiej chroniona jest ponadto:
Turystyka.
Przez wieś przebiegają dwie trasy rowerowe PTTK, nr 261 C oraz 262 Z.
Przez Górkę Prudnicką prowadzi szlak turystyczny:

</doc>
<doc id="357893" url="https://pl.wikipedia.org/wiki?curid=357893" title="Górka Sobocka">
Górka Sobocka

Górka Sobocka (do 1945 r. niem. "Gorkau") – wieś w Polsce położona w województwie dolnośląskim, w powiecie strzelińskim, w gminie Kondratowice.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="357894" url="https://pl.wikipedia.org/wiki?curid=357894" title="Górka Stogniowska">
Górka Stogniowska

Górka Stogniowska – wieś w Polsce położona w województwie małopolskim, w powiecie proszowickim, w gminie Proszowice.
W latach 1975–1998 miejscowość administracyjnie należała do województwa krakowskiego.
W Górce Stogniowskiej znajduje się zabytkowa drewniana kaplica pw. Matki Boskiej Różańcowej z XVIII w.
We wsi znajduje się również cmentarz osób zmarłych na cholerę w połowie XIX w.

</doc>
<doc id="357895" url="https://pl.wikipedia.org/wiki?curid=357895" title="Górka Wąsoska">
Górka Wąsoska

Górka Wąsoska (niem. "Gurkau")– wieś w Polsce położona w województwie dolnośląskim, w powiecie górowskim, w gminie Wąsosz.
Nazwa.
Nazwa pochodzi od zdrobnienia polskiej nazwy określającej wzniesienie Góra.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Gorca".
Podział administracyjny.
W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="357896" url="https://pl.wikipedia.org/wiki?curid=357896" title="Górki-Baćki">
Górki-Baćki

Górki-Baćki – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="357897" url="https://pl.wikipedia.org/wiki?curid=357897" title="Górki Borze">
Górki Borze

Górki Borze – wieś w Polsce położona w województwie mazowieckim, w powiecie węgrowskim, w gminie Korytnica.
W latach 1975–1998 miejscowość administracyjnie należała do województwa siedleckiego.
Z miejscowości pochodzi Zofia Węgierska, polska felietonistka, pisarka.
Wierni kościoła rzymskokatolickiego należą do parafii św. Wawrzyńca w Korytnicy.

</doc>
<doc id="357898" url="https://pl.wikipedia.org/wiki?curid=357898" title="Górki Dąbskie">
Górki Dąbskie

Górki Dąbskie – osada w Polsce położona w województwie kujawsko-pomorskim, w powiecie nakielskim, w gminie Kcynia. 
Historia.
Wieś powstała jako dobro rycerskie nadane rodowi Górków około roku 1500. Swoją nazwę wzięła z połączenia rodu Górków z Dąbskimi.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 176 mieszkańców. Jest 24. co do wielkości miejscowością gminy Kcynia.
Zabytki.
Według rejestru zabytków NID na listę zabytków wpisany jest pałac (dec. dwór), około roku 1870, 1925, 1976, nr rej.: 102/A z 18.12.1981.

</doc>
<doc id="357899" url="https://pl.wikipedia.org/wiki?curid=357899" title="Górki Drugie">
Górki Drugie

Górki Drugie – wieś w Polsce położona w województwie mazowieckim, w powiecie gostynińskim, w gminie Gostynin. Przez miejscowość przepływa niewielka rzeka Rakutówka, dopływ Lubienki.
W latach 1975–1998 miejscowość administracyjnie należała do województwa płockiego.

</doc>
<doc id="357900" url="https://pl.wikipedia.org/wiki?curid=357900" title="Górki Grabińskie">
Górki Grabińskie

Górki Grabińskie – wieś w Polsce położona w województwie łódzkim, w powiecie łaskim, w gminie Widawa.
W latach 1975–1998 miejscowość administracyjnie należała do województwa sieradzkiego.

</doc>
<doc id="357901" url="https://pl.wikipedia.org/wiki?curid=357901" title="Górki Łubnickie">
Górki Łubnickie

Górki Łubnickie – wieś w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.

</doc>
<doc id="357902" url="https://pl.wikipedia.org/wiki?curid=357902" title="Górki Pęcławskie">
Górki Pęcławskie

Górki Pęcławskie – wieś w Polsce położona w województwie łódzkim, w powiecie łęczyckim, w gminie Piątek.
Prywatna wieś szlachecka "Górki" położona była w drugiej połowie XVI wieku w powiecie orłowskim województwa łęczyckiego. W latach 1975–1998 miejscowość administracyjnie należała do województwa płockiego.

</doc>
<doc id="357903" url="https://pl.wikipedia.org/wiki?curid=357903" title="Górki-Sypniewo">
Górki-Sypniewo

Górki-Sypniewo – wieś w Polsce położona w województwie podlaskim, w powiecie łomżyńskim, w gminie Piątnica.
Wierni kościoła rzymskokatolickiego należą do parafii Parafia św. Stanisława Biskupa i Męczennika w Dobrzyjałowie.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 217 osoby w 37 budynkach mieszkalnych. Miejscowość należała do parafii rzymskokatolickiej w m. Dobrzyjałowo. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1954–1972 wieś należała i była siedzibą władz gromady Górki-Sypniewo. W latach 1975–1998 miejscowość należała administracyjnie do województwa łomżyńskiego.

</doc>
<doc id="357904" url="https://pl.wikipedia.org/wiki?curid=357904" title="Górki-Szewkowo">
Górki-Szewkowo

Górki-Szewkowo – wieś w Polsce położona w województwie podlaskim, w powiecie łomżyńskim, w gminie Piątnica.
Wierni kościoła rzymskokatolickiego należą do parafii Parafia św. Stanisława Biskupa i Męczennika w Dobrzyjałowie.
Historia.
Dawniej prywatna wieś szlachecka "Szewkowo" położona była w drugiej połowie XVI wieku w powiecie wiskim ziemi wiskiej województwa mazowieckiego. 
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 66 osób w 8 budynkach. Miejscowość należała do parafii rzymskokatolickiej w m. Dobrzyjałowo. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="357905" url="https://pl.wikipedia.org/wiki?curid=357905" title="Górki Średnie">
Górki Średnie

Górki Średnie – wieś w Polsce położona w województwie mazowieckim, w powiecie węgrowskim, w gminie Korytnica.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Wawrzyńca w Korytnicy.

</doc>
<doc id="357906" url="https://pl.wikipedia.org/wiki?curid=357906" title="Górki-Witowice">
Górki-Witowice

Górki-Witowice – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="357907" url="https://pl.wikipedia.org/wiki?curid=357907" title="Górki Zadzimskie">
Górki Zadzimskie

Górki Zadzimskie – wieś w Polsce położona w województwie łódzkim, w powiecie poddębickim, w gminie Zadzim.
W latach 1975–1998 miejscowość administracyjnie należała do województwa sieradzkiego.
W 1988 roku wieś zamieszkiwało 110 osób, obecnie (2010) ok. 73 osoby. Średnia wielkość gospodarstwa to ok. 10 ha, z czego większość produkcji to uprawa zbóż (gł. pszenżyta, pszenicy i rzepaku). Przed 1990 rokiem istotną była hodowla bydła mlecznego, jednak obecnie produkcję mleka prowadzi 4 rolników (na ok. 15). Hodowla trzody chlewnej nie stanowi poważnego udziału w gospodarce miejscowości.
Obecnie daje się bardzo wyraźnie zauważyć drastyczny ubytek ludności wsi. Znaczna liczba gospodarzy zrezygnowała z życia na wsi i przeniosła się do miast. Struktura ludności wskazuje na społeczeństwo silnie się starzejące (młodzież do lat 20 nie stanowi nawet 15% ogółu ludności, natomiast bardzo dużo jest ludzi powyżej 60 roku życia- ok. 25%).
Ok. 95% gospodarstw domowych utrzymuje się z innych źródeł niż rolnictwo).

</doc>
<doc id="357908" url="https://pl.wikipedia.org/wiki?curid=357908" title="Góry Gorzkowskie">
Góry Gorzkowskie

Góry Gorzkowskie – wieś w Polsce położona w województwie śląskim, w powiecie częstochowskim, w gminie Janów.
W latach 1975–1998 miejscowość administracyjnie należała do województwa częstochowskiego.

</doc>
<doc id="357909" url="https://pl.wikipedia.org/wiki?curid=357909" title="Góry Karwackie">
Góry Karwackie

Góry Karwackie – wieś w Polsce położona w województwie mazowieckim, w powiecie przasnyskim, w gminie Przasnysz.
Wierni Kościoła rzymskokatolickiego należą do parafii Chrystusa Zbawiciela w Przasnyszu.
Sołectwo Góry Karwackie obejmuje Góry Karwackie i Polny Młyn.
W latach 1975–1998 miejscowość administracyjnie należała do województwa ostrołęckiego.
Znana wcześniej jako Pieńki – nazwa od wyniszczonych lasów tu istniejących. W zachodniej części około 1850 roku była cegielnia. Około 1930 r. wieś liczyła 14 numerów. Obecnie 14 zamieszkanych posesji i 79 mieszkańców.

</doc>
<doc id="357910" url="https://pl.wikipedia.org/wiki?curid=357910" title="Góry Kluczkowickie">
Góry Kluczkowickie

Góry Kluczkowickie – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Opole Lubelskie.

</doc>
<doc id="357911" url="https://pl.wikipedia.org/wiki?curid=357911" title="Francuska Kompania Wschodnioindyjska">
Francuska Kompania Wschodnioindyjska

Francuska Kompania Wschodnioindyjska (fr. "Compagnie des Indes orientales") – kompania handlowa powstała w roku 1664, w celu konkurowania z Brytyjską Kompanią Wschodnioindyjską i Holenderską Kompanią Wschodnioindyjską.
Kompania została zaplanowana przez Jeana-Baptiste'a Colberta i powstała pod patronatem króla Francji Ludwika XIV. Pierwszym generalnym dyrektorem kompanii został François Caron, który wcześniej pracował przez 30 lat dla Holenderskiej Kompanii Wschodnioindyjskiej, w tym 20 lat w Japonii. Kompanii nie udało się sponsorować francuskiej kolonii na Madagaskarze, ale z sukcesem założyła na pobliskich wyspach Bourbon i Île-de-France (dzisiejsze wyspy Reunion i Mauritius) porty handlowe.
W 1719 zaczęła swą działalność w Indiach, ale kompania była bliska bankructwa. Wtedy też doszło do fuzji z Francuską Kompanią Zachodnią założoną w 1717 przez Johna Lawa i Francuską Kompanią Afrykańską założoną w XVII w. Od 1720 kompania prowadziła działalność pod zmienioną nazwą „Compagnie Perpétuelle des Indes”. Wraz z upadkiem imperium Mogołów Francja poprzez swą Kompanię Wschodnioindyjską zaczęła brać udział w polityce Indii, broniąc swych interesów, zawierając pakty polityczne z lokalnymi przywódcami w Południowych Indiach. Od 1741 Francja, pod patronatem Josepha François Dupleix, prowadziła agresywną politykę przeciw Anglii w Indiach. Kompania została rozwiązana w 1769 ze względu na zły stan finansów. Kilka portów handlowych założonych przez Francuską Kompanię Wschodnioindyjską w Indiach, takich jak Pondicherry i Chandernagore, pozostało jednak w rękach francuskich do 1949.

</doc>
<doc id="357912" url="https://pl.wikipedia.org/wiki?curid=357912" title="Góry Lubiańskie">
Góry Lubiańskie

Góry Lubiańskie – wieś w Polsce położona w województwie warmińsko-mazurskim, w powiecie ostródzkim, w gminie Grunwald. W latach 1975–1998 miejscowość administracyjnie należała do województwa olsztyńskiego.
W 1974 r. do sołectwa Góry Lubiańskie (gmina Grunwald) należały: wieś Góry Lubiańskie, wieś Lubian, PGR Lubianek, wieś Ulnowo, PGR Ulnowo .

</doc>
<doc id="357913" url="https://pl.wikipedia.org/wiki?curid=357913" title="Góry Małe">
Góry Małe

Góry Małe – wieś w Polsce położona w województwie mazowieckim, w powiecie płockim, w gminie Gąbin.
W latach 1975–1998 miejscowość administracyjnie należała do województwa płockiego.

</doc>
<doc id="357914" url="https://pl.wikipedia.org/wiki?curid=357914" title="Góry Miechowskie">
Góry Miechowskie

Góry Miechowskie – wieś w Polsce położona w województwie małopolskim, w powiecie miechowskim, w gminie Racławice.
W latach 1975–1998 miejscowość administracyjnie należała do województwa kieleckiego.
Wieś mieści się na wysokości ok. 360 m n.p.m., najwyższe wzniesienie w okolicach ma 393 m n.p.m.
W okolicach wsi położony jest obszar Natura 2000 „Kalina-Lisiniec”.
Tablica pamiątkowa.
W Górach Miechowskich znajduje się tablica pamiątkowa ku czci żołnierzy poległych podczas II wojny światowej oraz dwóch mieszkańców tej wsi. Tablica wmurowana jest w polodowcowy piaskowiec. Miejsce otoczone jest łańcuchem kowalskiej roboty. Na łańcuchu blaszany orzeł.
Inskrypcja na pomniku:
codice_1

</doc>
<doc id="357915" url="https://pl.wikipedia.org/wiki?curid=357915" title="Góry Mokre">
Góry Mokre

Góry Mokre – wieś w Polsce położona w województwie łódzkim, w powiecie radomszczańskim, w gminie Przedbórz, u stóp Fajnej Ryby.
Do 1954 roku siedziba gminy Góry Mokre. W latach 1954–1972 wieś należała i była siedzibą władz gromady Góry Mokre. W latach 1975–1998 miejscowość administracyjnie należała do województwa piotrkowskiego. 
Wieś rozwijająca się turystycznie, kulturowo i przemysłowo. W Górach Mokrych odbywa się coroczny Festiwal Marii Konopnickiej organizowany przez Władysława Obarzanka.
W roku 2006 podczas festiwalu wystąpiła m.in. polska piosenkarka Violetta Villas.
Wieś jest siedzibą rzymskokatolickiej parafii św. Maksymiliana Kolbe.

</doc>
<doc id="357916" url="https://pl.wikipedia.org/wiki?curid=357916" title="Góry Opolskie">
Góry Opolskie

Góry Opolskie – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Opole Lubelskie.

</doc>
<doc id="357917" url="https://pl.wikipedia.org/wiki?curid=357917" title="Góry Pęchowskie">
Góry Pęchowskie

Góry Pęchowskie – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość administracyjnie należała do województwa tarnobrzeskiego.
Przez wieś przechodzi zielony szlak turystyczny z Chańczy do Pielaszowa.
Zabytki.
W Górach Pęchowskich jest cmentarz powstały w 1929 r., w którym znajdują się mogiły legionistów poległych w bitwie pod Konarami pod wodzą Józefa Piłsudskiego w 1915.
Pośrodku mogił, znajduje się kamienny obelisk z napisem: „Bohaterskiej pamięci Legionistów poległych w bitwie pod Konarami stoczonej w 1915 roku pod wodzą Józefa Piłsudskiego”. Na obelisku jest kamienna tablica z czerwonego piaskowca, na której wypisano nazwiska poległych w bitwie żołnierzy.
Cmentarz został wpisany do rejestru zabytków nieruchomych (nr rej.: A.675 z 19.10.1989).

</doc>
<doc id="357918" url="https://pl.wikipedia.org/wiki?curid=357918" title="Góry Prusinowskie">
Góry Prusinowskie

Góry Prusinowskie – wieś w Polsce położona w województwie łódzkim, w powiecie zduńskowolskim, w gminie Szadek. W jej skład wchodzą dwie części: Góry Prusinowskie i Kolonia Góry Prusinowskie.
W latach 1975–1998 miejscowość administracyjnie należała do województwa sieradzkiego.

</doc>
<doc id="357919" url="https://pl.wikipedia.org/wiki?curid=357919" title="Góry Sieradzkie">
Góry Sieradzkie

Góry Sieradzkie – wieś sołecka w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość administracyjnie należała do województwa kieleckiego.
Historia.
W 1880 r. wieś wchodzi w skład dóbr Sieradzice. Góry Sieradzkie posiadały rozległość mórg 711. W połowie XV w. własność Pyelsza herbu Zabawa.

</doc>
<doc id="357921" url="https://pl.wikipedia.org/wiki?curid=357921" title="Góry Trzebiatowskie">
Góry Trzebiatowskie

Góry Trzebiatowskie – wieś w Polsce położona w województwie łódzkim, w powiecie opoczyńskim, w gminie Mniszków.
Wieś położona jest w Sulejowskim Parku Krajobrazowym w odległości 3 km od Zalewu Sulejowskiego. Miejscowość o charakterze rolniczym, leśnym i turystycznym. Dojazd do miejscowości Bukowiec nad Pilicą, Karolinów, Twarda lub Tresta.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Narodzenia NMP i św. Mikołaja w Błogich Szlacheckich.

</doc>
<doc id="357922" url="https://pl.wikipedia.org/wiki?curid=357922" title="Grabów nad Pilicą">
Grabów nad Pilicą

Grabów nad Pilicą – wieś w Polsce położona w województwie mazowieckim, w powiecie kozienickim, w gminie Grabów nad Pilicą.
Miejscowość jest siedzibą gminy Grabów nad Pilicą. Nazwa miejscowości pochodzi od drzewa - grab. Leży w odległości 6 km na południe od Pilicy przy trasie wojewódzkiej 730. Przez zachodnią część miejscowości przechodzi linia kolejowa 8 na której znajduje się przystanek Grabów nad Pilicą. Kościół neogotycki pod wezw. Św. Trójcy.
Działa Ochotnicza Straż Pożarna. Szkoła podstawowa i gimnazjum. Posiada biologiczną oczyszczalnię ścieków. Zachował się park dworski.
Wieś szlachecka Grabowo położona była w drugiej połowie XVI wieku w powiecie wareckim ziemi czerskiej województwa mazowieckiego.
Parafia.
Jedna z pierwszych pisanych wzmianek pochodzi z 1451 roku, kiedy to Kościół w Grabowie otrzymał dziesięcinę snopową ze wsi Brzozowica. Drewniany kościół spalił się w XVIII w. W roku 1776 nowy kościół wystawił Ignacy Walewski podkomorzy królewski, właściciel Grabowa.
Kościół neogotycki pw. Św. Trójcy wzniesiony został w latach 1903-1917 według projektu arch. Tomasza Pajzderskiego.
Parafia należy do dekanatu głowaczowskiego, diecezji radomskiej.

</doc>
<doc id="357923" url="https://pl.wikipedia.org/wiki?curid=357923" title="Grabów Nowy">
Grabów Nowy

Grabów Nowy (do 14 lutego 2002 "Nowy Grabów") – wieś w Polsce położona w województwie mazowieckim, w powiecie kozienickim, w gminie Grabów nad Pilicą.
W latach 1954-1959 wieś należała i była siedzibą gromady Grabów Nowy, a po jej zniesieniu należała do gromady Grabów n/Pilicą. W latach 1975–1998 miejscowość administracyjnie należała do województwa radomskiego. 15 lutego 2002 nastąpiła zmiana nazwy z "Nowy Grabów" na "Grabów Nowy".
Wierni kościoła rzymskokatolickiego należą do parafii Świętej Trójcy w Grabowie nad Pilicą.

</doc>
<doc id="357924" url="https://pl.wikipedia.org/wiki?curid=357924" title="Grabów-Pustkowie">
Grabów-Pustkowie

Grabów-Pustkowie – osada w Polsce położona w województwie wielkopolskim, w powiecie ostrzeszowskim, w gminie Grabów nad Prosną.
W latach 1975–1998 miejscowość administracyjnie należała do województwa kaliskiego.

</doc>
<doc id="357925" url="https://pl.wikipedia.org/wiki?curid=357925" title="Grabów-Wójtostwo">
Grabów-Wójtostwo

Grabów-Wójtostwo – wieś w Polsce położona w województwie wielkopolskim, w powiecie ostrzeszowskim, w gminie Grabów nad Prosną.
W latach 1975–1998 miejscowość administracyjnie należała do województwa kaliskiego.

</doc>
<doc id="357926" url="https://pl.wikipedia.org/wiki?curid=357926" title="Grabów Zaleśny">
Grabów Zaleśny

Grabów Zaleśny (dawn. alt. "Grabów Zielony") – wieś w Polsce położona w województwie mazowieckim, w powiecie kozienickim, w gminie Grabów nad Pilicą.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Świętej Trójcy w Grabowie nad Pilicą.

</doc>
<doc id="357927" url="https://pl.wikipedia.org/wiki?curid=357927" title="Górne Grądy">
Górne Grądy

Górne Grądy – wieś w Polsce położona w województwie wielkopolskim, w powiecie wrzesińskim, w gminie Pyzdry.
W latach 1975–1998 miejscowość administracyjnie należała do województwa konińskiego.

</doc>
<doc id="357928" url="https://pl.wikipedia.org/wiki?curid=357928" title="Grądy (powiat pajęczański)">
Grądy (powiat pajęczański)

Grądy (do 2019: Grądy-Łazy) – wieś w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 miejscowość administracyjnie należała do województwa sieradzkiego. Rozporządzeniem MSWiA od 1 stycznia 2020 roku została zmieniona nazwa miejscowości z Grądy-Łazy na Grądy&lt;ref name="DU/2019/2435"&gt;"Rozporządzenie Ministra Spraw Wewnętrznych i Administracji z dnia 13 grudnia 2019 r. w sprawie ustalenia, zmiany i zniesienia urzędowych nazw niektórych miejscowości oraz obiektów fizjograficznych" ().&lt;/ref&gt;. 

</doc>
<doc id="357929" url="https://pl.wikipedia.org/wiki?curid=357929" title="Grądy Małe">
Grądy Małe

Grądy Małe – wieś w Polsce położona w województwie podlaskim, w powiecie łomżyńskim, w gminie Jedwabne.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
Nie są znane początki wsi. Grądy istniały już na początku XV wieku. Pierwsze znane zapiski z 1417 roku mówią o Janie z Grądów. W pierwszej połowie XV wieku Grądy należały do rodziny Szorców herbu Mora. W 1465 roku, po ożenku z Katarzyną Szorc, część Grądów przypadła Krystynowi z Karwowa. On to po osiedleniu się w Grądach zaczął używać nazwiska Grądzki. W połowie XVIII wieku Grądy dzieliły się na dwie miejscowości – Grądy Szlacheckie i Grądy Włościańskie. Pod koniec XVIII wieku Grądy Włościańskie nazywane były Grądami Chłopskimi. W 1784 roku wsie były zaściankami szlacheckimi zamieszkanymi przez następujące rodziny:
W połowie XIX wieku zaczęto używać nazw – Grądy Duże i Grądy Małe. Po drugiej wojnie światowej Grądy Duże zmieniły nazwę na Grądy Wielkie.
Według Powszechnego Spisu Ludności z 1921 roku zamieszkiwały tu 194 osoby w 27 budynkach. Miejscowość należała do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.

</doc>
<doc id="357930" url="https://pl.wikipedia.org/wiki?curid=357930" title="Grądy-Możdżenie">
Grądy-Możdżenie

Grądy-Możdżenie – wieś w Polsce położona w województwie podlaskim, w powiecie kolneńskim, w gminie Grabowo.
Prywatna wieś szlachecka "Grędy -Możdżenie" położona była w drugiej połowie XVI wieku w powiecie wąsoskim ziemi wiskiej województwa mazowieckiego.
Na przełomie 1783/1784 wieś, zapisana jako "Muzgi", leżała w parafii Grabowo, dekanat wąsoski diecezji płockiej i była własnością Jaczyńskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Wąsoszu.

</doc>
<doc id="357931" url="https://pl.wikipedia.org/wiki?curid=357931" title="Grądy Polewne">
Grądy Polewne

Grądy Polewne (do 31 grudnia 2012 r. Grądy Polewe) – wieś w Polsce położona w województwie mazowieckim, w powiecie wyszkowskim, w gminie Rząśnik.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława Biskupa i Męczennika w Lubielu.

</doc>
<doc id="357932" url="https://pl.wikipedia.org/wiki?curid=357932" title="Grądy Szlacheckie">
Grądy Szlacheckie

Grądy Szlacheckie – wieś w Polsce położona w województwie mazowieckim, w powiecie wyszkowskim, w gminie Długosiodło.
Wierni kościoła rzymskokatolickiego należą do parafii św. Jana Chrzciciela w Kuninie.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Długosiodło.
Według Powszechnego Spisu Ludności z 1921 roku wieś zamieszkiwało 247 osób, 200 było wyznania rzymskokatolickiego, 40 ewangelickiego a 7 mojżeszowego. Jednocześnie 210 mieszkańców zadeklarowało polską przynależność narodową, 30 niemiecką a 7 żydowską. Było tu 49 budynków mieszkalnych. Miejscowość należała do parafii rzymskokatolickiej w Długosiodle i ewangelickiej w Paproci Dużej. Podlegała pod Sąd Grodzki w Ostrowi i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Ostenburg Regierungsbezirk Zichenau (rejencja ciechanowska).
W latach 1975–1998 miejscowość należała administracyjnie do województwa ostrołęckiego.

</doc>
<doc id="357933" url="https://pl.wikipedia.org/wiki?curid=357933" title="Grądy Węgorzewskie">
Grądy Węgorzewskie

Grądy Węgorzewskie (niem. "Gronden") – wieś w Polsce położona w województwie warmińsko-mazurskim, w powiecie węgorzewskim, w gminie Budry. Obecnie we wsi funkcjonuje firma zajmująca się przetwórstwem ryb. Ponadto jest też jedno gospodarstwo agroturystyczne.
Częścią wsi Grądy Węgorzewskie są Grądyszki, a przysiółkiem - Kaczorówka (dawniej Kaczorowo(niem. "Katzerowen")).
W latach 1975–1998 miejscowość administracyjnie należała do województwa suwalskiego.

</doc>
<doc id="357934" url="https://pl.wikipedia.org/wiki?curid=357934" title="Grądy Wielkie">
Grądy Wielkie

Grądy Wielkie – wieś w Polsce położona w województwie podlaskim, w powiecie łomżyńskim, w gminie Jedwabne.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
Nie są znane początki wsi. Grądy istniały już na początku XV wieku. Pierwsze znane zapiski z 1417 roku mówią o Janie z Grądów. W pierwszej połowie XV wieku Grądy należały do rodziny Szorców herbu Mora. W 1465 roku, po ożenku z Katarzyną Szorc, część Grądów przypadła Krystynowi z Karwowa. On to po osiedleniu się w Grądach zaczął używać nazwiska Grądzki.
W połowie XVIII wieku Grądy dzieliły się na dwie miejscowości – Grądy Szlacheckie i Grądy Włościańskie. Pod koniec XVIII wieku Grądy Włościańskie nazywane były Grądami Chłopskimi.
W 1784 roku wsie były zaściankami szlacheckimi zamieszkanymi przez następujące rodziny:
W połowie XIX wieku zaczęto używać nazw – Grądy Duże i Grądy Małe.
Po drugiej wojnie światowej Grądy Duże zmieniły nazwę na Grądy Wielkie.
Według Powszechnego Spisu Ludności z 1921 roku zamieszkiwało tu 113 osób w 18 budynkach. Miejscowość należała do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.

</doc>
<doc id="357935" url="https://pl.wikipedia.org/wiki?curid=357935" title="Grądy Zalewne">
Grądy Zalewne

Grądy Zalewne – wieś w Polsce położona w województwie mazowieckim, w powiecie wyszkowskim, w gminie Długosiodło. Leży w sąsiedztwie rzeki Narew.
Wieś Grądy Zalewne jest położona w północno-wschodniej Polsce w Nizinie Północnomazowieckiej, Puszcza Biała, Dolina Dolnej Narwi.
Wierni kościoła rzymskokatolickiego należą do parafii św. Stanisława Biskupa i Męczennika w Lubielu.
Historia.
Według Powszechnego Spisu Ludności z 1921 roku wieś zamieszkiwało 97 osób, 80 było wyznania rzymskokatolickiego, 8 ewangelickiego a 9 mojżeszowego. Jednocześnie 80 mieszkańców zadeklarowało polską przynależność narodową, 8 niemiecką a 9 żydowską. Było tu 18 budynków mieszkalnych. Miejscowość należała do parafii rzymskokatolickiej w m. Lubiel i ewangelickiej w Paproci Dużej. Podlegała pod Sąd Grodzki w Ostrowi i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Ostenburg Regierungsbezirk Zichenau (rejencja ciechanowska).

</doc>
<doc id="357936" url="https://pl.wikipedia.org/wiki?curid=357936" title="Gierłatowo">
Gierłatowo

Gierłatowo – wieś w Polsce położona w województwie wielkopolskim, w powiecie wrzesińskim, w gminie Nekla.
W latach 1975–1998 miejscowość administracyjnie należała do województwa poznańskiego.
Przez miejscowość przebiega Szlak Osadnictwa Olęderskiego w Gminie Nekla.

</doc>
<doc id="357937" url="https://pl.wikipedia.org/wiki?curid=357937" title="Ginawa">
Ginawa

Ginawa – wieś w Polsce położona w województwie zachodniopomorskim, w powiecie łobeskim, w gminie Węgorzyno,w sołectwie Wiewiecko, przy drodze krajowej nr 20 Stargard - Drawsko Pomorskie - Gdynia.
W latach 1946-1998 miejscowość administracyjnie należała do województwa szczecińskiego. 

</doc>
<doc id="357938" url="https://pl.wikipedia.org/wiki?curid=357938" title="Glew (województwo małopolskie)">
Glew (województwo małopolskie)

Glew – wieś w Polsce położona w województwie małopolskim, w powiecie proszowickim, w gminie Koniusza.
W latach 1975–1998 miejscowość administracyjnie należała do województwa krakowskiego.
W Glewie urodził się Stanisław Szymacha (1909-1944), żołnierz Batalionów Chłopskich, komendant obwodu Miechów BCh.

</doc>
<doc id="357939" url="https://pl.wikipedia.org/wiki?curid=357939" title="Gockowo">
Gockowo

Gockowo (kaszb. "Gòckòwo", niem. "Gotzkau") – osada w Polsce położona w województwie pomorskim, w powiecie człuchowskim, w gminie Rzeczenica. Wieś wchodzi w skład sołectwa Breńsk.
Prywatna wieś szlachecka położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa słupskiego.
Zabytki.
Według rejestru zabytków NID na listę zabytków wpisany jest zespół pałacowy z 1 poł. XIX w., nr rej.: A-253 z 1.07.1987: pałac i park.

</doc>
<doc id="357947" url="https://pl.wikipedia.org/wiki?curid=357947" title="Caledonia">
Caledonia

Zespół muzyczny:
Miejscowości w USA:
Gminy w USA:
Hrabstwa w USA:

</doc>
<doc id="357952" url="https://pl.wikipedia.org/wiki?curid=357952" title="Grzyb (województwo łódzkie)">
Grzyb (województwo łódzkie)

Grzyb – wieś w Polsce położona w województwie łódzkim, w powiecie sieradzkim, w gminie Klonowa.
We wsi znajduje się remiza strażacka, osada leśna oraz pomnik upamiętniający jedno z wydarzeń 1863 r.
W skład sołectwa Grzyb wchodzą cztery wsie: Grzyb, Tomaniki, Zgórniaki oraz Depy.
Historia.
W czasie powstania styczniowego, po bitwie w rejonie Kuźnicy Grabowskiej w dniu 26 lutego 1863 oddział Józefa Oxińskiego wycofywał się w kierunku Klonowej. W ówczesnym pustkowiu zwanym Grzyb Rosjanie dopadli czterech kosynierów, którzy nie chcąc się poddać, zabarykadowali się w chałupie. Rosjanie ją podpalili, a powstańcy spłonęli żywcem. Na miejscu ich śmierci postawiono krzyż, a w 1974 r. ufundowano tablicę z objaśniającym napisem.
W latach 1975–1998 miejscowość administracyjnie należała do województwa sieradzkiego.

</doc>
<doc id="357954" url="https://pl.wikipedia.org/wiki?curid=357954" title="Ústecký kraj">
Ústecký kraj



</doc>
<doc id="357958" url="https://pl.wikipedia.org/wiki?curid=357958" title="Gady (województwo warmińsko-mazurskie)">
Gady (województwo warmińsko-mazurskie)

Gady (niem. "Jadden") – nieduża wieś sołecka w Polsce położona w województwie warmińsko-mazurskim, w powiecie olsztyńskim, w gminie Dywity około 13 km na północ od Olsztyna. W latach 1975–1998 miejscowość administracyjnie należała do województwa olsztyńskiego.
We wsi jest sklep spożywczy, przystanek autobusowy (przy przystanku leży kamień z tablicą wstawioną w 2009 r., upamiętniającą 640-letnią historię wsi), Ośrodek Rzemiosł Zapomnianych, dwa gospodarstwa agroturystyczne oraz gospodarstwo rybackie.
Historia.
Akt lokacyjny wsi został wydany 28 maja 1369 r. na zamku w Lidzbarku Warmińskim. Dokument został podpisany przez biskupa warmińskiego Jana Stryprocka. Lokacja nadana na prawie chełmińskim dla Hoenveltz (takiej nazwy użyto po raz pierwszy) obejmowało 44 łany co odpowiadało w przybliżeniu 739,2 ha. Zasadźcą i jednocześnie pierwszym sołtysem wsi był Prus "Gedethen". W przywileju zastrzeżono 4 łany dla ojca sołtysa – "Bandusa" oraz braci: "Dyngona" i "Georgia". Pozwala to przypuszczać, że lokacja nastąpiła w miejscu zasiedlonym wcześniej przez Prusów W okresie plemiennym Gady znajdowały się na terytorium Galindii, a dokładniej ziemi zwanej Gunelauke, której centrum mieściło się w okolicy Barczewka.
W dokumencie lokacyjnym występuje tylko niemiecka nazwa Hoenveltcz (Hoenfeld). W 1405 r. odnotowano Gedden. W kolejnych zapisach spotkać można Jadden (1598), Gadden (1615) i Giaden (1668). W 1879 r. po raz pierwszy pojawiła się nazwa Gady.
Gady zostały zlokalizowane na szlaku łączącym Olsztyn z Jezioranami. Akt lokacyjny nadawał prawo do założenia w Gadach małej karczmy przy szlaku.
W 1909 r. w czasie mroźnej zimy wilki podchodziły do samej wsi. Poczta z jedynym we wsi telefonem powstała w 1930 roku i funkcjonowała do 1945 r. W 1933 r. do wsi doprowadzono prąd elektryczny. W tym okresie we wsi było dwóch kowali, dwóch cieśli, trzech murarzy i zdunów, dwóch fryzjerów, po jednym stolarzu, krawcu, młynarzu i mechaniku, W 1938 r. pojawiło się w Gadach pierwsze auto – właścicielem był Lindenblat. Po drugiej wojnie przez długi okres jedyne auto (stara warszawa) należało do Certy. W 1939 wybudowano utwardzoną drogę z Gad do Barczewka. W styczniu 1945 r., 23. i 27. przez wieś przetoczył się front, w wyniku działań wojennych wieś została częściowo zniszczona.
Drogę asfaltową wybudowana w latach 70. XX wieku a poszerzono w 1982 r. Ujęcie wody założono w klatach 80. XX wieku. Świetlica i sklep powstały w latach 1985-1987. W 1992 roku zamknięta została tutejsza szkoła.
W 2011 r. otwarto budynek Ośrodka Rzemiosł Zapomnianych.
Zabudowa wsi.
W dużej części zabudowa wsi pochodzi z końca XIX i początków XX w. Zachowała się jedna drewniana chałupa oraz wiele domów i budynków gospodarskich z czerwonej cegły. Architekturę uzupełniają współczesne domy. We wsi znajduje się pamiątkowy głaz, ustawiony w 2009 r. w czasie obchodów 640 jubileuszu lokacji wsi, kamienny żółw i kamienna "baba pruska" (wykonane w czasie festynu archeologicznego w 2008 r. We wsi znajdują się dwie murowane, warmińskie kapliczki, dwa drewniane, przydrożne krzyże oraz jeden krzyż metalowy, przystanek autobusowy, sklep i świetlica, a także stylowe, drewniane drogowskazy.
Sołtysi.
XX i XXI wiek
Stowarzyszenia.
We wsi działa Stowarzyszenie "Nasze Gady", organizujące różnorodne warsztaty edukacyjne, happeningi, jarmarki. Od 2008 roku w każdą ostatnią sobotę sierpnia odbywają się w Gadach Festyny Archeologiczne. Podczas Festynów można wziąć udział w różnorodnych warsztatach dawnego rękodzieła m.in. ceramicznych, rzeźbiarskich, a także posłuchać warmińskiej muzyki etnicznej.

</doc>
<doc id="357959" url="https://pl.wikipedia.org/wiki?curid=357959" title="Gaik (województwo świętokrzyskie)">
Gaik (województwo świętokrzyskie)

Gaik – wieś sołecka w Polsce, położona w województwie świętokrzyskim, w powiecie pińczowskim, w gminie Działoszyce}.
W latach 1975–1998 miejscowość administracyjnie należała do województwa kieleckiego.
Historia.
Według spisu powszechnego z roku 1921 we wsi Gaik było 29 domów i 181 mieszkańców.
Etymologia.
Gaj (Gaik), nazwa wielu miejscowości, przeważnie mniejszych osad, zakładanych śród gajów to jest miejsc przeważnie pagórkowatych, suchych, porosłych liściastymi drzewami i stąd chętnie wybieranych na siedziby ludzkie, a także i na miejsca odbywania obrzędów religijnych w epoce pogańskiej. Gdzie nie ma lasów liściastych, tam nie ma też Gajów, i stąd ta nazwa rzadko się pojawia na prawym brzegu Wisły. Wywód etymologii pochodzenia słowa Gaj, Gaik, dany przez Chlebowskiego w słowniku → 

</doc>
<doc id="357988" url="https://pl.wikipedia.org/wiki?curid=357988" title="Gocław (województwo mazowieckie)">
Gocław (województwo mazowieckie)

Gocław – wieś w Polsce położona w województwie mazowieckim, w powiecie garwolińskim, w gminie Pilawa. 
Historia.
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego. Położona jest ok. 50 km od Warszawy, przy trasie Warszawa-Lublin.
Historia wsi sięga roku 1536, kiedy to król Zygmunt August zalesione jeszcze wtedy tereny wraz z dobrami osieckimi, przekazał kupcowi Filipowi Szlichtingowi, w celu wykarczowania. W 1564 podczas lustracji osadniczej zarejestrowano 20 włók kmiecych, jedną wójtowską i 1 plebańską z 16 zabudowaniami na przełomie borów osieckiego i starogrodzkiego (Gocław). Podczas wojen szwedzkich 1670–1680 wieś Gocław oraz folwark Żelazna ocalały od zniszczeń podczas gdy z 449 zabudowań starostwa osieckiego spalono ponad 64. W 1783 doszło do podziału gospodarczo-administracyjnego starostwa osieckiego i regulacji gruntów na terenie wsi Gocław. Jej zakończenie doprowadziło do zmian w uposażeniu ziemią chłopów. Gocław ze swoimi 25 gospodarstwami, podobnie jak Lubice, Kolonka Żelazna-wieś, Grzebowilk, Zawadki został włączony do folwarku Żelazna. Gocław uzyskał wówczas rolne przydatki (obecnie nazwane przydawki) jako wynagrodzenie za nieużytki lub płodność posiadanych gruntów. 
Podczas powstania styczniowego, w dniu 25 sierpnia 1863 r. na gruntach folwarku Żelazna niedaleko zabudowań dworskich (obecnie zabudowania te znajdują w Gocławiu ul. Kolonia Gocław) oddział powstańczy "Dzieci Warszawskich" dowodzony przez pułkownika Ludwika Żychlińskiego stoczył bitwę z Rosjanami pod dowództwem generała Mullera von Zakamelskiego. W bitwie tej ranny został sam Żychliński; Według jego relacji "oddział stracił około 100 w zabitych i znaczną liczbę rannych; lecz i Moskale musieli ponieść znaczne straty, bo włościanie ze Żelazny mówili, że mieli śmiertelnie rannego pułkownika Kurgaczewa i więcej jak 40 oficerów zabitych". W efekcie powstania ukazem carskim chłopi z Gocławia otrzymali na własność parcele leśne wydzielone z gruntów dworskich.
Religia.
W 1907 r. w Gocławiu powstała parafia mariawicka, której życie religijne było skupione wokół kościoła pw. Przenajświętszego Sakramentu. W 2008 ten zabytkowy kościół został jednak sprzedany prywatnemu nabywcy, a następnie rozebrany. Do dziś po tej wspólnocie religijnej zachował się niewielki cmentarz.
Od 1937 r. w Gocławiu znajduje się rzymskokatolicka parafia pw. NMP Królowej Polski, której życie religijne skupione jest wokół modernistycznego kościoła.

</doc>
<doc id="357990" url="https://pl.wikipedia.org/wiki?curid=357990" title="Godzisław (województwo zachodniopomorskie)">
Godzisław (województwo zachodniopomorskie)

Godzisław (dawniej: niem. "Glasenapp") – wieś w Polsce położona w województwie zachodniopomorskim, w powiecie szczecineckim, w gminie Grzmiąca.

</doc>
<doc id="357995" url="https://pl.wikipedia.org/wiki?curid=357995" title="Goleń (województwo warmińsko-mazurskie)">
Goleń (województwo warmińsko-mazurskie)

Goleń (niem. "Gollingen") – wieś w Polsce położona w województwie warmińsko-mazurskim, w powiecie mrągowskim, w gminie Piecki.
W latach 1975–1998 miejscowość administracyjnie należała do województwa olsztyńskiego.
W 2011 miejscowość zamieszkiwało 112 osób, w 2012 – 114, a w 2013 – 113.

</doc>
<doc id="357997" url="https://pl.wikipedia.org/wiki?curid=357997" title="Gołąbek (województwo mazowieckie)">
Gołąbek (województwo mazowieckie)

Gołąbek – wieś w Polsce położona w województwie mazowieckim, w powiecie siedleckim, w gminie Skórzec.
W latach 1975–1998 miejscowość administracyjnie należała do województwa siedleckiego. 
W Gołąbku znajduje się m.in. Szkoła Podstawowa, działa tam także Ochotnicza Straż Pożarna włączona w skład krajowego systemu ratowniczo-gaśniczego oraz sekcja piłkarska ULKS Gołąbek.

</doc>
<doc id="358005" url="https://pl.wikipedia.org/wiki?curid=358005" title="Gorzelnia (województwo śląskie)">
Gorzelnia (województwo śląskie)

Gorzelnia – wieś w Polsce położona w województwie śląskim, w powiecie częstochowskim, w gminie Blachownia.
W latach 1975–1998 miejscowość administracyjnie należała do województwa częstochowskiego.

</doc>
<doc id="358011" url="https://pl.wikipedia.org/wiki?curid=358011" title="Gorzów (województwo małopolskie)">
Gorzów (województwo małopolskie)

Gorzów – wieś w Polsce, położona w województwie małopolskim, w powiecie oświęcimskim, w gminie Chełmek.
W latach 1975–1998 wieś administracyjnie należała do województwa bielskiego.
Historia.
Miejscowość ma metrykę średniowieczną i istnieje co najmniej od XV wieku. Wymieniona po raz pierwszy w 1456 w dokumencie zapisanym w języku łacińskim jako "Gozow", a w 1463 "Gorzow".
Została odnotowana w historycznych dokumentach własnościowych, prawnych i podatkowych. Wieś początkowo była własnością szlachecką. W 1456 należała do Pemcza (Femka?). W 1463 Dorota wdowa po Fredrze z Rubieszowic w ziemi przemyskiej ustąpiła wieczyście Stanisławowi Ligęzie z Gorzyc trzecią część swoich dóbr dziedzicznych w postaci zamku Bobrek i wsi do niego przynależnych, w tym m.in. Gorzowa. Dorota za zgodą syna Jana sprzedała temuż Ligęzie za 700 grzywien także dwie pozostałe części wyżej wymienionych dóbr.
Według zapisów Liber beneficiorum dioecesis Cracoviensis spisanych przez Jana Długosza w latach 1470–1480 Gorzów był wsią koronną należącą do polskiego króla Kazimierza IV Jagiellończyka. W 1489 dokument odnotował pobór z jednego łana, w 1490 z trzech, a w 1497 z łanów dziewięciu. W 1508 pobór z trzech łanów - łącznie z Bobrownikami i Gromcem. W 1500 doszło do podziału dóbr między braćmi Mikołajem, Feliksem, Stanisławem oraz Piotrem Ligęzami w wyniku czego Piotrowi przypadła m.in. wieś Gorzów w ziemi krakowskiej. W 1530 odnotowano we wsi pobór z trzech łanów łącznie z Bobrownikami, Gromcem, a także z karczmy dziedzicznej oraz karczmy dorocznej.
W 1595 roku znajdowała się w powiecie śląskim województwa krakowskiego Rzeczypospolitej Obojga Narodów. Stanowiła własność kasztelana wiślickiego Mikołaja Ligęzy. Po rozbiorach Polski wieś stała się częścią zaboru austriackiego.
Wieś wraz z przysiółkiem "Pustynią" pod koniec XIX wieku wymienia Słownik geograficzny Królestwa Polskiego. Dzieliła się na dwie części, z których mniejsza liczyła 90 mórg pastwisk, a większa 319 mórg roli, 109 mórg łąk i ogrodów oraz 93 morgi pastwisk. W 1881 roku miała ona 719 mieszkańców wyznania rzymskokatolickiego. Znajdowała się w niej jednoklasowa filia szkoły ludowej.
Po I wojnie światowej wieś wraz z całą Małopolską znalazła się w II Rzeczypospolitej.
Położenie geograficzne.
Gorzów leży nad lewym brzegiem Przemszy, przy jej ujściu do Wisły, na szerokiej i płaskiej terasie wspólnej dla obu rzek. Zajmuje obszar o powierzchni 391 hektarów.
Granica zachodnia i południowa poprowadzona jest naturalnie wzdłuż rzeki Przemszy (kilka kilometrów) i Wisły (kilkadziesiąt metrów), po drugiej stronie od południa leży Oświęcim, a od zachodu Czarnuchowice, które są dzielnicą Bierunia. Granica wschodnia i północna wyznaczona jest sztucznie i przebiega nieregularnie, od wschodu leży wieś Bobrek, od północy miasto gminne Chełmek. Mieszkańcy Gorzowa posługują się lokalnymi nazwami poszczególnych części wsi, na przykład Babin, Kopanki, Cholerny Cmentarz, Orliska, Piaski, Małowy, Nowa Wieś.
Główne drogi przebiegające przez Gorzów, to ulice: Oświęcimska, Gorzowska, Szkolna i Nowowiejska, które są drogami powiatowymi zarządzane przez Zarząd Dróg Powiatowych w Oświęcimiu, pozostałe ulice zarządzane są przez gminę Chełmek. Od strony wschodniej przebiega dawna droga wojewódzka nr 933, zdegradowana do statusu drogi powiatowej (1809K) po wybudowaniu wschodniej obdownicy Oświęcimia przebiegającej przez Bobrek. Nowa droga powiatowa 1809K wyznacza granicę pomiędzy Bobrkiem a Gorzowem.
Komunikacja.
Przez Gorzów przebiega linia kolejowa nr 93, którą uruchomiono 1 lutego 1856 w celu połączenia Lwowa z Wiedniem. W latach 50. XX wieku uruchomiono przystanek kolejowy Świnna, który był zlokalizowany „na Babinie” (przy przejściu obecnej ulicy Oświęcimskiej pod torami kolejowymi). Jednak przełomowym wydarzeniem był maj 1973, kiedy otwarto przystanek kolejowy Gorzów Chrzanowski zlokalizowany około jednego kilometra na północ od Świnnej (przy przejściu obecnej ulicy Nowowiejskiej pod torami kolejowymi).
W Gorzowie Chrzanowskim zatrzymują się pociągi regionalne PolRegio obsługiwane przez Przewozy Regionalne (Małopolski Zakład Przewozów Regionalnych w Krakowie). Gorzów posiada bezpośrednie połączenie z Krakowem, Trzebinią i Oświęcimiem. Od 2019 roku wznowiono połączenie z Krakowa przez Oświęcim do Czechowic-Dziedzic, dzięki temu Gorzów Chrzanowski znów posiada połączenie z tym miasem, a dzięki przesiadce również z Bielskiem, Żywcem i Zwardoniem.

</doc>
<doc id="358022" url="https://pl.wikipedia.org/wiki?curid=358022" title="Goździk (województwo mazowieckie)">
Goździk (województwo mazowieckie)

Goździk – wieś w Polsce położona w województwie mazowieckim, w powiecie garwolińskim, w gminie Górzno. 
Wierni Kościoła rzymskokatolickiego należą do parafii Świętej Rodziny w Uninie.
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Przez długie lata Goździk wchodził w skład starostwa garwolińskiego. W wykazie z 1540 r. występował pod nazwą Goszdzyk. W1565r. miał 15 włók ziemi, łącznie z wójtowskimi. Ponadto była w wiosce karczma, mająca kąt rolej osobniej oraz folwark i dworzec niemały. Folwark posiadał trzy pola : pod Uninem, Ozimkową Wolą i Chęcinami, o ogólnej wielkości 9 włók i wielu kątów. Uprawiano w nim głównie żyto, które starosta spuszczał Wisłą do Gdańska.
Od 12 września 1659 r. dzierżawą Goździk zarządzał Samuel Kożuchowski i tak było do końca I Rzeczypospolitej. Na początku XIX w. Goździk wchodził w skład dóbr rządowych Garwolin. W 1827 r. liczył 18 domów i 116 mieszkańców, w 1881 r. 32 domy i 312 mieszkańców, a jego obszar wynosił 1247 mórg.
W 1910 w Goździku urodził się Jan Pawłowicz (zm. 1939) – polski entomolog leśny.
We wsi Goździk wykonano pierwszy odwiert w woj. mazowieckim w poszukiwaniu gazu z łupków w 2012 r.

</doc>
<doc id="358031" url="https://pl.wikipedia.org/wiki?curid=358031" title="Grażyna (województwo mazowieckie)">
Grażyna (województwo mazowieckie)

Grażyna – wieś w Polsce położona w województwie mazowieckim, w powiecie grójeckim, w gminie Warka.
Wieś położona wśród sadów na północ od Warki, na terenie parafii w Ostrołęce. 
Był to folwark Grażyna-Karolinów, który przynależał w roku 1833 do Dóbr Ostrołęka i miał pow. 772 mórg w tym uprawnych 720, a las miał pow. 32 mórg. Prowadzono w nim 17 polowy płodozmian, w folwarku było 7 drewnianych budynków oraz wiatrak. 
W roku 1921 obecna wieś odnotowana została w oficjalnym spisie jako kolonia.
W latach 1975–1998 miejscowość administracyjnie należała do województwa radomskiego.

</doc>
<doc id="358032" url="https://pl.wikipedia.org/wiki?curid=358032" title="Grochówka (wieś)">
Grochówka (wieś)

Grochówka – wieś w Polsce położona w województwie mazowieckim, w powiecie siedleckim, w gminie Zbuczyn.
We wsi znajduje się ok. 100 gospodarstw domowych. W gminie znajduje się też kolonia Grochówka.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Matki Bożej Częstochowskiej w Krzesku-Majątku.
We wsi działa założona w 1963 roku ochotniczej straży pożarnej. Ma w swoim posiadaniu średni samochód ratowniczo-gaśniczy GBA 2,4/24 Iveco z 1982 roku.

</doc>
<doc id="358034" url="https://pl.wikipedia.org/wiki?curid=358034" title="Grom (województwo warmińsko-mazurskie)">
Grom (województwo warmińsko-mazurskie)

Grom (dawniej niem. " Grammen") – wieś w Polsce położona w województwie warmińsko-mazurskim, w powiecie szczycieńskim, w gminie Pasym.
Miejscowość leży w połowie drogi między Szczytnem a Pasymiem.
W latach 1954–1959 wieś należała i była siedzibą władz gromady Grom, po jej zniesieniu w gromadzie Pasym. W latach 1975–1998 miejscowość administracyjnie należała do województwa olsztyńskiego.
W Gromie jest jeden sklep spożywczo-przemysłowe, gospodarstwo agroturystyczne, zakład "NOVUM", który wykonuje wyposażenie placów zabaw i kościół. Obecnie w Gromie mieszka 546 mieszkańców, w tym 531 osób jest zameldowanych na stałe, a 15 – tymczasowo. W tym jest 272 kobiety i 274 mężczyzn. Przeważa zabudowa murowana. Zachowała się jedynie jedna chałupa drewniana (w 2009 już nieużytkowana). Na skraju wsi znajduje się dawna kochówka (typ budynku mieszkalnego, wznoszonego w latach 30. XX w. na terenie Prus Wschodnich, przeznaczony dla uboższych mieszkańców). W pobliżu torów kolejowych znajdują się pozostałości po budynkach dawnej cegielni (z 1909 r.). W środku wsi kościół oraz dwukondygnacyjna – murowana z czerwonej cegły – szkoła (z końca XIX w.). Tuż za wsią od strony północnej znajduje się dawny cmentarz ewangelicki.
Polska nazwa wsi pochodzi od niemieckiej nazwy "Grammen", jak nazwano pobliskie jezioro. Niewykluczone też, że osadnicy z Mazowsza spolszczyli po swojemu nazwę wsi. Według ludowej legendy okolice wsi porośnięte były starym, dębowym lasem. W czasie burzy pioruny bardzo często biją w dęby i dlatego wieś nazwano Grom. podanie to jest raczej współczesna interpretacja nazwy w nawiązaniu do języka polskiego.
Historia.
Przywilej wystawił na prawie chełmińskim dla sołtysa "Henricha Goldenhorna" w dniu Matki Boskiej Gromnicznej, 2 lutego 1381 roku, komtur ostródzki "Kuno von Liebenstein". Na założenie wsi sołtys otrzymał nadział 60 włók (ponad 1000ha) boru, w tym zgodnie z prawem chełmińskim 6 włók dla siebie i niższe sądownictwo podległych mu włościan. Część chłopów odrabiało szarwark w pobliskim folwarku w Jęczniku. Miejsce dla osadnictwa było wyjątkowo dogodne. Położona nad jeziorem, na dobrych ziemiach, przy ważnej handlowo-wojennej drodze z Polski do stolicy Zakonu, Malborka. Osiedliło się tu sporo osadników z sąsiedniego Mazowsza i przesiedlonych Prusów z północnych terenów Sambii i Natangii. Nim wytrzebiono lasy wokół wsi, wielu jej mieszkańców trudniło się bartnictwem. W 1445 osadzono tu bartników.
Wieś założona na planie owalnicy. Jednocześnie z powstaniem wsi, zbudowano karczmę. Jej właściciel otrzymał przywilej, potwierdzony dokumentem: "zezwalamy na wolną sprzedaż w ich domach wszelkiego rodzaju napojów i potraw, wyrobów z sukna, żelaza czy czegokolwiek innego. Powinni nam od każdej karczmy z jej włóką corocznie na Matki Boskiej Gromnicznej (2 lutego) płacić czynsz i dawać 3 grzywny (srebra) w zwykłych monetach, a do tego świadczyć podwody, jak czynią to inni karczmarze". Jak widać z tego przywileju, karczma we wsi była nie tylko pierwszą placówką gastronomiczną i hotelem, ale także pierwszym zalążkiem poczty, gdyż karczmarza zobowiązywano do posiadania 2 koni i furmanki do przewożenia korespondencji i posłańców.
W czasach długoletnich, trwających od roku 1409 do 1466 roku z małymi przerwami wojen Zakonu Krzyżackiego z Polską, dzieliła wieś Grom losy całego pogranicza. Gdy miasto Pasym, podobnie jak Szczytno, wypowiedziało posłuszeństwo władzy Zakonu i w 1451 roku przystąpiło do Związku Pruskiego, wieś znalazła się w bezpośrednim zasięgu działań wojennych. Zamek w Szczytnie poddał się wojskom zakonnym w 1454 roku. Pasym bronił się, choć poniósł ciężkie straty w walce pod murami miasta. Okoliczne wsie zostały doszczętnie złupione. Do Gromu zajrzała nędza i głód, a w ślad za nimi choroby. Pola leżały odłogiem i porastały lasem. W czasie wojny trzynastoletniej wieś (wraz z Dybowem i Tylkówkiem) została zastawiona przez Krzyżaków u poddanego Henryka Pielgrzyma za 600 grzywien. 
Po pokoju toruńskim w 1466 roku pozostał Grom w granicach państwa zakonnego. Nastąpił dłuższy okres pokoju. Wieś odbudowała się i zaludniła. Wojna jeszcze raz zawitała w te strony, gdy Wielki Mistrz Zakonu Krzyżackiego w 1520 roku usiłował uwolnić się od polskiej hegemonii i odzyskać utracone ziemie. Przeciągające wojska obu stron splądrowały i ograbiły wieś. Potem nastąpił długi okres pokoju. Według spisów w 1602 r. w Gromie mieszkała wyłącznie ludność polska.
Ciężkie czasy nadeszły w połowie XVII wieku. W odwecie za udział wojsk Księcia Pruskiego po stronie Szwedów w czasach potopu w 1656 roku, wojska tatarskie najechały na Księstwo. Łupem Tatarów padł Pasym i okoliczne wsie, w tym Grom. Mieszkańców mordowano lub brano w jasyr. Po tej dziejowej burzy nadszedł znów dłuższy okres pokoju. Wsie położone na dobrych żyznych ziemiach w krótkim czasie znów się zaludniły, odbudowano domy, porośnięte lasem pola znów szły pod uprawę. W końcu XVII wieku Grom stał się dobrze zagospodarowaną wsią, świadczy o tym choćby to, że we wsi powstała druga karczma.
Nowy dopust niebios spustoszył wieś w latach 1709-1711, gdy któryś z przejeżdżających kupców przywlókł dżumę. Wymarło ponad 1/3 ludności. Ludzie porzucali swoje domy i mienie, chronili się w lasach. Domy znów stały opuszczone, a pola porastały chwastami. Po wygaśnięciu zarazy, jak po wielu klęskach, wieś szybko zaleczyła rany.
Królowie pruscy ściągali nie tylko podatki, ale dbali także o podniesienie oświaty wśród ludu. Już około roku 1730, zgodnie z polecenia króla Fryderyka Wilhelma I, zbudowano w Gromie szkołę.
XX wiek.
Prawdziwy rozwój gospodarczy wsi nastąpił w drugiej połowie XX wieku, gdy Grom uzyskał połączenie kolejowe. Ruszyło budownictwo, w niedługim czasie drewniane chałupy zastąpiono solidnymi, murowanymi domami z zabudowaniami gospodarczymi. Zaczęto stosować nowe sposoby uprawy roli i nowoczesne maszyny rolnicze. 
W 1908 r. w Gromie osiedlił się dzierżawca rybacki, Żyd pochodzący z północnego Mazowsza, Abraham Kaczynski (Avraham Kachinski), ur. w 1882 r. w Czerwonem, w powiecie kolneńskim, wraz z żoną Rosą (Reizl), z domu Urwitz (Hurvitz), ur. w 1890 r. w Kolnie (żona dołączyła do męża w 1915). Kaczynscy przed wybuchem II wojny światowej przenieśli się do Kolna. Mieszkali w miasteczku jeszcze w czasie wojny. Zginęli w czasie Holokaustu.
W czasie pierwszej wojny światowej wieś została splądrowana. Po wojnie kryzys, bezrobocie i inflacja hamowały rozwój wsi, potem znów nadeszły lata koniunktury. W tym czasie była to osada przemysłowa licząca 600 mieszkańców, z gorzelnią, dwoma cegielniami i starym cmentarzem
Druga wojna światowa wyludniła wieś z mężczyzn. Wszyscy zostali powołani do wojska. W ich miejsce władze hitlerowskie kierowały do pracy w gospodarstwach jeńców wojennych i młodych Polaków z przyłączonych do Rzeszy terenów Polski (m.in. jako przymusowy robotnik pracował tu Marcin Rawa, u żandarma Dominika i gospodarza Andrzeja Zekorna - członka NSDAP, żołnierz Wehrmachtu). W tym okresie w Gromie mieszkali m.in. Mazurzy: Sentowski, Olk, Gemza, Rumocki, Radek, Brzeziński, Popłęch, Uloncka. Wojna zawitała znowu do wsi w końcu stycznia 1945 roku. Zwycięzcy bezlitośnie rozprawili się z mieszkańcami. Ocalało niewiele rodzin. Kilka domów spalono, inne splądrowano i ograbiono. Wczesną wiosną opuszczone domy i gospodarstwa Gromu zaczęli zajmować nowi osadnicy-Polacy ze zniszczonych terenów nad Narwią i zza Buga.
Pod koniec lat 60. we wsi była gospoda, poczta, stacja kolejowa.
Najstarsi mieszkańcy wsi (obecnie).
Jednymi z pierwszych osadników po 1945r w miejscowości była rodzina Korczakowskich.
Ignacy Korczakowski był pierwszym sołtysem.
Franciszek N. urodzony w 1923 r. 
Eleonora Sz. urodzona w 1924 r. 
Roman F. urodzony w 1926 r.
Liczba urodzonych dzieci w latach 2001-2005:
2001 r. - 5 dzieci 
2002 r. - 4 dzieci 
2003 r. - 7 dzieci 
2004 r. - 6 dzieci 
2005 r. - 8 dzieci

</doc>
<doc id="358035" url="https://pl.wikipedia.org/wiki?curid=358035" title="Gromada (województwo lubelskie)">
Gromada (województwo lubelskie)

Gromada – wieś w Polsce położona w województwie lubelskim, w powiecie biłgorajskim, w gminie Biłgoraj. 
Według Narodowego Spisu Powszechnego (III 2011 r.) wieś liczyła 952 mieszkańców i była trzecią co do wielkości miejscowością gminy Biłgoraj.
Gromada jest północnym przedmieściem Biłgoraja – leży przy jego północnej granicy, nad rzeką Białą Ładą. Wieś stanowi typ ulicówki: zabudowa jest rozłożona wzdłuż drogi powiatowej nr 2916L, łączącej drogę wojewódzką nr 835 z biłgorajską dzielnicą Bojary. Przez Gromadę przebiega rowerowy szlak turystyczny Białej Łady. 
W latach 1954–1956 wieś należała i była siedzibą władz gromady Gromada, po jej zniesieniu w gromadzie Majdan Gromadzki, a od 1960 w gromadzie Biłgoraj. W latach 1975–1998 miejscowość należała administracyjnie do województwa zamojskiego.
Historia.
Wieś została lokowana pod koniec XVI wieku przez Adama Gorajskiego poprzez wykarczowanie lasu i osiedlenie się tam kilku rodzin chłopskich. W 1626 roku istniało tu 8 zagród z polami. Później wieś była w posiadaniu m.in. Teofili Rejowej, Szczuków, Kątskich i Potockich. 
W 1827 roku 38 domostw i mieszkało 200 mieszkańców. Była tutaj również karczma i folwark. Miejscowość nazywano również "Gromadami Biłgorajskimi".
Oświata.
20 grudnia 1920 roku została w Gromadzie utworzona 1-klasowa szkoła powszechna, dla dzieci z Gromady, Majdanu Gromadzkiego i Rapów Dylańskich. Szkoła mieściła się w domu nauczycielki, który w 1922 roku spłonął i z powodu braku pomieszczenia, szkoła czasowo była zamknięta. W 1928 roku szkoła stała się 2-klasową i nadal znajdowała się w prywatnych domach. W 1934 roku w szkole powstało koło Ligi Ochrony Przyrody.
W 1948 roku przygotowano plac pod budowę nowej szkoły, która w 1953 roku została oddana do użytku. W 1966 roku szkoła stała się 8-klasowa. W 1990 roku podjęto decyzję o rozbudowie szkoły, która w 1994 roku została oddana do użytku. 
W 1999 roku na mocy reformy oświaty szkoła podstawowa stała się 6-klasowa, a starsi uczniowie przeszli do gimnazjum w Biłgoraju. W 2002 roku w Gromadzie zostało utworzone 3-letnie gimnazjum. W 2017 roku na mocy reformy oświaty przywrócono 8-latnią szkołę podstawowa.
Przypisy.
&lt;/ref&gt;

</doc>
<doc id="358051" url="https://pl.wikipedia.org/wiki?curid=358051" title="Kraj ustecki">
Kraj ustecki

Kraj ustecki () – jednostka podziału administracyjnego w północno-zachodnich Czechach. 
Główne miasto to Uście nad Łabą ("Ústí nad Labem").
Kraj ustecki graniczy z:
Jego obszar wchodzi w skład okręgu terytorialnego kraj północnoczeski.
Podział terytorialny.
Kraj ustecki dzielił się na 7 powiatów:

</doc>
<doc id="358053" url="https://pl.wikipedia.org/wiki?curid=358053" title="Grzegorz (województwo kujawsko-pomorskie)">
Grzegorz (województwo kujawsko-pomorskie)

Grzegorz – wieś w Polsce położona w województwie kujawsko-pomorskim, w powiecie toruńskim, w gminie Chełmża.
Według Narodowego Spisu Powszechnego (III 2011 r.) liczyła 134 mieszkańców. Jest 22. co do wielkości miejscowością gminy Chełmża. Teren wsi leży na wysoczyźnie morenowej o charakterze gliniasto-piaszczystym.
Historia.
Początkowo wieś była nazywana jako: "Grego" (1398 r.), następnie "Falkenstein" (niem., 1867 r.). Od 1398 do 1421 roku miejscowość stanowiła folwark Zakonu w komturstwie papowskim. Według danych z 1398 roku w miejscowości hodowano owce (596 sztuk) oraz konie (39 sztuk). W XVI wieku wraz z Papowem Biskupim oraz Nowym Dworem Królewskim wieś przeszła na własność biskupa. W XVII wieku we wsi znajdował się las. W 1882 roku we wsi zamieszkiwało 112 katolików oraz 25 ewangelików. W miejscowości znajduje się kościół pod wezwaniem Świętego Andrzeja Boboli. W roku 1921 rozpoczęto budowę kaplicy parafialnej. Dwa lata później ks. Ziemkowski odprawił pierwszą mszę.
W latach 1954–1959 wieś należała i była siedzibą władz gromady Grzegorz, po jej zniesieniu w gromadzie Zelgno. W latach 1975–1998 miejscowość administracyjnie należała do województwa toruńskiego.

</doc>
<doc id="358059" url="https://pl.wikipedia.org/wiki?curid=358059" title="Grzywna (województwo kujawsko-pomorskie)">
Grzywna (województwo kujawsko-pomorskie)

Grzywna (niem. "Sternberg" lub "Grzywno") – wieś w Polsce położona w województwie kujawsko-pomorskim, w powiecie toruńskim, w gminie Chełmża.
Przez miejscowość przebiega droga wojewódzka nr 589. W południowych granicach wsi przepływa rzeka Fryba.
W latach 1954–1961 wieś należała i była siedzibą władz gromady Grzywna, po jej zniesieniu w gromadzie Chełmża. W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 1131 mieszkańców. Jest największą miejscowością gminy Chełmża.

</doc>
<doc id="358071" url="https://pl.wikipedia.org/wiki?curid=358071" title="Głoska (województwo dolnośląskie)">
Głoska (województwo dolnośląskie)

Głoska – wieś w Polsce położona w województwie dolnośląskim, w powiecie średzkim, w gminie Miękinia.
Podział administracyjny.
W latach 1975–1998 miejscowość administracyjnie należała do województwa wrocławskiego.
Krótki opis.
Wieś w układzie wielodrożnicowym, rozwiniętym w oparciu o system swobodnie przebiegających dróg. Zabudowa wsi złożona głównie z niewielkich obejść mieszkalno-gospodarskich. We wsi znajduje się świetlica wiejska.
Przeprawa promowa.
Atrakcją turystyczną wsi była do 2013 przeprawa promowa przez Odrę. Most Wolności w miejscu przeprawy otwarty został 28 października 2013.
Tenis stołowy.
We wsi (od roku 1971) funkcjonuje klub sportowy tenisa stołowego, obecnie pod nazwą: "LKS Odra KGHM Metraco Roeben Miękinia". Zespół ten jest 6 razy z rzędu zdobywał tytuł Drużynowego Mistrza Polski seniorów w latach 2001-2007
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="358072" url="https://pl.wikipedia.org/wiki?curid=358072" title="Grzebień (wieś)">
Grzebień (wieś)

Grzebień – wieś w Polsce położona w województwie łódzkim, w powiecie radomszczańskim, w gminie Radomsko.
W latach 1975–1998 miejscowość administracyjnie należała do województwa piotrkowskiego.
Siedziba sołectwa.

</doc>
<doc id="358073" url="https://pl.wikipedia.org/wiki?curid=358073" title="Północ - Południe">
Północ - Południe



</doc>
<doc id="358078" url="https://pl.wikipedia.org/wiki?curid=358078" title="Budziszyn (województwo mazowieckie)">
Budziszyn (województwo mazowieckie)

Budziszyn – wieś w Polsce położona w województwie mazowieckim, w powiecie grójeckim, w gminie Chynów.
1384 – wsie Budziszyn Mały i Budziszyn Wielki należą do rodziny Zawiszów i parafii Drwalew.
1603 – dziesięcina kmieca ze wsi należy do wikarego z Drwalewa.
1645 – właścicielem Budziszyna jest Andrzej Gozdzki (herbu Doliwa). 1767r. drogą cesji przez ks. Macieja Dybowskiego proboszcza na Rokitnie Budziszyn Wielki należy do ANDRZEJA PUCHAŁY (HERBU WIENIAWA HERB SZLACHECKI HETMANA DOBIESŁAWA PUCHAŁY) .
XIX w. – powstał zachowany do dziś zespół dworsko-parkowy.
Folwark miał pow. ok. 1000 mórg z czego 459 to grunty orne, pastwiska 262 morgi oraz lasy 200 mórg. Były stawy rybne, oraz fabryka krochmalu. We wsi było 12 gospodarstw chłopskich o pow. 371 mórg.
Dwór (pałac) w Budziszynie wybudowany został w 1825 roku dla Franciszka Komierowskiego. Inicjatywa poparta była przez dyrektora budowli wojskowych Wilhelma Henryka Mintera. Franciszek Komierowski dziedzic majątku, w 1825 roku był sędzią pokoju powiatu czerskiego i prezesem Towarzystwa Ziemskiego na Mazowszu. W Budziszynie mieszkał od początku (1825) do 1852 roku. W roku 1852 dwór przeszedł w posiadanie rodziny Karskich, w 1857 roku Ciechomskich, później Tschirschnitzów, którzy około roku 1880 dokonali jego przebudowy w stylu klasycystycznym. W wyniku tych prac we dworze pojawiły się też motywy neogotyckie w postaci ostrołukowych okien po obu stronach wejścia głównego. Czterokolumnowy portyk datowany jest natomiast na okres międzywojenny. Od 1899 roku dwór i majątek był w posiadaniu Lwa Jasińskiego, później Anny Tyczyńskiej. W latach 20. XX wieku należał do Teodora Załuskiego, a od późnych lat 20. do 1945 roku do Antoniego Jechalskiego.
Wieść niesie, że pod pałacem prawdopodobnie znajdują się lochy oraz podziemne korytarze. Nie wiadomo dokąd prowadzą, ale przypuszcza się, że mogą one łączyć pałac w Budziszynie z Wilczą Górą. O tej „górze” przetrwała do dziś legenda, jakoby pod nią była jakaś nieznana budowla (bunkier, fabryka lub pralnia pałacowa). Po II wojnie światowej na szczycie góry znajdował się otwór omurowany czerwonymi cegłami, przypominający komin. Okoliczna młodzież tym się interesowała, ale nie podejmowała jakichkolwiek działań, ponieważ powierzchnia groziła zapadnięciem. Dzisiaj otwór nie jest widoczny, ale w pobliżu można znaleźć kawałki starych, czerwonych cegieł. Wysokość góry znacznie się obniżyła. Może być to skutkiem stopniowego zapadania się stropu ukrytej budowli.
1929 – Wieś nalała do Gminy Drwalew. Właścicielem majątku ziemskiego w Budziszynie o pow. 130 ha był Antoni Jechalski, w Budziszynie Wielkim Teodor Załuski miał majątek o pow. 156 ha., a w Budziszynie Małym majątek ziemski o pow.140 ha należał do Marii Krukowskiej, która posiadała też majątek w Budziszynku).
W latach 1975–1998 miejscowość administracyjnie należała do województwa radomskiego.

</doc>
<doc id="358080" url="https://pl.wikipedia.org/wiki?curid=358080" title="Augustus Pablo">
Augustus Pablo

Augustus Pablo, właśc. Horace Swaby (ur. 21 czerwca 1953 albo 1954 w Saint Andrew, zm. 18 maja 1999 w Kingston) – jamajski muzyk i producent muzyczny, jeden z najbardziej znanych twórców roots reggae i dub.
Życiorys.
W dzieciństwie grał na organach w Kingston College School, nauczył się też grać na melodyce (w późniejszych latach najprawdopodobniej jako pierwszy na świecie użył tego zabawkowego instrumentu w profesjonalnych nagraniach). Debiutował w 1971 nagraniem "Iggy Iggy" (sygnowanym pseudonimem Augustus Pablo), rok później nagrał single "East Of River Nile" i "Java", które odniosły spory sukces na Jamajce. Jego nagrania wyróżniały się nawiązaniami do muzyki wschodnioazjatyckiej i afrykańskiej. W 1974 nagrał album "This Is Augustus Pablo". Następnie nawiązał współpracę z jednym z najbardziej znanych jamajskich producentów i inżynierów dźwięku Kingiem Tubbym, z którym w 1975 nagrał płytę "Ital Dub". W późniejszych latach pracował z wieloma producentami i muzykami reggae/dub (Lee "Scratch" Perry, Bunny Lee, Horace Andy, Yabby You, Hugh Mundell, Dillinger, Earl Sixteen). Jego wkład w rozwój tych gatunków muzycznych uchodzi w powszechnej opinii za bardzo znaczący – najbardziej cenione są jego albumy z drugiej połowy lat 70.: "King Tubby Meets Rockers Uptown", "East of the River Nile", "Original Rockers". W latach 80. i 90. ograniczył swoją aktywność muzyczną, na rynku ukazywały się głównie kompilacje jego wcześniejszych nagrań ("Blowing In The Wind").
Jako rastafarianin uznawał tylko medycynę naturalną. Zmarł w 1999 w szpitalu w Kingston z powodu nieleczonej miastenii.

</doc>
<doc id="358081" url="https://pl.wikipedia.org/wiki?curid=358081" title="Wyszukiwanie binarne">
Wyszukiwanie binarne

Wyszukiwanie binarne – algorytm opierający się na metodzie dziel i zwyciężaj, który w czasie logarytmicznym stwierdza, czy szukany element znajduje się w uporządkowanej tablicy i jeśli się znajduje, podaje jego indeks. Np. jeśli tablica zawiera milion elementów, wyszukiwanie binarne musi sprawdzić maksymalnie 20 elementów formula_1 w celu znalezienia żądanej wartości. Dla porównania wyszukiwanie liniowe wymaga w najgorszym przypadku przejrzenia wszystkich elementów tablicy.
Zasada działania algorytmu.
Uporządkowana tablica jest dzielona na coraz mniejsze przedziały do momentu, gdy przedział osiągnie długość jeden, kiedy możemy jednym sprawdzeniem określić, czy element znajduje się w tablicy.
W pojedynczym kroku rozważa się jeden przedział charakteryzowany dwoma indeksami: początkowym formula_2 i końcowym formula_3 Algorytm rozpoczyna wyszukiwanie od całej tablicy.
Następnie wyznaczany jest środek tego przedziału formula_4
Przedział jest zawężany – dzięki uporządkowaniu danych wiadomo, że albo poszukiwany element może znajdować się w indeksach formula_5 albo za nim. Innymi słowy wybór ogranicza się do przedziału formula_6 gdy poszukiwany element jest mniejszy lub równy zapisanemu pod indeksem formula_7 albo formula_8 w przeciwnym razie.
Algorytm kończy się niepowodzeniem, jeśli przedział będzie jednoelementowy, tzn. formula_9 a pod indeksem formula_2 nie ma poszukiwanej wartości.
Implementacja.
Zastosowano język TypeScript.
/**
 * Zwraca indeks poszukiwanego elementu
 * lub null jeśli dany element w tablicy nie istnieje.
 * @param tablica - posortowana tablica liczb.
 * @param szukana - poszukiwana wartość.
function wyszukiwanieBinarnie(tablica: number[], szukana: number): number {
 let lewo = 0;
 let prawo = tablica.length - 1;
 let przeszukiwany_indeks;
 while (lewo &lt;= prawo) {
 przeszukiwany_indeks = Math.floor((lewo + prawo) / 2);
 if (tablica[przeszukiwany_indeks] &lt; szukana) {
 lewo = przeszukiwany_indeks + 1;
 } else if (tablica[przeszukiwany_indeks] &gt; szukana) {
 prawo = przeszukiwany_indeks - 1;
 } else {
 return przeszukiwany_indeks;
 return null;
Wyszukiwanie interpolacyjne.
Wariant wyszukiwania binarnego, w którym punkt podziału (indeks formula_11) jest wyznaczany metodą interpolacji liniowej.
Jeśli wartości kluczy na krańcach przedziału wynoszą formula_12 i formula_13 i poszukiwana wartość formula_14 wówczas indeks można wyznaczyć jako formula_15 gdzie parametr formula_16 wynika z wartości kluczy: formula_17
Algorytm charakteryzuje o wiele lepsza średnia złożoność obliczeniowa niż zwykłego wyszukiwania binarnego, wynosi bowiem formula_18 a nie formula_19 Ta złożoność jest osiągana tylko dla danych mających rozkład jednostajny, w przypadku pesymistycznym jest jednak liniowa. Jak podaje Knuth, testy empiryczne wykazują, że podejście to dobrze sprawdza się dla bardzo dużych rozmiarów tablic, dla niewielkich nie widać wyraźnej przewagi ze względu na bardziej złożone wyliczanie indeksu formula_20
Pomysłodawcą metody był W.W. Peterson, została użyta do wyszukiwania w posortowanych plikach; została ona opracowana ok. 1957 roku.

</doc>
<doc id="358084" url="https://pl.wikipedia.org/wiki?curid=358084" title="Battlestar Galactica (serial telewizyjny 2004)">
Battlestar Galactica (serial telewizyjny 2004)

Battlestar Galactica – serial telewizyjny z gatunku science fiction, remake serialu o tej samej nazwie z roku 1978. W roku 2003 wyemitowano miniserial, będący pilotem nowej wersji serialu, zaś w roku 2004 powstała jego pierwsza seria. W styczniu 2009 roku kanał SciFi Universal rozpoczął emisję drugiej części 4 serii serialu, będącą jednocześnie jego zakończeniem. Ostatni finałowy odcinek wyemitowano 20 marca 2009.
Scenariusz do odcinka "33" otrzymał nagrodę Hugo w kategorii "najlepsza prezentacja dramatyczna (krótka forma)" w 2005 roku.
Fabuła.
Rasa ludzka zamieszkująca Dwanaście Kolonii toczyła wyniszczającą wojnę z Cylonami, zbuntowanymi maszynami, które sama wcześniej stworzyła. Po wyniszczającej walce zawarto rozejm, a Cyloni się wycofali. Daleko od zamieszkanych systemów zbudowano bazę kosmiczną, która ma być miejscem utrzymywania kontaktów dyplomatycznych między obiema rasami. Corocznie ludzie wysyłali przedstawiciela, aby oczekiwał wieści od dawnych wrogów. Jednak druga strona milczała. Niespodziewanie po czterdziestu latach dawny wróg powraca. Cyloni stworzyli 12 modeli humanoidów – cylonów, wyglądających jak ludzie, którymi posługują się głównie do infiltracji. W wyniku podstępu Cyloni uzyskują dostęp do systemów obronnych Dwunastu Kolonii i przypuszczają atak, w wyniku którego rasa ludzka staje na krawędzi unicestwienia. Z pogromu udaje się ocalić jedynie przestarzałemu okrętowi bojowemu, Battlestar Galactica, oraz pewnej liczbie statków cywilnych. Załoga wyrusza na poszukiwanie nowego domu, zaginionej, trzynastej kolonii – Ziemi.
Motywy i interpretacje.
Ludzki politeizm.
Wielu ludzi praktykuje religię politeistyczną, oddając cześć bogom Kobolu. Wiara w wielu bogów zdaje się być oficjalną, państwową religią Dwunastu Kolonii – urzędowe przysięgi odnoszą się do bogów, ponadto publiczne muzea przechowywały artefakty bogów (np. strzałę Apollo). Stosunek ludzi do religii wygląda podobnie jak w dzisiejszych państwach cywilizacji zachodniej – część ludzi jest zagorzałymi wyznawcami, inni są ateistami, a większość znajduje się gdzieś pośrodku – każda z tych postaw jest akceptowana.
Bogowie Kobolu mają takie same imiona i cechy jak greccy bogowie z Olimpu. Podczas serialu przewijają się nawiązania do Zeusa, Hery, Ateny, Posejdona, Aresa i Apolla. W trakcie wydarzeń sezonu 3, załoga walczy z Cylonami o dostęp do tzw. „Oka Jupitera” (Jupiter to rzymski odpowiednik Zeusa).
Bogowie Kobolu są postrzegani przez ludzi jako sprawiedliwi władcy, którzy sprawują pieczę nad życiami prawych ludzi. Koncepcja ta jest podobna do sposobu postrzegania przez ludzi bogów greckich w okresie klasycznym i hellenistycznym, w przeciwieństwie do amoralnych (i bardzo ludzkich) bogów z okresu archaicznego.
Intro, które znajduje się na początku każdego odcinka, również ma w sobie religijne nawiązanie – tym razem do hinduizmu. Napisom początkowym towarzyszy operowa wersja mantry Gajatri, hymnu zadedykowanego wedyjskiemu bóstwu solarnemu – Sawitarowi.
Ponadto, podczas nabożeństwa żałobnego, obecny tam kapelan recytuje inną ważną modlitwę hinduską. Tekst to część Bryhadaranjakopaniszadu (jednej z wielu upaniszad) i jest przetłumaczony tutaj:
– Bryhadaranjakopaniszad (1.3.28)
Cyloński monoteizm.
Wielu Cylonów także łączy wiara, jednak w tym przypadku jest to religia monoteistyczna. Jest ona bardzo podobna do monoteistycznej religii Abrahama – jej podstawą jest wiara, że istnieje jeden Bóg, który jest wszechwiedzący, wszechmocny i który pewnego dnia wymierzy wszystkim Sąd: nagrodę/karę. Ponadto Cyloni wierzyli, że Bóg interweniuje w otaczający ich świat. Nauki i wierzenia Cylonów nie są zbyt często cytowane, ale gdy się to już dzieje, to najczęściej o Bogu rozprawiają modele Numer Sześć.
W trakcie trwania serialu część ludzi przechodzi na cylońską, monoteistyczną wiarę, głównie dzięki Gaiusowi Baltarowi.
Motywy fabularne.
Prezydenci.
W pierwszym odcinku I serii mamy dwóch prezydentów: Prezydent Adar, który objął urząd przed atakami i Laura Roslin, która objęła urząd po śmierci Adara (dowiedziała się o tym przez komputer, który wysyłał zakodowany sygnał o śmierci prezydenta). Roslin była 43 w kolejce do sukcesji prezydentury po Adarze, jednak zgodnie z procedurą została zaprzysiężona.
Kolejnym Prezydentem jest Gaius Baltar. Został nim na skutek powszechnych wyborów na statkach kolonii (Odcinek pt. Lay Down Your Burdens (cz. II, seria II). Roslin chciała nie dopuścić do przejęcia przez niego urzędu czując, że współpracuje on z cylonami, fałszując część wyborów, jednak nie udało się. Baltar zaraz po objęciu urzędu mianował na wiceprezydenta Toma Zarka, z którym Admirał Adama miał poważny konflikt.
W odcinku 5 III serii władzę przejmuje Tom Zarek, gdyż Baltar uciekł z cylonami. Jednak Zarek wiedząc, że nie uda mu się współpracować z Adamą mianuje wiceprezydentem Laurę Roslin a następnie zrzeka się urzędu. I tak Roslin znów została Prezydentem mianując jednocześnie Zarka wiceprezydentem.
W IV serii odcinek 8, po zniknięciu statku Cylonów z Laurą Roslin na pokładzie, Zarek powierza urząd Prezydenta Apollo, ten natomiast zrzeka się go w momencie powrotu Roslin i przyjmuje stanowisko reprezentanta Capriki w Radzie Kolonii.
Kiedy Galactica, z Laurą Roslin na pokładzie,wyrusza w misję odbicia z rąk Cylonów Hery, prezydentem zostaje Romo Lampkin. Jest on ostatnią osobą pełniącą tę funkcję, gdyż wkrótce później rząd zostaje rozwiązany.
Emisja w Polsce.
W styczniu 2006 stacja TVP1 wyemitowała dwuczęściowy film "Battlestar Galactica", będący pilotem nowej wersji serialu, a w październiku 2006 stacja TVP2 rozpoczęła emisję pierwszego, siedemnastoodcinkowego (według numeracji SciFi Universal, gdzie tak samo, jak i w TVP2 pilot serialu został podzielony na cztery części i dołączony do emisji pierwszej serii) sezonu. Emisja pierwszego sezonu w TVP2 zakończyła się na początku lutego 2007. Nie podjęto jak dotąd emisji kolejnych sezonów. W grudniu 2006 stacja AXN wyemitowała dwuczęściowy miniserial – pilot serialu. W styczniu 2008 roku, kontynuacja serialu w każdy piątek o godz. 2:05 na programie TVP2. Od lipca 2009 roku, na kanale AXN SciFi trwa emisja pierwszych dwóch sezonów, we wtorki i czwartki o godzinie 22:00.

</doc>
<doc id="358085" url="https://pl.wikipedia.org/wiki?curid=358085" title="Milewski">
Milewski



</doc>
<doc id="358086" url="https://pl.wikipedia.org/wiki?curid=358086" title="Seattle (Waszyngton)">
Seattle (Waszyngton)



</doc>
<doc id="358087" url="https://pl.wikipedia.org/wiki?curid=358087" title="Battlestar Galactica (serial telewizyjny 1978)">
Battlestar Galactica (serial telewizyjny 1978)

Battlestar Galactica (pol. "Gwiazda bojowa Galaktyka") – serial telewizyjny z gatunku science fiction, wyprodukowany w roku 1978. W roku 1980 powstała kontynuacja "Galactica 1980". Serial był w całości emitowany w Polsce. W roku 2003 rozpoczęto emisję remake'u "Battlestar Galactica".
Obsada.
W epizodach wystąpili m.in.: Fred Astaire, John de Lancie, Britt Ekland.
Opis fabuły.
Rasa ludzka toczy wyniszczającą wojnę z Cylonami, zbuntowanymi cyborgami. Po latach zmagań Cyloni wycofali się i zniknęli w przestrzeni kosmicznej, jednak wojna nie została zakończona. Po latach, w wyniku podstępu uzyskują dostęp do systemów obronnych Dwunastu Kolonii i przypuszczają atak, w wyniku którego rasa ludzka zostaje pokonana. Z pogromu ocalał jeden okręt bojowy, Battlestar Galactica oraz pewna liczba statków cywilnych. Załoga Galactiki musi wyruszyć na poszukiwanie zaginionej, trzynastej kolonii – Ziemi.

</doc>
<doc id="358090" url="https://pl.wikipedia.org/wiki?curid=358090" title="Clement &quot;Coxsone&quot; Dodd">
Clement &quot;Coxsone&quot; Dodd



</doc>
<doc id="358091" url="https://pl.wikipedia.org/wiki?curid=358091" title="Computer-aided manufacturing">
Computer-aided manufacturing



</doc>
<doc id="358092" url="https://pl.wikipedia.org/wiki?curid=358092" title="Hackmowa">
Hackmowa



</doc>
<doc id="358093" url="https://pl.wikipedia.org/wiki?curid=358093" title="Gleba (województwo mazowieckie)">
Gleba (województwo mazowieckie)

Gleba – wieś sołecka w Polsce położona w województwie mazowieckim, w powiecie ostrołęckim, w gminie Kadzidło. Leży 7,5 km na południowy zachód od Kadzidła, na lewym brzegu Omulwi.
Historia.
Glebę tworzy kilka kolonii: Bagno, Dąbrowa, Dorszowa Góra (Dorsicha),Gleba-Góry, Górki, Jeziorko, Kępina i Nadkanale. 
Wieś istniała przed 1701 rokiem. W 1765 r. było tu 17 gospodarstw, a w 1820 – 27 gospodarzy rolnych, kowal i 9 chałupników. Na drodze Charciejbałdy stała karczma. W 1827 było 37 domów i 211 mieszkańców a w 1878 r. 42 domy, 150 mężczyzn, 192 kobiety. Wieś należała do gminy Dylewo i parafii Kadzidło. 
Według Powszechnego Spisu Ludności z 1921 roku wieś zamieszkiwało 405 osób, 397 było wyznania rzymskokatolickiego a 8 mariawickiego. Jednocześnie wszyscy mieszkańcy zadeklarowali polską przynależność narodową. Było tu 67 budynków mieszkalnych. Miejscowość należała do parafii rzymskokatolickiej w m. Kadzidło. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Kadzidło.
W lesie koło Gleby znajduje się pozostałość po partyzanckim obozowisku por. Józefa Kozłowskiego. W wyniku donosu agenta UB ps. „Zadrożny” 25 czerwca 1948 roku KBW i UB udało się ustalić główną siedzibę Komendy Okręgu „Orzeł”, która znajdowała się w lesie Kraski na terenie wsi Gleba. Bunkry sztabu Okręgu zostały otoczone. W akcji przeciwko kilkunastoosobowej grupie partyzantów brało udział ponad 50 plutonów 1 i 2 Brygady KBW, czyli ponad 1500 żołnierzy, 4 samoloty i artyleria. Po całodziennej walce i nieudanej próbie przebicia się, obrona partyzancka została przełamana (czterech poległo, dziewięciu – w tym 2 rannych – oraz dwie kobiety i dziecko wpadło w ręce komunistów). Ranny Józef Kozłowski został przewieziony do Warszawy, gdzie przeszedł ciężkie śledztwo. Na terenie wsi były realizowane zdjęcia do filmu Historia Roja.
W latach 1975–1998 miejscowość administracyjnie należała do województwa ostrołęckiego.
We wsi funkcjonuje jednostka Ochotniczej Straży Pożarnej, powołana w 1960 roku. Wyposażona jest m.in. w samochód ciężarowy STAR 266 M MAN 6x6 STRAŻ. Pojazd wyposażony jest w wyciągarkę mechaniczną oryginalną STAR 266, biegi terenowe oraz blokady mostów.
Zgodnie z hierarchią administracyjną Kościoła katolickiego miejscowość położona w diecezji łomżyńskiej, w dekanacie Kadzidło, w parafia pw. Ducha Świętego w Kadzidle.

</doc>
<doc id="358094" url="https://pl.wikipedia.org/wiki?curid=358094" title="Antonio Cassano">
Antonio Cassano

Antonio Cassano (ur. 12 lipca 1982 w Bari) – włoski piłkarz występujący na pozycji ofensywnego pomocnika lub cofniętego napastnika. Znany jest ze swojej konfliktowej osobowości, co nieraz doprowadziło już do sporów z trenerami, działaczami oraz kolegami z zespołu. We Włoszech temperament i porywczość zawodnika określane są mianem "cassanaty".
Piłkarską karierę rozpoczynał w klubie AS Bari, a następnie przez cztery i pół sezonu reprezentował barwy AS Roma. Od stycznia 2006 grał w Realu Madryt, z którym w 2007 wywalczył mistrzostwo Hiszpanii. Zdecydował się na powrót do Włoch i na zasadzie wypożyczenia przeszedł do Sampdorii. Latem 2008 działacze tego klubu wykupili go z Realu na stałe. Pozostał w Genui do 2010, a od początku 2011 reprezentował barwy Milanu. W sierpniu 2012 roku doszło do wymiany na linii Milan – Inter, w efekcie której Cassano przeniósł się do Interu natomiast "Nerazzurri" oddali Milanowi Pazziniego. W latach 2013 – 2015 grał dla Parmy, kolejne dwa lata spędził w Sampdorii, następnie na krótko w 2017 związał się z Hellasem Verona.
W reprezentacji Włoch Cassano zadebiutował w 2003. Wystąpił między innymi na Mistrzostwach Europy 2004 oraz Mistrzostwach Europy 2008. Pod koniec 2008 zrezygnował z gry w drużynie narodowej. Powołania do kadry dla Cassano domagały się między innymi liczne media, jednak Marcello Lippi nie widział dla Cassano miejsca w składzie. Do reprezentacji włoski gracz powrócił w sierpniu 2010. W lipcu 2012 wywalczył z nią 2. miejsce na Mistrzostwach Europy 2012. Reprezentował Włochy również na Mistrzostwach Świata 2014.
Kariera klubowa.
Bari.
Cassano urodził się w Bari zaledwie kilka godzin po zdobyciu przez "Azzurrich" Mistrzostwa Świata. Wychował się pod opieką matki, która miała na imię Giovanna w biednej dzielnicy tego miasta (Bari Vecchia). Jego ojciec opuścił go, kiedy Cassano był w wieku niemowlęcym. Pierwsze piłkarskie kroki stawiał w młodzieżowym zespole Pro Inter. Od dziecka kibicował Interowi, dlatego pewnego razu razem z kolegą udał się w okolice Mediolanu na testy w Interello. Klub nie zdecydował się jednak podpisać z nim kontraktu, więc zawodnik musiał powrócić do domu. Swoją prawdziwą karierę piłkarską rozpoczynał w miejscowym klubie AS Bari, gdzie początkowo występował w drużynie juniorów. Zawodowy kontrakt ze swoją drużyną podpisał w 1999. W Serie A zadebiutował 12 grudnia w przegranym 0:1 wyjazdowym meczu z US Lecce. Pierwszego gola dla Bari zdobył natomiast już w swoim kolejnym występie, 18 grudnia w wygranym 2:1 pojedynku z Interem Mediolan, gdy przedryblował Laurenta Blanca i Christiana Panucciego. W debiutanckim sezonie razem ze swoją drużyną Cassano zajął czternaste miejsce w pierwszej lidze. Rozegrał wówczas 20 spotkań i strzelił trzy bramki, natomiast podczas rozgrywek 2000/2001 zdobył trzy gole w 27 ligowych występach. Bari w końcowej tabeli Serie A zajęło osiemnaste miejsce i spadło do Serie B, a Cassano zdecydował się na odejście z klubu. W czasie gry dla Bari rozegrał 48 spotkań w których zdobył 6 bramek.
Roma.
W letnim okienku transferowym w 2001 Cassano za cenę około 28 milionów euro przeniósł się do AS Roma. W nowej drużynie ligowy debiut zanotował 8 września, a jego klub zremisował wówczas z Udinese Calcio 1:1. Kilka dni po debiucie w kadrze narodowej został pominięty przez Fabio Capello przy ustalaniu kadry „Giallorossich” na mecz sparingowy, co wywołało między nimi otwarty konflikt. 13 stycznia 2002 Cassano strzelił swą pierwszą dla Romy bramkę w meczu przeciwko Hellasowi Werona, a jego zespół zwyciężył ostatecznie 3:2. 10 maja dwukrotnie pokonał golkipera Torino FC. 31 maja 2003 w spotkaniu Pucharu Włoch z Milanem zawodnik został ukarany czerwoną kartką za krytykowanie decyzji sędziego oraz pokazanie mu „rogów”. W rozegranym 8 lutego 2004 starciu ligowym dwukrotnie zmusił do kapitulacji bramkarza Juventusu. 22 lutego 2004 Cassano strzelił hat-tricka w wygranym 6:0 pojedynku ligowym ze Sieną. Dobra forma prezentowana przez piłkarza spowodowała, że działacze Romy chcieli przedłużyć z nim kontrakt. W czerwcu zainteresowanie pozyskaniem Cassano wyraziły inne włoskie kluby, między innymi Inter Mediolan, działacze którego zaoferowali za niego 20 milionów funtów. We wrześniu 2004 zawodnik za niesportowe zachowanie został ukarany czerwoną kartką w meczu z Fiorentiną, a następnie z tego powodu wezwano go na rozmowę do trenera Rudiego Völlera. Po tej dyskusji wychowanek Bari przeprosił za swój występek. 15 września Cassano opuścił trening Romy przed spotkaniem Ligi Mistrzów z Dynamem Kijów, a jako powód podawano konflikt z trenerem, który nie przewidział dla niego miejsca w meczowej kadrze. Następnie włoski gracz został skrytykowany przez kapitana drużyny Francesca Tottiego, a były trener Romy – Fabio Capello – oskarżył Tottiego o sprowadzenie Cassano na złą drogę. Cassano zadeklarował chęć pozostania na Stadio Olimpico, jednak zażądał podwojenia swoich zarobków, przez co negocjacje w sprawie nowej umowy zostały wstrzymane. W późniejszym okresie Cassano w trakcie jednego z treningów udał się do szatni, a kilka dni później w jego obronie stanął trener drużyny – Luigi Delneri. Następnie prezes klubu – Franco Sensi – zaczął zastanawiać się nad sprzedażą włoskiego gracza, mówiąc, że są z nim pewne problemy. Po przywróceniu "FantAntonio" do wyjściowego składu przez następcę Delneriego – Bruno Contiego, został on nawet pod nieobecność zawieszonego Tottiego kapitanem drużyny.
Pod koniec października Cassano otrzymał zgodę na indywidualne treningi, które miały mu umożliwić powrót do dobrej formy. Na początku listopada młody piłkarz nie znalazł się w meczowej kadrze w pojedynku z Bayerem 04 Leverkusen, a przyczyną był kolejny konflikt z Luigim Del Nerim. W międzyczasie chęć pozyskania Cassano wyrażało wiele innych zespołów, między innymi Juventus F.C. i A.C. Milan. 7 listopada włodarze Romy poinformowali o usunięciu włoskiego gracza ze składu pierwszej drużyny, a po rozmowie z Franco Sensim i trenerem Luigim Delnerim zawodnik przeprosił za swoje zachowanie i powrócił do kadry. 19 grudnia 2004 dwukrotnie pokonał bramkarza AC Parma. Działacze Romy chcieli podpisać z Cassano nowy kontrakt, jednak ten był łączony z przenosinami do Realu Madryt oraz Juventusu, którego trenerem był ceniony przez wychowanka Bari Fabio Capello. Latem 2005 nowy trener Romy – Luciano Spalletti powiedział, że chciałby zatrzymać Cassano w drużynie, dlatego wyznaczył "Fantantonio" na zastępcę kapitana oraz przywrócił go do pierwszej jedenastki. Jednak ten był coraz bliższy decyzji o przejściu do Juventusu. W międzyczasie kibice „Giallorossich” ostro krytykowali piłkarza, a włodarze Romy wciąż chcieli zatrzymać go w drużynie. W późniejszym okresie Roma zdecydowała się sprzedać Cassano i wyceniła go na dwanaście milionów funtów. Trener Spaletti wciąż chciał jednak, aby gracz pozostał w klubie. Na początku września wznowione zostały negocjacje w sprawie nowego kontraktu Cassano, a piłkarz zgodził się na przedłużenie umowy. Następnie negocjacje zostały zerwane, ponieważ zawodnik nie odpowiedział na ofertę Romy. Szefowie drużyny poinformowali, że z chęcią rozpatrzą wszystkie oferty kupna zawodnika w zimowym okienku transferowym, a wśród chętnych do pozyskania gracza Romy wymieniano głównie Real, Juventus i Chelsea F.C.. Pod koniec 2005 media donosiły o tym, że Włoch w styczniu odejdzie do Realu Madryt. Następnie dziennik Marca poinformował, że Cassano dogadał się już z działaczami Realu w sprawie przejścia do tego zespołu. Na samym początku 2006 "Królewscy" złożyli Romie drugą ofertę kupna zawodnika, po tym, jak wcześniejsza została odrzucona. Pobyt "FantAntonia" w Romie zamknął się 118 występami ligowymi i 38 golami.
Real Madryt.
2 stycznia poinformowano o porozumieniu w sprawie transferu Cassano do Realu, a 3 stycznia Włoch przyjechał do Madrytu w celu sfinalizowania umowy. 4 stycznia został zaprezentowany jako nowy gracz "Królewskich", z którymi podpisał kontraktu do 2010, a działacze Realu zapłacili za włoskiego piłkarza pięć i pół miliona euro. Były gracz Romy przeszedł testy medyczne, jednak z powodu słabej dyspozycji rozpoczął indywidualne treningi, na których oprócz odzyskania formy miał również zrzucić kilka kilogramów nadwagi. 10 stycznia doradca marketingowy Realu – Ernesto Bronzetti poinformował, że klauzula odstępnego w kontrakcie Cassano wynosi 180 milionów euro. Następnie wychowanek Bari nie został powołany na mecz Pucharu Króla z Athletikiem Bilbao, jednak później dołączył do drużyny i znalazł się w kadrze na pojedynek przeciwko Sevilli. Oficjalny debiut w barwach nowego klubu zanotował jednak dopiero w wygranym 1:0 pucharowym spotkaniu z Realem Betis, kiedy to w 61. minucie zmienił Roberto Soldado i już trzy minuty później zdobył zwycięskiego gola. W Primera División Cassano po raz pierwszy wystąpił 21 stycznia, kiedy to Real pokonał 3:1 Cádiz CF. Włoch w Realu jednak zawiódł, najmocniej krytykował go dziennik AS, a sam zawodnik był łączony z odejściem do Milanu, gdzie miałby zastąpić Andrija Szewczenkę. 15 maja trener Realu – Juan Ramón López Caro zdecydował, że z powodu złego zachowania na ostatnich treningach Cassano nie otrzyma powołania do kadry na ostatni mecz sezonu z Sevillą. Innym zarzewiem konfliktu z klubem była sprawa jego wagi, gdyż Antonio nie przykładał się do diety, co skutkowało nadwagą, która była surowo karana przez zarząd. Debiutancki sezon w barwach "Królewskich" był dla Włocha nieudany, pełnił on w zespole rolę rezerwowego i w dwunastu ligowych pojedynkach strzelił tylko jednego gola. Dla Realu ogółem zagrał w 19 meczach ligowych i strzelił 2 bramki.
Sezon 2006/2007 Cassano również rozpoczął jako rezerwowy. 30 października za pomocą oficjalnej strony internetowej klubu poinformowano o odsunięciu Włocha od treningów z drużyną, a za powód podano okazanie braku szacunku dla trenera po jednym ze spotkań. Następnie zaczęło się mówić o tym, że Real chce, aby Cassano opuścił Estadio Santiago Bernabéu. 4 listopada na kanale Teleroma’56 zawodnik przeprosił za swój błąd, jakim był według niego transfer do Realu i wyraził chęć powrotu do Romy, a następnie agent piłkarza – Giuseppe Buzzo powiedział, że jego klient chce wypełnić do końca swój kontrakt z drużyną. Klub wciąż żądał od wychowanka Bari przeprosin, jednak sam zawodnik powiedział, że nie ma zamiaru przepraszać za swoje postępowanie. 10 listopada ogłoszono, że Włoch powróci do treningów, ponieważ wszystkie sporne sytuacje zostały wyjaśnione podczas spotkania ze sztabem szkoleniowym i piłkarzami Realu. Następnie były gracz Romy spotkał się z sekretarzem generalnym Realu – Franco Baldinim i rozmawiał z nim na temat swojej sytuacji w zespole. Później agent zawodnika zaprzeczył pogłoskom na temat chęci opuszczenia Madrytu przez Cassano, lecz sam gracz otrzymał od działaczy zgodę na poszukanie sobie nowego pracodawcy. Cassano zadeklarował chęć pozostania na Santiago Bernabéu i odrzucił ofertę wypożyczenia do Milanu. Na początku 2007 Fabio Capello dał do zrozumienia, że nie chce mieć w drużynie Cassano, a pozyskaniem włoskiego zawodnika zainteresował się Inter Mediolan. Włoch nie powrócił już do składu Realu, pod jego nieobecność „Królewscy” wywalczyli mistrzostwo Hiszpanii, a Cassano wyraził chęć przejścia do Interu. Latem piłkarz chciał podać madrycki klub do sądu, oskarżając go o mobbing, a następnie zaczęło się mówić o jego transferze do Sampdorii.
Sampdoria.
14 sierpnia 2007 Cassano został wypożyczony do Sampdorii, która zgodziła się pokrywać 1,2 mln euro z 4,2 mln pensji piłkarza. 19 sierpnia został oficjalnie zaprezentowany grupie 2,5 tys. kibiców jako nowy nabytek „Blucerchiatich”. Na mocy umowy działacze Sampdorii po zakończeniu sezonu mieli możliwość wykupienia Włocha za pięć milionów euro. Wobec niemożności wyboru koszulki z nr 18, którą nosił Vladimir Koman, zdecydował się wybrać numer 99, gdyż jak wyjaśnił 9 i 9 daje w sumie 18. Cassano zadebiutował w towarzyskim meczu z klubem AC Bellinzona i już po 44 minutach gry musiał opuścić boisko z powodu kontuzji. Oficjalny debiut nastąpił 23 września w derbowym starciu z Genoą, gdy w ostatniej minucie zmienił Vincenzo Montellę. Na pierwszego gola czekał tydzień dłużej do wygranego 3:0 meczu z Atalantą. W styczniu zdobył trzy bramki, w tym jedną z Interem (1:1), która zokończyła passę zwycięstw tego klubu. 2 marca 2008 Włoch został ukarany czerwoną kartką w końcówce meczu z Torino FC, a następnie zdjął koszulkę i rzucił nią w sędziego. Później przeprosił za swoje zachowanie, a włoska federacja zdyskwalifikowała go na pięć spotkań. W sezonie 2007/2008 Cassano w 22 meczach Serie A strzelił łącznie dziesięć bramek, stając się najlepszym strzelcem swojego zespołu. W drugim sezonie Antonio został wicekapitanem zespołu. Następnie działacze Sampdorii zdecydowali się wykupić Włocha z Realu, a sam piłkarz wyraził chęć pozostania w Genui. Zażądał jednak większych zarobków niż te, które zaoferowała mu "Doria". Pod koniec maja działacze Sampdorii skorzystali z zawartej w umowie klauzuli o możliwości wykupienia włoskiego napastnika po zakończeniu ligowych rozgrywek. „Blucerchiati” nie zapłacili nic za byłego piłkarza Romy, jednak gdyby zdecydowali się sprzedać go w ciągu roku to Real dostałby siedem milionów euro, natomiast jeśli w ciągu trzech lat to na konto drużyny z Madrytu wpłynęłoby pięć milionów euro. Prezydent Sampdorii – Riccardo Garrone pod koniec lipca powiedział, że Cassano pozostanie w Genui do końca swojej piłkarskiej kariery. Dał tym samym do zrozumienia, że mimo licznych ofert nie sprzeda byłego zawodnika Realu Madryt. Antonio odwdzięczył się mu m.in. dubletami w spotkaniach z: Atalantą (5 października 2008), Catanią (23 listopada 2008), US Lecce (11 kwietnia 2009) oraz w meczu z FBK Kowno (18 września 2008), w którym także dwukrotnie asystował. Po przejściu w styczniu 2009 do klubu Giampaolo Pazziniego stworzył z nim dobrany duet, który był porównywany do pary Roberto Mancini-Gianluca Vialli, która doprowadziła Sampdorię do jedynego w jej historii scudetto. Przez portal Goal.com został wybrany najlepszym włoskim piłkarzem sezonu 2008/09.
We wrześniu 2009 prezydent Sampdorii – Riccardo Garrone poinformował, że nie sprzeda Cassano za mniej niż 20 milionów euro, gdyż tyle wynosiła klauzula odejścia. W trakcie sezonu po tym, jak Adrian Mutu został przyłapany na stosowaniu niedozwolonych środków, włoski zawodnik zaczął być łączony z przenosinami do Fiorentiny, jednakże odmówił swej zgody na przenosiny i w wydanym oświadczeniu skrytykował prezydenta klubu. W międzyczasie Cassano został w styczniu odsunięty od kadry Sampdorii z powodu kłótni z Luigim DelNerim, jednak postanowił pozostać w Genui. Sezon 2009/10 był pomimo tego udany, gdyż "FantAntonio" został nawet nominowany do piłkarskiego Oskara w kategorii najlepszy włoski piłkarz Serie A. W październiku 2010 odmówił w ostrych słowach prezydentowi klubu swego udziału w ceremonii wręczenia nagród, za co został wydalony z drużyny. Sampdoria skierowała do władz ligi żądanie rozwiązania kontraktu z piłkarzem z jego winy, jednak decyzja arbitrów była odmowna. Zgodzili się oni jedynie na obniżenie o połowę wynagrodzenia Cassano. W plebiscycie Bidone d’Oro 2010 zajął 6 lokatę. Łącznie dla Genoi zagrał w 96 meczach ligowych, w których zdobył 35 bramek.
Milan.
21 grudnia 2010 roku Cassano podpisał 3,5–letni kontrakt z włoskim klubem A.C. Milan. Oficjalnie piłkarzem „Rossonerich” został dopiero 2 stycznia 2011. Okoliczności tego transferu były dość skomplikowane. Ponoć i Milan, i Sampdoria, a nawet sam piłkarz, złożyli się na ten transfer, płacąc 5 milionów euro hiszpańskiemu Realowi Madryt, z którego Włoch został wypożyczony właśnie do Sampdorii. W barwach Milanu zadebiutował 5 stycznia w wygranym 1:0 spotkaniu ligowym z Cagliari Calcio. Swojego pierwszego gola dla Rossonerich strzelił w wygranym 4:0 meczu z Parmą, w którym też zaliczył dwie asysty. W zespole "Rossonerrich" rzadko grał w pierwszej jedenastce. Wyróżnił się w spotkaniu z AC Siena rozegranym 29 kwietnia 2012, w którym zdobył gola i dwukrotnie asystował. W styczniu 2011 został nominowany do Piłkarskiego Oskara w kategorii najlepszy włoski piłkarz.
4 listopada 2011 przeszedł operację serca. Zabieg przeprowadzono po ujawnionych kłopotach zdrowotnych piłkarza wynikłych w trakcie powrotu z meczu ligowego kilka dni wcześniej. W okresie gry dla Milanu zagrał w 33 spotkaniach ligowych i strzelił 7 goli.
Inter.
W związku z odejściem z zespołu "Rossonerrich" Ibrahimovicia i Thiago Silvy Cassano zażądał od kierownictwa zgody na odejście. 22 sierpnia 2012 Milan doszedł do porozumienia z lokalnym rywalem – Interem Mediolan w sprawie wymiany napastników między tymi klubami. Milan wyłożył na stół 7 mln euro oraz Cassano, natomiast Inter w rozliczeniu oddał Pazziniego. Transfer ten zaskoczył wielu fanów Milanu, którzy twierdzili, że to "Nerazzurri" powinni dopłacić. Podpisany kontrakt związał go z "Niebiesko-Czarnymi" do czerwca 2014 i pozwalał mu na zarobki w wysokości 3 mln euro rocznie. Debiut w barwach "La Beneamata" miał miejsce 26 sierpnia 2012 w meczu przeciwko Pescarze. W trzecim spotkaniu, podczas meczu z Romą zdobył pierwszą bramkę dla Interu (1:3). Cassano szybko oswoił się w nowym zespole i został kluczowym zawodnikiem Interu. 2 marca doszło pomiędzy włoskim piłkarzem a Andreą Stramaccionim do kłótni, w wyniku której oponentów musieli rozdzielać piłkarze. Za zaistniałe zajście zarząd ukarał krewkiego zawodnika karą pieniężną w wysokości 40.000 euro. Dobrą partię rozegrał 14 marca 2013 w rewanżowym meczu z Tottenhamem (4:1), zdobył wówczas gola, a przy dwóch asystował. Dla Interu zagrał w 28 spotkaniach ligi włoskiej, w których zdobył 7 bramek.
Parma.
3 lipca 2013 został zawodnikiem Parmy przechodząc na zasadzie transferu definitywnego w ramach rozliczenia za Ishaka Belfodila. Tak jak w poprzednich klubach założył koszulkę z numerem 99. W Parmie Cassano bardziej przykładał się do treningów, przeszedł na dietę i zdołał kontrolować swoją wagę, dzięki czemu stracił na niej 10 kilogramów. 30 listopada zdobył swoją 100. bramkę w Serie A w zremisowanym 1:1 wyjazdowym spotkaniu z Bologną. W Parmie Cassano ponownie odnalazł dobrą formę a drużyna zakończyła rozgrywki na 6. miejscu, dzięki czemu zespół ze Stadio Ennio Tardini mógł uznać sezon 2013/2014 za bardzo udany. W 34 ligowych spotkaniach Cassano zdobył 12 bramek i zanotował 6 asyst.
W 19 spotkaniach pierwszej połowy sezonu 2014/2015 Cassano trafiał do siatki pięciokrotnie, jednak borykająca się z problemami finansowymi Parma znajdowała się na dole ligowej tabeli. W związku z problemami z wypłacalnością klubu, 26 stycznia 2015 strony za porozumieniem rozwiązały kontrakt zawodnika. Cassano od kilku miesięcy miał nie otrzymywać pensji. Zostając wolnym zawodnikiem Cassano wstępnie ponownie był łączony z Interem.
Powrót do Sampdorii.
Po rozwiązaniu kontraktu z Parmą, 9 sierpnia 2015 Cassano ponownie dołączył do swojego byłego klubu, Sampdorii. Strony podpisały dwuletnią umowę obowiązującą do 30 czerwca 2017. Pierwszą bramkę po powrocie do Genui zdobył 10 stycznia 2016 w przegranym 2:1 spotkaniu z Juventusem. W sezonie 2015/2016 wystąpił w 24 meczach Serie A i zdobył dwie bramki (poza meczem z Juventusem trafił również w wyjazdowym spotkaniu z Hellasem w 28. kolejce Serie A). Zanotował również jeden występ w spotkaniu "Coppa Italia" – przegranym 0:2 z A.C. Milan. W drugim sezonie 2016/2017 prezydent klubu Massimo Ferrero zakomunikował, że zawodnik nie jest już częścią jego planów i został odsunięty od treningów z pierwszym zespołem. Swoją decyzję argumentował chęcią budowania zespołu opartego na młodych, włoskich zawodnikach. Dochodziło też między nimi do utarczek słownych. Zawodnikowi zezwolono wyłącznie na trenowanie z golkiperem drużyny młodzieżowej. Po trwających ponad tydzień rozmowach 25 stycznia 2017 strony doszły do porozumienia i rozwiązały kontrakt Cassano.
Hellas Werona i zakończenie kariery.
10 lipca 2017 podpisał roczny kontrakt z Hellas Werona. W kolejnym tygodniu zagrał w dwóch towarzyskich spotkaniach letniego okresu przygotowawczego, niemniej 18 lipca zakomunikował mediom, że zamierza zakończyć karierę piłkarską, ponieważ za bardzo tęskni za rodziną. Jeszcze tego samego dnia zwołał kolejną konferencję prasową, w trakcie której zmienił swoją decyzję oznajmiając, że nie może się doczekać dobrego sezonu z Weroną. 24 lipca po raz kolejny zmienił zdanie i ponownie potwierdził odejście z klubu i skończenie z profesjonalnym futbolem dodając, że jako 35-letni mężczyzna musi być zmotywowanym, a teraz chce być blisko swoich dzieci i żony. Za pośrednictwem konta swojej żony na Twitterze dodał: „fizycznie jestem przygotowany, ale ostatnie 15 dni przekonały mnie, że moja głowa nie jest gotowa”. 27 lipca kontrakt Cassano został rozwiązany za porozumieniem stron. 31 lipca Włoch oświadczył, że nie zamierza kończyć piłkarskiej kariery i chciałby znaleźć nowy klub bliżej domu. Cassano nie otrzymał żadnej oferty z włoskich klubów w letnim okienku transferowym. Sam przyznał, że kontaktowały się z nim kluby z Francji i z Belgii. We wrześniu 2017 poinformował, że do styczniowego okienka będzie przygotowywał się pod okiem Agostino Tibaudiego, byłego trenera od przygotowania fizycznego w Sampdorii. Pod koniec miesiąca po raz drugi ogłosił zakończenie kariery piłkarskiej.
Po blisko roku, w sierpniu 2018, Cassano ponownie wyraził chęć powrotu do zawodowej piłki. W październiku informację o powrocie Cassano potwierdził za pomocą mediów społecznościowych występujący w Serie C Virtus Entella. Kilka dni wcześniej Cassano powiadomił media o chęci skorzystania z jego usług przez należący do Silvio Berlusconiego klub Monza, oznajmiając jednocześnie, że Virtus Entella jest jedynym zespołem spoza Serie A, w którym może on zagrać. Po kilku dniach treningów z drużyną Cassano definitywnie zakończył karierę piłkarską.
Kariera reprezentacyjna.
Drużyny młodzieżowe.
Cassano ma za sobą występy w młodzieżowych reprezentacjach Włoch. Występował w kategoriach wiekowych Under-15, Under-16, Under-18, Under-20 oraz Under-21. Łącznie rozegrał dla nich 30 meczów i strzelił pięć bramek. Pierwszy występ w zespołach młodzieżowych Cassano zanotował 5 kwietnia 1998. Juniorzy „Squadra Azzura” pokonali wówczas Nową Zelandię 3:0, a sam Cassano zdobył jednego z goli. W drużynie do lat 21 wychowanek Bari po raz pierwszy wystąpił 16 sierpnia 2000, a reprezentacja Włoch wygrała wtedy z Meksykiem 2:0.
Debiut w pierwszej reprezentacji i Euro 2004.
W dorosłej reprezentacji Włoch Cassano zadebiutował 12 listopada 2003 w rozegranym w Warszawie meczu z Polską. Pojedynek zakończył się zwycięstwem „biało-czerwonych” 3:1, a grający wówczas w Romie Cassano rozpoczął spotkanie w wyjściowym składzie i strzelił honorowego gola dla swojego zespołu.
W 2004 Giovanni Trapattoni powołał Cassano do kadry na mistrzostwa Europy. Rywalem Włochów w grupie C byli Szwedzi, Duńczycy i Bułgarzy. W meczu z Danią włoski zawodnik w 64. minucie zmienił Alessandro Del Piero, w 70. minucie został ukarany żółtą kartką, a mecz zakończył się bezbramkowym remisem. Z powodu zawieszenia Francesco Tottiego za oplucie Christiana Poulsena, kolejny pojedynek przeciwko Szwecji Cassano rozpoczął w wyjściowej jedenastce. W 37. minucie wpisał się na listę strzelców, w 70. minucie zmienił go Stefano Fiore, a w 85. minucie Zlatan Ibrahimović ustalił wynik na 1:1. Spotkanie z Bułgarią Cassano również rozpoczął w pierwszym składzie. Zdobywając gola w 94. minucie zapewnił Włochom zwycięstwo 2:1, jednak podopieczni Giovanniego Trapattoniego zajęli ostatecznie w swojej grupie trzecie miejsce i odpadli z turnieju.
Lata 2004–2008.
Gdy trenerem reprezentacji został Marcello Lippi, Cassano nie otrzymywał początkowo powołań do kadry. Było to spowodowane kontuzjami, problemami dyscyplinarnymi oraz słabą formą. Pod koniec listopada 2005 Lippi powiedział, że konflikt pomiędzy Romą i Cassano działa na niekorzyść drużyny narodowej. Po transferze włoskiego zawodnika do Realu Madryt trener reprezentacji poinformował, że cieszy się z takiego przebiegu wydarzeń i widzi możliwość powrotu Cassano do kadry „Azzurrich”. Następnie powiedział jednak, że nie zamierza zabrać Włocha na Mistrzostwa Świata 2006 i tak też zrobił.
Po mistrzostwach nowym szkoleniowcem włoskiego zespołu narodowego został Roberto Donadoni. Na początku jego kadencji Cassano powrócił do kadry po ponad rocznej przerwie. Po przenosinach włoskiego piłkarza do Sampdorii decyzję tę pochwalił były trener Włochów – Marcello Lippi. Sam zawodnik pod koniec 2007 zadeklarował chęć powrotu do reprezentacji, w której ostatni raz wystąpił we wrześniu 2006. Następnie Roberto Donadoni poinformował, że Cassano ma szanse pojechania na Euro 2008; warunkiem było zaprezentowanie dobrej formy w rozgrywkach ligowych.
Euro 2008.
Ostatecznie Cassano znalazł się w kadrze Włochów na mistrzostwa Europy. W rundzie grupowej „Squadra Azzura” z czterema punktami na koncie zajęła drugie miejsce za Holandią. W przegranym 0:3 meczu z „Oranje” Cassano w 75. minucie zastąpił Mauro Camoranesiego, w zremisowanym 1:1 pojedynku przeciwko Rumunii w 57. minucie zmienił Simone Perrottę, a w wygranym 2:0 spotkaniu z Francją rozegrał pełne 90 minut. W ćwierćfinale Włosi trafili na Hiszpanów. Cassano rozpoczął zawody w wyjściowym składzie, jednak w 75. minucie został zastąpiony przez Antonia Di Natalego. Regulaminowy czas gry zakończył się rezultatem 0:0, dogrywka również nie przyniosła rozstrzygnięcia. Hiszpanie wygrali ostatecznie po rzutach karnych 4:2, wyeliminowując tym samym Włochów z turnieju.
Rezygnacja z występów w reprezentacji.
Po zakończeniu mistrzostw na stanowisko trenera reprezentacji Włoch powrócił Marcello Lippi, który pominął Cassano przy ustalaniu kadry na pierwsze mecze eliminacji do Mistrzostw Świata 2010. W grudniu 2008 Cassano poinformował, że „reprezentacja narodowa to dla niego rozdział zamknięty”. W późniejszym czasie wielokrotnie mówił jednak, że wciąż liczy na powołanie do włoskiej kadry. Powołania Cassano do reprezentacji domagali się między innymi prezydent Sampdorii – Riccardo Garrone i dyrektor klubu – Giuseppe Marotta. Zdanie przedstawicieli włoskiej drużyny potwierdził również między innymi Roberto Mancini. Trener reprezentacji – Marcello Lippi powiedział, że Cassano musi wykazać się cierpliwością zanim dowie się czy zagra na Mistrzostwach Świata w RPA. Pod koniec roku przekreślił jednak szansę piłkarza na udział w mundialu. W lutym 2010 Cassano dał do zrozumienia, że traci nadzieję na powołanie go do reprezentacji, a za główną przyczynę jego pominięcia uważa bezpodstawny strach selekcjonera Marcello Lippiego.
Powrót do kadry.
Po nieudanych dla Włochów Mistrzostwach Świata 2010 Marcello Lippiego na stanowisku selekcjonera zastąpił Cesare Prandelli. Nowy trener powołał Cassano do kadry na swój pierwszy mecz przeciwko WKS i wielokrotnie podkreślał, że widzi w nim lidera włoskiej reprezentacji. Cassano przed spotkaniem otrzymał koszulkę z numerem 10. 10 sierpnia Włosi przegrali z WKS 0:1, a Cassano w 70. minucie został zmieniony przez Giuseppe Rossiego. 3 września gracz Sampdorii wystąpił w wygranym 2:1 pierwszym meczu eliminacji do Euro 2012 z Estonią, w którym strzelił pierwszą bramkę i asystował przy drugiej. 4 dni później strzelił bramkę w zwycięskim 5:0 spotkaniu z Wyspami Owczymi. Wraz z reprezentacją Włoch na Mistrzostwach Europy w 2012 r. zdobył wicemistrzostwo Europy grając we wszystkich 6 meczach i strzelając jedną bramkę w meczu grupowym z Irlandią. W lipcu 2012 ukarany przez UEFA za komentarz dotyczący homoseksualistów.
Cassano został powołany do składu reprezentacji Włoch na Mistrzostwa Świata 2014, mimo że nie grał w niej od 2012. 20 czerwca 2014 zadebiutował w tej randze zawodów jako zmiennik w meczu przeciwko Kostaryce, przegranym przez Włochów 0:1. 24 czerwca, również jako zmiennik, pojawił się na boisku w spotkaniu z Urugwajem, w którym "Azzurri" ulegli przeciwnikowi 0:1 i nie awansowali do dalszego etapu rozgrywek. Cassano został skrytykowany przez prasę za słabe występy i brak przydatności, przez co nie udało mu się wnieść właściwego tempa i kreatywności w grze zespołu i wsparcia dla napastników.
Statystyki.
Klubowe.
"ostatnia aktualizacja: 12 września 2017"
Reprezentacyjne.
Wykaz meczów i goli Antonio Cassano w reprezentacji Włoch:
Życie prywatne.
Cassano jest w związku z piłkarką wodną Caroliną Marcialis, która jest od niego młodsza o dziewięć lat. 19 czerwca 2010 para wzięła ślub w kościele św. Marcina w Portofino. Z tego związku doczekał się syna – Christophera, urodzonego 14 marca 2011 r. 18 marca 2013 para doczekała się drugiego syna – Lionela, nazwanego tak na cześć argentyńskiego piłkarza Leo Messiego. W październiku 2008 Cassano wydał razem z dziennikarzem Pierluigim Pardo swoją autobiografię o tytule „Mówię wszystko”, w której napisał między innymi, że przespał się już z około 600-700 kobietami. W książce znajdował się fragment mówiący o tym, że po meczu Realu Madryt w Gimnàstikiem Tarragona Cassano obraził trenera Fabio Capello i powiedział, że ten „jest tak fałszywy jak pieniądze z Monopoly”. Zawodnik w autobiografii napisał również o tym, że gdyby nie został piłkarzem to skończyłby najprawdopodobniej jako kryminalista. Nie garnął się do nauki, dlatego sześciokrotnie powtarzał rok. Na ulicy zajmował się bukmacherką.
Cassano ma podpisany kontrakt sponsorski z Diadorą. Jest osobą niewierzącą.

</doc>
<doc id="358096" url="https://pl.wikipedia.org/wiki?curid=358096" title="Józef Wielhorski">
Józef Wielhorski

Józef Wielhorski herbu Kierdeja (ur. w 1759 w Horochowie, zm. w 1817 w Rusinowie) – generał dywizji armii Księstwa Warszawskiego, minister prezydujący w Komisji Rządowej Wojny Królestwa Polskiego do 1816 roku, senator-wojewoda Królestwa Polskiego, radca stanu w Radzie Stanu Księstwa Warszawskiego w 1812 roku, zastępca ministra wojny, kawaler maltański, odznaczony Orderem Orła Białego (1815), Orderem Virtuti Militari i Legią Honorową.
Życiorys.
Oficer wojsk austriackich. Od 1789 w Wojsku Polskim i w stopniu rotmistrza uczestnik wojny polsko-rosyjskiej 1792, walczył w kampanii wołyńskiej. Po kapitulacji wyjechał do Wiednia.
Po wybuchu insurekcji kościuszkowskiej 1794 wrócił do służby w stopniu pułkownika. Wysłany do Paryża z zadaniem uzyskania tam pomocy dla Polski. Po upadku insurekcji pozostał we Francji i usiłował nakłonić Komitet Ocalenia Publicznego do sformowania polskiego korpusu przy rewolucyjnej armii francuskiej.
Później związał się z J. H. Dąbrowskim i włączył do prac nad tworzeniem Legionów Polskich we Włoszech. Generał z 1797 z nominacji francuskiej. W latach 1797-1802 w Legionach Polskich we Włoszech, dowódca 1 Legii. Odbył kampanie włoską i pod Mantuą dostał się do niewoli austriackiej. Na znak protestu przeciwko zawarciu pokoju z Austrią podał się do dymisji i powrócił do kraju.
W 1809 organizator sił zbrojnych w Krakowskiem i Kieleckiem w związku z najazdem Austriaków. Po jego odparciu w armii Księstwa Warszawskiego, od 8 sierpnia 1809 szef Wydziału Potrzeb Wojennych Rządu Centralnego Wojskowego Tymczasowego Obojga Galicji (na obszarze ziem odzyskanych z zaboru austriackiego). W 1810 dyrektor Administracji Żywności armii Księstwa Warszawskiego. Od 1811 zastępca ministra wojny (ks. Józefa Poniatowskiego) i generał dywizji. Chory, na czas kampanii moskiewskiej pozostał z nieznacznymi siłami w Warszawie.
W l. 1815-1816 formalnie minister wojny Królestwa Polskiego i senator.
Syn Michała Wielhorskiego, kuchmistrza litewskiego, brat gen. Michała Wielhorskiego i targowiczanina Jerzego Wielhorskiego.
Odznaczony Krzyżem Kawalerskim Legii Honorowej.
Należał do loży wolnomularskiej Bracia Zjednoczeni.

</doc>
<doc id="358097" url="https://pl.wikipedia.org/wiki?curid=358097" title="Ryszard Tomczyk (malarz)">
Ryszard Tomczyk (malarz)

Ryszard Tomczyk (ur. 4 kwietnia 1931 w Radomiu, zm. 8 listopada 2020 w Elblągu) – polski malarz, rysownik, teoretyk oraz krytyk sztuki i literatury, pisarz, publicysta związany z Elblągiem.
Życiorys.
Po zakończeniu II wojny światowej wraz z rodziną przeniósł się do Sopotu. Ukończył filologię polską w Państwowej Wyższej Szkole Pedagogicznej w Gdańsku w 1953.
Po uzyskaniu dyplomu, w latach 1962–1975, podejmował pracę nauczyciela polonisty również w tym samym czasie do 1964 pracę wicedyrektora oraz w latach 1987-1994 nauczyciela wychowania plastycznego w I Liceum Ogólnokształcącym u Elblągu.
Od połowy lat 60. współpracował jako recenzent i publicysta kulturalny z prasą Wybrzeża i regionu elbląskiego, wspomagając też w działaniach organizacyjnych założyciela Laboratorium Sztuki Galeria EL – Gerarda Kwiatkowskiego, aż do jego wyjazdu z Polski w styczniu 1974.
W 1976 obronił doktorat w Uniwersytecie Gdańskim (monografia olsztyńskiego Teatru im. S. Jaracza) i w tym też roku został członkiem rzeczywistym Związku Polskich Artystów Plastyków, bowiem od wielu lat oddawał się pasji malarskiej, która z czasem przekształciła się w profesję.
W latach 1980–1987 dyrektor i komisarz Galerii EL, która zmieniła wówczas nazwę z Laboratorium Sztuki na Centrum Sztuki. Postawił wyraźnie na działania interdyscyplinarne, czego przejawem były m.in. imprezy – Interdyscyplinarne Spotkania Twórcze, Warsztaty Twórców Młodego Pokolenia, plenery, realizacje widowisk parateatralnych itp. Za jego kierownictwa w Centrum Sztuki Galeria EL działali i wystawiali m.in.: Jan Berdyszak, Waldemar „Disney” Bochniarz, Izabella Gustowska, Bożena Kowalska, Krzysztof Knittel, Danuta Mączak, Roman Muszyński, Lech L. Przychodzki, Andrzej Rzymkowski, Józef Robakowski, Ryszard Winiarski, Ewerdt Hilgemann, Jurgen Blum-Gerard Kwiatkowski, Brygida Ingrid Mrozek, Marceli Bacciarelli, Jerzy Zabłocki, Władysław Jackiewicz. Członek Rady Wojewódzkiej PRON województwa elbląskiego. Był redaktorem pism: „Elbląski Magazyn Ilustrowany” („EMIL”: 1991–1992), dwutygodnik „Jednak Centrum” (1998), „Regiony” (również dwutygodnik, 1998–2001).
W 1990 powołał do istnienia Stowarzyszenie Elbląski Klub Autorów i nawiązujący do edytowanego wcześniej pisma galerii „Galeria El” – Kwartalnik Elbląski „TygiEL”, który założył w 1991 i który redaguje do dnia dzisiejszego.
W malarstwie reprezentował pogranicze surrealizmu (w jego wcześniejszym okresie, tj. z wyraźnymi akcentami społecznymi) ekspresjonizmu i abstrakcjonizmu. Przez lata stosował głównie farby olejne i akrylowe, od około 15 lat przeważają techniki własne.
Pomiędzy wystawami (ponad 40 ekspozycji indywidualnych, drugie tyle zbiorowych) pisał książki, z których najgłośniejszymi stały się "Zadra. Kruszenie piedestału" (1996) i "Było, minęło. Opowiadania domowe" (2001), "Pakamera" (2002), "Tobół" (2003), "Nie samym chlebem" (2008) oraz "Schody" (2010). Stale współpracuje jako eseista i krytyk z „Poezją dzisiaj”, „Autografem”, „Ulicą Wszystkich Świętych” i wieloma pismami krajowymi. Członek Związku Literatów Polskich.
W latach 1980–1996 członek i działacz Stronnictwa Demokratycznego w Elblągu. Z ramienia SD pełnił mandat radnego Rady Miejskiej w Elblągu (1990–1994) oraz bez powodzenia kandydował na funkcję przewodniczącego Rady Miejskiej. W latach 90. związany również z Porozumieniem Centrum, był redaktorem naczelnym regionalnej gazety partyjnej „Centrum” (1996–1997), „Jednak Centrum” (1997–1999), następnie zaś pisma „Regiony” (1999–2001). 30 czerwca 2011 roku uchwałą Rady Miejskiej Ryszardowi Tomczykowi nadany został tytuł Honorowego Obywatela Miasta Elbląga.
Zmarł 8 listopada 2020 w wieku 89 lat i urnę z jego prochami złożono 19 listopada 2020 w kolumbarium na elbląskim Cmentarzu komunalnym Dębica.

</doc>
<doc id="358098" url="https://pl.wikipedia.org/wiki?curid=358098" title="Ludwik Kamieniecki">
Ludwik Kamieniecki

Ludwik Kamieniecki herbu Pilawa (ur. 1758 na Podolu, zm. 1816 w Warszawie) – generał dywizji armii Księstwa Warszawskiego, zaufany, bliski współpracownik i towarzysz walk ks. Józefa Poniatowskiego. Mason. Żona: Marianna z Czerskich I voto Antoninowa Trębicka – matka generała Stanisława Trębickiego.
Wychowywał się na dworze Franciszka Potockiego w Krystynopolu. W l. 1778 – 1785 służył w wojsku saskim, po czym kupił patent kapitana w 14 regimencie koronnym im. Potockich. Szybko awansował przez kupno kolejnych szarż.
Uczestnik wojny polsko-rosyjskiej 1792. Odznaczył się w bitwie pod Boruszkowcami, Zieleńcami i Włodzimierzem. Odznaczony Virtuti Militari i mianowany na pułkownika.
W insurekcji kościuszkowskiej 1794 zastępował księcia Józefa Poniatowskiego na stanowisku dowódcy dywizji w obronie Warszawy. Generał z 1794. Po upadku powstania poza wojskiem.
Powrócił do wojska w 1807, czasowo szef sztabu armii Księstwa Warszawskiego, potem dowódca Brygady Piechoty, następnie gubernator Warszawy. Generał dywizji z 1810 roku. W 1812 roku przystąpił do Konfederacji Generalnej Królestwa Polskiego.
W wyprawie na Moskwę 1812 dowódca (obok Dąbrowskiego i Zajączka) jednej z trzech dywizji (18.) V Korpusu Wielkiej Armii.
Gubernator Grodna po zastąpieniu go na tym stanowisku przez Kniaziewicza.
1813 w kampanii niemieckiej ks. Józefa dowódca 1. Dywizji Piechoty VIII Korpusu, walczył pod Lipskiem.
Ranny pod Lipskiem dostał się do niewoli rosyjskiej.
Po uwolnieniu formalnie zaliczony do generalicji Królestwa Polskiego, ale ze względu na zły stan zdrowia do służby nie powrócił.
Był członkiem loży wolnomularskiej Wolność Odzyskana w 1811 roku.
Odznaczony Krzyżem Kawalerskim Virtuti Militari (1792) i Krzyżem Kawalerskim Legii Honorowej.

</doc>
<doc id="358101" url="https://pl.wikipedia.org/wiki?curid=358101" title="Ryszard Tomczyk (bokser)">
Ryszard Tomczyk (bokser)

Ryszard Tomczyk (ur. 27 kwietnia 1950 w Trzebnicy) – górnik, polski bokser, mistrz Europy i olimpijczyk. Zawodnik BKS Bolesławiec.
Walczył w wagach piórkowej i lekkiej. Największe sukcesy odniósł podczas Mistrzostw Europy, w których startował czterokrotnie. W Madrycie 1971 zdobył złoty medal w wadze piórkowej, wygrywając m.in. z mistrzem olimpijskim Walerianem Sokołowem (ZSRR). W Belgradzie 1973 został wicemistrzem w wadze lekkiej, a w Katowicach 1975 zdobył brązowy medal w tej samej wadze (w obu przypadkach pokonał go Rumun Simion Cuțov). W Halle 1977 odpadł w ćwierćfinale wagi lekkiej.
Uczestniczył w olimpiadzie w Monachium 1972, gdzie w wadze piórkowej po dwóch zwycięstwach przegrał z późniejszym mistrzem olimpijskim Borisem Kuzniecowem (ZSRR).
Tomczyk był trzykrotnym mistrzem Polski: w 1971 i 1972 w wadze piórkowej oraz w 1975 w lekkiej. W 1973 był wicemistrzem w wadze lekkiej. Piętnaście razy wystąpił w reprezentacji Polski, wygrywając 11 walk.
Zajął drugie miejsce w Przeglądzie Plebiscytu Sportowego 1971 na najlepszych sportowców Polski.

</doc>
<doc id="358102" url="https://pl.wikipedia.org/wiki?curid=358102" title="Muhafazat Maskat">
Muhafazat Maskat

Maskat (محافظة مسقط) – gubernatorstwo ("muhafaza") Omanu, położone na północy kraju, na wybrzeżu Zatoki Omańskiej, obejmujące stolicę kraju Maskat. Od zachodu sąsiaduje z muhafazą (do 2011 - mintakatem) Dżanub al-Batina, od południa z ad-Dachilijją, Prowincją Północno-Wschodnią i Prowincja Południową-Wschodnią (do 2011 roku te dwie prowincje stanowiły mintakat asz-Szarkijja).
Jest to najgęściej zaludnione gubernatorstwo w Omanie. Liczba ludności wynosiła 775 878 osób według spisu z 2010 roku, a wedle informacji centrum statystyk Omanu, w 2016 roku gubernatorstwo zamieszkiwały 1 385 493 osoby. 
W jego skład wchodzi 6 wilajetów:

</doc>
<doc id="358103" url="https://pl.wikipedia.org/wiki?curid=358103" title="Zaśnięcie Bogurodzicy">
Zaśnięcie Bogurodzicy

Zaśnięcie Bogurodzicy, "Zaśnięcie Matki Bożej", "Zaśnięcie Marii Panny" – ostatnie w roku liturgicznym prawosławne święto z liczby dwunastu wielkich świąt Kościoła prawosławnego, obchodzone również w Kościołach starokatolickich.
Jest świętem nieruchomym obchodzonym przez starokatolików 15 sierpnia a przez prawosławnych 15/28 sierpnia, tj. 28 sierpnia (według kalendarza gregoriańskiego). Święto ustanowił na obszarze całego Bizancjum cesarz Maurycjusz (ur. 539, zm. 602), nakazując równocześnie wzniesienie kościoła nad Grobem Matki Bożej w Jerozolimie w Dolinie Jozafata.
Kościół rzymskokatolicki w dniu 15 sierpnia obchodzi uroczystość Wniebowzięcia Najświętszej Maryi Panny.
Historia.
Datowanie.
Święto Zaśnięcia Bogurodzicy zostało ustanowione w V wieku n.e. Początkowo jednak obchodzono je jednak w różnych terminach. W zachodniej części cesarstwa rzymskiego jeszcze w VII wieku śmierć Matki Bożej obchodzono 18 stycznia, a jej wzięcie do nieba 14 sierpnia. Na Wschodzie, wskutek decyzji podjętej przez cesarza Maurycjusza w VI wieku datę święta ustalono na 15 sierpnia. Prawdopodobnie lokalnie było obchodzone wcześniej, natomiast w owym czasie nabrało ono charakteru powszechnego. 
Datę ustanowioną przez cesarza Maurycjusza Kościół Zachodni przyjął na przełomie VIII i IX wieku. Do grona świąt z liczby dwunastu weszło na stałe w XIV wieku. Jest to święto nieruchome i ostatnie z cyklu dwunastu świąt w prawosławnym roku liturgicznym. Podstawą ustanowienia święta były wydarzenia związane ze śmiercią Matki Bożej. Pismo święte nie wspomina o życiu Bogurodzicy po Wniebowstąpieniu. Wiadomo tylko, że została powierzona opiece apostoła Jana Teologa (J 19,26-27). Na temat jej śmierci pisał jednak św. Dionizy Areopagita, biskup Sardyki Meleton oraz św. Epifaniusz z Salaminy. Zaśnięcie Bogurodzicy zapisane jest również w obszernych opowieściach apokryficznych „Słowo Jana Teologa na Zaśnięcie Bogarodzicy” i „Słowo Jana arcybiskupa z Tesalonik” oraz w homiliach Modesta patriarchy Jerozolimy, błogosławionego Hieronima, błogosławionego Augustyna oraz Grzegorza biskupa Tours.
Przekaz religijny według tradycji biblijno-prawosławnej.
Po wniebowstąpieniu Jezusa Chrystusa i zesłaniu Ducha Świętego apostołowie rozeszli się w różne strony świata, by głosić Ewangelię. Matka Boża także podróżowała do innych miast, jednak kiedy apostoł Jan został biskupem Efezu, Maria mieszkała przez pewien czas w jego domu. Najdłużej jednak przebywała w Jerozolimie na Górze Synaj. 
Podczas ostatnich dni życia, Maryi dwukrotnie ukazał się Archanioł Gabriel. Za pierwszym razem poinformował ją o nadchodzącej śmierci. Podczas drugiego spotkania Bogurodzica otrzymała od Archanioła gałązkę drzewa daktylowego z poleceniem, by niesiono ją podczas pogrzebu przed trumną. Dla Matki Bożej informacja o śmierci była dobrą nowiną, ponieważ mogła wkrótce zobaczyć swojego syna, Jezusa. 
Po powrocie z Góry Oliwnej Matka Boża zaczęła przygotowywać się do odejścia z tego świata. Apostołowi Janowi opowiedziała o spotkaniu z archaniołem Gabrielem i pokazała mu otrzymaną od niego gałązkę. Poleciła udekorować swoją komnatę i łoże, okadzić je i zapalić świece. W tym czasie poinformowany przez apostoła Jana biskup Jerozolimy Jakub powiadomił o zbliżającej się śmierci Bogurodzicy mieszkańców miasta. Jej ostatnią wolą było pochowanie obok rodziców oraz św. Józefa. Matka Boża w ostatnich chwilach życia pragnęła także zobaczyć uczniów Chrystusa. 
Według tradycji w sposób cudowny zostali oni uchwyceni przez moc Boga i stawili się w Jerozolimie w domu Maryi. W chwili śmierci łoże, na którym spoczywała Bogurodzica otoczyła światłość oraz aniołowie i święci. Wtedy to pojawił się Chrystus, który zapytał Matkę Boską o jej duszę. Ujrzawszy Chrystusa Matka Boża powiedziała: „Uwielbia Dusza moja Pana. I rozradował się duch mój w Bogu, Zbawicielu moim. Bo spojrzał na swoją pokorną służebnicę” (Łk 1,46-48), powstała z łoża, pokłoniła się Jezusowi i oddała mu swoją duszę. 
Bogurodzica została przeniesiona do jej rodzinnego grobowca u podnóży Góry Oliwnej. Po trzech dniach od spoczynku Matki Bożej w miejscu jej pochówku zjawił się spóźniony apostoł Tomasz. Jego pragnieniem było po raz ostatni ujrzeć Bogurodzicę. Uczniowie Jezusa otworzyli grób, w którym nie znaleziono już ciała zmarłej. Gdy zasmucony Tomasz opuścił grób Matki Bożej, pocieszyła go zsyłając mu z nieba pas od swojej szaty. Dla wszystkich stało się jasne, że na podobieństwo Chrystusa została ona wskrzeszona i wzięta do nieba. Spóźnienie się apostoła Tomasza stało się za sprawą woli Bożej, który chciał objawić zmartwychwstanie wiernym Świętej Cerkwi.
Różnica między Zaśnięciem Bogurodzicy a Wniebowzięciem NMP.
W związku z tym, że według wierzeń Matka Boża zarówno duszą jak i ciałem odeszła do nieba, Cerkiew prawosławna nie nazywa jej odejścia z tego świata śmiercią lecz zaśnięciem. Teologia Kościoła zachodniego nie rozstrzyga, czy Maria umarła i została wzięta do nieba po śmierci i wskrzeszeniu, czy też przeszła do wiecznej chwały nigdy nie umierając, zaś prawdę tą, jak i święto je upamiętniające, Kościół rzymskokatolicki zwykł określać mianem Wniebowzięcia Najświętszej Maryi Panny. Tymczasem Cerkiew Prawosławna świętuje trzy fakty: śmierć-zaśnięcie Matki Bożej, jej zmartwychwstanie i następujące po nim wniebowzięcie. Według słów biskupa Łazarza (Puhalo), o wierzącym prawosławnym chrześcijaninie nie mówi się, że „umiera”, tylko „udaje się na spoczynek” lub „zasypia”, ponieważ zgodnie z naukami Kościoła śmierć jest tylko chwilą, po której każdy człowiek wstaje.
Obrzęd.
Zaśnięcie Bogurodzicy obchodzone jest 15 sierpnia według kalendarza juliańskiego, 28 sierpnia według kalendarza gregoriańskiego. Poprzedza je dwutygodniowy surowy post, nazywany Uspienskim, który swoimi wymogami odpowiada katolickiemu Wielkiemu Postowi. Podczas postu wierni zobowiązani są do niespożywania potraw mięsnych. 
W przeddzień święta odprawiane jest całonocne czuwanie ("Wsienoszcznoje bdienije"), które łączy w sobie wieczernię, utrenię (jutrznię) i nabożeństwo pierwszej godziny (nabożeństwo cyklu dobowego, związane z tzw. godzinami kanonicznymi – czasami), które są w tym czasie odprawiane w sposób bardziej uroczysty niż w dni powszednie, czyli w większości śpiewane a nie czytane. Obecnie w cerkwiach parafialnych nabożeństwo to trwa około trzech godzin. Podczas czuwania odprawiana jest litija (z gr. litaneia – błaganie), szczególnie żarliwą modlitwa, podczas której kapłan błogosławi pięć chlebów, pszenicę, wino i olej. Litiję rozpoczyna chór śpiewem pieśni na temat święta zaczerpniętej z Pisma Świętego, po czym wielokrotnie śpiewa się „Gospodi pomiłuj”. 
Po zakończeniu modlitw chór śpiewa pieśni, podczas których kapłan okadza naczynie z chlebami, odmawia modlitwę, w której wspomina cudowne rozmnożenie chleba, po czym wykonuje znak krzyża nad każdym z darów. Chleby zostaną rozdzielone wśród wiernych uczestniczących w nabożeństwie. 
Innym dodatkowym obrzędem podczas całonocnego czuwania, zarówno przed świętem Zaśnięcia Bogurodzicy jak i przed innymi wielkimi świętami jest namaszczenie olejem. Wierni całują Ewangelię i ikonę, następnie podchodzą do kapłana, który pędzelkiem zamoczonym w oleju kreśli im na czole znak krzyża. Trzy dni po święcie w wielu cerkwiach odprawia się obrzęd Pogrzebania Matki Bożej (Czin Pogriebienija Bożej Matieri), odprawiany przed płaszcze nicą z wizerunkiem Marii, symbolizującą jej grób. Święto ma dzień przedświąteczny i osiem dni poświątecznych (oktawę). 
Święto Zaśnięcia Bogurodzicy jest najważniejszym świętem maryjnym w prawosławnym roku liturgicznym. Z uwagi na piętnastodniowy post poprzedzający święto i oktawę, w praktyce cały miesiąc sierpień jest miesiącem maryjnym. Rozpamiętywanie uwielbienia Maryi kończy bizantyjski rok liturgiczny. Maria przedstawiana jest w nim, jako wzór wierzących i cel, do którego wszyscy powinni zmierzać.
Święto jest uroczyście obchodzone w Getsemani, w miejscu, gdzie Maria została pochowana. Wybudowano tam świątynię, w której przechowywany jest całun Matki Bożej Nieustającej Opieki. W Polsce szczególnym miejscem obchodów święta jest cerkiew Zaśnięcia Najświętszej Maryi Panny w Dubinach.
Ikonografia.
Święto zaczęto przedstawiać w ikonografii pod koniec V w., inspirację czerpiąc głównie z pism apokryficznych IV i V wieku. Schemat ikonograficzny "Zaśnięcia" wykształcił się ostatecznie w sztuce bizantyjskiej w IX wieku.
Opis ikony.
W ikonografii chrześcijańskiej scena zaśnięcia Marii Panny to przedstawienie śmierci Marii, matki Chrystusa (gr. "Κοίμησις" [„Koimesis”] — „Zaśnięcie”), w otoczeniu 12 apostołów i Chrystusa odbierającego duszę matki.
Pomimo maryjnego charakteru wydarzenia przedstawianego na ikonach Zaśnięcia, jego centralną postacią nie jest Matka Boża (Bogurodzica), lecz Chrystus. W centrum przedstawienia znajduje się stojący w przy łożu swej matki w nimbie krzyżowym Zbawiciel, trzymający w dłoniach (częściej tylko w lewej dłoni) jej duszę w postaci niemowlęcia w powijakach (prześcieradło pogrzebowe). Zwykle spogląda na ciało matki, spoczywające na ozdobnym łożu (marach). Chrystus przybył po duszę Marii w otoczeniu aniołów, ze wspaniałością równą Przemienieniu. Postać odzianego w czerwono- lub żółto-złote szaty Chrystusa otoczona jest podwójną mandorlą (która pojawiła się w ikonografii tej sceny w XII w., a od XIV w. nabrała większej doskonałości), w wewnętrznym kręgu której znajdują się (zwykle czterej) aniołowie, często trzymający w dłoniach gromnice. Spotyka się też ikony, na których obecność mocy niebieskich, towarzyszących Chrystusowi, jest zaznaczona tylko przez sześcioskrzydłego serafina u góry mandorli.
Początkowo Chrystus nie był obecny na ikonach Zaśnięcia. Pojawił się na nich dopiero w XII w. w Konstantynopolu, skąd scena ta została przyjęta przez ikonografię Bałkanów i Rusi.
Pod wpływem Zachodu w XVII wieku, w ikonografii sceny Zaśnięcia spotyka się Chrystusa unoszącego prawą dłoń w geście błogosławieństwa, a dusza Marii ukazywana jest nie w powijakach, lecz w sukience. Wtedy też, również pod wpływem Zachodu, w górnej części kompozycji zaczęto wyobrażać Bogurodzicę na obłokach. Od tego też czasu wokół głów apostołów zaczynają pojawiać się nimby.Poniżej Chrystusa ikonografia przedstawia złożone na wysokim łożu ciało Matki Bożej, której głowa zwykle wsparta jest o poduszkę, a dłonie złożone na piersi. Ma ona przy tym pozę osoby śpiącej, a nie zmarłej. Sztuka Zachodu w XI w. przyjęła bizantyjski schemat ikonograficzny Zaśnięcia, wprowadzając do niego stopniowo zmiany, m.in. ukazując Marię nie śpiącą, lecz zmarłą i łącząc tę scenę ze sceną Wniebowzięcia, a od XIII w. także Koronacji.
Przy łożu Bogurodzicy skupiają się dwie grupy apostołów, przy czym spośród dwunastu nie ma apostoła Tomasza. Wśród nich jest za to apostoł Paweł. Za nimi stoi kilku (zwykle trzech) biskupów w szatach liturgicznych, wśród których Dionizy Areopagita podaje, jako obecnych przy Zaśnięciu, samego siebie oraz Tymoteusza z Efezu. Z kolei kontakion święta jako biskupów wymienia św. Jakuba (brata Pańskiego, apostoła z grona siedemdziesięciu, pierwszego biskupa Jerozolimy), Hieroteusza i Dionizego Areopagitę. Wśród obecnych można też rozpoznać św. Jana z Damaszku i Kosmę z Majumy.
Rozproszeni po odległych miastach i krajach apostołowie, wiedzeni mocą Bożą, stawili się w Jerozolimie w domu Bogurodzicy na górze Syjon (na miejsce wydarzenia wskazują widniejące w tylnym planie fragmenty architektury), gdzie rozgrywa się scena. Zależnie od przedstawień w dłoniach trzymają gromnice, kadzidła, księgi lub zwoje pisma. Podczas gdy sztuka zachodnia w scenie Zaśnięcia (czy bardziej Wniebowzięcia) spośród wszystkich apostołów eksponuje Piotra, ikonografia prawosławna wyraźnie wyróżnia apostoła Jana (i niekiedy Pawła), a ikony ruskie ponadto często (strojem i gestem) apostoła Andrzeja. Łysiejący i długobrody Jan Teolog (Ewangelista) pochyla swą głowę do ramienia Bogurodzicy, a stojący po przeciwległej stronie apostoł Paweł pochyla się do jej stóp. Za plecami apostołów i biskupów niektóre ikony przedstawiają ponadto postacie opłakujących niewiast, które wyobrażają wiernych Jerozolimy.
Przed łożem, na którym spoczywa ciało Bogurodzicy, w dolnej części, na niektórych ikonach znajduje się podnóżek z gromnicą, którą według Jana z Tesalonik Maria poleciła zapalić czując zbliżająca się śmierć. Poczynając od XIV w. niektóre wersje ikony włączają do sceny Zaśnięcia apokryficzną opowieść o żydowskim kapłanie Jefoniaszu (inna wersja opowieści podaje odmienne imię – Athonios), który usiłował zniesławić Matkę Bożą, wywracając łoże z jej ciałem. Jednak zaledwie go dotknął, pojawił się archanioł Michał z mieczem i obciął mu dłonie, które przyrosły do łoża. Gdy uczynił pokutę i nawrócił się, Bogurodzica sprawiła cud i przywróciła mu ręce.
Niektóre przedstawienia ikonograficzne, nawiązując do tradycji (według której do umierającej Bogurodzicy apostołowie z różnych, odległych miejsc zostali przeniesieni przez aniołów), w tle z obu stron ukazują symetrycznie obłoki z apostołami, niesione przez aniołów w półpostaciach. Inne, szczególnie zachodnie obrazy, akcentują inny element wydarzenia – podanie o wzięciu Bogurodzicy do nieba z ciałem, skąd wywodzi się motyw Wniebowzięcia, obcy prawosławnej teologii i ikonografii. W tej wersji Maria tronująca w mandorli unoszona jest przez aniołów lub przez samego Chrystusa.
Z kolei na prawosławnych ikonach, w górnej części, zwykle jest umieszczany pasek Matki Bożej (jedna z najbardziej czczonych relikwii, przechowywanych w Konstantynopolu), którego obecność związana jest z ofiarowaniem tej części szaty przez Bogurodzicę apostołowi Tomaszowi, który pojawił się spóźniony, gdy Maria była już unoszona do nieba. Niekiedy przy łożu Bogurodzicy spotykamy też ławeczkę z dzbanem oraz pantoflami.

</doc>
<doc id="358107" url="https://pl.wikipedia.org/wiki?curid=358107" title="Canal Plus Sport">
Canal Plus Sport



</doc>
<doc id="358108" url="https://pl.wikipedia.org/wiki?curid=358108" title="Canal + Sport">
Canal + Sport



</doc>
<doc id="358109" url="https://pl.wikipedia.org/wiki?curid=358109" title="Canal Plus Film">
Canal Plus Film



</doc>
<doc id="358127" url="https://pl.wikipedia.org/wiki?curid=358127" title="Janusz I mazowiecki">
Janusz I mazowiecki



</doc>
<doc id="358140" url="https://pl.wikipedia.org/wiki?curid=358140" title="Antoni Chomicki">
Antoni Chomicki

Antoni Chomicki, ps. "Roch" (ur. 9 kwietnia 1909 we wsi Samułki Duże, zm. 13 maja 1993 w Murafie) – polski duchowny katolicki, ksiądz infułat, duszpasterz Wołynia, Podola i całej Ukrainy.
Dzieciństwo i młodość.
Antoni Chomicki urodził się 9 kwietnia 1909 roku we wsi Samułki Duże (obecnie województwo podlaskie). W 1930 otrzymał maturę Niższego Seminarium Duchownego we Włodzimierzu Wołyńskim. Następnie wstąpił do Wyższego Seminarium Duchownego w Łucku. W 1935 roku otrzymał święcenia kapłańskie z rąk biskupa Stefana Walczykiewicza.
Pierwsze lata kapłaństwa.
Zaraz po święceniach ksiądz Antoni objął stanowisko wikarego w Równem. W 1937 roku został, mimo licznych protestów równeńskiej ludności, decyzją biskupa Adolfa Szelążka mianowany proboszczem parafii w Klesowie. Od 1942 roku opiekował się także parafią tomaszgrodzką. Podczas ekspatriacji namawiał Polaków do nieopuszczania Wołynia. 16 lutego 1945 roku został aresztowany przez NKWD. 6 lutego 1946 skazany na 10 lat łagrów Workuty za krzewienie wiary. Uwolniony 27 kwietnia 1947 po procesie rewizyjnym, na podstawie zeznań sowieckich dowódców partyzanckich o wspieraniu ich oddziałów w czasie wojny przez ks. Chomickiego.
W latach 1947–1955 proboszcz parafii w Połonnem. Od 1955 do 1958 roku proboszcz w Szarogrodzie. Od 1958 do śmierci pełnił funkcję proboszcza w Murafie.
Działalność wojskowa.
Ks. Antoni Chomicki ps. „Roch” w czasach okupacji radzieckiej zorganizował w Klesowie szpital polowy dla wojsk AK, w którym kurowali się żołnierze m.in. z pułku płk. Satanowskiego i oddziału kpt. Władysława Kochańskiego ps. „Bomba-Wujek”, którym ściśle współpracował. Sam był też dowódcą odcinka bojowego pod pseudonimem „przystań rybacka”. Za tę działalność otrzymał Krzyż Walecznych.
Znaczenie posługi.
Ks. Antoni nie przyjął proponowanej mu sakry biskupiej, ponieważ obawiał się przymusowego wydalenia z terenu USRR. Mimo braku tytułu biskupiego, był przez ukraińskich katolików traktowano jako patriarcha i wódz duchowy. Nazywany był „kardynałem Wyszyńskim Ukrainy”.
Po II wojnie światowej ks. Antoni był jedynym duszpasterzem katolickim na terenie ok. 140 tys. km², obsługiwał m.in. Kijów, Winnicę, Bar, Szarogród, Kamieniec Podolski i inne. W latach 1947–1955 ochrzcił na tym terenie 13 219 osób (średnio ponad 60 chrztów co niedziela), udzielił sakramentu małżeństwa 1579 parom, a sakramentu bierzmowania 1563 osobom.
Władze radzieckie i UPA zorganizowały na osobę ks. Chomickiego co najmniej 4 nieudane zamachy. Działalność podziemna księdza w latach 1947–1982 była dobrze zorganizowana i możliwa tylko dzięki pomocy ukraińskiej ludności. Dzięki temu pomimo niechęci władz ks. Antoni mógł szerzyć wiarę katolicką na terenie USRR. Utrzymywał też łączność z seminarium duchownym w Rydze, co umożliwiało stopniowe wyświęcanie w podziemiu nowych kapłanów. Ks. Chomicki ma ogromną zasługę w przetrwaniu Kościoła katolickiego na Ukrainie.
Śmierć i pogrzeb.
Ks. Chomicki zmarł 13 maja 1993 r. w Murafie po długiej chorobie. Na stanowisku proboszcza w Murafie zastąpił go ks. kan. Stanisław Szulak. W uroczystościach pogrzebowych uczestniczyło kilkudziesięciu duchownych z krajów Europy Wschodniej i ponad 16 000 wiernych.

</doc>
<doc id="358141" url="https://pl.wikipedia.org/wiki?curid=358141" title="Nawigacja inercyjna">
Nawigacja inercyjna

Nawigacja inercyjna, nawigacja bezwładnościowa, nawigacja inercjalna, INS () – nawigacja polegająca na pomiarze przyśpieszeń działających na obiekt oraz prędkości kątowych w celu określenia jego orientacji i położenia (jako nawigacja zliczeniowa). Najczęściej stosowana jest do pomiaru orientacji obiektów nieposiadających innych punktów odniesienia (np. wielopunktowego kontaktu z podłożem). Urządzenia tego typu są szeroko używane do stabilizacji, między innymi, statków wodnych, powietrznych i kosmicznych, platform stabilizowanych, platform balansujących (np. Segway HT).
Typy układów nawigacji inercyjnej.
Można wyróżnić dwie podstawowe klasy układów nawigacji bezwładnościowej:
Pierwsze z nich stanowią rozwiązanie historyczne – operator przed uruchomieniem systemu musiał ręcznie wprowadzić ustawienia kątów, położenia i prędkości (dla nawigacji zliczeniowej). Układy tego typu były szczególnie narażone na dryf oraz błąd systematyczny czujników, przez co ich wskazania obarczone były błędem, którego wartość rosła w czasie.
Nowoczesne systemy (AHRS, IMU) posiadają wewnętrzne źródło sygnału odniesienia, pozwalające na ustalenie orientacji początkowej oraz kompensację dryfu oraz błędu systematycznego czujników.
IMU.
IMU (ang. "inertial measurement unit") jest jednostką do nawigacji inercyjnej wyposażoną w jeden lub wiele trójosiowych żyroskopów i trójosiowych przyspieszeniomierzy. Rozwiązanie to pozwala na dokładne śledzenie orientacji obiektu w dwóch osiach. Pomiar azymutu odbywa się metodą zliczeniową, przez co podatny jest na zjawisko dryfu.
AHRS.
System AHRS (ang. "attitude and heading reference system") stanowi uzupełnienie IMU o pomiar pola magnetycznego Ziemi przy użyciu magnetometru, dzięki czemu układ jest w stanie dokładnie śledzić orientację obiektu we wszystkich trzech osiach. Wyznaczanie orientacji odbywa się najczęściej przy użyciu algorytmów bazujących na filtrze Kalmana lub pochodnych Algorytmu Madgwicka.
Urządzenia stosowane do budowy układów nawigacji inercyjnej.
Żyroskop.
Jest to czujnik dostarczający informacji o prędkości kątowej obiektu, stanowiący podstawę działania układu nawigacji bezwładnościowej. Dzięki jego obecności możliwe jest śledzenie zmian orientacji obiektu, a przy znajomości orientacji początkowej także jego orientacji bezwzględnej.
Urządzenia tego typu początkowo były wykonywane mechanicznie jako masywny, obracający się z dużą prędkością wirnik oraz układu śledzącego zmiany jego położenia. Jego zasada działania polegała na wymuszaniu precesji wirnika zgodnie z zasadą wahadła Schulera. Rozwiązania te cechowały się wysoką dokładnością, lecz jednocześnie niską wytrzymałością mechaniczną oraz odpornością na przeciążenia.
Rosnące, wraz z rozwojem techniki rakietowej oraz lotniczej, wymagania stawiane żyroskopom sprawiły, iż opracowano mikroukłady elektromechaniczne cechujące się miniaturowym rozmiarem oraz większą odpornością na przeciążenia – jednak kosztem dokładności i podatności na wpływ temperatury. Układy tego typu chętnie stosowane są do stabilizacji bezzałogowców, ponieważ mają niską wagę i cenę oraz posiadają interfejsy analogowe lub cyfrowe do komunikacji z mikroprocesorami.
Przyspieszeniomierz.
Jest to czujnik, zwykle mikroukład elektromechaniczny, dostarczający informacji o wypadkowej sile działającej na obiekt. Ze względu na fakt, iż podczas poruszania się obiektu w stanie ustalonym działa na niego jedynie siła grawitacji, jest on chętnie stosowany do pomiaru wektora grawitacji jako układu odniesienia. Pomiary dokonywane przez ten czujnik mogą być także wykorzystywane do nawigacji zliczeniowej. Współcześnie przyśpieszeniomierze, podobnie do żyroskopów, wytwarzane są jako układy MEMS. Układu tego typu są wrażliwe na zmiany temperatury co rzutuje bezpośrednio na jakość pomiarów.
Magnetometr.
Kolejnym elementem używanym przez jednostki nawigacji bezwładnościowej jest magnetometr, mierzący ziemskie pole magnetyczne, wykonany zazwyczaj także jako układ scalony.

</doc>
<doc id="358148" url="https://pl.wikipedia.org/wiki?curid=358148" title="Zaśnięcie Marii Panny">
Zaśnięcie Marii Panny



</doc>
<doc id="358153" url="https://pl.wikipedia.org/wiki?curid=358153" title="Wybory prezydenckie w Stanach Zjednoczonych w 1964 roku">
Wybory prezydenckie w Stanach Zjednoczonych w 1964 roku

Wybory prezydenckie w Stanach Zjednoczonych w 1964 roku – czterdzieste piąte wybory prezydenckie w historii Stanów Zjednoczonych. Na urząd prezydenta wybrano Lyndona Johnsona, a wiceprezydentem został Hubert Humphrey.
Kampania wyborcza.
Ofensywa legislacyjna urzędującego prezydenta w 1964 przysporzyła mu popularności. Johnson przeforsował ustawy o obniżeniu podatków, walce z ubóstwem i przede wszystkim o prawach obywatelskich (znoszącą segregację rasową w miejscach publicznych). Były to podstawy jego polityki nazwanej potem programem „Wielkiego Społeczeństwa”. Te działania zapewniły mu poparcie Partii Demokratycznej, która na swojej konwencji, odbywającej się w dniach 24-27 sierpnia 1964 w Atlantic City, udzieliła mu jednomyślnego poparcia w pierwszym głosowaniu. Kandydatem na wiceprezydenta został Hubert Humphrey. W Partii Republikańskiej o nominację prezydencką starali się konserwatywny Barry Goldwater oraz liberalny Nelson Rockefeller. Silne koła konserwatywne przeforsowały kandydaturę tego pierwszego i uzyskał on nominację partii na konwencji w San Francisco. W zakresie polityki wewnętrznej Goldwater atakował system socjalny i postulował zmniejszenie wpływów rządu federalnego. W dziedzinie polityki zagranicznej wyznawał zasadę totalnego zwycięstwa nad komunizmem, sugerując nawet użycie broni jądrowej w wojnie wietnamskiej. Johnson obiecał kontynuować założenia polityki Nowego Ładu, obiecując wysoką koniunkturę, a zakresie polityki zagranicznej deklarował spokój i powściągliwość. Te obietnice sprawiły, że odniósł najwyższe zwycięstwo w historii wyborów powszechnych w Stanach Zjednoczonych.
Wyniki głosowania.
Głosowanie powszechne odbyło się 3 listopada 1964. Johnson uzyskał 61% poparcia, wobec 38,5% dla Goldwatera. Ponadto, niecałe 340 000 głosów oddano na niezależnych elektorów, głosujących na innych kandydatów. Frekwencja wyniosła 61,4%. W głosowaniu Kolegium Elektorów Johnson uzyskał 486 głosów, przy wymaganej większości 270 głosów. Na Goldwatera zagłosowało 52 elektorów. W głosowaniu wiceprezydenckim zwyciężył Humphrey, uzyskując 486 głosów, wobec 52 dla Williama Millera.
Lyndon Johnson został zaprzysiężony 20 stycznia 1965 roku.

</doc>
<doc id="358158" url="https://pl.wikipedia.org/wiki?curid=358158" title="Tomasz Szkudlarek">
Tomasz Szkudlarek

Tomasz Grzegorz Szkudlarek (ur. 23 grudnia 1954 w Starachowicach) – pedagog, profesor nauk humanistycznych, kierownik Zakładu Filozofii Wychowania i Studiów Kulturowych w Instytucie Pedagogiki na Wydziale Nauk Społecznych Uniwersytetu Gdańskiego.
Życiorys.
Absolwent Uniwersytetu Gdańskiego w 1977. W 1990 uzyskał stopień doktora w Wyższej Szkole Pedagogicznej w Bydgoszczy. W 1994 uzyskał stopień doktora habilitowanego na Wydziale Studiów Edukacyjnych Uniwersytetu im. Adama Mickiewicza w Poznaniu. W 2000 uzyskał tytuł profesora.
Należy do światowej czołówki przedstawicieli krytycznych badań społecznych – pedagogiki krytycznej, pedagogiki kultury, pedagogiki radykalnej. Jest autorem licznych artykułów i publikacji z zakresu filozofii wychowania, pedagogiki krytycznej i problematyki mediów.
Bierze udział w wielu projektach badawczych finansowanych przez KBN lub instytucje pozarządowe; ostatni projekt: "Students as Journeymen between Comunities of Higher Education and Work" W latach 1998-2000 członek i przewodniczący Sekcji Psychologii i Pedagogiki Komitetu Badań Naukowych.
Wykładał gościnnie na Uniwersytecie w Hiroszimie (2001). W latach 2000–2002 "visiting professor" w Institute of Behavioral Sciences na Linköping University (Szwecja). W 2003 wykładał na studiach doktoranckich (program The Normative Dimension of Higher Education) na Uniwersytecie Oslo (Norwegia). Doctor honoris causa Linköping University (2005).
Zajmuje się ponadto rysunkiem i malarstwem.

</doc>
<doc id="358159" url="https://pl.wikipedia.org/wiki?curid=358159" title="Pożegnanie z Marią">
Pożegnanie z Marią

Pożegnanie z Marią – zbiór opowiadań Tadeusza Borowskiego z 1947 roku, w skład którego wchodzą:
Później, zgodnie z wolą autora, do cyklu tego zaliczono także opowiadania "Chłopiec z Biblią", "U nas w Auschwitzu", "Ludzie, którzy szli", "Ojczyzna", "Ofensywa styczniowa".
Opowiadania te łączy tematyka II wojny światowej oraz postać Tadka, który jest zarazem narratorem i głównym bohaterem. W dużej mierze są to opowiadania autobiograficzne, jednak nie można zupełnie utożsamiać Tadka z Tadeuszem Borowskim, a wydarzenia opisane w opowiadaniach nie zawsze odzwierciedlają rzeczywiste przeżycia pisarza.
W opowiadaniach tych pisarz stosuje metodę behawiorystyczną – opisuje tylko zachowania i zewnętrzne reakcje bohaterów, pomijając ich przeżycia wewnętrzne i psychikę. Narrator opowiadań nie ocenia ani nie klasyfikuje bohaterów, ale dąży do obiektywizmu.
Problematyka i główne przesłanie.
Najistotniejszą kwestią poruszaną przez Tadeusza Borowskiego w tych opowiadaniach jest wpływ wojny i obozu koncentracyjnego na moralność człowieka, na jego kodeks etyczny i psychikę. Przeżycie obozu wiąże się z działaniem na niekorzyść innych współwięźniów i z całkowitym odwróceniem dotychczasowych wartości moralnych. Człowiek zlagrowany jest w stanie dokonać wielu potwornych rzeczy, by przetrwać. Przyjmuje wręcz niekiedy wobec innych postawę swojego własnego oprawcy. To doprowadza do tego, że w opowiadaniach Borowskiego zaciera się różnica między katem a ofiarą.
Opowiadania Tadeusza Borowskiego ukazują różne postawy ludzi wobec skrajnych sytuacji, m.in. bierność, aktywność lub też próba dostosowania się do panujących warunków.
Adaptacje.
Ponadto na podstawie prozy Borowskiego Antoni Halor i Józef Gębski zrealizowali w 1969 r. film dokumentalny „Testament”.

</doc>
<doc id="358162" url="https://pl.wikipedia.org/wiki?curid=358162" title="Koło Fortuny (teleturniej)">
Koło Fortuny (teleturniej)

Koło Fortuny / Koło fortuny – polski teleturniej emitowany na antenie TVP2 w latach 1992–1998, 2007–2009 i od 2017, oparty na amerykańskim formacie "Wheel of Fortune". Teleturniej został sprowadzony do Polski przez Wojciecha Pijanowskiego oraz Pawła Hanczakowskiego z firmy Uni Vision na podstawie licencji Sony Pictures Entertainment. Jest to pierwszy polski teleturniej zrealizowany na zagranicznej licencji.
Program trzykrotnie nominowano do Telekamer „Tele Tygodnia”: w 2018, 2019 i 2020 roku.
Charakterystyka programu.
W każdym odcinku udział bierze trzech uczestników. Gra polega na losowaniu kwot na tytułowym kole, odpowiednim dobieraniu liter i odgadywaniu haseł, stanowiąc połączenie gry w wisielca i ruletkę. Istotnymi składowymi powodzenia w grze są spostrzegawczość i szczęście"". 
Lokalne wersje formatu „Wheel of Fortune” powstały w kilkudziesięciu krajach; oryginalna, amerykańska wersja przez parę dekad utrzymywała widownię na poziomie pozwalającym na znajdowanie się w zestawieniach najczęściej oglądanych programów dystrybucji lokalnej ("syndication"). 
Ekipa.
Pierwszym prowadzącym teleturniej był Wojciech Pijanowski, pierwszą hostessą zaś Magda Masny. W okolicach początku 1995 roku Wojciech Pijanowski przestał prowadzić program, następnie na krótki czas gospodarzami programu zostawali Jerzy Bończak, Andrzej Kopiczyński i Paweł Wawrzecki, a w okolicach lata–jesieni 1995 roku rolę prowadzącego przejął Stanisław Mikulski. Przez ponad rok Pijanowski był producentem teleturnieju. Ponadto w roku 1997 Magda Masny, ze względu na urlop macierzyński, została na dwa miesiące zastąpiona przez Annę Samusionek. W roku 1998 teleturniej został zdjęty z anteny.
W latach 2007–2009 teleturniej prowadził Krzysztof Tyniec, a jego asystentką była Marta Piekarska.
Oglądalność programu w 2008 utrzymywała się na poziomie 2–3 mln widzów.
Prowadzącymi odsłony rozpoczętej w 2017 roku zostali Rafał Brzozowski i Izabella Krzan, a lektorem Grzegorz Szponder. Reaktywację programu zainaugurował prowadzący oryginalnej, amerykańskiej wersji teleturnieju, Pat Sajak, który jest z pochodzenia Polakiem (stało się to w drugim odcinku, wyemitowanym 11 września). Prowadzącym towarzyszy zespół muzyczny – RBand, w skład którego wchodzą najczęściej Filip Sojka, Łukasz Marek, Piotr Winnicki i Piotr Matysik. W roku 2018 RBandowi zaczęły towarzyszyć wokalistki: od kwietnia Katarzyna Dereń, a od grudnia Marta Jakubowska. Wkrótce zrezygnowano z konwencji przeplatania rozgrywek i muzyki; ostatni raz zespół zagrał z wokalistką w odcinku z początku września 2019 roku. Z tego powodu zespół gra jedynie jingle i tusze (są to głównie przearanżowane fragmenty piosenek, które zdobyły dużą popularność). W połowie lipca 2019 poinformowano, że Rafał Brzozowski odejdzie z programu na rzecz Norbiego (zastępując go jednocześnie w "Jaka to melodia?"), natomiast Izabella Krzan pozostanie w roli hostessy.
Oglądalność trzeciej odsłony teleturnieju przez parę sezonów utrzymywała się na poziomie ok. 1,5 miliona widzów dziennie, choć widownia odcinków nadawanych w weekendy przekraczała poziom 2,5 miliona osób. W sezonie 2021/2022 średnia widownia premierowych emisji wyniosła 1,22 mln osób; ponownie najlepsze wyniki osiągały wydania pokazane w niedziele.
Do 2020 roku teleturniej realizowano z udziałem publiczności w studiu. Ze względu na pandemię COVID-19 w odcinkach z maja i czerwca 2020 roku publiczność nie znajdowała się w studiu w czasie nagrań. W kolejnych latach widownia nie powróciła do studia. W związku z jej nieobecnością zatokę dla RBandu przeniesiono w miejsce, w którym początkowo stał samochód.
Historia emisji.
Lata 1992–1998.
Teleturniej po raz pierwszy nadano 2 października 1992 roku. Początkowo emitowano go o 21.40 (po wieczornym wydaniu „Panoramy”) i przerywano reklamami. . Na przestrzeni sześciu rocznych sezonów telewizyjnych wyemitowano około 850 odcinków programu.
Poniższa tabela przedstawia uogólnione pory emisji teleturnieju.
Lata 2007–2009.
Dane dotyczące lat 2007–2009 pochodzą z archiwalnego programu dla prasy Telewizji Polskiej.
Pierwszy odcinek drugiej odsłony ukazał się 29 października 2007 roku. Teleturniej był emitowany w poniedziałki i wtorki o godzinie 19.00 w dwóch rocznych sezonach: 2007/2008 i 2008/2009 (z przerwami wakacyjnymi). Kilka odcinków programu pokazano także na początku jesiennego sezonu w 2009, lecz w nieco wcześniejszym paśmie – o godz. 18.00 (według archiwalnych ramówek nadano wtedy osiem premierowych i kilka powtórkowych odcinków). Mimo zapowiedzi powrotu programu, jego emisja zakończyła się w październiku 2009 roku.
Od roku 2017.
Wraz z powrotem teleturnieju we wrześniu 2017 roku rozpoczęła się jego regularna emisja w rocznych sezonach (z przerwami wakacyjnymi). Emisję tę podsumowuje poniższa tabela.
Uwagi:
Ponadto od roku 2017 w serwisie TVP VOD nadawca udostępnia nowe odcinki teleturnieju (po ich emisji w telewizji), jednak starsze wydania (wyemitowane rok–dwa lata wcześniej) są wycofywane z platformy z uwagi na ograniczenia licencyjne.
W programie dla prasy i przewodnikach telewizyjnych przy numerach poszczególnych odcinków pojawiają się dopiski „ed.”.
Zasady gry od roku 2017.
Trzech graczy zajmuje stanowiska oznaczone kolorami kolejno różowym, turkusowym i żółtym. Każdy uczestnik ma przyporządkowany wskaźnik, który pokazuje wylosowaną wartość. Zadaniem zawodników jest odgadywanie haseł poprzez odsłanianie kolejnych liter; otrzymują za to nagrody znajdujące się na tytułowym kole (głównie pieniężne, ale także rzeczowe).
Przez pierwsze trzy miesiące trzeciej odsłony teleturnieju gra składała się z:
W odcinku z 14 grudnia 2017 (odcinka 83. trzeciej odsłony) rozgrywka została podzielona jest na 7 etapów. Kolejność obowiązująca w odcinkach 83–411 trzeciej odsłony była następująca:
jednak w odcinku 412. trzeciej odsłony (z 5 lutego 2019) zmieniono kolejność rund i zrezygnowano z konwencji muzycznego hasła. Wprowadzona wtedy kolejność rund przedstawia się następująco:
Po każdej rundzie konta graczy zerują się, ale jej zwycięzca zachowuje zdobytą kwotę na stałe. Kategorie haseł zazwyczaj są określone szczegółowo, aczkolwiek zdarzają się bardziej ogólne. Z rzadka na tablicy pojawiają się hasła jednowyrazowe – najczęściej w rundzie ze stałą stawką.
Gracz, który we wszystkich rundach zdobędzie największą sumę pieniędzy, przechodzi do finału (ewentualne nagrody rzeczowe nie są brane pod uwagę).
Obok tablicy z hasłem znajduje się dodatkowa tablica, która informuje o tym, które litery uczestnicy wypowiedzieli w danej rundzie, a których jeszcze nie wskazali (pomaga ona zawodnikom w niepowtarzaniu typowanych spółgłosek i samogłosek); nie jest ona jednak widoczna na ekranach telewidzów.
Opis rund.
W standardowym wariancie rundy do odgadnięcia jest jedno hasło. Za wytypowanie spółgłoski, która znajduje się w haśle, gracz otrzymuje wylosowaną nagrodę lub kwotę pomnożoną przez wielokrotność występowania odgadniętej litery w haśle (nie dotyczy nagród rzeczowych i stawek znajdujących się na polu "500?") oraz prawo do obstawiania kolejnej litery. Przywilej wytypowania samogłoski (kosztującej 200 zł bez względu na liczbę wystąpień w haśle, nawet przy nietrafieniu) przysługuje tylko po prawidłowym podaniu spółgłoski (jeśli odsłonięto wszystkie spółgłoski, to wystarczy mieć na koncie wymagane środki w trakcie swojej kolejki). Jeżeli gracz obstawi literę, która nie występuje w haśle, kołem kręci następny gracz. Zwycięzcą rundy zostaje ta osoba, która odgadła hasło i jedynie ona zachowuje pieniądze zebrane w rundzie. Zdobycze pozostałych graczy z danej rundy przepadają. W przypadku, gdy w danej rundzie hasło ma formę pytania, zwycięzca może udzielić na nie odpowiedzi – za prawidłową przyznawany jest bonus w wysokości 500 zł.
Na wszelkie decyzje (o zakręceniu kołem, kupnie samogłoski, odgadnięciu hasła) zawodnik ma 3 sekundy. W przeciwnym razie traci kolejkę. Kolejkę traci się także w przypadku podania nieprawidłowego rozwiązania, podania litery, która jest już w haśle lub samogłoski zamiast spółgłoski i spółgłoski przy zakupie samogłoski.
Gdy prowadzący poda kategorię, w haśle zaczynają pojawiać się litery. Ten gracz, który jako pierwszy naciśnie przycisk na pulpicie i odgadnie hasło, wygrywa. Jeżeli hasło będzie błędne, to prawo do odpowiedzi mają pozostali zawodnicy. Może się zdarzyć, że nikt nie odgadnie hasła.
W rundzie startowej tym sposobem wskazuje się zawodnika, który jako pierwszy zakręci kołem. Zwycięzca otrzymuje ponadto 500 zł i nagrodę rzeczową. W przypadku nierozstrzygnięcia rundy nagroda przepada, a rundę pierwszą zaczyna gracz na pierwszym (różowym) stanowisku.
W okresie, gdy tego typu rundę rozgrywano jako rundę trzecią, hasła były związane z muzyką rozrywkową bądź klasyczną (mogły nimi być np. tytuły, cytaty lub nazwy znanych wykonawców), a po zagadce następował występ prowadzącego i/lub wokalistki. Od grudnia 2017 do lutego 2019 nierozstrzygnięcie tej rundy powodowało, że rundę ze stałą kwotą zaczynał gracz na pierwszym (różowym) stanowisku. Od rezygnacji z muzycznej konwencji (w 2019) tym sposobem rozgrywa się rundę czwartą. Od zawsze jednak do zdobycia jest 1000 złotych.
Do maja 2020: prowadzący, od maja 2020: wszyscy uczestnicy, dwóch uczestników lub jeden uczestnik – w zależności od wyboru graczy – losuje/losują na kole stałą w całej rundzie stawkę za spółgłoskę (wyznacza ją środkowy wskaźnik), a zawodnicy bez dalszego kręcenia kołem odsłaniają spółgłoski w haśle, otrzymując odpowiednią kwotę. Gracze mogą także wybierać samogłoski, za które w tej rundzie nie muszą płacić (po ich podaniu stan konta się nie zmienia). Po odsłonięciu liter zawodnik ma 3 sekundy na odgadnięcie hasła. Jeśli tego nie zrobi, kolejka przechodzi na kolejnego gracza. Ten, kto odgadnie hasło, wygrywa rundę. Podawanie liter w tej rundzie zaczyna osoba, która wygrała poprzednią rundę.
W tej rundzie gracze nie mogą być nagradzani nagrodą rzeczową, utratą kolejki, czy bankrutem, zatem każde wylosowanie któregoś z tych pól skutkuje anulowaniem próby i ponownym kręceniem. Anulowane próby zazwyczaj nie są pokazywane telewidzom.
Występowanie niektórych pól jest uzależnione od sytuacji na kole po poprzedniej rundzie.
Do finału wchodzi osoba, która zdobędzie najwięcej pieniędzy we wszystkich poprzednich rundach, nie wliczając w to wartości nagród rzeczowych. Pozostali uczestnicy wygrywają nagrody zdobyte w wygranych rundach i kończą grę. Finalista losuje z mniejszego koła 1 spośród 24 kopert z nagrodami. Po wylosowaniu koperty (której zawartość odkrywana jest na samym końcu) prowadzący wyjmuje ją i odkłada na bok. Następnie pojawia się hasło wraz z kategorią. Prowadzący podaje zestaw następujących liter: R, S, T, L, N, E. Gdy wyświetlają się na tablicy, gracz podaje swoje 3 spółgłoski (od 31 sierpnia 2020 w przypadku posiadania "Złotej Karty" – 4 spółgłoski) oraz 1 samogłoskę. Od momentu odsłonięcia ostatniej litery gracz ma 10 sekund na odgadnięcie hasła. Jeśli mu się uda, to wygrywa nagrodę wylosowaną w kopercie, jeśli zaś nie zgadnie hasła, to wychodzi ze studia z wygraną z poprzednich rund. Gracz nie zna wylosowanej nagrody przed odgadnięciem hasła – zawartość koperty zostaje odsłonięta po rozegraniu finału, również w przypadku, gdy hasło nie zostanie poprawnie rozwiązane. Kopertę finałową otwiera asystentka przy przygrywce RBandu; z rzadka robi to sam prowadzący.
Główne nagrody.
Od 11 stycznia 2020 nagrodą główną w teleturnieju jest 100 000 złotych. Pozostałymi nagrodami w finale są sumy pieniężne: 10 000, 15 000, 20 000, 25 000, 30 000, 35 000, 40 000, 45 000 oraz 50 000 złotych. Dawniej pojawiały się także 4000, 5000 i 8000 złotych oraz pobyt w luksusowym hotelu.
Do 10 stycznia 2020 główną nagrodą było 50 000 zł albo samochód Toyota Aygo.
Zasady gry w latach 2007–2009.
W tym okresie teleturniej podzielony był na 5 etapów gry: runda startowa, 1., 2., 3. i finał (opcjonalnie rozgrywano rundę przyspieszoną).
W tej rundzie losowało się zawodnika, który jako pierwszy zakręci kołem. Po podaniu przez prowadzącego kategorii w haśle zaczynają pojawiać się litery. Kto jako pierwszy naciśnie przycisk na pulpicie i odgadnie hasło, ten rozpoczyna rundę 1. oraz dostaje upominek. Jeżeli hasło będzie błędne, to prawo do odpowiedzi ma zawodnik obok.
W każdej rundzie jest jedno hasło do odgadnięcia. Wartości kwot na kole oraz nagrody rzeczowe są różne w zależności od rundy. Za wytypowanie spółgłoski, która znajduje się w haśle, gracz otrzymywał wylosowaną nagrodę lub kwotę pomnożoną przez wielokrotność występowania odgadniętej litery w haśle (nie dotyczy kwoty 10 000 zł) oraz prawo do obstawiania kolejnej litery. Aby wytypować samogłoskę, uczestnik musi zapłacić 200 złotych z dotychczas zebranych pieniędzy w rundzie. Jeżeli gracz obstawił literę, która nie występuje, kołem kręci następny w kolejności gracz. Zwycięzcą rundy zostaje ta osoba, która odgadła hasło. Nagrody zdobywa jedynie zwycięzca rundy. Wygrana pozostałych graczy w rundzie przepada. Jeśli odsłonięto wszystkie spółgłoski w haśle, ale zawodnik mający prawo odpowiedzi nie podał hasła, następny gracz kręci kołem, a samogłoski traktuje się jak dotychczas spółgłoski. Do finału wchodzi osoba, która zdobyła najwięcej pieniędzy, nie wliczając w to wartości nagród rzeczowych. Pozostali uczestnicy wygrywają nagrody zdobyte w wygranych rundach.
Sumy pieniężne występujące na kole: 0 (po odsłonięciu pola "?500"), 100, 150, 200, 250, 300, 350, 400, 500, 750, 1000, 1500, 2000, 2500, 3000, 5000 (w 1. rundzie), 10 000 zł (w 2. rundzie na polu "Bankrut/10 000/Bankrut" i w 3. rundzie po odsłonięciu pola "?500"). Pozostałe pola:
W chwili, gdy czas normalnej gry zostawał przekroczony, uruchamiany był tryb "gry przyspieszonej", zastępujący trwającą rundę (przeważnie trzecią). Prowadzący losował na kole stałą stawkę, a zawodnicy bez kręcenia kołem odsłaniali litery hasła otrzymując wylosowaną stawkę. Po odsłonięciu liter zawodnik ma 5 sekund na odgadnięcie hasła. Gdy tego nie zrobił, kolejka przechodzi na kolejnego gracza. Ten, kto odgadł hasło, wygrywał rundę. Stała stawka była ustalana przez lewy czerwony wskaźnik.
Gracz losował z małego koła fortuny jedną spośród 24 kolorowych kopert z nagrodami. Nie było koperty pustej. Po wylosowaniu koperty uczestnik podawał ją prowadzącemu, a ten odkładał ją. Wtedy pojawiało się hasło i podana została kategoria hasła. Prowadzący podawał zestaw następujących liter: R, S, T, L, N, E. Gdy wyświetliły się na tablicy, gracz podawał swoje 3 spółgłoski oraz 1 samogłoskę. Po pojawieniu się ostatniej litery, gracz miał 10 sekund na to, by odgadnąć hasło. Jeśli się mu to udało wygrywał nagrodę wylosowaną w kopercie, jeśli zaś nie zgadł hasła, wychodził ze studia ze swoimi wygranymi z 1., 2. i 3 rundy. Kopertę finałową otwierał prowadzący lub uczestnik.
Główne nagrody.
Głównymi nagrodami były: 50 000 zł lub samochód osobowy (jako ostatni – Toyota Aygo). Pozostałymi nagrodami w finale są: sumy pieniężne, bądź kamery, wycieczki itp. Gracz nie zna dokładnie swojej nagrody przed odgadnięciem hasła – zawartość koperty zostaje odsłonięta po rozegranym finale, również w przypadku, gdy hasło nie zostanie odgadnięte.
Zasady gry w latach 1995–1998.
Gra podzielona była na 5 etapów: rundę 1., 2., 3. i 4. oraz finał.
Pola występujące na kole: 25, 50, 75, 100, 125, 150, 175, 200, 225, 250, 275, 300, 325, 350, 375, 400, 425, 450, 475 zł oraz 500 (w rundzie 1.), 1400 (w rundzie 2.) i 2000 zł (w rundzie 3.). Pozostałe pola: 1 × "Nagroda", 1 × "Super premia" (w 1. rundzie), 1 × "Bankrut", 1 × "Stop".
Poza anteną losowano pierwszego uczestnika, który miał zakręcić kołem. Hasła dzieliły się na 9 kategorii: miejsce, przysłowie/powiedzenie, cytat, osoba, tytuł, rzecz, czynność, postać, miasto. Zlikwidowano "Sklepik Koła Fortuny" oraz zakupy samogłosek – za samogłoski dostawało się pieniądze, jednak niemnożone przez liczbę występowania w haśle wybranej litery. Koło musiało wykonać przynajmniej jeden pełny obrót; w przeciwnym wypadku zawodnik tracił kolejkę. Zwycięzca rundy utrzymywał stan swojego konta, a zdobycze pieniężne jego przeciwników uszczuplano o połowę.
Na początku każdy gracz podaje trzy dowolne spółgłoski, każda warta po 500 zł. Litery nie są odkrywane. Następnie uczestnicy zaczynają po kolei kręcić kołem. Gdy każdy wylosuje nagrodę, litery wybrane przez zawodników są odkrywane. Osoba, która trafiła na pole z najwyższą kwotą, odgaduje hasło – jeżeli jest prawidłowe, uczestnik od razu przechodzi do finału. Jeśli zawodnik nie zna hasła lub udzieli błędnej odpowiedzi, kolejka przechodzi do następnego zawodnika z najwyższą, uprzednio wylosowaną kwotą. Jeśli żaden gracz nie zna hasła, rozgrywana jest druga część rundy oparta na regułach etapu 4. z lat 1992–1995. Każda litera jest warta 500 zł. Kto odgadnie hasło, przechodzi do finału.
W finale zawodnik wybierał jedną z czterech kopert z dodatkową liczbą liter, jaką miał prawo podać (od 0 do 3 liter). Poza tym zawodnik podawał 3 spółgłoski i samogłoskę. Po odsłonięciu ostatniej litery zawodnik miał 15 sekund (w późniejszych odcinkach było to 10 sekund) na jedną próbę odgadnięcia hasła. Jeśli było prawidłowe, wygrywał nagrodę oraz sumę, którą uzbierał wcześniej. Nagrodą gwarantowaną (taką, którą zawodnik otrzymywał przy niepowodzeniu w finale) była połowa zdobytych wcześniej pieniędzy i ugrane nagrody rzeczowe.
Główne nagrody.
W tym okresie na początku można było wygrać samochód, później jedną z nagród rzeczowych, np. garnki o wartości 10 000 złotych. Nie obowiązywała redukcja pieniężna – zwycięzca zachowywał wszystkie wygrane w poprzednich rundach pieniądze.
Zasady gry w latach 1992–1995.
Gra podzielona była na 5 etapów: rundę 1., 2., 3. i 4. oraz finał.
Pola występujące na kole (w PLZ): 500 000, 2 × 750 000, 2 × 1 000 000, 1 500 000, 1 750 000, 2 000 000, 2 250 000, 2 500 000, 2 750 000, 3 000 000, 3 250 000, 3 500 000, 3 750 000, 4 000 000, 4 500 000 oraz 5 000 000 (w 1. rundzie), 12 500 000 (w 2. rundzie), 17 500 000 (w 3. rundzie) i 25 000 000 (w 4. rundzie). Pozostałe pola: 1 × "Nagroda" (lub "Niespodzianka"), 1 × "Bankrut" (po wylosowaniu gracz tracił wszystkie nagrody zebrane w teleturnieju), 1 × "Stop" (lub "Strata kolejki"). Łącznie było 21 pól. Kwoty były tak ogromne z powodu hiperinflacji.
Runda 1., 2., 3.
Poza anteną losowało się pierwszego uczestnika, który miał zakręcić kołem. Hasła dzieliły się na 9 kategorii: miejsce, przysłowie/powiedzenie, cytat, osoba, tytuł, rzecz, czynność, postać, miasto (od 1994). Po rozegranej rundzie, jej zwycięzca przechodził do "Sklepiku Koła Fortuny", w którym za uzbierane w danym etapie gry pieniądze kupował nagrody rzeczowe. Po rozegraniu trzech etapów, uczestnicy przechodzili do rundy 4.
Runda 4.
Prowadzący losował na kole stałą stawkę, a zawodnicy bez kręcenia kołem odsłaniali litery hasła otrzymując wylosowane kwoty. Po odsłonięciu liter zawodnik miał 5 sekund na odgadniecie hasła. Gdy tego nie zrobił, kolejka przechodziła na kolejnego gracza. Ten, kto odgadł hasło przechodził do finału. Pozostali zawodnicy tracili wszystkie rzeczy zakupione w "Sklepiku" oraz sumy pieniężne z 1., 2. i 3. rundy, zachowywali natomiast nagrody rzeczowe wylosowane na kole. Nagroda pocieszenia dla każdego uczestnika wynosiła 1 000 000 PLZ albo jeden z upominków typu: gra planszowa, encyklopedie, zestaw sztućców. Zasady w tej rundzie były identyczne z regułami obowiązującymi w następnych edycjach podczas rundy przyspieszonej. 
Finał
W finale zawodnik wybierał jedną z czterech kopert z zestawami liter – trzema spółgłoskami i jedną samogłoską (w pierwszych odcinkach było to 5 spółgłosek). Po ich odsłonięciu na tablicy zawodnik podawał swoje litery – 3 spółgłoski i samogłoskę, czas na ich podanie wynosił 5 sekund. Po odsłonięciu ostatniej litery zawodnik miał 15 sekund (10 sekund w pierwszych odcinkach) na jedną próbę odgadnięcia hasła. Jeśli je odgadł, wygrywał samochód, 10% sumy, którą uzbierał wcześniej oraz nagrody rzeczowe z koła fortuny.
Główne nagrody.
Główną nagrodą za odgadnięcie hasła finałowego był jeden z samochodów: Polonez Caro, BMW, Renault Clio, Fiat Cinquecento, czy Maruti 800. Gracz, wygrywając nagrodę, tracił wszystkie rzeczy zakupione w "Sklepiku". Prócz auta, dostawał też pieniądze z poprzednich rund, zredukowane do 10%, oraz nagrody z pola "Nagroda".
Muzyka.
Autorem muzyki do pierwszej czołówki jest Wojciech Konikiewicz, drugiej – Marek Biliński (utwór pt. Radosfera), trzeciej – Adam Sztaba, a czwartej (obecnej) – zespół RBand.
W latach 1992–1998 dźwięk przy odgadnięciu hasła wykorzystano z gry Super Mario Bros. W grze ten dźwięk można było usłyszeć przy zdobyciu przez Mario przedmiotu power-up.
Produkcja.
Producentami wykonawczymi programu byli kolejno: Uni Vision (1992–1998), Telewizja Polska (2007–2009, od 2017) i ATM Grupa (2017–2020). Przy produkcji zaangażowani są również właściciele praw do międzynarodowego formatu – Sony Pictures Television i CBS Studios International. W napisach końcowych pojawia się logo CBS Studios International, ponieważ ta firma jest wyłącznym międzynarodowym dystrybutorem formatu.
W latach 2007–2009 nagrania odbywały się we wrocławskim ośrodku TVP przy ulicy Karkonoskiej 8.
Od 2017 nagrania są realizowane w studiu ATM przy ulicy Wał Miedzeszyński 384 w Warszawie. Od 11 stycznia 2020 w napisach końcowych nie pojawia się już logo ATM Grupy. Przez pewien czas firma ta zajmowała się drobnymi usługami przy produkcji tego programu dla TVP, jednakże ATM Grupa nadal udostępnia swoje studio w Warszawie w celu nagrań odcinków oraz castingów do programu
Rekrutacja do programu.
Osoba chętna do zgłoszenia się do teleturnieju musiała wysłać kartkę pocztową do siedziby Uni Vision – producenta Koła Fortuny. Po kilku dniach chętny otrzymywał test eliminacyjny, w którym zawarto punkty sprawdzające iloraz inteligencji wypełniającego. Po wypełnieniu testu należało go odesłać z powrotem. Osoby wylosowane spośród tych z najwyższym wynikiem (testy sprawdzali zatrudnieni psycholodzy) zapraszano do teleturnieju.
Co około pół roku w siedzibie Telewizji Polskiej, najczęściej w Warszawie, organizowano eliminacje. W ich trakcie przeprowadzano test składający się z dwóch krzyżówek dotyczących kraju i świata. Czas na ich rozwiązanie wynosił 20 minut. Następnie odbywały się rozmowa kwalifikacyjna, w czasie której chętny opowiadał o sobie psychologowi oraz zdjęcia chętnych do wzięcia udziału w teleturnieju. Pracownik Telewizji Polskiej dzwonił do wybranych osób z wiadomością o udanych eliminacjach.
Chęć wzięcia udziału w programie należy wyrazić drogą mejlową. Produkcja może odpowiedzieć zaproszeniem na eliminacje. W większości przypadków spotkanie polega na odgadywaniu haseł na czas, kręceniu próbnym kołem oraz prezentacji przed kamerą.
Cytaty i odniesienia do teleturnieju.
W serialu "Graczykowie" Paweł Wawrzecki, były gospodarz teleturnieju, grając rolę Romka Bułkowskiego groził Graczykowi podczas kłótni: "To nie jest Koło Fortuny, żeby hasła odgadywać i nagrody sobie zgarniać!".
Teleturniej został sparodiowany przez Wojciecha Manna oraz Krzysztofa Maternę w skeczu "Krąg obfitości" z cyklu "Za chwilę dalszy ciąg programu".
W filmie "Shrek 2" nazwa teleturnieju została sparodiowana jako "Koło tortury".
Zwroty używane w programie.
Wojciech Pijanowski, prowadząc pierwszą wersję teleturnieju używał powiedzenia "Magda, pocałuj Pana!" w stosunku do jego asystentki, Magdy Masny, prosząc ją o złożenie gratulacji finaliście w postaci pocałunku. Powiedzenie dokładnie brzmiało: "Magda obiecała, że Pana ucałuje – bardzo Pana polubiła", zwracając się do finalisty – Antoniego Zenona L., na co Magda Masny odrzekła: "Nie wiem, co na to Pani Lila powie", całując go jednak. W edycji z lat 2007–2009, tak samo jak Pijanowski, powiedzenia używał Krzysztof Tyniec, zwracając się do Marty Lewandowskiej. To powiedzenie, jak i inne typu: "Magda, pokaż Panu", "Magda, pokaż Panu w samochodzie", "A teraz Magda odsłoni cztery litery" weszły do życia codziennego Polaków.
Franczyza i promocja.
W roku 1993 Uni Vision, główny producent Koła Fortuny w latach 90., wydało książkę „Zagadki Koła Fortuny”, która zawierała test eliminacyjny, zasady i regulamin teleturnieju, wskazówki dla występujących, częstotliwości występowania liter w hasłach oraz kilkaset haseł do odgadywania. Wyszła ona spod ręki Wojciecha Pijanowskiego. W publikacji można było znaleźć konkurs, w którym nagrodą był Polonez. 
W 1995 wydano grę planszową „Koło Fortuny”. Zawierała koło, tablicę, literki, banknoty i żetony. Wyprodukowała ją firma Milton Bradley.

</doc>
<doc id="358164" url="https://pl.wikipedia.org/wiki?curid=358164" title="Gadżet i Gadżetinis">
Gadżet i Gadżetinis

Gadżet i Gadżetinis (ang. "Gadget and the Gadgetinis", 2002-2003) – 52-odcinkowy francuski serial animowany emitowany w Polsce przez telewizje Jetix, Polsat, TV Puls oraz Jetix Play. Jest to kolejna kontynuacja serialu "Inspektor Gadżet", jednak w tej serii został podniesiony do rangi porucznika. Gadżetini są to roboty zbudowane przez siostrzenicę Gadżeta – Penny, które mają wspierać Gadżeta w jego misjach.
Fabuła.
Większość odcinków ma taki sam schemat: Gadżet, który jest teraz porucznikiem, przychodzi do Pułkownika Trąbajra i mówi do niego Trąbek. Dostaje zadanie polegające na ocaleniu świata od Doktora Klaufa. Gadżet zawsze pakuje pułkownika w kłopoty, przez co ten go nienawidzi i z wielkim trudem go toleruje. Gadżet wyrusza na misję wraz z Penny i Gadżetini, które Penny zbudowała po tym jak Łepek odszedł na emeryturę. Klauf i jego agenci starają się wyeliminować Gadżeta, ale nigdy im się to nie udaje. Gadżet jak zwykle jest bardzo mało inteligentny i za niego rozwiązują sprawę Penny i Gadżetini. Po udanych wakacjach Gadżet wraca do pułkownika i znowu pakuje go w kłopoty, ku jego rozgoryczeniu.
Wersja polska.
Opracowanie i udźwiękowienie wersji polskiej: Studio Eurocom
Reżyseria: Tomasz Grochoczyński
Dialogi:
Dźwięk i montaż: Jacek Kacperek
Kierownictwo produkcji: Marzena Wiśniewska
Lektor: Zdzisław Szczotkowski
Udział wzięli:
i inni
Tekst piosenki: Andrzej Gmitrzuk
Śpiewali: Piotr Gogol, Michał Rudaś, Krzysztof Pietrzak
Kierownictwo muzyczne: Piotr Gogol

</doc>
<doc id="358166" url="https://pl.wikipedia.org/wiki?curid=358166" title="Aveiro">
Aveiro

Aveiro – miasto w Portugalii, leżące w dystrykcie Aveiro, w regionie Centrum w podregionie Baixo Vouga przy ujściu rzeki Vouga do Laguny Aveiro (Ocean Atlantycki), jest siedzibą gminy o tej samej nazwie.
Krótki opis.
Miasto przemysłowe z ważnym portem oceanicznym. Wielką atrakcją niemal całego miasteczka są elewacje domów wyłożone ceramicznymi płytkami azulejos. W pobliżu plaże "Barra", "Costa Nova do Prado" i "Gafanha da Nazaré". Miejscowość założona w X w. Do XI w. pod panowaniem Maurów. W roku 1575 sztorm zasypał wejście do portu oraz utworzył barierę zamykającą zatokę. Na tej mierzei powstała później wioska rybacka "Costa Nova". W 1973 roku powstał w Aveiro uniwersytet "Universidade de Aveiro".
Sołectwa.
Sołectwa gminy Aveiro (ludność wg stanu na 2011 r.)

</doc>
<doc id="358167" url="https://pl.wikipedia.org/wiki?curid=358167" title="Coimbra">
Coimbra

Coimbra (wym. []) – miasto w Portugalii, leżące nad rzeką Mondego, w dystrykcie Coimbra, w regionie Centrum w podregionie Baixo Mondego. Miejscowość jest siedzibą gminy o tej samej nazwie. Pierwsza stolica Królestwa Portugalii, przez wiele lat rezydencja monarchów, miasto narodzin sześciu królów Portugalii, pierwszej dynastii, pierwszego uniwersytetu w kraju.
Mieści się tu najstarszy uniwersytet w kraju założony w 1290. Coimbra to zarazem była stolica Portugalii i najważniejszy ośrodek życia akademickiego w tym państwie. W mieście znajdują się stacje kolejowe Coimbra oraz Coimbra-B.
Historia.
Coimbra, będąc pod panowaniem Rzymian, nosiła nazwę Aeminium. Po 589 stała się siedzibą diecezji, która wcześniej znajdowała się w Conimbridze, od której pochodzi obecna nazwa. W roku 711 na Półwysep Iberyjski przybyli Maurowie i nazwali miasto Kulūmriyya. W tym czasie stało się ono ważnym punktem handlowym między chrześcijańską północą i arabskim południem.
W wyniku rekonkwisty (1064) miasto zostało zdobyte przez portugalskich i hiszpańskich chrześcijan pod dowództwem króla Leonu Ferdynanda I Wielkiego. W 1139 pierwszy król Portugalii, Alfons I Zdobywca, ogłosił Coimbrę stolicą Portugalii, umieszczając ją w ten sposób w bezpiecznej odległości od nadal obecnych na południu Półwyspu Iberyjskiego Maurów. Coimbra pozostała stolicą do 1255, kiedy król Alfons III przeniósł ją do odbitej w rekonkwiście Lizbony.
Już w XII w. Coimbra miała strukturę miejską, podzieloną na górne miasto, gdzie mieszkała arystokracja, duchowni, a później studenci, oraz na dolne miasto, słynące z handlu i rzemiosła.
Od połowy XVI w. historia miasta była mocno związana z uniwersytetem Universidade de Coimbra – najstarszą i najbardziej prestiżową uczelnią w Portugalii, której początki sięgają 1290.
W pierwszej połowie XIX w. miasto zajęły wojska generałów Junota i Masséna podczas inwazji francuskiej (1807–1814). Coimbra zaczęła się odradzać po okupacji od ok. 1856, kiedy powstał pierwszy telegraf elektryczny i oświetlenie gazowe. W 1864 powstała sieć kolejowa, 11 lat później wybudowano żelazny most nad wodami Mondego, a w 1911 uruchomiono elektryczne tramwaje, aby połączyć stare miasto z peryferiami Coimbry.
W związku z dużą rolą uniwersytetu powstały w Coimbrze ruchy studenckie o charakterze społecznym, politycznym i kulturowym. Niektóre z nich przetrwały do dziś, np. najstarszy i najbardziej znany chór akademicki w Portugalii – Orfeon Académico de Coimbra (1880), czy Studencki Związek Akademicki – Associação Académica de Coimbra (1887). 
Klimat.
Coimbra ma ciepły i umiarkowany klimat. Według klasyfikacji Köppena i Geigera określany jest jako śródziemnomorski. W lecie jest znacznie mniej opadów niż zimą. Średnia temperatura w Coimbrze to 16,1 °C. Średnie roczne opady wynoszą 922 mm.
Najcieplejszym miesiącem w roku jest sierpień ze średnią temperaturą 22,3 °C. W styczniu średnia temperatura wynosi 10,2 °C i jest to najniższa średnia temperatura w roku.
Najsuchszym miesiącem jest lipiec, w tym miesiącu występuje średnio 10 mm opadu. Styczeń jest miesiącem z najwyższymi opadami, wynoszącymi średnio 129 mm.
Uniwersytet.
Coimbra nazywana jest miastem studentów, ponieważ znajduje się tu najstarszy i najbardziej prestiżowy uniwersytet w Portugalii. Założony został w 1290 jako Uniwersytet Lizboński, a do Coimbry został przeniesiony w 1537, z powodu ciągłych konfliktów politycznych między monarchią a władzami uczelni.
Obecnie Uniwersytet w Coimbrze ma osiem wydziałów (literaturę, prawo, medycynę, naukę i technologię, farmację, ekonomię, psychologię i edukację, nauki sportowe i wychowanie fizyczne) oraz ponad 22 tysiące studentów.
Dzięki wyjątkowemu dziedzictwu historycznemu, Uniwersytet w Coimbrze obchodził w 2015 roku 725 lat. Ze względu na wyjątkowe dziedzictwo materialne i niematerialne, fundamentalne w historii europejskiej i światowej kultury naukowej, od 2013 roku wpisane jest na listę światowego dziedzictwa UNESCO.
Uniwersytet znajduje się na wzgórzu, do którego prowadzą schody Quebra-Costas, do których z kolei można dojść starą bramą mauretańską Arco de Almedina. Uniwersytet przypomina fortecę, której wielkość i wykonanie miało charakteryzować potęgę władzy na Półwyspie Iberyjskim. Około 1130 Alfons Henriques, później pierwszy król Portugalii, przeniósł swoją siedzibę do budynku Uniwersytetu, który spełniał rolę pałacu do XV w.
Przed uniwersytetem znajduje się plac Praca da Porta Ferrea, obok główny dziedziniec, wydział prawa, nauki i technologii, medycyny, kaplica Sao Miguel i barokowa biblioteka ze zbiorem ponad 300 tys. książek.
Kultura.
Festiwal studencki
Na początku maja obchodzi się w mieście Qeima das fitas, co oznacza palenie szarf, które określają przynależność studentów do danych fakultetów. Jest to początek intensywnej nauki przed zakończeniem roku akademickiego.
Fado
Fado w Coimbrze związane jest z tradycjami akademickimi i powstało spontanicznie wśród grup studenckich. Tradycja została zachowana do dziś; Fado w Coimbrze jest śpiewane wyłącznie przez mężczyzn i wymaga surowego dress code. Grupy muzyczne i śpiewacy noszą strój akademicki, który składa się ze spodni, sutanny i czarnej peleryny. To sprawia, że jest to bardzo uroczyste wydarzenie. Fado jest najczęściej śpiewane w nocy, na miejskich placach i ulicach.
W czasach dyktatury Salazara, wraz z ruchami politycznymi uniwersytetu, Fado było używane jako forma interwencji wśród studentów. Ludzie tacy jak Adriano Correia de Oliveira czy José Afonso używali ballad jako sposobu wyrażania swoich opinii politycznych.
Sołectwa.
Sołectwa gminy Coimbra (ludność wg stanu na 2011 r.):

</doc>
<doc id="358169" url="https://pl.wikipedia.org/wiki?curid=358169" title="Figueira da Foz">
Figueira da Foz

Figueira da Foz (wym. ) – miejscowość w Portugalii, leżąca w dystrykcie Coimbra, w regionie Centrum w podregionie Baixo Mondego (przy ujściu rzeki Mondego do Oceanu Atlantyckiego). Miejscowość jest siedzibą gminy o tej samej nazwie.
Sołectwa.
Sołectwa gminy Figueira da Foz (ludność wg stanu na 2011 r.):

</doc>
<doc id="358171" url="https://pl.wikipedia.org/wiki?curid=358171" title="100 dni Napoleona">
100 dni Napoleona

Sto dni Napoleona (fr. "Cent-Jours", nazywane również Lotem orła) – okres od 1 marca (powrót Napoleona Bonapartego z wyspy Elby) do 22 czerwca 1815 (abdykacja Napoleona po przegranej bitwie pod Waterloo z tak zwaną "VII koalicją antyfrancuską", czyli połączonymi siłami brytyjskimi oraz pruskimi), w którym Napoleon ponownie sięgnął po władzę we Francji.
Historia.
W kwietniu 1814 francuski Senat ogłosił detronizację cesarza Napoleona i sprowadził brata zgilotynowanego Ludwika XVI, aby ten objął rządy. Napoleon abdykował 6 kwietnia, zachowując tytuł cesarski i otrzymał dożywotnio we władanie wyspę Elbę na Morzu Śródziemnym. Jego żona Maria Luiza i syn Napoleon II otrzymali Księstwo Parmy i Piacenzy. 30 maja 1814 VI koalicja podpisała w Paryżu korzystny dla Francji pokój (I pokój paryski) z Ludwikiem XVIII Burbonem jako królem. Nowy ład w Europie miał być zatwierdzony na kongresie w Wiedniu, który zebrał się we wrześniu 1814. Ludwik XVIII wprowadził Kartę Konstytucyjną utrzymującą wolność słowa, równość i braterstwo; powołał dwuizbowy parlament (Izba Deputowanych i Izba Parów). Społeczeństwo obawiało się powrotu rządów absolutystycznych, dawna arystokracja wprowadzała chaos, a dymisje napoleońskich generałów oraz odebranie inwalidom wojennym prawa do rent obniżały morale armii, odrodził się kult Napoleona.
Cesarz zdecydował się na powrót i 26 lutego 1815 opuścił Elbę. 1 marca o godzinie 2:00 w nocy wylądował z oddziałami liczącymi około 800 ludzi w zatoce Juan (dziś niewielka miejscowość plażowa Golfe-Juan w gminie Vallauris, w okręgu Grasse) na Riwierze. Rozpoczął w ten sposób tak zwany „lot orła” – blisko trzytygodniową podróż do stolicy, w trakcie której z wygnańca na powrót stał się cesarzem Francuzów. Po biwaku w oliwnym gaju oddziały wyruszyły w drogę o godzinie 23:00. 4 marca dotarli do Digne, 5 marca do Gap, gdzie została wydrukowana proklamacja, którą cesarz podyktował 28 lutego, jeszcze na pokładzie statku. 6 marca dotarli do Corps, położonego u stóp dzisiejszego sanktuarium maryjnego La Salette. We wtorek 7 marca przez La Mure i Plateau Mateysine podążyli na północ. Wczesnym popołudniem na rozległych błoniach nad Wielkim Jeziorem Laffrey cesarzowi zastąpił drogę batalion piechoty. Wystąpienie cesarza do żołnierzy i przejście tego oddziału na stronę Napoleona (tak zwane Spotkanie na Łące Laffrey) uznawane jest za kluczowy moment epopei „100 dni” Napoleona.
Wieczorem 7 marca cesarz bez jednego wystrzału zajął obsadzone wojskiem Grenoble, witany przez wszystkie władze cywilne, wojskowe i kościelne miasta. 10 marca o godzinie 19:00 Napoleon, prowadząc już 18 tysięcy żołnierzy i 300 dział wkroczył do Lyonu, gdzie następnego dnia już bez ogródek uznał się za najwyższą władzę we Francji i ogłosił tak zwane Dekrety Lyońskie. 14 marca wieczorem dotarł do Châlons-sur-Marne, gdzie następnego dnia przyłączył się pod jego sztandary marszałek Michel Ney.
20 marca dotarł do Paryża, wszędzie owacyjnie witany przez Francuzów i o godzinie 21:00 tego dnia zajął Pałac Tuileries, opuszczony zaledwie 20 godzin wcześniej przez króla Ludwika XVIII. Tu 22 kwietnia ogłosił liberalną konstytucję, opracowaną przez Benjamina Constanta.
Do ostatecznej bitwy doszło na terenie Belgii, gdzie stacjonowały, nie rozwiązane jeszcze, wojska VI koalicji (pruskie pod dowództwem feldmarszałka Blüchera i brytyjskie księcia Wellingtona). Wprawdzie część armii pruskiej została wcześniej powstrzymana, lecz i tak Blücherowi udało się w decydującym momencie bitwy pod Waterloo, kiedy zwycięstwo Francuzów było bliskie, wesprzeć potężnymi siłami pruskimi Wellingtona, w konsekwencji czego koalicja Wielkiej Brytanii i Prus pokonała Napoleona ostatecznie (18 czerwca 1815). Rezultatem był II pokój paryski podpisany w listopadzie 1815.
22 czerwca 1815 Napoleon, po „100 dniach”, abdykował kolejny raz. 3 lipca 1815 przyjechał do Rochefort, chcąc przedostać się do Ameryki, jednak ze względu na blokadę portu przez okręty Royal Navy było to niewykonalne. 8 lipca 1815 powrócił do Paryża Ludwik XVIII. 15 lipca 1815 Napoleon poddał się kapitanowi fregaty HMS „Bellerophon” Frederickowi Maitlandowi i jako więzień brytyjski dowieziony został do Plymouth. 31 lipca 1815 delegacja rządu brytyjskiego oznajmiła Napoleonowi, że będzie deportowany na Wyspę Świętej Heleny. 7 sierpnia 1815 więźnia przeniesiono na HMS „Northumberland”; podróż do miejsca zesłania trwała od 7 sierpnia do 15 października 1815. Napoleon zmarł w Longwood House na Wyspie Świętej Heleny 5 maja 1821.

</doc>
<doc id="358172" url="https://pl.wikipedia.org/wiki?curid=358172" title="Rośliny niższe">
Rośliny niższe



</doc>
<doc id="358173" url="https://pl.wikipedia.org/wiki?curid=358173" title="Rośliny wyższe">
Rośliny wyższe



</doc>
<doc id="358175" url="https://pl.wikipedia.org/wiki?curid=358175" title="Huta Będzin">
Huta Będzin

Huta Będzin – przedsiębiorstwo mieszczące się w Będzinie (ul. Sielecka 63), powstałe na przełomie 1889 i 1890 r. jako Będzińska Walcownia Cynku, która była wówczas największym w Królestwie Polskim producentem blachy (45% produkcji blachy w Królestwie). Po zakończeniu II wojny światowej huta nastawiła się na przetwórstwo metali nieżelaznych: miedzi, mosiądzu i aluminium, dostarczając na rynek m.in. rury, pręty, kształtki, mosiężne blachy i biel cynkową.
W stanie likwidacji od 7 października 2009 r. do 2014 r. Od 2010 r. do 2014 r. funkcjonowała jako zakład produkcyjny Huta Będzin Oddział Spółki Motor - Energy Sp. z o. o. W czerwcu 2014 r. definitywnie zakończono produkcję. 
Kapitał zakładowy wynosił 22 556 280 zł.
Skład Rady Nadzorczej (od lipca 2009): Justyna Banaczkowska, Tomasz Delowski, Elżbieta Sikora - Postel.
Produkcja i usługi.
Produkowane wyroby
Świadczone usługi
Skup złomów z metali nieżelaznych
Huta prowadziła sklep firmowy w Będzinie przy ul. Bema 14.
Likwidacja i upadłość.
Od stycznia 2009 r. huta obniża poziom produkcji i wyprzedaje wyposażenie zakładu, zalega także z wypłatami dla pracowników. Łączna kwota zadłużenia wynosi ok. 8 mln zł dla 160 klientów. Zdaniem pracodawcy produkcja staje się nieopłacalna ze względu na niewielką liczbę zamówień. Związkowcy twierdzą natomiast, że działania, podejmowane przez zarząd, zmierzają do ogłoszenia upadłości zakładu. Z powodu zaległości za prąd (prawie 400 tys. zł), zakład okresowo nie otrzymuje energii elektrycznej. W sierpniu 2009 r. rozpoczęła się pierwsza tura zwolnień grupowych, która objęła 44 pracowników (na 200 zatrudnionych).
5 października rozwiązano zarząd huty, a od 7 października sprawami zakładu zajmuje się likwidator (Stanisław Herbut). Z powodu wyłączonych mediów ok. 100 pracowników przebywało na dwutygodniowym przymusowym urlopie (pracę podjęli 20 października). 17 listopada 2009 r. likwidator ogłosił nieograniczony pisemny przetarg na zbycie praw własności lub użytkowania wieczystego gruntów wraz z prawem własności usytuowanych na nich budynków i budowli zakładu.
Sąd Rejonowy Katowice-Wschód postanowieniem z 1 grudnia 2009 r. ogłosił upadłość, obejmującą likwidację majątku dłużnika HUTA "BĘDZIN" Spółka Akcyjna w likwidacji w Będzinie, wpisanego do Krajowego Rejestru Sądowego - Rejestru Przedsiębiorców prowadzonego przez Sąd Rejonowy Katowice-Wschód pod numerem KRS 0000092070. Sędziego - komisarza wyznaczono w osobie SSR Tadeusza Czarnoty, a syndyka w osobie Michała Saleja.

</doc>
<doc id="358176" url="https://pl.wikipedia.org/wiki?curid=358176" title="Biała Róża (województwo łódzkie)">
Biała Róża (województwo łódzkie)

Biała Róża – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="358178" url="https://pl.wikipedia.org/wiki?curid=358178" title="Kabaena">
Kabaena

Kabaena – wyspa w Indonezji na morzu Banda u południowo-wschodniego wybrzeża Celebes; powierzchnia 875 km², ok. 40 tys. mieszkańców. 
Powierzchnia górzysta, najwyższy szczyt Sambapolulu (1570 m n.p.m.). Uprawa ryżu, manioku, palmy kokosowej; rybołówstwo; eksploatacja lasów; hodowla bawołów; główna miejscowość Sikeli.
Administracyjnie należy do prowincji Celebes Południowo-Wschodni; stanowi część dystryktu Muna.

</doc>
<doc id="358181" url="https://pl.wikipedia.org/wiki?curid=358181" title="Tebriz">
Tebriz

Tebriz (, "Tabriz") – miasto w północno-zachodnim Iranie, nad rzeką Talche Rud (uchodzi do jeziora Urmia). Stolica prowincji Azerbejdżan Wschodni. Jest zamieszkane przez 1,4 mln mieszkańców.
W mieście rozwinął się przemysł maszynowy, metalowy, włókienniczy, skórzany, chemiczny, drzewny, szklarski oraz spożywczy.
Zabytki miasta.
Brytyjski egiptolog i historyk David Rohl w opracowanej przez niego Nowej Chronologii twierdzi, że w okolicach miasta istniał biblijny rajski ogród Eden.

</doc>
<doc id="358182" url="https://pl.wikipedia.org/wiki?curid=358182" title="Biała Róża (ujednoznacznienie)">
Biała Róża (ujednoznacznienie)



</doc>
<doc id="358189" url="https://pl.wikipedia.org/wiki?curid=358189" title="Zielone Świątki">
Zielone Świątki

Zielone Świątki – potoczna (ludowa) nazwa święta Zesłania Ducha Świętego, którego geneza związana jest z przedchrześcijańskimi – pogańskimi – obrzędami wiosennymi o charakterze płodnościowym (siła drzew, zielonych gałęzi i wszelkiej wegetacji) oraz zaduszkowym (kult przodków, dziady wiosenne). Zielone Świątki przypuszczalnie wywodzą się z wcześniejszego słowiańskiego święta zwanego Stado, którego pozostałością są odbywające się w tym okresie ludowe odpusty, W Niemczech obchodzone pod nazwą Pfingsten.
Zwyczaje.
Ludowe obyczaje związane z Zielonymi Świątkami mają swe źródła w obrzędowości przedchrześcijańskiej. Wpisane są w rytm przyrody, oczekiwanie nadejścia lata. Ich archetypem są magiczne praktyki, które miały oczyścić ziemię z demonów wodnych, odpowiedzialnych wiosną za proces wegetacji. Działania te miały zapewnić obfite plony. W tym celu palono ognie, domy przyozdabiano zielonymi gałązkami, tatarakiem, kwiatami (przystrajanie domostw zielonymi gałęziami miało zapewnić urodzaj, a także ochronić przed urokami). Niektórzy wycinali młode brzózki i stawiali je w obejściu. W ludowej tradycji ziemi dobrzyńskiej – choć już w sposób cząstkowy – zachowały się zwyczaje związane z kultem drzew i zielonych gałęzi. Bydło okadzano dymem ze spalonych święconych ziół, przystrajano wieńcami i kwiatami, a po grzbietach i bokach toczono jajka. W okresie późniejszym zasiane pola obchodziły procesje, niesiono chorągwie i obrazy święte, śpiewano przy tym pieśni nabożne.
W zależności od regionu nazywane były dawniej również "Sobótkami" (południowa Polska) lub "Palinockami" (Podlasie) – konsekwencja tego, gdy w okresie chrystianizacji próbowano przenieść obchody Nocy Kupalnej na okres majowych Zielonych Świątek (a dopiero później na termin pierwotnie bliższy temu pogańskiemu świętu, na specjalnie w tym celu ustanowioną wigilię św. Jana). "Zielone Świątki" szczególnie były popularne wśród pasterzy, którzy ucztowali i tańczyli przy ogniu. Zwyczaj ten do dzisiaj jest popularny wśród górali zagórzańskich i Podhalan, w sobótkową noc na wielu wzgórzach palą się widoczne z daleka ogniska, od których odpala się tzw. "fakły" (lub "kozubki") – szczególny rodzaj pochodni, robionej z kory młodego świerka (w gwarze podhalańskiej "smreka"/"smereka"). Robi się z niej swego rodzaju sakwę na długim kiju, do której wkłada się żywicę. Z fakłami robi się pochody między poszczególnymi "watrami" (tj. ogniskami), a także obchodzi pola, szczególnie te zasiane, w celu odpędzenia złych duchów od zagonów i pól.
Tradycja Zielonych Świątek przetrwała również w Dolnej Saksonii ("Pfingstbaumpflanzen") oraz na zachodniej Ukrainie (Wodzenie kusta).

</doc>
<doc id="358191" url="https://pl.wikipedia.org/wiki?curid=358191" title="Rośliny osiowe">
Rośliny osiowe



</doc>
<doc id="358193" url="https://pl.wikipedia.org/wiki?curid=358193" title="Kom (miasto)">
Kom (miasto)

Kom (; "Qom", "Ghom"; wymowa w IPA: []) – miasto w środkowym Iranie, stolica ostanu Kom, położone u podnóża gór Kuh-e Rud, na zachód od słonego jeziora Namak, nad rzeką Kom. Jest ósmym miastem Iranu pod względem ludności i drugim po Meszhed najważniejszym świętym miastem szyitów. 
Kom leży na pustyni, 140 km na południe od Teheranu, na wysokości 930 m n.p.m., w obszarze klimatu pustynnego i półpustynnego. Lato w mieście jest gorące i suche, a zima zimna. Miasto składa się z 5 dzielnic: "Dżafarabda", "Khalajestan", "Salafchegan", "Kahak" i "Markazi". Jest głównym ośrodkiem produkcji jedwabnych dywanów, słodyczy i sohan (kruchych toffi szafranowych) w Iranie. Mieszkańcy Komu mówią w farsi w dialekcie "qomi". 
Miasto jest od średniowiecza jednym z największych ośrodków naukowych w dziedzinie teologii i obrzędowości religijnej islamu szyickiego. W Komie znajduje się duża liczba zabytków religijnych, pielgrzymkowych i historycznych, takich jak Sanktuarium Fatimy al-Musmy, Meczet Jamkaran i ponad sto innych świątyń, szyickich seminariów i medres. Miasto odwiedza rocznie 20 milionów pielgrzymów. 19 lutego 2020 r. w Komie odnotowano pierwsze w Iranie śmiertelne przypadki COVID-19 w czasie pandemii tej choroby. Stąd, w związku z turystyką religijną, wirus rozprzestrzenił się do innych miast.
Historia.
Od starożytności do Bujidów.
Historia miasta sięga czasów starożytnych. Wykopaliska w Tepe Sialk wskazują, że region był zasiedlony od czasów starożytnych. Na południe od współczesnych granic miasta Komu odkryto ślady osadnictwa z IV i I tysiąclecia przed naszą erą, z epok Seleucydów i Partów. Najbardziej znane są ruiny pałacu Partów "Khurha", położone około 70 km na południowy zachód od Komu, używanego aż do czasów Sasanidów. W regionie znaleziono też cztery głowy Partów, obecnie przechowywane w Muzeum Narodowym Iranu w Teheranie. Wiele odkryć archeologicznych i pozostałości pochodzi z epoki Sasanidów. Najciekawszym z archeologicznego punktu widzenia jest położony w mieście zamek Kale Dochtar, który służył celom administracyjnym. W okolicach Komu istnieją również liczne ślady pałaców, budowli sakralnych, wojskowych i administracyjnych z tamtego okresu. W pobliskiej wiosce Mazdajan znajdowała się także najważniejsza w tym regionie świątynia ognia. Istnienie osady miejskiej w epoce Sasanidów potwierdzają ponadto źródła perskie (źródła literackie, inskrypcje i pieczęcie). Prawdopodobnie strukturę urbanistyczną Komu jako osady Sasanidów można porównać do miasta Ktezyfon. Istotnych informacji na temat przedislamskiej sytuacji Komu dostarczają źródła wczesnoislamskie, które wspominają o wielu mitycznych osobistościach związanych z miastem i jego okolicą. 
Pierwszy podbój Komu przez Arabów miał miejsce w 644 roku przez Abu Musę Ashaariego. Nie jest jasne, kim byli obrońcy Komu, prawdopodobnie trzon oporu stanowiła sasanidzka szlachta oraz miejscowi żołnierze powracający z bitew z Arabami. Obszar ten pozostał w dużej mierze nietknięty przez 60 lat po początkowym podboju i prawdopodobnie był zarządzany z Isfahanu. Pierwsze stałe arabskie osadnictwo w Komie notowane jest na lata 685-696, kiedy to do Komu przeniosły się małe grupy uchodźców, a sam Kom został dotknięty walkami między Umajjadami a buntownikami. 
Decydujący krok dla późniejszego rozwoju urbanistycznego Komu nastąpił, gdy na ten obszar przybyła grupa Aszarytów z Al-Kufa, która niedługo po osiedleniu zwyciężyła w walce z grasującymi bandami Dajlamitów. Ponieważ Arabowie wymagali dużej ilości pastwisk i byli bogatsi niż miejscowi Persowie (prawdopodobnie sprzedali swoją własność w Iraku), powoli zaczęli skupować ziemię i przejmować otaczające Kom wioski. Decydującym krokiem w kontrolowaniu tego obszaru była eliminacja miejscowej perskiej klasy szlacheckiej, która nastąpiła po śmierci w 733 roku perskiego przywódcy Yazdanfadara, co przyczyniło się do zwiększenia arabskiego osadnictwa na tym obszarze. Napływ Arabów doprowadził do połączenia pierwotnych sześciu wiosek na obszarze Komu w konglomerat miejski, co prawdopodobnie nastąpiło w ciągu dwóch pokoleń po pierwszym przybyciu Arabów (ok. 780-800 roku). Towarzyszyła temu budowa kanałów nawadniających, fortyfikacji, piątkowego meczetu i bazaru. W konsekwencji miasto i prowincja zostały w pełni uznane przez Abbasydów i uzyskały niezależność od Isfahanu. Proces administracyjnego oddzielenia miasta i regionu od Isfahanu został przeprowadzony w latach 804-5 przez Haruna ar-Raszida. W okresie tym główną siłą religijną w mieście stali się wcześni szyici, ale źródła wspominają o istnieniu grup sunnickich i żydowskich.
Ogromne znaczenie dla późniejszej historii Komu miała śmierć w roku 817 Fatimy Masumy, siostry ósmego szyickiego imama Alego Rezy, która podróżowała razem z nim do Chorasanu. Fatima została pochowana w Komie, a miejsce jej pochówku przekształciło się z czasem w ważne sanktuarium. 
W latach 825-26 w Komie wybuchł bunt przeciwko kalifatowi, spowodowany odmową kalifa Al-Mamuna obniżenia rocznego wymiaru podatku. Rewolta została zdławiona, a miasto zostało ukarane podniesieniem wymiaru podatku z 2 do 7 milionów dirhamów. W połowie IX wieku do Komu przenieśli się przekaziciele hadisów, co miało wpływ na wzrost znaczenia Komu jako ośrodka nauki szyitów. W roku 868 gubernatorem miasta został Mofleḥ. W tym okresie do Komu sprowadzili się Alidzi. Istnieją wzmianki o bliskich kontaktach między nimi, a Ahmadem Ashari Qomi, przedstawicielem jedenastego imama Hasana al-Askariego i administratorem sanktuarium Fatimy. Od 895-96 historia Komu związana była z rodziną tureckich dowódców wojskowych z armii kalifa Al-Mu'tadida, w tym gubernatora Beruna. W tym okresie Berun zniszczył dużą i prawdopodobnie nadal działającą świątynię ognia znajdującą się na terenie miasta, prawdopodobnie naprzeciwko dzisiejszego sanktuarium Fatimy. 
W latach 913-927 Kom stał się miastem spornym między Dajlamitami i Samanidami. Począwszy od 928 roku Kom znalazł się w sferze wpływów Dajlamitów i został zwolniony z bezpośredniej władzy kalifa. Od 952 roku miasto znalazło się pod kontrolą Bujidów. Było politycznie odizolowane w Persji z powodu panującego w nim szyizmu. W tym okresie powiększono sanktuarium Fatimy, a w mieście osiedliło się wielu sajjidów. Pod koniec X wieku populacja Komu wynosiła co najwyżej 50 000 mieszkańców i składała się z Persów i Arabów, którzy przyjęli ówczesny język perski i wiele obyczajów społecznych. Zdecydowaną większość populacji stanowili szyici, a wielu ważnych szyickich uczonych tamtych czasów pochodziło z Komu lub tam mieszkało (np. Ibn Babawajh, Ibn Qulawajh). Aż 331 Alidów żyło w Komie w latach 988-89. Poza głównym nurtem szyickim w mieście istniały inne odłamy szyickie, sunnici oraz żydzi, chrześcijanie i zaratusztrianie. Topografia miasta w X wieku nadal odzwierciedlała połączenie pierwotnych sześciu osad, które oddzielone były polami uprawnymi. Centrum miasta znajdowało się w osadzie Mamajjān, która była połączona z innymi częściami miasta, położonymi po drugiej stronie rzeki, czterema mostami. W mieście istniało około ośmiu placów oraz trzy meczety. Sanktuarium musiało być jeszcze dość małe, ponieważ w materiałach z tamtego okresu wspomniano tylko o dwóch kopułach. W mieście funkcjonowało pięć większych i osiem mniejszych dróg oraz co najmniej trzy, a prawdopodobnie nawet dziewięć bram miejskich.
Od Kakujidów do Ak Kojunlu.
W latach 1027-28 Kom znalazł się pod panowaniem Kakujidów, a kilka lat później (1030-40) stało się częścią domeny Ghaznawidów. Od 1050-51 miasto znajdowało się pod rządami Seldżuków, którzy pod koniec XI wieku wciągnęli Kom w walki wewnętrzne. W owym czasie najbardziej stabilnym okresem miasta były lata 1119-1133, kiedy to Kom leżał w strefie władzy Ahmada Sandżara. Pod rządami sunnickich Seldżuków w Komie wzniesiono znaczną liczbę budowli sakralnych, w tym co najmniej dziesięć medres. W latach 1133-34 w okolicach miasta zbudowano drugi meczet piątkowy, z rozkazu sułtana Tughrila II. Od 1217-18, aż do ataku Mongołów, Kom pozostawał pod rządami Imperium Chorezmijskiego.
Podboje Mongołów doprowadziły w 1224 roku do całkowitego zniszczenia miasta. Dwadzieścia lat później w mauzoleach szyickich świętych w mieście rozpoczęto prace rekonstrukcyjne i remontowe, prawdopodobnie sponsorowane przez niektórych bogatych mieszkańców miasta. W roku 1284 w Sanktuarium Fatimy schronił się wezyr Ilchanidów Shams al-Din Juvayni. W okresie panowania Ilchanidów w pobliżu miasta zbudowano też zaporę. Po upadku imperium miasto i region zostały zdominowane przez rodzinę o nieznanym pochodzeniu, Safich. Pomimo niespokojnych okoliczności wydaje się, że Ṣafowie zdołali jako emirowie utrzymać swoją na wpół autonomiczną pozycję pod rządami Mozaffarydów (którzy bili w Komie monety za panowania Szacha Szudży), aż do powstania Timura. Timur, który zwerbował mężczyzn z Komu do swojej kampanii przeciwko rebelii w Mazandaran w latach 1403-4, nie zniszczył miasta. Safowie utrzymali swoją wiodącą rolę pod rządami Timurydów aż do roku 1412, kiedy to Kom został podbity i splądrowany przez Iskandara w czasie wojny z Szahruchem. Ostatni i szósty emir Ṣafi Caja Mosammad, został schwytany i przewieziony do Isfahanu, gdzie Iskandar kazał go zabić. Dwa lata później, w 1414 roku miasto znalazło się pod władzą Szachrucha. W roku 1443 Szachruch ustanowił zarządcą Komu swojego wnuka, Sultana Muhammada.
Pomimo prowadzonych konfliktów najpierw z dziadkiem, a następnie z bratem Abu al-Kasim Baburem, a także z Kara Kojunlu, którzy w latach 1447-8 zaatakowali zachodnią Persję Środkową, wyrządzając Kom poważne szkody, Sultan Muhammad utrzymał Kom do 1452 roku. Władca spędzał w tym mieście dużo czasu, przekształcając je w jedną ze swoich najważniejszych twierdz. Kontrola Timurydów nad Komem zakończyła się, gdy Pir Budaq zajął Kom, co stało się albo 19 czerwca 1452, albo na początku roku 1453. W czasie oblężenia Turkmeni dokonali w mieście znacznych zniszczeń. Rządy Kara Kojunlu nad Komem trwały przez piętnaście lat. Dżahanszah przebywał w Komie kilkakrotnie, w tym dwukrotnie (1453 i 1462) używał miasta jako swojej kwatery zimowej, co wskazuje na strategiczne znaczenie Komu w państwie Kara Kojunlu. 
W okresie Ak Kojunlu sytuacja Komu była podobna. Uzun Hasan kilkukrotnie przebywał w Komie jako kwaterze zimowej, zamieniając miasto na pewne okresy w quasi stolicę Ak Kojunlu. Wydaje się, że Kom ogromnie skorzystał na tych pobytach. Wojna o sukcesję pomiędzy synami Uzuna Ḥasana pozostawiła miasto mniej lub bardziej nietknięte. Syn Uzun Hasana Jakub w okresie 1478-90 również często spędzał zimy w Komie. 
Względny spokój Komowi w burzliwym okresie prawie 170 lat po upadku imperium Ilchanidów mogły zapewnić dominujące w mieście rodziny, które gwarantowały miastu wewnętrzną stabilność polityczną. Oprócz Safów ważną rodziną w Komie byli Rażawi (wywodzący się od ósmego szyickiego imama Ali Rezy), mieszkający w Komie od końca IX w., z których w XIV i XV wieku wywodzili się przywódcy społeczności miasta. W tamtym okresie miasto liczyło około 100 000 mieszkańców i liczyło 20 000 domów. W mieście bito też monety prawie wszystkich rządzących Persją w tamtym okresie. W ciągu tych 170 lat w Komie powstało również wiele ważnych budynków: mauzolea, medresy i chanaki.
Od Safawidów do Rewolucji Islamskiej.
W epoce Safawidów Kom stał się jednym z najważniejszych ośrodków teologicznych w szyickiego islamu, centrum religijnym i ważnym miejscem pielgrzymek. W 1522 roku Shah-Begi Khanum podarowała sanktuarium Fatimy rozległe ziemie położone w okolicach Waraminu, Komu i Kazwinu. W czasie wojny persko-tureckiej Kom został zaatakowany przez Elkasa Mirzę, który powstał przeciwko bratu Tahmaspowi I. Po objęciu tronu przez Abbasa I emir Komu Dhul-Qadr oddał hołd nowemu władcy. W Sanktuarium Fatimy pochowany został Safi I, jego syn Abbas II, który przyczynił się do naprawy kaplic i meczetów piątkowych w mieście, a także wnuk Sulejman I Wielki. 
W XVIII wieku, podczas agańskiej inwazji na Persję pod wodzą Mahmuda Chana, miasto Kom doznało poważnych zniszczeń. Dalsze szkody Komowi poniósł w czasie panowania Nadira Szaha, w związku z konfliktami między Zandami i Kadżarami o władzę w Iranie. Pod koniec XVIII wieku Kom znalazł się pod kontrolą szacha Aghy Mohammada Chana Kadżara. W epoce Kadżarów miasto cieszyło się szczególną religijną uwagą ze strony monarchów i ich rodzin. Za czasów szacha Fath-Ali Szah Kadżara w mieście ożywiły się ośrodki nauczania teologicznego.
W roku 1871 Kom dotknęła klęska głodu, w wyniku której zginęło co najmniej 3000 mieszkańców miasta. W czasie głodu w Komie dochodziło do aktów kanibalizmu. Naser ad-Din Szah Kadżar, który w drodze powrotnej z pielgrzymki do An-Nadżaf obozował na obrzeżach miasta, był naocznym świadkiem tej katastrofy. W wyniku tego rozkazał przekazać mieszkańcom 120 ton zboża z zapasów królewskich.
W 1906 roku w Komie, Szirazie i Teheranie miały miejsce protesty przeciwko polityce podatkowej rządu Kadżarów. W Teheranie demonstracje zostały spacyfikowane przez wojsko, w wyniku czego śmierć poniósł młody student. W konsekwencji grupa prokonstytucyjnych ulamów opuściła Teheran i udała się do Komu. 
W 1915 roku, po wkroczeniu wojsk rosyjskich do Teheranu, premier Mostoufi ol-Mamalek planował przenieść się do Komu, aby sformułować tam rząd wolny od wpływów brytyjskich i rosyjskich. Rosja i Wielka Brytania ostrzegły szacha przed podejmowaniem takiego ruchu i finalnie nie doszło do sformowania rządu w tym mieście. Niemniej część polityków Partii Demokratycznej Iranu powołała w Komie Komitet Obrony Narodowej Iranu. Założyciele Komitetu, w obawie przed aresztowaniem przez aliantów, przenieśli się do Kermanszahu, gdzie powołali rząd na uchodźstwie.
Po zamachu stanu w Iranie w 1921 r. premier Reza Khan, późniejszy Reza Szach Pahlawi, chcąc pozbyć się z kraju Kadżarów, a także będąc pod wpływem utworzenia w sąsiedniej Turcji republiki po obaleniu sułtanatu przez Mustafę Kemala Atatürka, rozpoczął w kraju kampanię na rzecz przekształcenia Iranu w republikę. Wywołało to w 1924 roku w Teheranie wrogie demonstracje. W konsekwencji Reza Khan udał się do Komu, gdzie po naradzie z ajatollahami, wydał oświadczenie wyrzekające się republikanizmu jako ustroju nieodpowiedniego dla Iranu i zapewniające o znaczeniu islamu w kraju. Oświadczenie to zostało wsparte przez trzech ajatollahów, którzy publicznie poparli Rezę Khana.
Po koronowaniu na szacha, w ramach planu modernizacji kraju, Reza Pahlawi doprowadził do Komu Kolej Transirańską.
W lipcu 1952 r., w czasie powstania antyrządowego wznieconego przez zwolenników partii religijnych zmobilizowanych przez ajatollaha Abolghasema Kaszaniego w Komie ukrył się premier Ahmad Ghawam.
W latach 60. XX wieku w Komie zawiązał się ośrodek oporu przeciwko władzy Pahlawich, skupiony wokół ajatollaha Rumollaha Chomeiniego, który prowadził w tym mieście działalność polityczną. W marcu 1963 roku demonstracje w Komie przeciwko reżimowi Pahlawich wywołały gwałtowną reakcję rządu. Niesprowokowany atak sił bezpieczeństwa na zgromadzenia modlitewne w meczecie i medresie Feyzieh, zaowocował wieloma ofiarami. Na początku czerwca 1963 roku, w dniu święta Aszura, Chomeini w meczecie Feyzieh, przed tysiącami wiernych otwarcie potępił rząd, uznał szacha za odpowiedzialnego za śmierć demonstrantów i oskarżył go o sprzedaż Iranu Izraelczykom, którzy, jak twierdził, zamierzali zniszczyć irańskie rolnictwo i przejąć jego gospodarkę. Oskarżył też Pahlawich o korupcję, sprzeniewierzenie środków publicznych i gromadzenie nielegalnego bogactwa. Kopia nagrania przemówienia Chomeiniego dotarła do Teheranu, doprowadzając do demonstracji w stolicy. We wczesnych godzinach 5 czerwca, dwa dni po przemówieniu, Chomeini został aresztowany przez siły bezpieczeństwa. Spowodowało to wybuch ogólnonarodowych protestów, które przekształciły się w powstanie przeciwko szachowi. Stłumienie powstania kosztowało życie od 125 do 400 osób. Pod naciskiem ajatollahów Chomeini został zwolniony i wrócił do Komu w marcu 1964 roku. 
8 stycznia 1978 roku w dzienniku "Ettela'at" ukazał się artykuł, ostro atakujący Chomeiniego. Został on m.in. oskarżony o uzależnienie od opium, który miał mu być wydzielany za podżeganie do buntów. Dzień później, 9 stycznia 1978 r., zwolennicy Chomeiniego, głównie seminarzyści, starli się w Komie z siłami bezpieczeństwa. Sześciu protestujących zostało zabitych, a wielu rannych. Z perspektywy czasu zamieszki w Komie uznawane są za punkt zwrotny i początek Rewolucji Islamskiej w Iranie.
Zabytki.
Irańska Organizacja Dziedzictwa Kulturowego wymienia niemal 200 miejsc o znaczeniu historycznym i kulturowym w Komie. Do najważniejszych z nich należą:

</doc>
<doc id="358194" url="https://pl.wikipedia.org/wiki?curid=358194" title="Osiowce">
Osiowce



</doc>
<doc id="358195" url="https://pl.wikipedia.org/wiki?curid=358195" title="Pędowce">
Pędowce



</doc>
<doc id="358198" url="https://pl.wikipedia.org/wiki?curid=358198" title="Jazd">
Jazd

Jazd (pers. یزد) – miasto w środkowym Iranie, w oazie, u północnego podnóża gór Kuh-e Rud, ośrodek administracyjny ostanu Jazd. Około 505 tys. mieszkańców (2006).
Miasto położone jest na styku Wielkiej Pustyni Słonej i Pustyni Lota. Należy do najbardziej suchych zamieszkanych rejonów kraju, ze średnią roczną sumą opadów 60 mm i amplitudą temperatur sięgającą od około 0 st. C w styczniu do blisko 40 st. C w lipcu. Skąpe opady i brak naturalnych cieków wodnych zmusiły mieszkańców do pozyskiwania wody z pobliskich gór za pomocą rozbudowanego systemu podziemnych kanałów. W mieście znajduje się Muzeum Wody, całkowicie poświęcone temu tematowi.
Historia.
Dzieje Jazdu sięgają 3000 lat wstecz, do czasów imperium Medów, gdy znane było pod nazwą Issatis. Obecna nazwa pochodzi od imienia władcy sasanidzkiego Jezdegerda I. Samo słowo Yazd znaczy Bóg. Po najeździe Arabów w VII wieku stało się schronieniem dla zaratusztrian uciekających przed przymusową konwersją na islam. Do dziś jest jednym z ważniejszych ośrodków tej religii. Z powodu odosobnienia i otoczenia nieprzyjaznym, pustynnym terenem, Jazd uniknął zniszczeń podczas wielu wojen toczących się na pobliskich terytoriach. Ponownie udzieliło schronienia uciekinierom w trakcie mongolskich podbojów pod wodzą Czyngis-chana.
W 1272 roku Marco Polo odwiedził Jazd, wspominając je jako miejsce powstawania wysokiej jakości jedwabnych tkanin.
Prawdopodobnie podczas panowania Timurydów obecny kształt zyskała największa w mieście świątynia – Meczet Piątkowy (zwany też Meczetem Kongregacji).
W 2017 roku historyczne miasto Jazd zostało wpisane na listę światowego dziedzictwa UNESCO.
Klimat.
Jazd jest najbardziej suchym z dużych miast w Iranie. Średnia roczna suma opadów wynosi 60 mm. Jednocześnie jest jednym z najgorętszych rejonów kraju, ustępując tylko wybrzeżu Zatoki Perskiej. Temperatury latem często przekraczają 40 °C, przy znikomej wilgotności powietrza.
Suche i gorące warunki sprawiły, że na przestrzeni wieków w Jazd powstała gęsta sieć qanatu, a wiele domów zostało wyposażonych w "badgiry" – typowe dla Iranu łapacze wiatru, służące do klimatyzowania pomieszczeń mieszkalnych. Pomimo zastępowania nowoczesną klimatyzacją do dziś wieże te stanowią jeden z dominujących elementów krajobrazu miasta.

</doc>
<doc id="358201" url="https://pl.wikipedia.org/wiki?curid=358201" title="Wyżyna Wieluńska">
Wyżyna Wieluńska

Wyżyna Wieluńska (341.21) – mezoregion fizycznogeograficzny w południowej Polsce. Rozciąga się pomiędzy Wieluniem a Częstochową. Zajmuje powierzchnię 1443 km². Położona jest na wysokości od 220 do 280 m n.p.m. Najwyższe wzniesienia osiągają wysokość około 300 m n.p.m.
Regionalizacja.
Według powszechnie stosowanej regionalizacji Jerzego Kondrackiego wyżyna jest częścią Wyżyny Woźnicko-Wieluńskiej. Istnieją jednak także koncepcje, według których Wyżyna Wieluńska jest zaliczana do Wyżyny Krakowsko-Częstochowskiej (używana bywa wtedy nazwa "Wyżyna Krakowsko-Wieluńska").
Charakterystyka.
Stanowi część płyty górnojurajskiej. Zbudowana jest przede wszystkim z wapieni górnej jury, a także ze skał jury środkowej i górnego triasu. Skały podłoża tylko miejscami odsłaniają się spod osadów czwartorzędowych. Najwyższymi wzniesieniami są wzgórza morenowe i kemy. Charakterystyczne dla tego obszaru, jak i dla wszystkich obszarów zbudowanych ze skał węglanowych, są formy krasowe, przejawiające się tutaj w postaci lejów i szczelin w podłożu.
"Wyżyna Wieluńska" (341.21) tylko miejscami odsłania skały podłoża (wapienie górnojurajskie) spod osadów czwartorzędowych. Niektóre wzniesienia są pochodzenia akumulacyjnego, a inne tektonicznego. Występują tu gleby na utworach piaszczystych w większości zaliczone do 5 i 6 kompleksów przydatności rolniczej najczęściej na glebach płowych i glebach bielicowych. Występują także mady rzeczne i gleby glejoziemne zaliczone do kompleksów użytków zielonych 3z.
Rzeki.
Wyżynę przecinają doliny rzeczne, w tym trzykrotnie dolina Warty, a także Liswarty i jej dopływów: Czarnej Okszy, Białej Okszy i wielu mniejszych cieków wodnych.

</doc>
<doc id="358206" url="https://pl.wikipedia.org/wiki?curid=358206" title="Muna">
Muna

Muna – wyspa w Indonezji na morzu Banda u południowo-wschodniego wybrzeża Celebes; powierzchnia 1704 km², ok. 300 tys. mieszkańców. 
Od Celebes oddzielona cieśniną Tiworo. Powierzchnia wyżynna, (wysokość do 455 m n.p.m.). Uprawa ryżu, palmy kokosowej, sagowca, przypraw korzennych; rybołówstwo; eksploatacja lasów; główne miasto Raha.
Administracyjnie należy do prowincji Celebes Południowo-Wschodni; stanowi część dystryktu Muna.

</doc>
<doc id="358208" url="https://pl.wikipedia.org/wiki?curid=358208" title="Elektrociepłownia Będzin">
Elektrociepłownia Będzin

Elektrociepłownia „Będzin” S.A. – główny producent energii cieplnej i elektrycznej dla Zagłębia Dąbrowskiego. Zakład istnieje od 1913, na początku lat 90. został przekształcony w spółkę akcyjną Skarbu Państwa. Największym akcjonariuszem notowanej na Giełdzie Papierów Wartościowych w Warszawie elektrociepłowni jest niemieckie przedsiębiorstwo „envia Mitteldeutsche Energie AG”.
Historia.
1913 – rozpoczęcie budowy w Małobądzu (od 1915 r. dzielnica Będzina).
1916 – uruchomiono pierwszy turbozespół o mocy 5 MW
1922 – elektrownia przyjęła nazwę „Elektrowni Okręgowej” w Zagłębiu Dąbrowskim
1928 – rozpoczęto dostawy energii elektrycznej dla Spółki Akcyjnej „Tramwaje Zagłębia Dąbrowskiego”, a miasto Będzin przejęło rozdział energii elektrycznej pod własny zarząd
1949 – elektrownia "została uznana za jedną z trzech najlepiej działających elektrowni w Polsce, a w 1954 roku za najlepszą."
1969 – decyzja o rozbudowie Elektrociepłowni „Będzin” (w latach 1970–1980 uruchamiano nowe kotły wodne i parowe, turbozespół ciepłowniczy oraz towarzyszące urządzenia)
1993 1 kwietnia – przedsiębiorstwo zostało przekształcone w jednoosobową Spółkę Skarbu Państwa o nazwie Elektrociepłownia Będzin S.A.
1998 – projekt prywatyzacji Elektrociepłowni Będzin S.A. zaakceptowała Rada Ministrów RP. 8 grudnia 1998 roku Spółka zadebiutowała na rynku wolnym GPW w Warszawie jako pierwsza spółka z branży elektroenergetycznej.
Dane techniczne.
Podstawowe urządzenia wytwórcze w Elektrociepłowni to:
Elektrociepłownia posiada możliwości produkcyjne:

</doc>
<doc id="358209" url="https://pl.wikipedia.org/wiki?curid=358209" title="Mindless Self Indulgence">
Mindless Self Indulgence

Mindless Self Indulgence – amerykański zespół synthpunkowy, założony w 1997 roku w Nowym Jorku. Styl muzyczny grupy to połączenie punk rocka, rocka alternatywnego, muzyki elektronicznej, industrialu oraz hip-hopu. Nazwa grupy pochodzi od nazwy albumu, który został nagrany przez wokalistę zespołu w połowie lat 90. Łącznie wydali 8 albumów, cztery EP, jeden album na żywo.

</doc>
<doc id="358210" url="https://pl.wikipedia.org/wiki?curid=358210" title="Feliksów (powiat turecki)">
Feliksów (powiat turecki)

Feliksów – wieś w Polsce położona w województwie wielkopolskim, w powiecie tureckim, w gminie Malanów.
W latach 1975–1998 miejscowość administracyjnie należała do województwa konińskiego.

</doc>
<doc id="358213" url="https://pl.wikipedia.org/wiki?curid=358213" title="Walberberg">
Walberberg

Walberberg – dzielnica miasta Bornheim w Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Sieg. Leży pomiędzy Kolonią, a Bonn.

</doc>
<doc id="358215" url="https://pl.wikipedia.org/wiki?curid=358215" title="SEAT">
SEAT

SEAT S.A. ("Sociedad Española de Automóviles de Turismo" – pol. "Hiszpańska Spółka Samochodów Osobowych") – hiszpańskie przedsiębiorstwo z branży motoryzacyjnej, które specjalizuje się w produkcji samochodów osobowych, zostało założone w 1950 roku. Przedsiębiorstwo jest własnością niemieckiego koncernu motoryzacyjnego Volkswagen AG.
Historia.
Przedsiębiorstwo SEAT założone zostało 9 maja 1950 roku przez Hiszpański Narodowy Instytut Przemysłu (51%), korporację sześciu banków (42%) oraz włoski koncern motoryzacyjny FIAT (7%). Pierwszym modelem marki SEAT był model 1400, którego produkcja odbywała się na licencji pierwszego opracowanego po II wojnie światowej Fiata 1400. Produkcja pierwszego pojazdu rozpoczęła się w nowo wybudowanej fabryce Zona Franca w Barcelonie. W 1957 roku rozpoczęto produkcję drugiego pojazdu marki SEAT, modelu 600, który produkowany był na licencji Fiata (Fiat 600). W 1965 roku rozpoczęto eksport pojazdów poza rynek hiszpański, m.in. do Kolumbii.
W 1973 roku rozpoczęto budowę Centrum Technicznego w Martorell, które ruszyło w 1975 roku. W 1980 roku włoski FIAT sprzedał 7% swoich udziałów Narodowemu Instytutowi Przemysłu Hiszpanii, dzięki czemu SEAT stał się w całości hiszpańskim producentem samochodów. 30 września 1982 roku podpisana została umowa o współpracy z niemieckim koncernem motoryzacyjnym Volkswagen AG, a w 1986 roku Volkswagen zakupił 51% pakiet akcji SEAT, przejmując jednocześnie kontrolę nad firmą. W krótkim czasie udziały te powiększone zostały do 79%, a w 1990 roku do 99,99%. W 1990 roku nazwę Sociedad Española de Automóviles de Turismo zmieniono na krótki wyraz pochodzący od pierwszych liter pierwotnej nazwy - SEAT. W 1991 roku wprowadzono na rynek pierwszy model zbudowany we współpracy z niemieckim Volkswagenem, opracowany na płycie podłogowej Golfa II - Toledo.
W 2002 roku SEAT w ramach koncernu Volkswagen AG dołączył wraz z Audi oraz Lamborghini do Grupy Volkswagena. W 2006 roku otwarta została nowa siedziba marki w Martorell w pobliżu Barcelony.

</doc>
<doc id="358220" url="https://pl.wikipedia.org/wiki?curid=358220" title="Röcken">
Röcken

Röcken – dzielnica miasta Lützen w kraju związkowym Saksonia-Anhalt, w powiecie Burgenland, we wspólnocie administracyjnej Lützen-Wiesengrund. Leży niedaleko miasta Weißenfels.
Do 30 czerwca 2009 było samodzielną gminą, wówczas tereny gminy przyłączono do miasta Lützen. Do 2007 gmina leżała w powiecie Weißenfels.
Najsłynniejszym mieszkańcem był urodzony w Röcken Fryderyk Nietzsche. Dom narodzin Nietzschego, który jest obecnie domem parafialnym, istnieje do dnia dzisiejszego. Znajduje się w nim również tablica pamiątkowa.
Obok kościoła znajdują się groby Fryderyka, jego siostry Elisabeth Förster-Nietzsche oraz ich rodziców. W 2000 r. postawiono tam wywołujący kontrowersje pomnik.

</doc>
<doc id="358224" url="https://pl.wikipedia.org/wiki?curid=358224" title="Celldweller">
Celldweller

Celldweller jest pochodzącym z Detroit projektem muzycznym tworzonym przez Alberta Scotta znanego też jako Klaya Scotta czy też Klaytona, słynie on też z innych projektów muzycznych - Circle Of Dust, Argyle Park oraz Scandroid. Celldweller nie ogranicza się do jednego określonego gatunku muzyki, a tworzy hybrydę wielu gatunków muzycznych - od agresywnego metalu z chórem, przez drum'n'bass, electronicę i dubstep, aż po delikatnie brzmiący dream pop czy nostalgiczny shoegaze. Celldweller tworzy również muzykę dla filmów, trailerów, show telewizyjnych a także gier.
Historia.
Nazwa zespołu, "Celldweller" pochodzi od przezwiska nadanego Klaytonowi gdy był nastolatkiem, a brzmiało ono "Cellar Dweller". Klayton uzyskał popularność dzięki swojemu industrial metalowemu zespołowi Circle Of Dust założonemu w 1988 roku, a który był pierwszym poważnym projektem muzycznym Klaya. Był to ważny okres w twórczości Alberta Scotta, który korzystał ze swojego dorobku z lat 90 tworząc następny zespół. Z biegiem czasu Klayton zaczął nieco odchodzić od ciężkiego metalu industrialnego powoli zagłębiając się w muzykę elektroniczną. Pierwsze utwory dla nowego zespołu Celldweller zostały stworzone w latach 1998-1999 i wydane jako limitowane EP'ki. Debiutancki album "Celldweller" stworzony z pomocą producenta Granta Mohrmana ujrzał światło dzienne w 2003 roku, a rok później stał się zwycięzcą siedmiu nagród na Just Plain Folks Music Awards, wygrywając w kategoriach albumu roku, producenta roku, industrialnego albumu roku, metalowego utworu roku (One Good Reason), najlepszego industrialno-rockowego utworu (Switchback), najlepszego industrialnego utworu (Stay With Me (Unlikely)), a także najlepszego rockowego utworu (I Believe You). W tym samym roku Klayton wypuścił dwupłytowy album nazwany "The Beta Cessions" zawierający, reedycje piosenek, remixy, wersje demo wielu utworów z albumu "Celldweller", a także jego wersję instrumentalną. W 2008 roku ukazał się album zatytułowany "Soundtrack For The Voices In My Head Vol. 1", który stanowił kolekcję krótkich, instrumentalnych kompozycji, a także wybrane, odświeżone wersje kilku piosenek w wersjach demo. Prace nad następnym albumem zaczęły się już w 2004 roku, a zakończyły się w roku 2012. W 2009 roku ujawniono nazwę nowego albumu, a brzmiała ona "Wish Upon A Blackstar". Miał on być podzielony na rozdziały, a każdy z nich składać się miał z dwóch utworów. W podobny sposób wydano również kolejny album Soundtrack For The Voices In My Head Vol.2, składający się z dzieł w stylu muzyki ambient. W 2010 roku Klayton zapowiedział trasę koncertową, prowadzącą przez Nowy York, Atlantę i Toronto. Na scenie pomagał mu nowy członek wytwórni FiXT, Bret Autrey, twórca projektu muzycznego "Blue Stahli". W 2012 roku Celldweller wypuścił album zawierający koncertowe wersje swoich utworów, zatytułowany "Live Upon A Blackstar", następnie z produkcji wyszedł album "Wish Upon A Blackstar", aż w końcu świat ujrzał "Soundtrack For The Voices In My Head Vol.2". w 2013 roku, Klayton zapowiedział powstanie wersji deluxe jego debiutanckiego albumu "Celldweller" z okazji 10 rocznicy jego wyjścia na świat. Nowa wersja zawierała oryginalnie nigdy niewypuszczone utwory a także odświeżone wersje tych znanych. W 2013 roku Klayton zapowiedział powstanie książki zatytułowanej "Blackstar" inspirowanej albumem "Wish Upon A Blackstar", którą napisać miał Joshua Viola. Wkrótce zapowiedziano również podzielony na rozdziały "Soundtrack For The Voices In My Head Vol.3". Następnie powstała Ep'ka zatytułowana "Zombie Killer", zawierająca utwory skomponowane przez Klaytona dla gry Dead Rising 3. W 2014 roku zapowiedziano powstanie następnego albumu, "End Of An Empire", również podzielonego na rozdziały, a pierwszy, "Time", ujrzał światło dzienne jeszcze w tym samym roku. W 2015 roku Celldweller wypuścił End Of An Empire składający się z czterech rozdziałów: "Time", "Love","Dreams", oraz "Death". W międzyczasie Klayton tworzył soundtrack dla gry Killer Instinct, z czym pomagał mu Atlas Plug. W roku 2017 ukazał się album "Offworld", będący melancholijną podróżą po sentymentalnych uczuciach i emocjach, bardzo kontrastujący z dotychczasową twórczością zespołu, od której Klayton odszedł na rzecz shoegaze i dream popu. W roku 2022 ukazał się długo wyczekiwany album "Satellites", będący jak dotąd jego najostrzejszym wydawnictwem jako Celldweller.

</doc>
<doc id="358225" url="https://pl.wikipedia.org/wiki?curid=358225" title="Wyżyna Woźnicko-Wieluńska">
Wyżyna Woźnicko-Wieluńska

Wyżyna Woźnicko-Wieluńska (341.2) – makroregion geograficzny położony w południowej Polsce. Stanowi północną część Wyżyny Śląsko-Krakowskiej. Nazwa nawiązuje do miast leżących na krańcach regionu – Woźniki i Wieluń.
Charakterystyka.
Wyżyna Woźnicko-Wieluńska zajmuje powierzchnię 3740 km². Od północy graniczy z Niziną Południowowielkopolską, od wschodu z Wyżyną Małopolską i Wyżyną Krakowsko-Częstochowską, od południa z Wyżyną Śląską i od zachodu i południowego zachodu z Niziną Śląską.
Najwyżej wznosi się na południu, gdzie wysokość przekracza 350 m n.p.m. i opada ku północy do 220–300 m n.p.m. W jej rzeźbie zaznaczają się trzy pasma wzniesień – progi, odpowiadające wychodnia bardziej odpornych skał górnego triasu i jury. Zapadają one monoklinalnie ku północnemu wschodowi, kryjąc się pod pokrywa osadów trzeciorzędowych i czwartorzędowych. Subsekwentne obniżenie między progami wypełniają osady plejstoceńskie, głównie ze zlodowaceń środkowopolskich. Obszar znajduje się w dorzeczu Odry. Jest rozcinany przez doliny Warty i jej dopływów.
Najwyższym wzniesieniem jest Góra Trzech Rzek (386 m n.p.m.) położona koło Markowic w gminie Koziegłowy.
Podział na mezoregiony.
Wyżyna Woźnicko-Wieluńska dzieli się na mezoregiony: Wyżyna Wieluńska, Obniżenie Liswarty, Próg Woźnicki, Próg Herbski, Obniżenie Górnej Warty i Obniżenie Krzepickie.
Miasta.
Główne miasta: Częstochowa, Działoszyn, Kłobuck, Lubliniec, Myszków, Pajęczno, Praszka i Wieluń.

</doc>
<doc id="358232" url="https://pl.wikipedia.org/wiki?curid=358232" title="Ian Watson">
Ian Watson

Ian Watson (ur. 20 kwietnia 1943 w St Albans), brytyjski autor science fiction. 
Życiorys.
Ukończył studia z zakresu literatury angielskiej w Balliol College w Oksfordzie w 1963 r., w 1965 r. uzyskał stopień naukowy z zakresu literatury angielskiej i francuskiej XIX wieku. Uczył angielskiego w Tanzanii (1965–67) [3] i Japonii (1967–70), a następnie wykładał futurologię na Politechnice w Birmingham w latach 1970–1976. Po 1976 r. poświęcił się karierze zawodowej pisarza.
Napisał serię o powieściach do serii gier "Warhammer 40.000", "Draco", "Chaos Child" a także "Harlequin" (wspólny tytuł The Inquisition War). Pracował też nad scenariuszem do obrazu "A.I. Sztuczna inteligencja". 
Jego pierwsza powieść, "The Embedding", dostała nagrodę Apollo Prix w 1975. Laureat nagrody nagrody BSFA w 1977 za "Implanty". Kilkakrotnie nominowany do nagród Hugo, Nebula, John Campbell.
Aktualnie mieszka w Gijón, w Hiszpanii z żoną, tłumaczką Cristiną Macía.
Polskie wydania utworów.
Zbiory opowiadań.
Jego opowiadania ukazały się także w antologiach: Rakietowe szlaki, Don Wollheim proponuje i Droga do science fiction.

</doc>
<doc id="358235" url="https://pl.wikipedia.org/wiki?curid=358235" title="Pozycjonowanie (marketing)">
Pozycjonowanie (marketing)

Pozycjonowanie – działanie w marketingu związane z kształtowaniem oferty i wizerunku produktu, marki lub firmy, kreujące taki ich obraz wśród nabywców, który będzie się wyróżniał na tle produktów, marek czy firm konkurencyjnych.
Pierwszego określenia „pozycjonowanie” w odniesieniu do działań rynkowych użył w 1969 r. Jack Trout. Wspólnie z Alem Riesem opisał on ideę pozycjonowania w książce „Pozycjonowanie: Walka o Twój umysł” („Positioning: The Battle for Your mind”). Autorzy podkreślali, że pozycjonowanie dokonuje się w umyśle klienta, który staje się polem bitwy dla marketingu. Punktem odniesienia w pozycjonowaniu jest zawsze konkurencja. Proces pozycjonowania musi więc obejmować analizę konkurencyjnych ofert i działań marketingowych i prowadzić do takiego zaprezentowania swojej oferty, aby była ona postrzegana lepiej od innych. W pozycjonowaniu można wykorzystać kilka cech, pamiętając jednak o wyróżnieniu jednej, która da przewagę wizerunkową na tle konkurencji.
Sposoby pozycjonowania.
Można wyróżnić pozycjonowanie ze względu na:

</doc>
<doc id="358236" url="https://pl.wikipedia.org/wiki?curid=358236" title="Bakterioryza">
Bakterioryza



</doc>
<doc id="358237" url="https://pl.wikipedia.org/wiki?curid=358237" title="Placek skautowy">
Placek skautowy

Placek skautowy – popularny wśród skautów szybki do zrobienia słodki posiłek. Składnikami placka są mąka pszenna, biały cukier i woda (stosowane proporcje są różne, ważne, aby masa nie była za rzadka). Ważnym elementem tradycji placków skautowych jest sposób ich pieczenia – gotową masę nakłada się na okorowany patyk, długości ok. łokcia. Jeśli masa zlewa się z patyka, to znaczy, że jest za rzadka i trzeba ją zagęścić większą ilością mąki, a jeśli spada, to jest za gęsta. Następnie piecze się go nad ogniskiem bądź kuchnią polową (ogień nie musi być wielki). Dla lepszego efektu można posmarować placek masłem przed pieczeniem (placek powinien się dzięki temu ładnie zarumienić i mieć bardziej chrupiącą skórkę). Często placki, i tak już słodkie, spożywane są z dżemem. Podobną, aczkolwiek nie taką samą, potrawą jest podpłomyk.

</doc>
<doc id="358240" url="https://pl.wikipedia.org/wiki?curid=358240" title="Ozzy i Drix">
Ozzy i Drix

Ozzy i Drix (ang. "Ozzy and Drix") – amerykański serial animowany, który powstał na podstawie filmu "Osmosis Jones ". Serial został nominowany do nagrody Annie za najlepsze indywidualne osiągnięcie: przedstawienie postaci w produkcji telewizyjnej — Dave Kupczyk.
Opis fabuły.
Ozzy jest białym ciałkiem krwi, a Drix lekarstwem. Obaj byli policjantami (układ immunologiczny) walczącymi z wirusami w ciele Franka. Mężczyzny w średnim wieku prowadzącego bardzo niezdrowy tryb życia. Przypadkiem zostali przeniesieni przez komara do ciała trzynastoletniego Hektora. Nie chcieli wstąpić do tutejszej policji, bo musieliby zaczynać kariery od zera, a u Franka mieli ugruntowane pozycje i lada dzień mieli dostać awans. Więc postanowili założyć agencję detektywistyczną. Zwalczają przestępców, którymi są bakterie, wirusy, alergeny, a także problemy wewnętrzne (np. koszmary senne).
Wersja polska.
Wersja polska: Master Film na zlecenie Warner Bros.
Reżyseria: Elżbieta Jeżewska
Dialogi polskie: Jan Jakub Wecsile
Wystąpili:
i inni
Piosenkę śpiewali: Wojciech Paszkowski, Krzysztof Pietrzak i Tomasz Steciuk

</doc>
<doc id="358241" url="https://pl.wikipedia.org/wiki?curid=358241" title="Nowe sytuacje">
Nowe sytuacje

Nowe sytuacje – pierwszy album polskiej grupy rockowej Republika. Wydany w 1983 nakładem wytwórni Polton, zawiera takie przeboje jak „Śmierć w bikini”, „Halucynacje” czy tytułowe „Nowe sytuacje”. W 1984 roku wydany w Wielkiej Brytanii pod nazwą "1984" z anglojęzycznymi wersjami tych utworów. Płyta została zarejestrowana w studiach nagraniowych „Wawrzyszew Studio” i „Polskie Nagrania”. Album w ciągu zaledwie miesiąca rozszedł się w nakładzie 260 tys. egzemplarzy, pomimo zaporowej ceny 700 zł, podczas gdy albumy innych wykonawców kosztowały w tym samym czasie ok. 160 zł.

</doc>
<doc id="358247" url="https://pl.wikipedia.org/wiki?curid=358247" title="Dąb Beczka">
Dąb Beczka

Dąb Beczka – dąb z rosnący w Puszczy Białowieskiej, który osiągnął największy obwód pnia (na wysokości 130 cm od podstawy – 760 cm, wysokość ponad 30 m). Jeszcze pod koniec lat 80. XX wieku kondycja drzewa była całkiem dobra – praktycznie wszystkie konary w koronie pokryte były liśćmi. Gwałtowne załamanie żywotności drzewa nastąpiło na początku lat 90.
Drzewo dziś jest już martwe – uschło w 1992 roku, pień jest obecnie w znacznym stopniu pozbawiony kory. Nazwa pochodzi od beczkowatego kształtu pnia. Prawdopodobnie do zniekształcenia dolnej partii pnia przyczynił się grzyb – ozorek dębowy.
Drzewo w białowieskim mateczniku pod koniec lat 70. wyśledził Jacek Wysmułek i to z jego inicjatywy zostało ono pisane do rejestru drzew pomnikowych.
Pierwotnie wiek dębu oceniano na ponad 600 lat, obecnie uważa się, że nie miał więcej niż 450.

</doc>
<doc id="358252" url="https://pl.wikipedia.org/wiki?curid=358252" title="Chamaemyces">
Chamaemyces

Chamaemyces Battarra ex Earle (czubniczek) – rodzaj grzybów należący do rodziny pieczarkowatych ("Agaricaceae"). 
Systematyka i nazewnictwo.
Pozycja w klasyfikacji: "Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Synonimy: "Drosella" Maire, "Lepiotella" (E.-J. Gilbert) Konrad.
Nazwę polską podał Władysław Wojewoda w 2003 r.
Charakterystyka.
Rodzaj "Chamaemyces" posiada cechy pośrednie między rodzajami "Lepiota" (czubajeczka) i "Limacella" (muchomornica), z którymi jest filogenetycznie spokrewniony.

</doc>
<doc id="358255" url="https://pl.wikipedia.org/wiki?curid=358255" title="Spokojnie">
Spokojnie

Spokojnie – trzeci album Kultu, wydany w 1988. Na płycie znalazły się przeboje radiowe „Do Ani” i „Arahja”. Na reedycji CD dodano utwór „Czarne słońca” – nagraną przez zespół piosenkę do filmu o tym samym tytule, do której powstał również teledysk z fragmentami filmu. Album jest uznawany za jedno z największych dokonań zespołu. Okładkę zaprojektował Jacek Pałucha.
Wykonawcy.
oraz gościnnie:

</doc>
<doc id="358258" url="https://pl.wikipedia.org/wiki?curid=358258" title="Gambler">
Gambler

Gambler – polski miesięcznik o tematyce gier komputerowych, wydawany w latach 1993–1999 przez wydawnictwo Lupus. Redaktorem naczelnym czasopisma był początkowo Grzegorz Eider, później Wojciech Setlak, a następnie Aleksy Uchański. „Gambler”, podobnie jak „Secret Service”, „Reset” i inne magazyny o grach komputerowych, tworzony był częściowo przez osoby z dawnej redakcji magazynu „Top Secret”. „Gambler” szybko jednak dorobił się własnego stylu.
Miesięcznik część swoich stron poświęcał graczom na wyższym poziomie zaawansowania, szczególnie fanom kultowych gier (tzw. żółte strony), na których specjaliści od danych gatunków gier wymieniali się szczegółowymi informacjami. Swoje kąciki mieli tam miłośnicy serii gier takich jak "" czy "Civilization" (nawet w kilka lat po ich wydaniu) oraz symulatorów i gatunku cRPG).
Zawartość początkowych numerów czasopisma znacznie wykraczała poza sam temat gier komputerowych. Poruszane były tematy z szeroko pojętej kultury popularnej, obecny był również satyryczny felieton na ogólne tematy społeczno-polityczne ("Konferencja Dr Destroyera", "Słowo na sobotę"). Felietony te wzbudzały duże kontrowersje jako „politycznie niepoprawne”.
Od numeru z września 1996 (oznaczonego jako Gambler CD 1/96) magazyn zamieszczał płyty kompaktowe, na których oprócz gier publikowano w formie elektronicznej materiały ze sceny komputerowej oraz porady i kody do gier opublikowane od początku istnienia magazynu. Od numeru 8/98 dołączano 2 CD. W ostatnim numerze Gamblera (12/1999) zamieszczone były wyniki plebiscytu na grę tysiąclecia, w którym zwyciężyła "Civilization". Na drugim miejscu była gra "Doom".
W kwietniu 2011, roku Wydawnictwo Burda Media, obecny właściciel praw do wszystkich tytułów wydawanych niegdyś przez Wydawnictwo Lupus, postanowiło reaktywować „Gamblera” w formie serwisu internetowego. Nowym redaktorem naczelnym został Michał Grabacki.

</doc>
<doc id="358264" url="https://pl.wikipedia.org/wiki?curid=358264" title="Sabrina (serial animowany)">
Sabrina (serial animowany)

Sabrina (ang. "Sabrina: The Animated Series", 1999-2000; "Sabrina’s Secret Life", 2003-2004) – amerykański serial animowany opowiadający o Sabrinie Spellman, która posiada swój sekret: w połowie jest zwykłą śmiertelniczką, a w połowie czarownicą. Dziewczyna uczy się czarować, często przez magię wpada w tarapaty. Prawdę o jej pochodzeniu znają tylko nieliczni. Sabrina mieszka wraz z ciotkami, kotem-czarodziejem Salemem i wujkiem (I seria) w miasteczku o nazwie Greendale. Niekiedy akcja serialu przenosi się w Zaświaty – tajemniczą krainę wróżek, czarowników i stworów.
Sabrinę wymyślił znany twórca komiksów George Gladir w 1962, ale dopiero lata 90. przyniosły nastoletniej czarownicy światową popularność i gwiazdorską pozycję. W 1996 roku studio Warner Bros. stworzyło serial „Sabrina, nastoletnia czarownica” z Melissą Joan Hart w roli tytułowej. Popularność serialu pociągnęła za sobą powstanie animowanej wersji przygód Sabriny.
Serial składa się z dwóch serii: pierwsza – 65 odcinków oraz druga – 26 odcinków. Każdy odcinek trwa około 26 minut. W Polsce serial był emitowany na kanale ZigZap (91 odcinków), TVP1 (w bloku Walt Disney przedstawia – 26 odcinków) oraz w KidsCo (22 odcinki), a także w Puls 2.
W telewizji ZigZap po raz ostatni serial pojawił się 1 kwietnia 2007 roku. Później serial powtarzany był na kanale KidsCo. Obecnie emituje go stacja Top Kids.
Pierwsza seria została wyprodukowana w czasie, gdy właścicielem DiC Entertainment był Disney, dlatego serial był emitowany w Polsce w sobotnim porannym bloku Walt Disney przedstawia.
Różnice między I a II serią.
W serii „Sabrina's Secret Life” Sabrina uczy się w jednej szkole razem z Cassandrą, która jest „pełną” czarownicą. Dziewczyny nie lubią siebie nawzajem, rywalizują ze sobą, a nawet dokuczają. Sabrina i Cassandra, poza normalnymi lekcjami, uczęszczają na zajęcia magii, które są prowadzone przez niektórych nauczycieli, uczących w zwykłej, „ludzkiej” szkole. Niekiedy mają razem do wykonania zadania w Zaświatach.
Ze scenariusza II serii zostały usunięte postacie: 
Wersja polska.
Opracowanie i udźwiękowienie wersji polskiej: Studio Sonica na zlecenie Disney Character Voices International / MiniMaxa 
Reżyseria: Olga Sawicka
Dialogi:
Dźwięk i montaż:
Organizacja produkcji:
Wystąpili:
Kierownictwo muzyczne:
Tekst piosenki: Marek Robaczewski
Piosenkę śpiewały:
Fragmenty „Romea i Julii” Williama Szekspira w przekładzie: Józefa Paszkowskiego 
Fragmenty „Hamleta” Szekspira w tłumaczeniu: Romana Brandstaettera 

</doc>
<doc id="358269" url="https://pl.wikipedia.org/wiki?curid=358269" title="Cystolepiota">
Cystolepiota

Cystolepiota Singer (czubniczka) – rodzaj grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji: "Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską zaproponował Władysław Wojewoda w 2003 r.
Charakterystyka.
Saprotrofy wytwarzające owocniki podobne jak u czubajeczek ("Lepiota sp."), różniące się od nich komórkowym, ścieralnym nalotem na powierzchni. Trama ich blaszkowego hymenoforu jest regularna. Zarodniki czubniczek mają pokrój eliptyczny, są gładkie i pozbawione pory rostkowej.

</doc>
<doc id="358270" url="https://pl.wikipedia.org/wiki?curid=358270" title="Wieżyczka gładka">
Wieżyczka gładka

Wieżyczka gładka, wieżycznik gładki ("Turritis glabra" ) – gatunek rośliny należący do rodziny kapustowatych. Rośnie dziko w Azji, Europie, Afryce Północnej (Algieria, Maroko) i Ameryce Północnej. W Polsce dość pospolity.
Biologia i ekologia.
Roślina dwuletnia lub bylina, hemikryptofit. Kwitnie od kwietnia do maja. Siedlisko: suche zarośla, świetliste lasy, murawy ciepłolubne, mury. Preferuje gleby wapienne.

</doc>
<doc id="358273" url="https://pl.wikipedia.org/wiki?curid=358273" title="Będziński Zakład Elektroenergetyczny">
Będziński Zakład Elektroenergetyczny

ENION, Będziński Zakład Elektroenergetyczny S.A., (Będziński ZE, BZE) – firma zajmująca się dystrybucią i dostarczaniem energii elektrycznej oraz obsługą klientów na swoim terenie działania.
BZE utworzył wspólnie z firmami: Beskidzka Energetyka, ZE Częstochowa, ZE Kraków i ZE Tarnów firmę łączącą te zakłady we spólny podmiot o nazwie ENION S.A. z siedzibą główną w Krakowie, oraz oddziałami w Będzinie, Bielsku-Białej, Częstochowie i Tarnowie.
Firma obsługuje ponad 2 300 000 klientów. Obszar działania tej firmy wynosi ponad 25 tys. km², a jej udział w polskim rynku sprzedaży energii elektrycznej przekracza 16%.

</doc>
<doc id="358277" url="https://pl.wikipedia.org/wiki?curid=358277" title="Wyspy Tukangbesi">
Wyspy Tukangbesi

Wyspy Tukangbesi () – archipelag w Indonezji na morzu Banda na południowy wschód od wyspy Buton. Główne wyspy: Wangiwangi, Kaledupa, Tomea i Binongko. Te cztery największe wyspy noszą też nazwę archipelagu Wakatobi. 
Powierzchnia nizinna, u wybrzeży rafy koralowe. Uprawa ryżu, kukurydzy, palmy kokosowej, trzciny cukrowej, tytoniu szlachetnego; rybołówstwo; główne miejscowości: Wanci, Rukuwa.
Administracyjnie należy do prowincji Celebes Południowo-Wschodni; stanowi część dystryktu Buton.

</doc>
<doc id="358280" url="https://pl.wikipedia.org/wiki?curid=358280" title="Piotr Klimuk">
Piotr Klimuk

Piotr Ilicz Klimuk (biał. Пётр Ільіч Клімук, ros. Пётр Ильич Климук; ur. 10 lipca 1942 w Komarówce) – radziecki kosmonauta białoruskiego pochodzenia. Generał pułkownik lotnictwa. Dwukrotny Bohater Związku Radzieckiego. Lotnik Kosmonauta ZSRR.
Kariera kosmonauty i służba w Centrum Wyszkolenia Kosmonautów.
5 kwietnia 1975 – był dublerem Wasilija Łazariewa podczas zakończonego nieudanym startem lotu oznaczonym jako Sojuz 18-1.
1982 – 3 marca opuścił oddział kosmonautów w związku z powierzeniem mu nowych obowiązków.
Loty załogowe.
18 – 26 grudnia 1973 – był dowódcą dwuosobowej załogi statku Sojuz 13. Funkcję inżyniera pokładowego pełnił podczas lotu Walentin Lebiediew. Statek kosmiczny posiadał na pokładzie kamerę do prowadzenia obserwacji astrofizycznych. Kosmonauci przy jej użyciu wykonali spektroskopowe zdjęcia różnych rejonów Ziemi oraz prowadzili obserwację gwiazd w ultrafioletowym zakresie promieniowania. Ponadto załoga testowała nowy statek kosmiczny. Sprawdzano systemy ręcznego i automatycznego sterowania pojazdem oraz metody automatycznej nawigacji w różnych warunkach lotu. 26 grudnia 1973 kosmonauci pomyślnie wylądowali w odległości ok. 200 km od Karagandy.
24 maja 1975 z kosmodromu Bajkonur wystartował w kosmos statek Sojuz 18. Na jego pokładzie znajdowała się dwuosobowa załoga: dowódca – Piotr Klimuk oraz inżynier pokładowy – Witalij Siewastjanow. 25 maja statek przycumował do stacji kosmicznej Salut 4. Jednym z podstawowych celów misji było zbadanie skutków długotrwałego przebywania człowieka w kosmosie. Poza tym program lotu przewidywał również eksperymenty biomedyczne (kosmonauci wyhodowali na orbicie rośliny), kompleksowe obserwacje zórz polarnych, Słońca, planet i gwiazd oraz struktur geologicznych powierzchni Ziemi. Załoga prowadziła także testy konstrukcji stacji, jej systemów pokładowych i aparatury.
Podczas tego długotrwałego lotu kosmonauci podejmowali najróżniejsze przedsięwzięcia profilaktyczne dla zminimalizowania wpływu nieważkości na ich organizmy. Przyniosły one spodziewane rezultaty, ponieważ np. Witalij Siewastjanow po zakończonym locie znajdował się w lepszej kondycji fizycznej niż 6 lat wcześniej po 18-dniowym locie na pokładzie Sojuza 9. 26 lipca 1975 statek Sojuz 18 odłączył się od stacji kosmicznej i jeszcze tego samego dnia wylądował w odległości około 50 km od miejscowości Arkałyk.
27 czerwca 1978 w ramach międzynarodowego programu badań kosmicznych Interkosmos wyniesiono na orbitę statek kosmiczny Sojuz 30 pilotowany przez radziecko-polską załogę – dowódcę Piotra Klimuka oraz inżyniera badacza z Polski – Mirosława Hermaszewskiego. Był to drugi lot międzynarodowy (w pierwszym wziął udział kosmonauta z ówczesnej Czechosłowacji Vladimír Remek) i zarazem trzecia misja krótkotrwała do stacji kosmicznej Salut.
28 czerwca statek Sojuz przycumował do stacji kosmicznej Salut 6, na której pracowała odbywająca długotrwały lot dwuosobowa załoga Władimir Kowalonok i Aleksandr Iwanczenkow.
Podczas 7-dniowego pobytu na pokładzie stacji kosmicznej kosmonauci przeprowadzili szereg badań i eksperymentów medyczno-biologicznych, obserwacje powierzchni Ziemi oraz badania zorzy polarnej. 5 lipca 1978 Sojuz 30 odłączył się od Saluta 6 i po 3 godzinach wylądował w odległości około 300 km od Celinogradu.
Ciekawostki.
Piotr Klimuk złożył oficjalną wizytę w Polsce w 1978 r. (przy okazji powrotu Mirosława Hermaszewskiego i Zenona Jankowskiego do kraju); gdzie m.in. odwiedził grób swojego ojca, Ilji Fiodorowicza, który poległ w II wojnie światowej, podczas walk na przedpolach Radomia (grudzień 1944) i został pochowany na tamtejszym cmentarzu żołnierzy radzieckich.

</doc>
<doc id="358288" url="https://pl.wikipedia.org/wiki?curid=358288" title="Komplet (Republika)">
Komplet (Republika)

Komplet – zestaw trzynastu płyt Republiki wydany w jednym boksie w 2003. Niektóre płyty zostały wzbogacone o utwory dodatkowe, oraz niepublikowane dotychczas. Album "Republika" został rozbity na dwie części – "Koncerty w Trójce" oraz "Ostatnią płytę". "Komplet" zawiera także dwie premierowe, specjalnie przygotowane płyty – "Demo" zawierające niepublikowane nagrania znanych utworów z prób zespołu i "Roskilde" – rejestrację koncertu zespołu podczas Roskilde Festival z 29 czerwca 1984r.

</doc>
<doc id="358291" url="https://pl.wikipedia.org/wiki?curid=358291" title="Habdzin">
Habdzin

Habdzin – wieś w Polsce położona w województwie mazowieckim, w powiecie piaseczyńskim, w gminie Konstancin-Jeziorna.
Wieś szlachecka "Chabdzino" położona była w drugiej połowie XVI wieku w powiecie czerskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Na terenie wsi znajduje się akwen wędkarski „Jezioro Habdzin” o długości około 1 km i szerokości do 100 m.
Od 2007 roku we wsi organizowana jest coroczna impreza biegowa pn. Bieg papieski. Od 2009 odbywają się zawody triathlonowe "HABDZINMAN".

</doc>
<doc id="358292" url="https://pl.wikipedia.org/wiki?curid=358292" title="Habkowce">
Habkowce

Habkowce – osada w Polsce położona w województwie podkarpackim, w powiecie leskim, w gminie Cisna.
Historia.
Wieś powstała najprawdopodobniej w czasach przynależności tychże terenów do Rusi.
Habkowce lokowane były przez Balów z Hoczew na prawie wołoskim w latach 1551-1600 (a dokładniej w latach 1577-1589). Z lokacją związany był obowiązek spoczywający na kniaziu, aby w razie potrzeby stawił się zbrojnie z dwoma lub trzema ludźmi. W zamian kniaź otrzymał z tytułu lokacji 2 łany gruntu.
"Habkowice", położona w ziemi sanockiej województwa ruskiego. 
W połowie XIX wieku właścicielem posiadłości tabularnej w Habkowcach był hr. Henryk Fredro.
W roku 1833 wybudowano na okolicznym pagórku (w otoczeniu kilkusetletnich lip) drewnianą cerkiew.
W 1921 roku Habkowce liczyły 26 domów oraz 142 mieszkańców, gdzie wszyscy byli wyznania greckokatolickiego.
Po II wojnie światowej Habkowce zostały doszczętnie zniszczone i wysiedlone. Ponowne zasiedlenie tych terenów nastąpiło w latach 60., wówczas powstało tam kilka domów.
W latach 1975–1998 miejscowość administracyjnie należała do województwa krośnieńskiego.

</doc>
<doc id="358293" url="https://pl.wikipedia.org/wiki?curid=358293" title="Hadra">
Hadra

Hadra (niem. "Hadra") – wieś w Polsce położona w województwie śląskim, w powiecie lublinieckim, w gminie Herby, nad Liswartą.
W latach 1954–1968 wieś należała i była siedzibą władz gromady Hadra, po jej zniesieniu w gromadzie Lisów. W latach 1975–1998 miejscowość administracyjnie należała do województwa częstochowskiego.
Położenie geograficzne.
Hadra jest miejscowością położoną na południowym krańcu gminy Herby, przy granicy z gminą Boronów, gminą Kochanowice i gminą Koszęcin.
Wieś ma charakter wielodrożnicy. W administracji kościoła katolickiego wieś podlega parafii św. Marcina Biskupa i Wyznawcy w Cieszowej. Przez miejscowość przebiega Szlak Józefa Lompy.
W miejscowości znajdują się:
Historia miejscowości.
W miejscowości co najmniej od XVIII wieku istniała kuźnica, wybudowana przez Franciszka Kotulińskiego, która w późniejszym okresie produkowała żelazo sztabowe. W pobliżu miejscowości położona była także kuźnia "Kia".
W roku 1995 niewielka część obszaru Hadry o powierzchni 35,35 ha przyłączona została do gminy Kochanowice.

</doc>
<doc id="358294" url="https://pl.wikipedia.org/wiki?curid=358294" title="Hadykówka">
Hadykówka

Hadykówka – wieś w Polsce położona w województwie podkarpackim, w powiecie kolbuszowskim, w gminie Cmolas.
W latach 1975–1998 miejscowość administracyjnie należała do województwa rzeszowskiego.
Hadykówka posiada jedne z najwartościowszych w Polsce, jednorodne złoża iłów, tzw. krakowieckich, które podczas formowania, suszenia, a następnie wypalania nadają wyrobom bardzo dobre właściwości wytrzymałościowe, akustyczne, ekologiczne, jak i wizualne. W miejscowości znajduje się nieczynny od 2014 roku zakład ceramiki budowlanej.
Nazwy części wsi (przysiółki): Góra, Kasicówka.
Nazwy obiektów fizjograficznych:
W latach 1985–1987 wybudowano w Hadykówce kościół filialny "pw. Matki Bożej Nieustającej", należący do parafii Przemienienia Pańskiego w Cmolasie.
W Hadykówce znajduje się źródło strugi Smarkata.
Sport.
W Hadykówce działa klub piłkarski - LZS Ceramika Hadykówka. W sezonie 2015/2016 występuje w klasie B grupa Stalowa Wola I

</doc>
<doc id="358295" url="https://pl.wikipedia.org/wiki?curid=358295" title="Hadynów">
Hadynów

Hadynów – wieś w Polsce położona w województwie mazowieckim, w powiecie łosickim, w gminie Olszanka. Leży nad rzeką Toczną.
Początki miejscowości sięgają średniowiecza, a dokładnie okresu kolonizacji tych ziem przez szlachtę mazowiecką na przełomie XIV i XV wieku. W 1410 roku właścicielami wsi byli Piotr i Bogusław z Szawłów, którzy ufundowali w niej kościół.
Wieś duchowna Hadynow położona była w 1795 roku w ziemi mielnickiej województwa podlaskiego. W latach 1954–1968 wieś należała i była siedzibą władz gromady Hadynów, po jej zniesieniu w gromadzie Olszanka. W latach 1975–1998 miejscowość administracyjnie należała do województwa bialskopodlaskiego.
We wsi ma siedzibę rzymskokatolicka parafia św. Jana Chrzciciela należąca do dekanatu Łosice w diecezji siedleckiej.
W miejscowości działa jednostka ochotniczej straży pożarnej.

</doc>
<doc id="358296" url="https://pl.wikipedia.org/wiki?curid=358296" title="Hajdaszek">
Hajdaszek

Hajdaszek – wieś sołecka w Polsce, położona w województwie świętokrzyskim, w powiecie pińczowskim, w gminie Kije.
W latach 1975–1998 miejscowość administracyjnie należała do województwa kieleckiego.
W miejscowości stacja Hajdaszek Świętokrzyskiej Kolei Dojazdowej.
Historia.
W wieku XIX Chajdaszek (obecna pisownia Hajdaszek) folwark w dobrach Kije. Folwark posiadał gruntów 154 morgi, w tym: gruntów ornych i ogrodów 105 mórg, łąk mórg 18, pastwisk mórg 18, nieużytki i place stanowiły mórg 13. Budynków drewnianych było 2. Stosowano w uprawach płodozmian 12. polowy (opis folwarku według opisu dóbr Kije z roku 1883)
Według spisu powszechnego z roku 1921 we wsi „Chajdaszek” było 18 domów i 104 mieszkańców.
Zabytki.
Budynek stacyjny Jędrzejowskiej Kolei Dojazdowej, wybudowany po 1918 r. (nr rej.: A.710 z 20.02.1995).

</doc>
<doc id="358297" url="https://pl.wikipedia.org/wiki?curid=358297" title="Hajduki Nyskie">
Hajduki Nyskie

Hajduki Nyskie () – wieś w Polsce położona w województwie opolskim, w powiecie nyskim, w gminie Nysa.
Do wojewódzkiego rejestru zabytków wpisany jest kościół fil. pw. św. Jerzego, z ok. 1300 r.
W 1944 r. Niemcy przywieźli na tutejszą nieistniejący już przystanek kolejowy uszkodzony pomnik Mikołaja Kopernika z Warszawy i porzucili przy torach. Po wojnie pomnik powrócił do Warszawy.

</doc>
<doc id="358298" url="https://pl.wikipedia.org/wiki?curid=358298" title="Hajdukowszczyzna">
Hajdukowszczyzna

Hajdukowszczyzna – wieś w Polsce położona w województwie podlaskim, w powiecie hajnowskim, w gminie Narew.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Podwyższenia Krzyża Pańskiego w Narwi, a wierni kościoła rzymskokatolickiego do parafii Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="358299" url="https://pl.wikipedia.org/wiki?curid=358299" title="Hajowniki">
Hajowniki

Hajowniki – wieś w Polsce położona w województwie lubelskim, w powiecie zamojskim, w gminie Skierbieszów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Skierbieszów.
Historia.
Według Słownika geograficznego Królestwa Polskiego z roku 1882 – Hajowniki, wieś z folwarkiem w północno-wschodniej części powiatu zamojskiego, gminie i parafii Skierbieszów. Leżą w okolicy lesisto-górzystej nad rzeką Wotyka, odległe od Zamościa 26 wiorst, Krasnegostawu 32 wiorst, w drugim okręgu sądowym.
Wieś liczyła w roku 1882 domów dworskich 5, włościańskich 34. Ludności katolickiej 113 osób, prawosławnej 166 i żydów 11, razem 290 mieszkańców. Obszar dworski
liczył 877 mórg (stanowił własność Kiełczewkiego) a włościański 334 morgi. Według noty słownika gleba żytnia, żyzna, stan zamożności chłopów średni. We wsi posiadają młyn wodny o 2 kamieniach. Do folwarku Hajowniki należała niegdyś wieś Lipina, mająca osad 11, rozległa na 178 mórg.

</doc>
<doc id="358300" url="https://pl.wikipedia.org/wiki?curid=358300" title="Miroslav Fryčer">
Miroslav Fryčer

Miroslav Fryčer (ur. 27 września 1959 w Opawie, zm. 27 kwietnia 2021) – czeski hokeista, reprezentant Czechosłowacji, olimpijczyk. Trener i działacz hokejowy.
Kariera zawodnicza.
Wychowanek klubu SK Karvina. Następnie kilka lat grał w zespole TJ Vítkovice. W 1981 wraz z drużyną TJ Vítkovice zdobył mistrzostwo Czechosłowacji (w składzie byli także m.in. Zbyněk Neuvirth, Miloš Říha). Mimo że nie był draftowany do NHL, w kwietniu 1980 podpisał kontrakt z kanadyjskim klubem Quebec Nordiques i w 1981 wyjechał do Kanady. Początkowo grał w jego zespole farmerskim w lidze AHL, a następnie w elitarnych rozgrywkach NHL. Pod koniec sezonu 1981/1982 trafił do Toronto i w tamtejszej drużynie Klonowych Liści rozegrał sześć kolejnych sezonów (w tym czasie grali z nim m.in. Peter Ihnačák i jego brat Miroslav). W sezonie 1984/1985 został wybrany do Meczu Gwiazd NHL, w którym wystąpił i strzelił gola jako pierwszy Czech w historii. W ostatnim swoim sezonie w NHL 1988/1989 grał jeszcze w Detroit i Edmonton. Łącznie w lidze NHL rozegrał 432 mecze, w których uzyskał 341 punktów za 150 goli i 191 asyst
W 1989 powrócił do Europy, przez dwa sezony grał w rozgrywkach niemieckiej Bundeslidze, rok we włoskiej Serie A1, po czym zakończył karierę w niemieckiej trzeciej lidze.
Był reprezentantem juniorskich reprezentacji Czechosłowacji, z którymi wystąpił w turniejach mistrzostw Europy juniorów do lat 18 edycji 1977, mistrzostw świata juniorów do lat 20 edycji 1978, 1979. W barwach seniorskiej kadry Czechosłowacji uczestniczył w turniejach mistrzostw świata edycji 1979, 1981 oraz zimowych igrzysk olimpijskich w 1980.
Kariera trenerska i działacza.
Po zakończeniu kariery zawodniczej rozpoczął karierę szkoleniową. Prowadził drużyny czeskiej ekstraligi, czeskiej 1. ligi oraz wiele lat zespoły we włoskiej Serie A1. 11 stycznia 2014 został szkoleniowcem w rozgrywkach Polska Hokej Liga sezonu 2013/2014. Wraz z zespołem zdobył złoty medal mistrzostw Polski, po czym odszedł z klubu. Po trzech meczach nowego sezonu 2014/2015 powrócił na stanowisko trenera drużyny z Sanoka. W marcu 2015 po czwartym meczu półfinałowym fazy play-off przeciw GKS Tychy w związku z wypowiedziami skierowanymi pod adresem sędziów spotkania został zdyskwalifikowany przez PZHL na 6 miesięcy i otrzymał karę 8 tys. zł. Po sezonie odszedł z klubu. Od 2015 menedżer macierzystego klubu SK Karvina. Od końca stycznia 2016 był trenerem francuskiego francuskiego klubu Hockey Club Morzine-Avoriaz-Les Gets z miasta Morzine w rozgrywkach Ligue Magnus. W lutym 2018 został szkoleniowcem czeskiej drużyny Orli Znojmo, występującej w austriackich rozgrywkach EBEL.
Został także prezydentem klubu HC Býci Karviná.
Życie prywatne.
Był synem Jaromira (ur. 1928), także hokeisty. Jego syn Mike (ur. 1993) został piłkarzem. W 1999 przeszedł transplantację wątroby.
W 2019 ukazała się książka biograficzna pt. "Můj divoký hokejový život", której autorami byli Luboš Brabec i sam Miroslav Fryčer.
Zmarł 27 kwietnia 2021.

</doc>
<doc id="358301" url="https://pl.wikipedia.org/wiki?curid=358301" title="Haćki">
Haćki

Haćki – wieś w Polsce położona w województwie podlaskim, w powiecie bielskim, w gminie Bielsk Podlaski.
Położenie.
Miejscowość ta położona jest na Równinie Bielskiej będącej integralną częścią Niziny Podlaskiej. Sieć hydrograficzną obszaru, na którym znajduje się miejscowość Haćki stanowi wodopodział Narwi i Bugu. Południowozachodnia część obszaru sieci hydrograficznej odwadniana jest przez rzekę Nurzec, która należy do lewego dopływu Bugu. Pozostałą część obszaru Równiny Bielskiej odwadniają dwie rzeki: Białka i Orlanka.
Średnia wysokość miejscowości nad poziomem morza wynosi 136,01 m. 
Historia.
Wieś powstała około 1536 r. Jej okolice stanowią unikatowy obszar pod względem przyrodniczym (pagórki kemowe porośnięte murawami kserotermicznymi) i archeologicznym (grodzisko, kurhan i osady otwarte z okresu od wczesnej epoki żelaza po wczesne średniowiecze). 
W 1795 roku była to wieś królewska w starostwie bielskim w ziemi bielskiej województwa podlaskiego. 
Według Pierwszego Powszechnego Spisu Ludności, przeprowadzonego w 1921 r., Haćki liczyły 37 domostw, które zamieszkiwały 243 osoby (127 kobiet i 116 mężczyzn). Niemal wszyscy mieszkańcy miejscowości, w liczbie 235, zadeklarowali wówczas wyznanie prawosławne, pozostali zadeklarowali kolejno: wyznanie mojżeszowe (6 osób) oraz wyznanie rzymskokatolickie (2 osoby). Jednocześnie większość mieszkańców, w liczbie 208, podała białoruską przynależność narodową, pozostałe 35 osób podało polską tożsamość narodową. W owym czasie miejscowość znajdowała się w gminie Wyszki.
W latach 1954–1959 wieś należała i była siedzibą władz gromady Haćki, po jej zniesieniu w gromadzie Chraboły. W latach 1975–1998 miejscowość administracyjnie należała do województwa białostockiego.
Religia.
Prawosławni mieszkańcy wsi przynależą do parafii pw. Świętych Apostołów Piotra i Pawła w niedalekim Rajsku, a wierni kościoła rzymskokatolickiego do parafii Matki Bożej z Góry Karmel w Bielsku Podlaskim.

</doc>
<doc id="358302" url="https://pl.wikipedia.org/wiki?curid=358302" title="Halasy">
Halasy

Halasy – wieś w Polsce położona w województwie lubelskim, w powiecie bialskim, w gminie Międzyrzec Podlaski.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 566 mieszkańców i była czwartą co do wielkości miejscowością gminy Międzyrzec Podlaski.
Wierni Kościoła rzymskokatolickiego należą do parafii św. Józefa Oblubieńca Najświętszej Marii Panny w Międzyrzecu Podlaskim.

</doc>
<doc id="358303" url="https://pl.wikipedia.org/wiki?curid=358303" title="Halickie">
Halickie

Halickie – wieś w Polsce położona w województwie podlaskim, w powiecie białostockim, w gminie Zabłudów.
W latach 1975–1998 miejscowość administracyjnie należała do województwa białostockiego.
Miejscowość w strukturze cerkwi należy do parafii w Białymstoku, a wierni kościoła rzymskokatolickiego należą do parafii św. Jana Chrzciciela w Białymstoku.

</doc>
<doc id="358304" url="https://pl.wikipedia.org/wiki?curid=358304" title="Haliczany">
Haliczany

Haliczany – wieś w Polsce położona w województwie lubelskim, w powiecie chełmskim, w gminie Kamień.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 99 mieszkańców i była piętnastą co do wielkości miejscowością gminy Kamień.

</doc>
<doc id="358305" url="https://pl.wikipedia.org/wiki?curid=358305" title="Halinin">
Halinin

Halinin – wieś w Polsce położona w województwie mazowieckim, w powiecie ciechanowskim, w gminie Ojrzeń.
W latach 1975–1998 miejscowość administracyjnie należała do województwa ciechanowskiego.

</doc>
<doc id="358306" url="https://pl.wikipedia.org/wiki?curid=358306" title="Halinówka">
Halinówka

Halinówka – wieś w Polsce położona w województwie lubelskim, w powiecie lubelskim, w gminie Wojciechów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Wojciechów. Według Narodowego Spisu Powszechnego z roku 2011 wieś liczyła 98 mieszkańców.

</doc>
<doc id="358307" url="https://pl.wikipedia.org/wiki?curid=358307" title="Hałdrychowice">
Hałdrychowice

Hałdrychowice – wieś w Polsce położona w województwie dolnośląskim, w powiecie oleśnickim, w gminie Międzybórz.
Podział administracyjny.
W latach 1975–1998 miejscowość administracyjnie należała do województwa kaliskiego.
Demografia.
Według Narodowego Spisu Powszechnego (III 2011 r.) liczyły 51 mieszkańców. Są najmniejszą miejscowością gminy Międzybórz.

</doc>
<doc id="358308" url="https://pl.wikipedia.org/wiki?curid=358308" title="Hałe">
Hałe

Hałe (Hało) – wieś w Polsce, położona w województwie podlaskim, w powiecie sokólskim, w gminie Sokółka.
W latach 1975–1998 wieś administracyjnie należała do województwa białostockiego.
Według danych z 2011 roku miejscowość zamieszkiwało 105 osób.
Wierni kościoła rzymskokatolickiego należą do parafii Najświętszego Serca Pana Jezusa w Rozedrance Starej.

</doc>
<doc id="358309" url="https://pl.wikipedia.org/wiki?curid=358309" title="Hałuszowa">
Hałuszowa

Hałuszowa – wieś w Polsce położona w województwie małopolskim, w powiecie nowotarskim, będąca sołectwem w gminie Krościenko nad Dunajcem.
W latach 1975–1998 miejscowość administracyjnie należała do województwa nowosądeckiego.
Turystyka.
Miejscowość położona jest w atrakcyjnym dla turystów i wczasowiczów miejscu – bezpośrednio na północnych zboczach Pienin Czorsztyńskich i w dolinie potoku Krośnica spływającego spod Przełęczy Snozka do Dunajca oraz jego dopływu – Hałuszowskiego Potoku płynącego z przełęczy Osice. W miejscowości znajduje się czynne w miesiącach letnich (lipiec – sierpień) schronisko młodzieżowe. Górnymi rejonami pól uprawnych, polan i lasów wsi przebiega bardzo atrakcyjny widokowo niebieski szlak turystyczny z Czorsztyna do Szczawnicy przez przełęcz Osice, Macelak, przełęcz Trzy Kopce, przełęcz Szopkę, Trzy Korony, Zamkową Górę, Bajków Groń, Czerteż, Czertezik, Sokolicę.

</doc>
<doc id="358310" url="https://pl.wikipedia.org/wiki?curid=358310" title="Hamborowa">
Hamborowa

Hamborowa – przysiółek wsi Wólka Pytowska w Polsce, położony w województwie łódzkim, w powiecie radomszczańskim, w gminie Kodrąb.
W latach 1975–1998 przysiółek administracyjnie należał do województwa piotrkowskiego.

</doc>
<doc id="358311" url="https://pl.wikipedia.org/wiki?curid=358311" title="Hamrzysko">
Hamrzysko

Hamrzysko – wieś w Polsce położona w województwie wielkopolskim, w powiecie czarnkowsko-trzcianeckim, w gminie Wieleń, 20 km na południowy wschód od Wielenia.
W latach 1975–1998 miejscowość administracyjnie należała do województwa pilskiego.
Hamrzysko zewsząd otaczają lasy Puszczy Noteckiej, przepływa tu rzeka Miała. Zwarty charakter zabudowy jest nietypowy dla tutejszych osad puszczańskich. Historia wsi sięga połowy XV stulecia i jest ściśle związana z dziejami właścicieli dóbr wieleńskich. W dostępnych źródłach Hamrzysko pojawia się pod nazwą "Hamer" (1455) i określane jest jako osada śródleśna. W 1510 nazwę zapisywano jako "Hamrzisko". Niewątpliwie istniały tu pokłady rud darniowych, a ówczesna nazwa wsi wskazuje, że miejscowa ludność potrafiła budować piece do wytopu żelaza. Trudniła się też wykorzystaniem energii wodnej Miały. W XIX wieku znajdowało się tutaj 18 budynków zamieszkiwanych przez niewiele ponad 200 osób. Z tamtych czasów przetrwało kilka domów i obiektów gospodarczych. Wieś zachowała też dawny układ przestrzenny typowej ulicówki zaburzony częściowo przez dość intensywną zabudowę letniskową.
Warunki naturalne od wieków określały sposób życia i źródła utrzymania mieszkańców tej osady. Tutejsza ludność związana była z gospodarka leśną i rybactwem, a pola uprawne zajmowały stosunkowo niewielki areał.

</doc>
<doc id="358312" url="https://pl.wikipedia.org/wiki?curid=358312" title="Hamulka">
Hamulka

Hamulka – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Stanisława w Dąbrowie Białostockiej.

</doc>
<doc id="358313" url="https://pl.wikipedia.org/wiki?curid=358313" title="Handzlówka">
Handzlówka

Handzlówka – wieś w Polsce położona w województwie podkarpackim, w powiecie łańcuckim, w gminie Łańcut.
W latach 1954–1972 wieś należała i była siedzibą władz gromady Handzlówka. W latach 1975–1998 miejscowość administracyjnie należała do województwa rzeszowskiego
Miejscowość położona kilkanaście kilometrów na południe od Łańcuta. Zabudowa wsi jest rozlokowana przy lokalnej drodze z Albigowej, na pagórkach po obu stronach rzeki Sawa. Od zachodu graniczy z miejscowością Wola Rafałowska, od południa z Zabratówką i Tarnawką, od wschodu z Husowem, natomiast od północy z Albigową.
Historia.
Wieś lokowana na surowym korzeniu, na co wskazuje karczunkowy charakter osadnictwa, gdzie zwarte obszary leśne na tym terenie w średniowieczu ciągnęły się od Łańcuta aż po Handzlową, lokowaną w roku 1381 przez Ottona z Pilczy, jako niemiecka kolonia "Hanselshow", podobnie jak sąsiednie wsie z końcówkami na "-hau/how" oznaczające w języku niemieckim "porębę"; np. pobliska Markowa "(Markenhow)", Albigowa "(Helwygheshow)", Husowa "(Langenkow)" oraz Sonina "(Schonerwald)" (zob. Głuchoniemcy). W 1450 roku właścicielem był Jan z Pilczy syn Elżbiety Granowskiej trzeciej żony Władysława Jagiełły.
Instytucje oświatowe.
W październiku 1938 otwarto Szkołę Przysposobienia Spółdzielczo-Handlowego w Handzlówce.
We wsi funkcjonuje Szkoła Podstawowa im. Ks. Władysława Krakowskiego, funkcjonowało też Niepubliczne Gimnazjum im. Franciszka Magrysia.
W Handzlówce, małej podgórskiej wsi w powiecie łańcuckim, istniała jednooddziałowa szkoła podstawowa. Decyzją Rady Gminy w Łańcucie nie utworzono gimnazjum w Handzlówce. Dzieci zostały przypisane do Publicznego Gimnazjum w Albigowej. We wsi powstał bunt rodziców i działaczy wiejskich. Szczególną rolę koordynatora działań przyjęło na siebie Stowarzyszenie Promocji i Rozwoju Wsi Handzlówka. Protest mieszkańców wsi przeciwko decyzjom Rady Gminy wspierał proboszcz parafii rzymskokatolickiej w Handzlówce.
W styczniu 1999 roku zebrani w Szkole Podstawowej w Handzlówce rodzice podjęli inicjatywę utworzenia w Handzlówce gimnazjum. Wystosowali w tej sprawie pisma do władz gminnych i oświatowych. 25 lutego 1999 r. Rada Gminy w Łańcucie odmówiła Handzlówce utworzenia gimnazjum. 
22 maja 1999 roku rodzice utworzyli komitet protestacyjny i rozpoczęli okupację szkoły. W tej sytuacji zajęcia dydaktyczne zawieszono do odwołania. Ten stan trwał do 10 czerwca 1999 r., kiedy to na sesji Rady Gminy podjęto uchwałę o utworzeniu, na okres dwóch lat, Oddziału Gimnazjum w Albigowej z siedzibą w Handzlówce. W związku z tym komitet protestacyjny przerwał akcję okupacyjną i rozwiązał się, zajęcia dydaktyczne wznowiono 11 czerwca. Po dwóch latach funkcjonowania oddziału gimnazjum, w styczniu 2001 r. rada rodziców zwróciła się z prośba do wójta gminy o przedłużenie okresu działania szkoły w Handzlówce, uzyskała odpowiedź odmowną. W tej sytuacji rodzice upoważnili prezesa Stowarzyszenia Promocji i Rozwoju Wsi Handzlówka mgra Aleksandra Kuźniara do utworzenia w Handzlowce Niepublicznego Gimnazjum. Pozytywna opinia Podkarpackiego Kuratora Oświaty dotycząca możliwości rozpoczęcia pracy dydaktycznej wraz z innymi dokumentami została przedstawiona wójtowi 16 maja 2001 roku. Okazało się jednak, że w Handzlówce nie może powstać gimnazjum, bowiem Stowarzyszenie nie posiada odpowiedniego lokalu. Budynek tzw. “mniejszy”, w którym do tej pory uczyły się dzieci z Gimnazjum jest własnością Szkoły Podstawowej, a więc Gminy Łańcut. Wójt Gminy nie wyraził zgody na użytkowanie tego obiektu przez ewentualnie utworzone Niepubliczne Gimnazjum. Brak bazy lokalowej przekreślił zdecydowanie dążenie wsi zmierzające do utworzenia placówki oświatowej. Analizując tę sprawę warto zaznaczyć, że ów budynek został wzniesiony, a później wyremontowany w znacznej mierze dzięki ofiarności i ogromnemu nakładowi pracy handzlowskiej społeczności. O jego planowanym przeznaczeniu wieś dowiedziała się niebawem. Zgodnie z planami władz gminnych miało się w nim mieścić przedszkole, które zamierzano tutaj przenieść z malowniczo usytuowanej i bezpiecznej okolicy. Budynek przedszkola miał być podobno sprzedany z przeznaczeniem na budynek mieszkalny. Mieszkańcom wsi trudno było pojąć sens tego przedsięwzięcia. Zwołano zebranie wiejskie, na które zaproszono Wójta Gminy w celu przedyskutowania spornych problemów. Władzom przedstawiono uchwały zebrania dotyczące utworzenia w Handzlówce gimnazjum oraz pozostawienia przedszkola w lokalu, który dotychczas zajmowało. Uzasadnione argumenty, prośby i perswazje ze strony członków Stowarzyszenia Promocji i Rozwoju Wsi Handzlówka, Rady Sołeckiej i rodziców nie przyniosły oczekiwanych rezultatów. Władze gminy nie zgodziły się z postulatami mieszkańców wsi. Wkrótce wznowiono próby nawiązania dialogu z władzami gminnymi, ale nie wniosły one nic nowego do sprawy. Wójt Gminy uparcie odmawiał wynajęcia budynku dla nowej niepublicznej szkoły. Odmówił też wpisania szkoły do gminnego rejestru placówek oświatowych.
3 września odbyła się uroczysta inauguracja roku szkolnego w Niepublicznym Gimnazjum w Handzlowce. Szkoła była nielegalna. 25 września 2001 roku władze gminne ugięły się i Niepubliczne Gimnazjum w Handzlówce zostało wpisane do rejestru placówek oświatowych w Gminie Łańcut. Budynek szkole wynajęto w formie dzierżawy, niepubliczne gimnazjum zostało utworzone i znalazło swą siedzibę w budynku szkoły podstawowej. Szkoła uzyskała uprawnienia szkoły publicznej. Organem prowadzącym szkołę stało się Stowarzyszenie Promocji i Rozwoju Wsi Handzlówka.
W styczniu 2002 roku handzlowianie postanowili, że patronem Niepublicznego Gimnazjum powinien zostać Franciszek Magryś (ur. 1846, zm. 1934), miejscowy działacz i społecznik. W październiku 2002 roku odbyła się uroczystość nadania Niepublicznemu Gimnazjum w Handzlówce imienia Franciszka Magrysia.
Stowarzyszenia.
Ochotnicza Straż Pożarna Handzlówka.
Ochotnicza Straż Pożarna to jedna z najprężniej działających organizacji w Handzlówce. Za rok powstania jednostki przyjmuje się 1910 jednak pomysł zaistniał już w 1909. Wtedy to na wniosek Jana Lenara zapada decyzja utworzenia Sekcji Ochotniczej Straży Pożarnej przy Kółku Rolniczym. Ten właśnie inicjator myśli utworzenia OSP w Handzlówce staje na czele pierwszego oddziału strażaków. Pierwszy oddział straży liczy 41 osób, a na jego czele stoją:
Dla urzeczywistnienia swych planów w roku 1910, w pięćsetną rocznicę bitwy pod Grunwaldem, jednostka OSP przystępuje do budowy pomnika „Grunwaldu”.
W 1927 roku z inicjatywy Ludwika Cieszyńskiego, który wystarał się od Franciszka Magrysia o kawałek ziemi, OSP zakłada „Park Młodzieżowy”, któremu nadano imię darczyńcy Franciszka Magrysia. Ten obiekt służy nam do dzisiaj. Organizowane są różnego rodzaju imprezy okolicznościowe, a to wszystko dzięki pracy i poświęceniu naszych ojców i dziadków.
W 1930 roku zostaje wystawiona drewniana remiza, która później po wybudowaniu nowej murowanej zostaje przekazana do dyspozycji Zespołu Orkiestry Dętej, która działa przy OSP od 1926 roku.
W 1938 roku naczelnik Teodor Szpunar organizuje pierwszą żeńską służbę pożarniczą, liczącą dziesięć dziewczyn z sekcyjną Emilią Szpunar. Te dziesięć kobiet w pełni dawało sobie radę ze sprzętem pożarniczym i czynnie brało udział podczas gaszenia pożarów. Z pewnością mogły zastąpić oddział męski. One właśnie największy swój wkład wniosły w jednostkę podczas II Wojny Światowej, kiedy to młodzież męska walczyła w obronie ojczyzny i musiała opuścić swoją miejscowość i szeregi OSP.
W 1959 r. wybudowano wieżę do suszenia węży strażackich, odbudowano też zburzony przez Niemców pomnik Grunwaldzki oraz OSP zdobywa I miejsce na zawodach powiatowych.
W 1965 roku OSP otrzymuje przydział samochodu strażackiego marki „Dodge:”. Kończy się, więc bezpowrotnie dojeżdżanie do pożarów końmi.
Następnym bardzo ważnym i kosztownym przedsięwzięciem była budowa nowego budynku tak zwanego Domu Strażaka. Przedsięwzięcie przeprowadzono wspólnie z Gromadzką Radą Narodową przy wydatnej pomocy finansowej mieszkańców Handzlówki, piętrowy budynek oddano do użytku w 1969 roku. W tym też czasie przydzielono jednostce nowy samochód marki „Żuk”.
W 1996 roku OSP otrzymuje nowy sztandar, w tym też właśnie roku otrzymuje samochód bojowy marki „Star 266” pod zabudowę pożarniczą. W pełni wyposażony samochód zostaje uroczyście przekazany jednostce 1998 roku, w tym też roku jednostka zostaje podłączona do selektywnego alarmowania drogą radiową w Komendzie Powiatowej PSP w Łańcucie.
W 1999 roku na wniosek Komendanta Wojewódzkiego PSP Województwa Podkarpackiego w Rzeszowie, Komendant Główny PSP w Warszawie włącza jednostkę OSP w Handzlówce do Krajowego Systemu Ratowniczo-Gaśniczego
W 2002 roku OSP organizuje w Handzlówce Gminne Zawody Sportowo-Pożarnicze.
W 2007 roku na mocy uchwały zarządu OSP zostaje powołana do życia Młodzieżowa Drużyna Pożarnicza, której opiekunem jest nauczyciel wychowania fizycznego mgr Maciej Kusiak.
W 2009 roku OSP organizuje po raz drugi zawody. Było to pierwsze zwycięstwo w zawodach od ponad 20 lat, również MDP po raz pierwszy wystartowało w zawodach i zajęło III miejsce.
Stowarzyszenie Promocji i Rozwoju wsi Handzlówka.
Stowarzyszenie Promocji i Rozwoju Wsi Handzlówka (SPRWH) funkcjonuje od 11 lipca 1997 z inicjatywy Komitetu Założycielskiego. 23 stycznia 1998 r. Sąd Wojewódzki w Rzeszowie, zarejestrował SPRWH w rejestrze stowarzyszeń. 6 lutego wybrano pierwsze władze SPRWH
Od 2001 roku Stowarzyszenie prowadzi Muzeum Regionalne w Handzlówce.
Koło Gospodyń Wiejskich.
Koło Gospodyń Wiejskich (KGW) zostało utworzone 2 lutego 1907 r. w ramach kółka rolniczego. KGW otrzymało książki od Komitetu Oświatowego im. Marii Wysłouchowej we Lwowie oraz prenumerowało czasopisma: „Przodownica”, „Niewiasta Polska” i „Zorza”. W 1913 r. staraniem kółka rolniczego i za poparciem Lwowskiego Towarzystwa Rolniczego urządzona w Handzlówce 9-tygodniowy kurs gotowania, pieczenia, szycia, prania i towarzyskiego zachowania się dla kobiet i dziewcząt. Skorzystało z niego 50 kobiet i dziewcząt. Kurs ten prowadziły zakonnice z wyższym wykształceniem. W 1928 r. KGW liczyło 30 członkiń, w 1929 r. – 49, w 1933 r. – 64, w 1935 r. – 78, w 1938 r. – 71. Staraniem KGW latem 1935 r. urządzono 4-tygodniowe przedszkole. Przedszkole dla dzieci organizowano także i w następnych latach.
W 1938 r. KGW urządziło 3 kursy: 6-tygodniowy kurs kroju i szycia, w którym wzięło udział 28 osób; 3-tygodniowy kurs trykotarski dla 15 uczestniczek oraz 2-miesięczny kurs letniskowy dla 87 kursistek. KGW wspólnie z Ochotniczą Strażą Pożarną planowało założenie w Handzlówce spółdzielni zdrowia.
Kółko Rolnicze.
Kółko rolnicze jest najstarszą organizacją społeczno-gospodarczą w Handzlówce. Założył je 18 II 1892 r. ks. Władysław Krakowski. Działalność swą rozpoczęło jednak dopiero w 1897 r. W kółku rolniczym działały sekcje: rolnicza, oświatowa, hodowlana i sadownicza. W ich ramach prowadzano pogadanki i dyskusje o uprawie roli, stosowania nawozów sztucznych, nowych odmianach zbóż i ziemniaków, hodowli i pszczelarstwie. Liczba członków kółka rolniczego w 1902 wynosiła 43, w 1903 wzrosła do 63. Składka od gospodarzy wynosiła 10 krajcarów, od młodzieży 5 krajcarów miesięcznie.
Kółko rolnicze sprowadzało siewniki rzędowe do siania zbóż, pługi żelazne, kultywatory i inne maszyny i narzędzia rolnicze; m.in. sprowadziło tryjer do oczyszczania zboża. Szerzona przez kółko rolnicze fachowa oświata polegała także na komunikowaniu się ludzi dorosłych w celu podzielenia się pewnymi zdobyczami wiedzy rolniczej. Oświata rolnicza była podstawą postępu wsi. Wielu rolników, stosując nawozy sztuczne i siejąc nowe odmiany zbóż, rozszerzało arsenał uprawy roślin okopowych: ziemniaków i buraków pastewnych, przechodziła stopniowo na gospodarkę intensywną, która przejawiła się zwłaszcza na rozwoju hodowli bydła, głównie krów. Nieużytki zmieniano na grunty orne, stosowano ulepszoną agrotechnikę i nawożenie mineralne.
Kółko rolnicze prenumerowało „Przewodnik Kółek Rolniczych”, do którego pisywali także artykuły gospodarze z Handzlówki – Magryś, Sobek i J. Lenar. W 1903 r. założono sklep kółka rolniczego, który po kilku latach spowodował upadek sklepów żydowskich. Początkowo prowadził go kierownik szkoły Franciszek Pieniążek, później subiekci: Franciszek Kisała i Antoni Musz. Obroty sklepu stale wzrastały.
O celowości zmian sposobów gospodarowania na roli trzeba było niejednokrotnie przekonywać chłopów, zwłaszcza starszych. Na zebraniach gromadzkich zachęcano ich do robienia podorywek, do stosowania głębokiej orki, likwidowano 6-skibowych zagonów, wprowadzenia nacjonalnego płodozmianu i zwalczenia chwastów. Szkolono ich także w zakresie właściwego przechowywania obornika, czyli nawozów naturalnych i gnojówki w specjalnych dołach i nawożenia nim gleb. Kółko rolnicze, stanowiące centralny ośrodek życia społeczno-gospodarczego we wsi, zapraszano na zebrania szkoleniowe powiatowych instruktorów kółek rolniczych, którzy wygłaszali referaty i pogadanki z zakresu różnych dziedzin wiedzy rolniczej. Dzięki działalności kółka rolniczego do wsi sprowadzono nawozy sztuczne: tomasynę, superfosfat, saletrę, saletrzak, kainit i wapno.
W celu zwiększenia zasobów paszowych kółko rolnicze propagowało także uprawę buraków pastewnych. O intensyfikacji produkcji rolnej przed I wojną światową świadczy uprawnienie sprawdzonych nowych odmian zbóż żyta Petkulskiego i pszenicy czerwonej, ostki, które odznaczały się wysokimi plonami.
Józef Pelc „kościelny” stał się w Handzlówce inicjatorem i propagatorem sadownictwa. W założonym przez siebie sadzie rozpowszechniał także uprawę malin, porzeczek i agrestu, produkował nawet wina przy zakupionym w tym celu w Wiedniu urządzeń. Przyczynił się on wielce do rozwoju sadownictwa w Handzlówce, które obok hodowli bydła wywarło znaczny wpływ na podniesienie się dobrobytu mieszkańców. Od 1922 r. prowadził ponadto spółdzielniczą szkółkę drzewek owocowych, powstałą z inicjatywy kółka rolniczego na miejscu starego cmentarza.
Kółko rolnicze, ściślej jego sklep, finansował budowę Domu Ludowego w latach 1903-1906. Na jego budowę gmina wydatkowała 1221 zł a sklep kółka rolniczego 2115 zł reńskich.
W 1910 r. po rezygnacji Magrysia przewodniczącym kółka rolniczego w Handzlówce został Jan Rajzer. W okresie międzywojennym funkcję tę pełnił Tomasz Kuźniar, a sekretarza Henryk Cwynar.
W 1928 r. sklep kółka rolniczego otrzymał nowy budynek, wzniesiony z własnych kapitałów za 19 000 zł. Roczny utarg sklepu wynosił około 120 000 zł. Zaś w 1935 r. z powodu kryzysu gospodarczego tylko 75 000 zł. Kapitał własny sklepu wynosił wówczas 20 000 zł. W pięcioleciu 1931-1936 sklep z wypracowanego zysku przeznaczyło 2000 zł. na cele społeczne. Od 1931 r. otrzymał filię w budynku na granicy z Albigową.
Po przemianach październikowych z 1956 r. nawiązywano do dawniejszych tradycji organizacyjnych rolnictwa, reaktywując w Handzlówce w 1957 r. kółko rolnicze.
Na pierwszym zebraniu organizacyjnym przystąpiło do kółka 170 osób, a w 1958 r. liczba członków wzrosła do 390. Prezesem zarządu kółka rolniczego został wówczas Józef Kisała, a członkami: Ludwik Magryś, Stanisław Sobek, Józef Rajzer i Julia Rajzer. Dzięki staraniom zarządu, a zwłaszcza J. Kisały i S. Sobka, zbudowano w Handzlówce tartak. Na podkreślenie zasługuje przychylone wobec inicjatywy Handzlowian dotyczącej założenia tartaku stanowisko prezesa WZKR, Leona Korgi, oraz prezesa CZKR Tadeusza Ilczuka.
Kółko rolnicze prowadzi także suszarnię owoców oraz posiadał garaże na maszyny rolniczej magazyny nawozowe. Istniejąca branża produkcyjno-materialna kółka rolniczego jest ważnym czynnikiem rozwoju wsi i rolnictwa.
Z kółkiem rolniczym związana była przez pewien czas działalność Koła Młodzieży Wiejskiej przy Małopolskim Towarzystwie Rolniczym zorganizowanego przez pochodzącego z Handzlówki studenta prawa Uniwersytetu Lwowskiego – Antoniego Kluza. Prowadziło ono działalność kulturalno-oświatową wśród młodzieży oraz w dziedzinie poziomu rolnictwa. Koło liczyło 45 osób. Pierwszym jego przewodniczącym został Władysław Cieszyński, później Feliks Wojnar i Józef Kisała. Koło Młodzieży urządzało odczyty na tematy rolnicze, konkursy uprawowe i hodowlane, dożynki oraz przedstawienia teatralne.

</doc>
<doc id="358314" url="https://pl.wikipedia.org/wiki?curid=358314" title="Hanki">
Hanki

Hanki – wieś w Polsce, położona w województwie zachodniopomorskim, w powiecie wałeckim, w gminie Mirosławiec.
W latach 1946–54 siedziba gminy Hanki. W latach 1954–1959 wieś należała i była siedzibą władz gromady Hanki, po jej zniesieniu w gromadzie Mirosławiec. W latach 1975–1998 miejscowość administracyjnie należała do województwa pilskiego.
Przed 1 stycznia 2023 roku częścią Hanek był Nieradz.

</doc>
<doc id="358315" url="https://pl.wikipedia.org/wiki?curid=358315" title="Hanów">
Hanów

Hanów – wieś w Polsce położona w województwie lubelskim, w powiecie parczewskim, w gminie Dębowa Kłoda.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Dębowa Kłoda.
Wierni Kościoła rzymskokatolickiego należą do parafii Narodzenia Najświętszej Maryi Panny w Kodeńcu.

</doc>
<doc id="358316" url="https://pl.wikipedia.org/wiki?curid=358316" title="Hanusek">
Hanusek

Hanusek (niem. "Hannussek") – wieś sołecka w Polsce położona w województwie śląskim, w powiecie tarnogórskim, w gminie Tworóg.
W latach 1975–1998 miejscowość należała administracyjnie do województwa katowickiego.
W okresie hitlerowskiego reżimu w latach 1936-1945 miejscowość nosiła nazwę "Stollenwasser".
1 stycznia 1973 włączony do miasta Strzybnica.
W latach 1975–1977 część miasta Tarnowskie Góry,
Według statutu gminy Tworóg miejscowość jest częścią sołectwa o nazwie Boruszowice i Hanusek. 

</doc>
<doc id="358317" url="https://pl.wikipedia.org/wiki?curid=358317" title="Hanuszów">
Hanuszów

Hanuszów () – wieś w Polsce położona w województwie opolskim, w powiecie nyskim, w gminie Nysa, ok. 6 km od samego miasta Nysa.
W latach 1975–1998 wieś administracyjnie należała do ówczesnego województwa opolskiego.

</doc>
<doc id="358318" url="https://pl.wikipedia.org/wiki?curid=358318" title="Hańczowa">
Hańczowa

Hańczowa(Ukr.łem. Ганчова) – wieś w Polsce, położona w województwie małopolskim, w powiecie gorlickim, w gminie Uście Gorlickie, nad rzeką Ropą.
Leży w południowo-zachodniej części Beskidu Niskiego i bezpośrednio graniczy z uzdrowiskiem Wysowa-Zdrój. We wsi znajduje się zabytkowa drewniana cerkiew prawosławna na małopolskim szlaku architektury drewnianej. Miejscowość jest siedzibą parafii prawosławnej w dekanacie Krynica diecezji przemysko-gorlickiej. Od 1964 funkcjonuje technikum rolnicze obecnie pod nazwą Zespół Szkół Centrum Kształcenia Rolniczego.
Historia i teraźniejszość.
Hańczowa powstała w 1480, założona na prawie wołoskim przez Gładyszów. W 1581 wieś należała do Adama Brzezińskiego, w 1680 do Jana Zborowskiego, a w 1799 do Jana Rudnickiego. W 1800 powstała w Hańczowej pierwsza szkoła podstawowa. Według spisu z 1921 wieś liczyła 724 mieszkańców w tym 685 grekokatolików 24 rzymskich katolików i 15 Żydów. Po 1931 wieś przeszła na prawosławie. Z kolei według spisu z 1936 mieszkało we wsi 1189 osób. Po deportacjach ludności łemkowskiej w latach 1945–1947 wiele osób powróciło po 1956. Obecnie Hańczowa to jedno z większych skupisk Łemków.
W 1964 powstało w Hańczowej Technikum Hodowlane z gospodarstwem hodowlanym, a w 1973 oddano do użytku stadion sportowy wybudowany w czynie społecznym. Ze składek wiernych wzniesiono w 1982 nowy kościół filialny pw. Dobrego Pasterza parafii rzymskokatolickiej w Wysowej. W 1985 odbyła się tu III Łemkowska Watra. W miejscowości działało Państwowe Gospodarstwo Rolne – "Zakład Rolny Nawojowa". W 1993 jednostką nadrzędną było "Gospodarstwo Rolne Zasobu Własności Rolnej Skarbu Państwa Nawojowa". W latach 1975–1998 miejscowość administracyjnie należała do województwa nowosądeckiego. W 2002 było 61 budynków mieszkalnych.
Ludność.
Hańczowa według danych na koniec 2011 liczyła 527 mieszkańców w tym 241 kobiet i 286 mężczyzn. Było 337 osób w wieku produkcyjnym, 107 w wieku przedprodukcyjnym i 83 w wieku poprodukcyjnym. W 1998 na ogólną liczbę 625 mieszkańców 35 posiadało wyższe wykształcenie, 67 osób miało średnie, zawodowe 62 i podstawowe 249 osób.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="358319" url="https://pl.wikipedia.org/wiki?curid=358319" title="Hańsk Drugi">
Hańsk Drugi

Hańsk Drugi – wieś w Polsce położona w województwie lubelskim, w powiecie włodawskim, w gminie Hańsk.
W latach 1975–1998 miejscowość administracyjnie należała do województwa chełmskiego.
Do roku 1967 miejscowość byłą częścią wsi Hańsk. Po podziale powstały mające status sołectwa wsie: Hańsk Pierwszy, Hańsk Drugi i Hańsk-Kolonia.

</doc>
<doc id="358320" url="https://pl.wikipedia.org/wiki?curid=358320" title="Hańsk-Kolonia">
Hańsk-Kolonia

Hańsk-Kolonia – kolonia w Polsce położona w województwie lubelskim, w powiecie włodawskim, w gminie Hańsk.
W latach 1975–1998 miejscowość administracyjnie należała do województwa chełmskiego.
Do roku 1967 miejscowość byłą częścią wsi Hańsk. Po podziale powstały mające status sołectwa wsie: Hańsk Pierwszy, Hańsk Drugi i Hańsk-Kolonia.

</doc>
<doc id="358322" url="https://pl.wikipedia.org/wiki?curid=358322" title="Harachwosty">
Harachwosty

Harachwosty – wieś w Polsce położona w województwie mazowieckim, w powiecie łosickim, w gminie Huszlew.
Wierni Kościoła rzymskokatolickiego należą do parafii Matki Bożej Anielskiej w Mostowie.
W latach 1975–1998 miejscowość administracyjnie należała do województwa bialskopodlaskiego. 
Harachwosty zamieszkuje około 100 osób. Mieszkańcy zajmują się głównie produkcją truskawek i w mniejszym stopniu pieczarek.

</doc>
<doc id="358323" url="https://pl.wikipedia.org/wiki?curid=358323" title="Harasimowicze">
Harasimowicze

Harasimowicze – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
Wierni kościoła rzymskokatolickiego należą do parafii Ofiarowania Najświętszej Maryi Panny w Różanymstoku.
Historia.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego Wielkiego Księstwa Litewskiego.
Według Pierwszego Powszechnego Spisu Ludności w 1921 r. wieś Harasimowicze liczyła 64 domy, które zamieszkiwało 328 osób (175 kobiet i 153 mężczyzn). Miejscowość posiadała wówczas charakter dwuwyznaniowy, bowiem 220 mieszkańców zadeklarowało rzymskokatolickie, zaś pozostałych 108 podało wyznanie prawosławne. Ponadto podział religijny mieszkańców Harasimowicz całkowicie pokrywał się z ich strukturą narodowo-etniczną, gdyż 220 mieszkańców zgłosiło polską przynależność narodową, a pozostałych 108 narodowość białoruską. W owym czasie, podobnie jak dziś, miejscowość znajdowała się w gminie Dąbrowa Białostocka.
W okresie międzywojennym posiadłość ziemską miał tu Jan Tymiński (139 mórg), Był tu jeden młyn.
W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwało 235 osób.
Inne.
Prawosławni mieszkańcy wsi przynależą do parafii Zmartwychwstania Pańskiego w Jacznie.

</doc>
<doc id="358324" url="https://pl.wikipedia.org/wiki?curid=358324" title="Harasiuki">
Harasiuki

Harasiuki – wieś w Polsce położona w województwie podkarpackim, w powiecie niżańskim, w gminie Harasiuki. Leży na pograniczu Równiny Biłgorajskiej i Płaskowyżu Tarnogrodzkiego, nad Tanwią. Jest siedzibą gminy Harasiuki.
"W latach 1810-1815 w" Księstwie Warszawskim, "w" departamencie lubelskim, w powiecie tarnogrodzkim"," w gminie Lipiny. W latach 1816-1837 w Królestwie Polskim, w województwie lubelskim. W latach 1837-1912 w guberni lubelskiej. W 1842 roku zlikwidowano powiat tarnogrodzki, który został okręgiem w powiecie zamojskim. W 1866 po reformie represyjnej za powstanie styczniowe zlikwidowano okręg tarnogrodzki, a Harasiuki znalazły się w nowo powstałym powiecie biłgorajskim w gminie Huta Krzeszowska.
Po odzyskaniu niepodległości w latach 1919-1954 w województwie lubelskim, w powiecie biłgorajskim, w gminie Huta Krzeszowska. Po reformie administracyjnej W latach 1954–1972 wieś należała i była siedzibą władz gromady Harasiuki. Po kolejnej reformie administracyjnej od 1 stycznia 1973 miejscowość została siedzibą gminy Harasiuki, w województwie lubelskim, w powiecie biłgorajskim. Od 1 czerwca 1975 do 31 grudnia 1998 miejscowość położona była w województwie tarnobrzeskimWojewództwo tarnobrzeskie, w gminie Harasiuki.
Na terenie miejscowości znajdują się dwa zabytki wpisane do rejestru zabytków:
Historia.
Najstarsze osadnictwo w rejonie Harasiuk jest słabo rozpoznane, nie prowadzono tu bowiem do tej pory, zakrojonych na szerszą skalę badań archeologicznych.
W X wieku, w rezultacie ekspansji ruskiej na zachód, obecna ziemia biłgorajska znalazła się na pograniczu polsko-ruskim. Nadgraniczne tereny miały znacznie strategiczne, toteż pokryte były siecią grodów obronnych i warowni strzegących bezpieczeństwa kraju. Ważną rolę spełniał w tym systemie Krzeszów, gdzie na skarpie nad Sanem wzniesiono, jeszcze o czasach piastowskich, ufortyfikowaną strażnicę. Krzeszów stanowił ośrodek dóbr królewskich Władysława Jagiełły, utworzono tu również starostwo, niegrodowe. W 1515 roku królewszczyzna obejmowała m.in. Biszczę, a więc wieś wysuniętą dalej niż dzisiejsze Harasiuki. A zatem i ten fragment puszczy nad Tanwią wchodził w skład dóbr należących do króla.
Zygmunt I Stary w 1520 roku wydzierżawił dobra krzeszowskie wraz z zamkiem Spytkowi z Tamowa, następnie królewszczyzna władali Stanisław Tarnowski i Marcin Ossoliński. Stefan Batory nadał te dobra Janowi Zamoyskiemu, zaś Zygmunt III Waza "dożywotnio na dziedziczną własność, w uznaniu zasług dla ojczyzny " ofiarował temuż Janowi Zamoyskiemu starostwo krzeszowskie.
W 1588 roku tereny te weszły w skład nowo utworzonej Ordynacji Zamoyskiej. Krzeszów został siedzibą klucza dóbr. Nie omijały tego zakątka kraju najazdy Tatarów (m.in. w 1612 r.), złupiły go wojska Jerzego II Rakoczego z Siedmiogrodu, oddziały szwedzkie (w 1703 r.), Niszczony i palony był sam Krzeszów, jak też wsie ordynackie. W 1783 roku do klucza krzeszowskiego należały Krzeszów Dolny, Krzeszów Górny, Ruda Dymarska, Sieraków, Suszki, Żuk. Harasiuki jeszcze wówczas nie istniały, nic zatem dziwnego, że nie ma ich w spisie wsi ordynackich.
Prawdopodobnie pod koniec XVIII wieku właściciele ordynacji osadzili w puszczy nad Tanwią rodzinę Harasiuków. Dała ona początek wsi, zaś nazwisko to występuje tu do dzisiaj. O początkach dziejów osady niewiele można powiedzieć. Brak na ten temat wzmianek w dokumentach, przekazów, informacji. Harasiuki nie występują w rejestrze dóbr klucza krzeszowskiego z 1799 roku. Wymienione są natomiast: Krzeszów, Bystre, Gózd, Hucisko, Huta Krzeszowska, Kamionka, Sieraków, Suszki i Żuk. Można zatem wnioskować, że Harasiuki powstały później, dopiero w początkach XIX wieku lub też nie były jeszcze, u schyłku XVIII wieku w pełni ukształtowaną wsią, a jedynie jej zalążkiem.
Mieszkańcy tej małej osady leśnej pracowali głównie przy wyrębie i zwózce drzewa. Nad prawidłowością wycinki czuwał tzw. szlakowy, pracownik administracji leśnej ordynacji. Zbudowano dla niego w XIX wieku obiekt, zwany szlakówką w którym mieszkał i urzędował. W miarę rozwoju osady, karczowania lasu, przybywało gruntów rolnych. We wschodniej części wsi – Brzozowcu Zamoyscy założyli folwark. Według miejscowej tradycji stał tam dworek otoczony parkiem i znajdowały się zabudowania gospodarcze. Dziś nie ma po nich śladu.
W XIX wieku żegluga na Tanwi i Sanie straciła dawne znaczenie i w końcu zamarła. Harasiuki powróciły do roli małej, na poły rolniczej, na poły leśnej osady. Tanew dostarczała obfitości ryb, wieś była znanym w regionie ośrodkiem bartnictwa, w lasach działały hamernie produkujące żelazo, wytwarzano też potaż, smołę, węgiel drzewny, dziegieć. Rzemiosła te kwitły do końca XIX wieku. Wybuch powstania listopadowego nie wywołał tu żywszego oddźwięku. Patriotyczne uniesienie wzbudziło natomiast powstanie styczniowe w 1863 roku. Głównie za sprawą jednego z jego epizodów, będącego jednak ważnym wydarzeniem w dziejach wiosek nad Tanwią.
Po odzyskaniu niepodległości sytuacja ekonomiczna wsi niewiele się zmieniła. Kiepskie, nieurodzajne ziemie nie mogły wyżywić wszystkich mieszkańców, wyjeżdżali więc na emigrację zarobkową. Dla wielu źródłem utrzymania było rzemiosło. I tak w Harasiukach, Łazorach, Sierakowie, Maziarni, Hucie Krzeszowskiej, Banachach działały liczne, chałupnicze warsztaty włosiankarskie, tkackie, garncarskie. Okolica znana była z produkcji łubianek i koszy.
Garncarze w Raczkach, Banachach, Łazorach, Sierakowie czynni byli, podobnie jak tkacze siatki włosianej w Rogóźni, do II wojny światowej. sprzedawali swe wyroby na targach w Biłgoraju, Krzeszowie.
We wrześniu 1939 roku w rejonie Harasiuk walczyła Grupa Operacyjna „Śląsk” Armii „Kraków” Wojska Polskiego dowodzona przez gen. bryg. Jana Jagmina-Sadowskiego. 15 września żołnierze z 11 pułku piechoty natknęli się na leśnej polanie pod Banachami na kompanię niemieckich cyklistów. Natarcie na ich pozycje przyniosło pełny sukces. Zlikwidowano około 80 Niemców, zginął także ich dowódca. Zdobyto samochód, 10 motocykli, 100 rowerów, broń, amunicję i żywność. 12 czerwca 1944 Niemcy zamordowali we wsi wielu mężczyzn. 20 ofiar mordu udało się ustalić.
W połowie lipca 1944 roku do Harasiuk wkroczyły oddziały radzieckie. Nie był to jednak koniec dramatu mieszkańców. 40 rodzin pochodzenia ukraińskiego przymusowo repatriowano do Związku Radzieckiego.
Lata PRL przyniosły Harasiukom sporo korzystnych zmian. We wsi założono Gminną Spółdzielnię, zbudowano szkołę, powstał Zakład Ceramiki Budowlanej, ośrodek zdrowia. Harasiuki zostały siedzibą Gromadzkiej Rady Narodowej. Pojawiły się nowe domy, zbudowano szosę łączącą z Biłgorajem, a następnie szereg dróg lokalnych.
W 1973 roku Harasiuki zostały stolicą gminy.
Linki zewnętrzne.
Historia Harasiuk

</doc>
<doc id="358325" url="https://pl.wikipedia.org/wiki?curid=358325" title="Harbułtowice">
Harbułtowice

Harbułtowice (niem. "Harbultowitz") – wieś w Polsce położona w województwie śląskim, w powiecie lublinieckim, w gminie Kochanowice.
W latach 1975–1998 miejscowość administracyjnie należała do województwa częstochowskiego.

</doc>
<doc id="358326" url="https://pl.wikipedia.org/wiki?curid=358326" title="Harkabuz">
Harkabuz

Harkabuz – wieś w Polsce położona w województwie małopolskim, w powiecie nowotarskim, w gminie Raba Wyżna. W latach 1975–1998 miejscowość administracyjnie należała do województwa nowosądeckiego.
Harkabuz znajduje się w Beskidzie Orawsko-Podhalańskim będącym jednym z pasm Beskidu Żywieckiego. Zabudowania i pola miejscowości zajmują dolinę potoku Orawka i jego dopływu – potoku Jędraszcz oraz zbocza wznoszących się nad nim grzbietów; z jednej strony jest to Wielki Dział i Bukowiński Wierch, z drugiej strony Leszczak i przełęcz Nad Harkabuzem.
Nazwa.
Nazwa Harkabuz pochodzi od XV-wiecznej strzelby, odpalanej przy pomocy lontu.
Historia.
Pierwsi osadnicy przybyli tu na początku XVII w. i byli zbiegami z majątków Mikołaja Zebrzydowskiego.
Harkabuz ma również swoją historię na podstawie pracy inżyniera Andrzeja Kulawiaka. Harkabuski obszar zajmował 746 ha, w tym pola uprawne, łąki, lasy i pastwiska. Nazwa wsi pochodzi od imienia pierwszego sołtysa. W roku 1597 wydał pismo orawski ziemianin Juraj Thurzo, w którym wykazał potrzeby dla sołtysa Bartłomieja Harkabuza. Na podstawie tego pisma Bartłomiej Harkabuz miał prawo pobierać daniny i podatki od osadników wsi, a mianowicie wszyscy, którzy posiadali barany, owce i kozy na pastwiskach orawskiego grodu, mają każdy rok płacić za sto sztuk pięć owiec lub baranów. Po roku 1600 mieli już płacić tak jak inni pasterze według rubam. J. Thurzo postanowił B. Harkabuza i jego potomków uznać dziedzicami sołtysów i pozwolił im na wybudowanie młyna o jednym kole i tartaku do rznięcia desek. Pierwsza wzmianka o Harkabuzie datuje się już w szesnastym wieku. W tym okresie Harkabuz jest już ujęty w dokumentach pod nazwą Feskeo.
Na początku roku 1604 wieś miała pięć domów, a należała do orawskiego grodu. Do rodziny Harkabuzów, których uważano za założycieli wsi należeli: Raps, Siepak, Kowalczyk, Kostolik, Błudau. Początkowo żyło im się ciężko, cierpieli biedę i głód. W roku 1609 powstaje nazwa Orawicza pod Harkabuzem. W czasie wizyty E. Laryio ma nazwę Harkabuz i należy do plebanii w Jabłonce. W roku 1613 Juraj Thurzo zwiększył daniny dla wszystkich pastwisk i osad. Ich mieszkańcy mieli dawać do zamku jedno cielę, 12 kur, 6 gęsi, 60 jajek, 6 indyków i 12 wiązek lnu. W roku 1619 we wsi prócz sołtysa na którym było sześć rolników i młyn. Wieś powoli rozwijała się tak np. w latach 1624–1626 było na sołtystwie o 6 rolach uprawnej gleby, na 140 worków ziarna, łąk na 40 worków, żyło już tu 12 rodzin, czyli około 60 osób. Jest to interesujące, że np. w roku 1659 wieś w różnych dokumentach była ujęta aż pod trzema nazwami – Orawicza pod Harkabuzem, Orawka i Harkabuz. W tym czasie wzrosła liczba urodzin tak np. blisko 20 lat liczy już 300 osób, z tego 282 katolików. Należy zaznaczyć, że Harkabuz należy do parafii w Jabłonce, a został przyłączony w roku 1687 do parafii w Podwilku. W roku 1728 mieszkańcy Harkabuza zajmowali się głównie rolnictwem i hodowlą bydła, które jednak nie starczyły na życie, dlatego starali się dorobić. Toteż kupowali w Polsce len, przędli z niego nici i te sprzedawali, co im przyniosło 42 floreny.
Wieś była podporządkowana dziedzicznym sołtysom rodziny Harkabuzów. Była zasiedlona i zamieszkiwana przez ludność polską. Według spisu z 1910 Polacy stanowili 97,5% ogółu mieszkańców (317 osób).
Od czasu swego powstania, aż do roku 1918 wieś była częścią Królestwa Węgier. Po I wojnie światowej, 5 listopada 1918 r., wieś została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w Chyżnem wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziała przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. wieś powróciła w granice państwa polskiego.
Od 21 listopada 1939 r. do początku 1945 była okupowana przez Słowację.
Harkabuz obecnie.
Harkabuz liczy teraz 528 mieszkańców. Należy do parafii Podsarnie-Harkabuz, której proboszczem od 1 lipca 2006 r. jest ks. Leszek Uroda.
W 2006 roku wieś odwiedził prezydent Lech Wałęsa i premier Kazimierz Marcinkiewicz, którzy dokonali otwarcia Drogi Solidarności łączącej Harkabuz z Rabą Wyżną.
22 czerwca 2007 roku Harkabuz odwiedzili kard. Stanisław Dziwisz i wicepremier Andrzej Lepper. Zatrzymali się oni przy tablicy upamiętniającej szlak papieski (którym często spacerowali Karol Wojtyła, późniejszy papież Jan Paweł II i kard. Dziwisz) oraz szlak kurierski z czasów II wojny światowej.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="358327" url="https://pl.wikipedia.org/wiki?curid=358327" title="Harkawicze">
Harkawicze

Harkawicze (białorus. Гаркавічы) – wieś w Polsce położona w województwie podlaskim, w powiecie sokólskim, w gminie Szudziałowo.
Historia.
W 1921 roku wieś liczyła 36 domów i 246 mieszkańców, wszyscy byli wyznania prawosławnego.
W dwudziestoleciu międzywojennym we wsi aktywna była komórka Komunistycznej Partii Zachodniej Białorusi, której zalążki powstały w czasie wojny polsko-bolszewickiej.
Po zakończeniu II wojny światowej część białoruskich mieszkańców miejscowości wyjechała na stałe do Związku Radzieckiego, a na ich miejsce przyjechali polscy repatrianci zza linii Curzona. Jednak w związku z niechętnym przyjęciem repatriantów przez mieszkańców wsi, planowano przesiedlić wszystkich jej rdzennych mieszkańców do ZSRR, czego jednak nie wykonano.
W latach 1975–1998 miejscowość administracyjnie należała do województwa białostockiego.
23 lipca 1972 roku otwarto izbę pamięci poświęconą Sergiuszowi Prytyckiemu.
Inne.
Wieś w 2011 roku zamieszkiwało 41 osób.
Prawosławni mieszkańcy wsi należą do parafii pw. św Jerzego w Jurowlanach.

</doc>
<doc id="358328" url="https://pl.wikipedia.org/wiki?curid=358328" title="Harmęże">
Harmęże

Harmęże – wieś w Polsce położona w województwie małopolskim, w powiecie oświęcimskim, w gminie Oświęcim.
Historia.
Harmęże należą do najstarszych wsi księstwa oświęcimskiego. Pierwsze udokumentowane wzmianki o Harmężach pochodzą z 1368, a znajdują się w „Statucie solnym” króla Kazimierza Wielkiego. W dokumencie sprzedaży księstwa oświęcimskiego Koronie Polskiej wystawionym przez Jana IV oświęcimskiego 21 lutego 1457 miejscowość wymieniona została jako "Charmaszy".
W 1564 roku wraz z całym księstwem oświęcimskim i zatorskim tereny te znajdowały się w granicach Korony Królestwa Polskiego w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. W 1784 roku właścicielem miejscowości był wojewoda krakowski oraz starosta oświęcimski Piotr Małachowski.
Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii. W XVI w. na Wiśle w Harmężach przebiegał most, na którym pobierano cło drogowe i rzeczne. Był to most graniczny pomiędzy Królestwem Polskim a Śląskiem należącym do Czech. W historii Rzeczypospolitej Obojga Narodów most w Harmężach zapisał się jako przeprawa, po której uciekł do Francji król Henryk Walezy. Również w okresie zaborów na Wiśle w Harmężach przebiegała granica między Prusami a Austrią. Na koniec wieku XIX Harmęże liczyły ok. 360 mieszkańców.
II wojna światowa.
Po utworzeniu obozu KL Auschwitz okupanci niemieccy w dniach 7–12 kwietnia 1941 przeprowadzili akcję wysiedleńczą okolicznych wsi, która objęła również Harmęże. Akcja trwała przez cały tydzień poprzedzający Święta Wielkanocne i zakończyła się w Wielką Sobotę. W Harmężach wyburzono większość domów, pozostawiając tylko kilka z nich. We wsi założono farmę drobiu, królików i hodowlę ryb, które to prace wykonywali więźniowie. Do stawu rybnego wrzucano popiół ze spalonych zwłok więźniów KL Auschwitz-Birkenau, który dowożony był na miejsce samochodami ciężarowymi. 8 grudnia 1941 SS-mani utworzyli jeden z pierwszych podobozów KL Auschwitz – podobóz Harmense. Umieszczono tu na stałe 50 więźniów. 17 lipca 1942 podobóz wizytował Heinrich Himmler.
Okres powojenny.
O wyglądzie Harmęż z okresu II wojny światowej pisze Tadeusz Borowski w opowiadaniu „Dzień na Harmenzach” oraz Seweryna Szmaglewska w swojej książce „Dymy nad Birkenau” Po wojnie mieszkańcy wrócili z wysiedlenia i w większości zamieszkali w zaadaptowanych na domy mieszkalne kurnikach obozowej fermy. Stopniowo powstawały nowe budynki. Dzisiaj wieś liczy około 160 domów. Również bezpośrednio po wojnie wysiłkiem mieszkańców odbudowano zniszczony poprzez działania wojenne dawny dwór, w którym umieszczono działającą do dzisiaj szkołę podstawową. Szkoła od 2000 nosi imię świętego Maksymiliana Marii Kolbego.
W latach 1975–1998 miejscowość administracyjnie należała do województwa bielskiego.
Harmęże należą do franciszkańskiej parafii Matki Bożej Niepokalanej. Znajduje się tutaj, powstałe w latach dziewięćdziesiątych XX wieku, franciszkańskie Centrum św. Maksymiliana Kolbego, w którym prezentowana jest stała wystawa prac Mariana Kołodzieja pt. „Klisze pamięci – labirynty”, odwołująca się do jego osobistych przeżyć z KL Auschwitz-Birkenau. Artysta trafił do obozu w Auschwitz 14 czerwca 1940 roku, w wieku 19 lat i otrzymał numer obozowy 432. Prezentowane prace powstały po wylewie, którego doznał artysta – zostały naszkicowane ołówkiem przywiązanym do jego ręki. Grób, zawierający urnę z prochami zmarłego w 2009 w Gdańsku artysty, znajduje się w krypcie w podziemiach kościoła w Harmężach.
Transport i komunikacja.
Przez Harmęże przebiega Międzynarodowy Szlak Rowerowy Greenways Kraków – Morawy – Wiedeń oraz Wiślana Trasa Rowerowa i Szlak Ewakuacji Więźniów Oświęcimskich.
Sport.
W Harmężach działa Ludowy Klub Sportowy (piłka nożna).

</doc>
<doc id="358329" url="https://pl.wikipedia.org/wiki?curid=358329" title="Harmoniny">
Harmoniny

Harmoniny – wieś w Polsce położona w województwie świętokrzyskim, w powiecie buskim, w gminie Nowy Korczyn.
W latach 1975–1998 miejscowość administracyjnie należała do województwa kieleckiego.

</doc>
<doc id="358330" url="https://pl.wikipedia.org/wiki?curid=358330" title="Harsz">
Harsz

Harsz (niem. "Haarszen", 1936–1945 "Haarschen", "Harszyn", "Harz" (1946)) – wieś mazurska w Polsce położona w województwie warmińsko-mazurskim, w powiecie węgorzewskim, w gminie Pozezdrze. W latach 1975–1998 miejscowość administracyjnie należała do województwa suwalskiego.
Leży nad jeziorem Harsz.
Wieś założona w 1550 roku, przez zasadźcę Macieja Guta, pochodzącego ze wsi Świdry w dawnym starostwie piskim.
Przysiółki.
Miejscowość ma przysiółki: Kalskie Łąki, Kirsajty, Nowy Harsz, Róg, Skłodowo i Zdorkowo, część wsi Bucholc (dawny PGR) oraz kolonię (Kolonia Harsz).

</doc>
<doc id="358331" url="https://pl.wikipedia.org/wiki?curid=358331" title="Harta (Polska)">
Harta (Polska)

Harta – wieś w Polsce, położona w województwie podkarpackim, w powiecie rzeszowskim, w gminie Dynów.
Leży przy drodze powiatowej nr 1426R (501) z Dynowa do Błażowej. Na wschodzie graniczy z Bachórzem i Szklarami, na północy z Dylągówką, na zachodzie z Ulanicą, Futomą i Piątkową, a na południu z Dynowem (Trakt Węgierski).
Harta obecnie liczy 2179 mieszkańców oraz zajmuje obszar 2568 ha, którego krajobraz tworzą pasma wzgórz, podzielone przez liczne wąwozy i potoki w zagłębieniach.
Położenie.
Miejscowość ta leży w dolinie potoku Harta, dopływu Uleńki na wysokości 245–270 m n.p.m. Najwyższym wzniesieniem jest tzw. Czabajka (415,9 m), znajdująca się w północnej części wioski.
Etymologia.
Harta jest nazwą fizjograficzną lub kulturową pochodną od niemieckiego słowa "hart", co oznacza ziemię twardą, trudną do uprawy, wymagającą dużego nakładu siły i pracy.
Historia.
Wieś posiada bardzo bogatą historię. Znaleziska archeologiczne dowodzą, że osadnictwo ludzkie na tym terenie istniało już w czasach prehistorycznych. Najstarsza jednak wiadomość pisana pochodzi z 1429 roku, została odnotowana przez sołtysa Więcko, z której wynika, że wieś posiadała prawo niemieckie. Harta w XV wieku była jedną z nielicznych, na ziemi sanockiej, a w dobrach dynowskich jedyną, wsią, w której przeważali mieszkańcy noszący nazwiska niemieckie. Zresztą do dziś mieszkańcy wioski twierdzą, że Harta została założona przez jeńców krzyżackich spod Grunwaldu.
W spisie 4 kwietnia 1448 roku Małgorzata z Kmitów Mościcowa z Dynowa odnotowana jest jako właścicielka Harty, Hadli i Jawornika Polskiego oraz wsi Hyżne, Szklary i Dylągówka.
Miejscowość wchodząca do włości Kmitów dynowskich dzieliła się pierwotnie na Hartę Antiqua (Starą) i Hartę Nową. Osobną wioską w pewnym okresie był Lipnik, dziś południowa część wsi. Miejscowość w swej historii dzieliła losy klucza dóbr dynowskich. W XV stuleciu była często przez właścicieli Dynowa zastawiana za długi lub dzierżawiona. Osada była dobrze zagospodarowana. We wsi był młyn, karczma i browar. U schyłku XV wieku z rąk Kmitów, określanych mianem Dedeńskich, przeszła na krótko na własność Rzeszowskich. Ci z kolei w 1496 roku sprzedali miejscowość Janowi Amorowi Tarnowskiemu, kasztelanowi krakowskiemu, wraz z Dynowem i innymi wioskami. Z rąk Tarnowskich wieś przeszła na własność Wapowskich, również i później dzieląc losy włości dynowskich. Harta wielokrotnie ulegała zniszczeniom wojennym. W 1624 roku zniszczyli ją Tatarzy, Szwedzi w 1655 roku, a w 1657 roku uległa Siedmiogrodzianom. Również w latach 1704–1708 kilkakrotnie była grabiona w wyniku przemarszu wojsk obcych i własnych. U schyłku XVIII wieku miejscowość stała się własnością rodziny Skrzyńskich i także w XIX wieku stanowiła ich własność (właścicielem był m.in. urodzony w Harcie Zdzisław Skrzyński, ziemianin i poseł do Sejmu Krajowego Galicji).
Harta słynęła zawsze z tego, że jej mieszkańcy starali się być zorganizowanym społeczeństwem, a ich pracowitość i poczucie wspólnoty lokalnej znane było w całej okolicy. W ciężkiej pracy na roli jej mieszkańcy byli i są „zahartowani” od wielu pokoleń. W okresie przedwojennym rolnicy z Harty przodowali w zakresie wprowadzania różnych „nowinek agrotechnicznych”, organizowaniu opłacalnego zbytu produktów rolnych – m.in. wybudowano mleczarnię ze składek mieszkańców, która funkcjonowała jeszcze przez cały okres PRL. Dopiero wprowadzenie zasad rynkowo-liberalnego gospodarowania w Polsce doprowadził do jej upadku. Harcanie zrzeszali się w kółku rolniczym, byli członkami Spółdzielni Oszczędnościowo-Pożyczkowej dla rolników tzw. Kasy Stefczyka.
Na początku lat trzydziestych XX wieku rodzina Skrzyńskich wybudowała młyn, który służy do dzisiaj mieszkańcom okolicznych miejscowości. Był on początkowo młynem wodnym, do którego woda doprowadzana była dzięki zastosowaniu akweduktu.
Harcanie zawsze byli społeczeństwem zaangażowanym. 19 sierpnia 1937 roku chłopi z Harty, Bachórza, Ulanicy i Przedmieścia Dynowskiego zabarykadowali drogę Przemyśl-Krosno na skrzyżowaniu dróg obok młyna w Harcie. Mieli oni zamiar zamanifestować potrzebę zmiany kierunku dotychczasowej polityki wewnętrznej w państwie i poprawy sytuacji gospodarczej na polskiej wsi. W trakcie tego zgromadzenia policja, strzelając do chłopów, spowodowała śmierć między innymi Andrzeja Galeja i Józefa Potocznego z Harty. Dla upamiętnienia tego wydarzenia w 1957 roku postawiono pomnik na skrzyżowaniu dróg Przemyśl-Krosno obok młyna w Harcie, a w 1987 roku stanął obelisk z tablicą pamiątkową przy szkole w Harcie.
21 maja 1943 policja niemiecka spacyfikowała wieś. Zamordowano 4 osoby, a około 50 mieszkańców wywieziono do obozu w Szebienicach k. Jasła, a następnie do Auschwitz, skąd wiele osób już nie powróciło.
W roku 1957 w Harcie przeprowadzono elektryfikację. W tej wsi jako pierwszej w gminie Dynów doprowadzono gaz do gospodarstw (1995 r.); podobnie było też z telefonizacją (2001 r.).
Od roku 1975 miejscowość administracyjnie należała do województwa przemyskiego, a od 1998 do podkarpackiego.
Na terenie miejscowości aktualnie jest zarejestrowanych 68 podmiotów gospodarczych oraz 396 gospodarstw rolnych powyżej 1 ha.
W Harcie znajdują się dwa kościoły, dwa cmentarze, dwie szkoły podstawowe, gimnazjum, dwa domy ludowe, dom strażaka, spółdzielnia kółek rolniczych, wiejski ośrodek zdrowia, dwie filie biblioteki gminnej, poczta i młyn.
Edukacja.
Zespół Szkół nr 2.
W oparciu o dostępne źródła trudno jest ustalić, kiedy w Harcie powstała pierwsza szkoła. Należy przypuszczać, że na terenie Dynowszczyzny szkoły parafialne istniały już w XV wieku. Z wizytacji biskupich z lat 1646–1755 wynika, że w tych latach istniała szkoła parafialna w Harcie. Na jej bazie utworzono później we wsi szkołę ludową. Wydarzenie to miało miejsce 27 kwietnia 1875 roku, kiedy to na podstawie orzeczenia Rady Szkolnej Krajowej powołano do istnienia Szkołę Ludową w Harcie Dolnej. Była to jednoklasowa szkoła umieszczona w drewnianym budynku, zlokalizowana w dość kłopotliwym dla dzieci miejscu.
Adam Krynicki, ówczesny nauczyciel, podjął się budowy nowej szkoły w innym miejscu, przy znacznym wsparciu dziedzica, Ignacego Skrzyńskiego. Adam Krynicki pracował w szkole 42 lata, po nim Stanisław Bienia, Maria Konieczków, a następnie Wojciech Gładysz jako kierownik szkoły. W latach 1918–1920 w szkole pracowało 4 nauczycieli a nauka odbywała się w 2 salach. Mimo obowiązku szkolnego, po wojnie dzieci nie były regularnie posyłane do szkoły. Dochodziło nawet do tego, że zatrzymywane były przez rodziców do pomocy w gospodarstwie przez 5 miesięcy a pozostałą część roku uczyły się w szkole.
Pierwsze lata państwowości polskiej wpłynęły dość niekorzystnie na rozwój szkolnictwa w Harcie. Przeprowadzano częste zmiany grona pedagogicznego, występowały trudności natury materialnej, a w 1921 roku nastąpił wybuch epidemii czerwonki. Zarząd szkoły w Harcie Dolnej, zmuszony niejako fatalnym stanem budynku, zaapelował do Powiatowej Rady Szkolnej i do Kuratorium we Lwowie o przyznanie pieniędzy na remont szkoły. Z początkiem 1924 roku utworzono dzięki inicjatywie W. Gładysza, Komitet Odbudowy Szkoły, który zwrócił się do „krajan w Ameryce” o wsparcie tej akcji.
Na początku 1933 roku na emeryturę przeszedł wieloletni kierownik szkoły Wojciech Gładysz. Zastępstwo po nim przejęła Stefania Borkowska, a od 15 sierpnia 1933 roku urząd ten objął Jan Kwolek. W roku szkolnym 1934/1935 zobowiązanych do pobierania nauki w szkole w Harcie Dolnej było 229 dzieci, trwały zabiegi o 3 salę lekcyjną. W roku szkolnym 1937/1938 ukonstytuował się Komitet Budowy Szkoły, który jednak napotkał ogromne trudności w swym działaniu wśród biednej ludności wiejskiej. Dotychczasowa 3 klasowa szkoła w Harcie Dolnej przemianowana została z dniem 15 listopada 1937 roku na powszechną publiczną szkołę stopnia II. Pierwszego kwietnia 1940 r. zwolniona została po 15 latach pracy Stefania z Borkowskich Kwolkowa, a kierownik szkoły Jan Kwolek został po 8 latach pracy w Harcie przeniesiony na to samo stanowisko do Bachórza. Na jego miejsce od 1 sierpnia 1951 roku rozpoczął pracę Mieczysław Błachut. Szkoła mieściła się w dwóch budynkach – starej szkole macierzystej, w której były 2 sale lekcyjne i kancelaria, oraz w budynku wynajętym, w którym były 2 sale lekcyjne. Uczyło wtedy w szkole 5 nauczycieli: Mieczysław Błachut, Joanna Błachut, Stefania Kwolek, Janina Łomnicka, Maria Politowicz.
W roku szkolnym 1952/1953 rozpoczęto starania o budowę nowej szkoły. Prócz gromadzenia pieniędzy zaczęto rozglądać się za miejscem dla założenia cegielni, by wypalać cegłę na nową szkołę. Budowano ją etapami.
Rok szkolny 1963/1964 został rozpoczęty niezwykle uroczyście w związku z otwarciem nowej szkoły w Harcie Dolnej. Szkoła ta była pierwszym Pomnikiem 1000-lecia Państwa Polskiego w dawnym powiecie brzozowskim. Otrzymała ona nazwę: "Szkoła Podstawowa Nr 1 im. Bohaterów Walk Chłopskich w Harcie".
W roku szkolnym 1999/2000 w wyniku wprowadzenia reformy oświaty powołano ZS Nr 2 w Harcie i stanowisko dyrektora tej placówki powierzono Krzysztofowi Kędzierskiemu. Zdopingowany osiągnięciami swych poprzedników (Czesław Łukasiewicz, Jan Bilski, Stanisława Chruszcz, Helena Zawadzka) podjął się on opracowania strategii działań na przyszłość, w tym spełnienia wymogów założeń reformy edukacji.
Dzięki zaangażowaniu radnych Stanisława Husa i Witolda Wardzińskiego oraz przychylności rady gminy Dynów podjęto uchwałę o budowie hali sportowej jako zadania gminy. Po trzech latach od rozpoczęcia budowy, 17 września 2005 roku została ona poświęcona i oddana do użytku.
Szkoła w Harcie Górnej im. Bronisława Markiewicza.
W 1899 roku utworzono drugą placówkę oświatową na terenie Harty. Szkoła ta mieściła się w Harcie Górnej w budynku dworskim, na folwarku. Był to obiekt stary, zawilgocony i zagrzybiały, dlatego też Wojciech Gładysz przekonał Radę Gminy do pozytywnego zaopiniowania wniosku o starania w Radzie Szkolnej Krajowej o subwencję na budowę nowej szkoły. 20 września 1911 roku odbyło się uroczyste poświęcenie kamienia węgielnego przez proboszcza Andrzeja Trzynę, a w październiku następnego roku ukończono budowę i oddano ją do użytku szkolnego.
Tego samego roku w lipcu Harta Górna została oddzielona od obwodu szkolnego Harty Dolnej, równocześnie tworząc szkołę dwuklasową. Kierownikiem szkoły, Rada Szkolna Krajowa mianowała w maju 1913 roku Wojciecha Gładysza. Szkoła w swej ponad 100-letniej historii przeżywała niejednokrotnie niedostatki materialne, ciągle zmieniali się nauczyciele, brakowało opału i funduszy szkolnych na bieżące remonty, zaniedbywana była opieka zdrowotna uczniów. Jednak budynek był wielokrotnie modernizowany i remontowany. Franciszek Makara, który rozpoczął tutaj pracę w roku 1950, gruntownie szkołę zmodernizował i jak na owe czasy bardzo dobrze wyposażył ją w pomoce naukowe i dydaktyczne. Za jego sprawą rozpoczęto w 1960 roku budowę domu ludowego w Harcie Górnej, którego uroczyste otwarcie nastąpiło 28 grudnia 1962 roku.
W budynku tym obecnie jest m.in. zastępcza sala gimnastyczna, wiejski ośrodek zdrowia, filia biblioteki gminnej. Kierownik Franciszek Makara pełnił przez dwie kadencje funkcję radnego Powiatowej Rady Narodowej w Brzozowie, a 27 kwietnia 1961 roku został wybrany zastępcą przewodniczącego Prezydium Powiatowej Rady Narodowej w Brzozowie. Obecnie szkoła jest gruntownie modernizowana przy udziale środków gminy Dynów przez obecnego dyrektora Bogdana Sieńkę. 14 października 2007 roku szkole nadano imię Bronisława Markiewicza.
Ochotnicza Straż Pożarna.
Ochotnicza Straż Pożarna powstała w Harcie w 1912 roku, pod nazwą Straż Ogniowa. Budowę strażnicy rozpoczęto w latach 60. XX wieku a oddano do użytku w roku 1976. Jeszcze tego samego roku strażacy zostali posiadaczami pierwszego wozu pożarniczego. Był to samochód marki Żuk (typ GLM 8/8) wraz z motopompą.
Od roku 2008 OSP w Harcie znajduje się w krajowym systemie ratowniczo-gaśniczym. Od tego też roku strażacy mają pojazd ratowniczo-gaśniczy Mercedes-Benz 1124 GBA 2/20 oraz samochód osobowy marki Polonez.
Przy straży pożarnej od 1924 roku działa orkiestra dęta
Strażacy współpracują z podobną jednostką w Újfehértó na Węgrzech.
Koło Łowieckie „Sarenka”.
Pierwsze zebranie myśliwych i kandydatów na myśliwych z terenu Dynowszczyzny zorganizował w 1952 roku Andrzej Wąsowicz w Dynowie w sali kina „Oświata”. Rzeszowska Wojewódzka Rada Łowiecka pismem z dnia 6 stycznia 1954 roku zezwoliła na utworzenie i zarejestrowanie Koła Łowieckiego „Jedność” w Dynowie. W marcu 1957 roku Walne Zebranie Członków Koła postanowiło podzielić Koło na Koło Łowieckie nr 2 w Harcie i Koło Łowieckie nr 4 w Szklarach. W kwietniu 1967 roku Walne Zebranie Członków Koła Łowieckiego nr 4 w Szklarach, które wcześniej przybrało nazwę „Sarenka”, postanawia przenieść Koło Łowieckie „Sarenka” do Harty. Przewodniczącym Koła został Bolesław Ryba. W Kole dochodziło często do zmian zarządu, narastały wewnętrzne konflikty i pomówienia. spowodowało to, że 7 stycznia 1979 roku koło zostało zlikwidowane. W wyniku mozolnej pracy, starań i zabiegów szczególnie Stanisława Błońskiego – radnego Wojewódzkiej Rady Narodowej w Przemyślu 4 lipca 1981 roku zostało powołane Koło Łowieckie „Sarna” w Harcie.
Powołano również zespół, którego celem było organizowanie prac zmierzających do reaktywowania Koła „Sarenka” i zmiany nazwy Koła z „Sarna” na „Sarenka”, które było ważne z uwagi na następstwa prawne i roszczenia wobec organów decyzyjnych co do zwrotu obwodów łowieckich. Zmiana nazwy odbyła się 17 grudnia 1990 roku. W 1992 roku z okazji czterdziestolecia koła myśliwi otrzymali okazały sztandar, a w 1999 roku koło zostało odznaczone Medalem Zasługi Myśliwskiej. W roku jubileuszu pięćdziesięciolecia do koła należało 61 członków, w tym 46 selekcjonerów oraz 4 niemacierzystych członków.
Przy kole działa Zespół Sygnalistów Myśliwskich Koła Łowieckiego „Sarenka”. Powstał 21 kwietnia 2001 roku z inicjatywy Jana Drewniaka – prezesa OSP w Harcie. Głównym celem istnienia zespołu jest propagowanie i kultywowanie bogatej kultury, zwyczajów i tradycji łowieckiej. Członkowie zespołu doskonalą swoje umiejętności w grze na rogach myśliwskich różnych melodii związanych z tradycjami myśliwskimi jak: polowania, zawody strzeleckie, biesiady myśliwskie czy święto patrona myśliwych św. Huberta. Zespół ma na swoim koncie udane występy na krajowych i międzynarodowych festiwalach.
Kapela Ludowa „Młoda Harta”.
Kapela powstała 19 grudnia 2004 roku z inicjatywy nauczyciela muzyki w Zespole Szkół nr 2 w Harcie Andrzeja Sowy. Repertuar kapeli to kontynuacja melodii i pieśni Kapeli Ludowej Sowów z Piątkowej. Kapela należy już do grona najlepszych w Polsce w swej kategorii, o czym świadczą nagrody i wyróżnienia: I nagroda w konkursie „Duży Mały” w kategorii kapel ludowych na Ogólnopolskim Festiwalu Kapel, Śpiewaków i Instrumentalistów Ludowych w Kazimierzu Dolnym 26 czerwca 2005 roku, I miejsce w Ogólnopolskim Festiwalu „Bukowskie Prezentacje Folkloru Młodych” – Bukowsko 3 lipca 2005 roku.
Klub Sportowy „Orzeł Harta”.
Historia klubu Orzeł Harta rozpoczęła się latem 2005 roku dzięki zaangażowaniu Łukasza Potocznego – obecnego prezesa zespołu. W lipcu 2005 rozpoczynają się poszukiwania zawodników do nowo powstałego klubu. Odzew jest natychmiastowy i stąd już w lipcu zespół rozpoczął treningi. W 2006 roku Orzeł brał udział w turnieju o Puchar Wójta Gminy Dynów gdzie zajął dobre V miejsce. Po kilku przegranych nastąpiło przełamanie – Orzeł zajął I miejsce w Gminnym Turnieju Piłki Nożnej na własnym obiekcie. W roku 2007 drużyna rozpoczęła treningi pod wodzą nowego trenera – Wiesława Domina. Nowy szkoleniowiec stwierdził, iż przyjmuje propozycję Orła pod warunkiem że zawodnicy będą uczęszczać na treningi. Po kilkunastu ciężkich treningach zespół wziął udział w III Edycji Papieskiego turnieju piłki nożnej. Klub z Harty był stawiany w roli faworyta tego turnieju. Zawodnicy postawili wysoko poprzeczkę wszystkim drużynom, dzięki czemu wygrali wszystkie swoje mecze i w ten sposób zdobywając I miejsce w turnieju. Obecnie Orzeł Harta jest w klasie B III Rzeszów. Mecz inauguracyjny odbył się w Bachórzu 10 sierpnia 2008 roku. Orzeł Harta w tym meczu przegrał 0–1 z Orłem Wysoka Łańcucka.
Samorząd wiejski, samorząd gminny, samorząd powiatowy.
W okresie II Rzeczypospolitej i w czasach PRL (do 1950 roku) sołtys był organem pomocniczym zarządu gminnego, a później łącznikiem pomiędzy mieszkańcami wsi a gromadzką radą narodową. W latach 70. ubiegłego wieku sołtys pośredniczył między sołectwem a gminną radą narodową i naczelnikiem gminy. Zgodnie z ustawą o radach narodowych z 1983 roku sołtys jest organem samorządowym wsi, a od 1990 roku jest organem wykonawczym w sołectwie.
Ukształtowany w czasie zaborów samorząd terytorialny stopnia podstawowego przetrwał w odrodzonej Polsce w postaci gmin jednostkowych do 1933 roku. W II połowie XIX wieku cała Dynowszczyzna znalazła się w obrębie powiatu brzozowskiego. Bardzo poważną reorganizację samorządu niższego stanu wprowadziła ustawa z dnia 23 marca 1933 r., w oparciu o którą powstawały tzw. gminy zbiorowe. W skład powołanej wówczas do życia gminy zbiorowej Dynów weszła też i Harta.
We wrześniu 1944 r. stosownie do dekretu KRN reaktywowano podział administracyjno-terytorialny. Zgodnie z obowiązującym ustawodawstwem z 6 grudnia 1944 powstała gmina zbiorowa z siedzibą w Dynowie oraz ukonstytuowała się Gminna Rada Narodowa, której przewodniczącym został Stanisław Kocaj – rolnik ze wsi Harta. W latach 1955–1964 przewodniczącym GRN w Harcie był Andrzej Wąsowicz, a w okresie 1964–1972 funkcję przewodniczącego GRN w Harcie pełnił Andrzej Gudyka.
Reforma terenowych organów władzy i administracji wprowadzona z dniem 1 stycznia 1973 r. spowodowała powołanie do życia wspólnej Rady Narodowej dla miasta Dynowa i gminy Dynów. Radnymi z Harty w ostatniej kadencji tej Rady byli: Antoni Drewniak, Mieczysław Drewniak, Stanisław Hus, Tadeusz Pękala i Stanisław Potoczny.
Od 1 stycznia 1992 funkcjonuje po podziale Dynowszczyzny na dwie jednostki samorządowe gmina Dynów, w skład której wchodzi Harta.

</doc>
<doc id="358332" url="https://pl.wikipedia.org/wiki?curid=358332" title="Hartowiec">
Hartowiec

Hartowiec (niem. "Hartowitz") – wieś w Polsce, położona w województwie warmińsko-mazurskim, w powiecie działdowskim, w gminie Rybno. Położona nad Jeziorem Hartowieckim. W lesie nieopodal znajdują się ośrodki wypoczynkowe.
Na przełomie XVI i XVII wieku należał do dóbr stołowych biskupów chełmińskich.
Podział administracyjny.
W latach 1954–1959 wieś należała i była siedzibą władz gromady Hartowiec, po jej zniesieniu w gromadzie Rybno. W latach 1975–1998 miejscowość administracyjnie należała do województwa ciechanowskiego.

</doc>
<doc id="358333" url="https://pl.wikipedia.org/wiki?curid=358333" title="Hawłowice">
Hawłowice

Hawłowice – wieś w województwie podkarpackim, w powiecie jarosławskim, w gminie Pruchnik.
W latach 1975–1998 miejscowość administracyjnie należała do województwa przemyskiego.
Miejsce urodzenia polskiego duchownego, biskupa ełckiego – Jerzego Mazura.
Na przeł. XVI/XVII w. ośrodek działalności braci polskich.

</doc>
<doc id="358334" url="https://pl.wikipedia.org/wiki?curid=358334" title="Hawryłki">
Hawryłki

Hawryłki – wieś w Polsce położona w województwie podlaskim, w powiecie bielskim, w gminie Boćki.
W latach 1975–1998 miejscowość administracyjnie należała do województwa białostockiego.
Według danych z 2011 roku Hawryłki liczyły 69 mieszkańców.
Wierni kościoła rzymskokatolickiego należą do parafii św. Józefa Oblubieńca w Boćkach.

</doc>
<doc id="358335" url="https://pl.wikipedia.org/wiki?curid=358335" title="Hebdów">
Hebdów

Hebdów – wieś w Polsce położona w województwie małopolskim, w powiecie proszowickim, w gminie Nowe Brzesko, przy drodze krajowej nr 79.
W latach 1975–1998 miejscowość leżała w województwie krakowskim.
Wieś "Chebdów", była własnością opactwa norbertanów w Hebdowie. W drugiej połowie XVI wieku położona była w powiecie proszowskim województwa krakowskiego.
Historia.
Klasztor powstał prawdopodobnie w pierwszej połowie XII wieku. Jeden z kościelnych dzwonów nosił datę 1108 r. Według publikacji Antoniego Kraszowskiego z 1752 roku, do połowy XVIII wieku kroniki klasztorne liczyły 38 opatów. Pośród nich byli: Melchior Olszewski, sekretarz króla Zygmunta Augusta; Jordan z Zakliczyna; Gotard Tyzenhauzen, późniejszy biskup smoleński; Ludwik Stępkowski; Erazm Kretkowski; Aleksander Trzebiński; Tomasz Leżeński oraz Michał Wilkowski.
Mocą zawartego ze Stolicą Apostolską konkordatu wschowskiego w 1737 roku królowie Polski mieli prawo mianować tutaj opatów komendatoryjnych.
Opatem klasztoru był także Józef Andrzej Załuski, założyciel biblioteki Załuskich w Warszawie. Od 1748 roku opatem był Józef Łaszcz, a zaraz po nim Franciszek Zborowski. W latach 1753–1760 Krzysztof Dobiński, sufragan łowicki. Po nim od 1771 roku opatem był kanclerz Andrzej Młodziejowski. W latach 1780–1791 ostatnim komendatoryjnym opatem był eksjezuita Karol Wyrwicz. Po nim byli jeszcze mianowani: Ignacy Pokubiato, Grzegorz Zacharjaszewicz i ksiądz Bystrznowski.
W hebdowskim klasztorze znajdowała się niegdyś jedna z najbogatszych bibliotek zakonnych w Polsce. W 1819 roku opactwo zostało skasowane przez zaborców rosyjskich. W 1859 roku miał miejsce pożar kościoła, po którym na pewien czas nabożeństwa zostały przeniesione do Nowego Brzeska. Po odbudowaniu kościół stał się na powrót siedzibą parafii.
Spis z 1827 roku wykazał 38 domów i 295 mieszkańców. Według kolejnego z 1838 roku wieś należała do dóbr rządowych. W ich skład wchodziły folwarki Hebdów i Nękanowice, miasto Brzesko Nowe oraz wsie Bugaj, Nękanowice, Gruszów i Wilków. Według Słownika Geograficznego Królestwa Polskiego w latach 80. XIX wieku Hebdów znajdował się w gminie Gruszów w powiecie miechowskim. Wieś miała 569 mieszkańców (w tym 291 mężczyzn i 278 kobiet). W Hebdowie znajdował się klasztor i folwark, a także jeden dom murowany i 67 drewnianych. Funkcjonowała szkoła elementarna. Przed I wojną światową Aniela Zdanowska założyła we wsi koło gospodyń wiejskich.
Zabytki.
Zespół klasztorny pijarów (dawniej norbertanów), ufundowany przed 1149 rokiem przez rycerzy Strzeżysława i Wrocisława dla premonstratensów sprowadzonych z czeskiego Starachowa. W 1819 roku opactwo zostało skasowane przez zaborców rosyjskich. Od 1949 roku rezydują w nim pijarzy. W skład zespołu wchodzą:
Cały zespół został wpisany do rejestru zabytków nieruchomych.

</doc>
<doc id="358336" url="https://pl.wikipedia.org/wiki?curid=358336" title="Hecznarowice">
Hecznarowice

Hecznarowice (wil. "Hylciadüf") – wieś w Polsce położona w województwie śląskim, w powiecie bielskim, w gminie Wilamowice. Powierzchnia sołectwa wynosi 828 ha a liczba ludności 2374 (2009), co daje gęstość zaludnienia równą 286,7 os./km².
Położenie i środowisko naturalne.
Miejscowość jest usytuowana w dolinie Pisarzówki, w pobliżu Soły. Obecnie Hecznarowice należą do grupy gmin, które wchodzą w skład Euroregionu Beskidy.
Część południowo-zachodnia pokryta jest lasem świerkowo-sosnowym i mieszanym, natomiast wzdłuż Soły rozciągają się lasy lęgowe oraz lasy wierzbowo-topolowe z wierzbą kruchą i białą, a także z domieszką topoli. Tereny te stanowią atrakcję zarówno dla myśliwych, jak i wędkarzy, których nie tylko przyciąga rzeka, lecz też liczne w tym rejonie stawy rybne. Rejon przyciąga również wielu koneserów zbierania grzybów.
Nazwa.
Nazwa Hecznarowice to nazwa patronimiczna od imienia Halcznar lub Helcznar, domniemanego założyciela. Pierwsze wzmianki pochodzą z 1454 ("Hekcznarovicze"), 1457 ("Helcznarowice", w dokumencie sprzedaży księstwa oświęcimskiego Koronie Polskiej wystawionym przez Jana IV oświęcimskiego 21 lutego 1457), 1476 ("Hecnarowice"). Oświęcimskie księgi sądowe podają czeską nazwę Halčnarovice. W XVI wieku wzmianki głównie w postaci Hecznarowice, ale też Elcznarowicze lub Elssnarowicze.
Jan Nepomucen Gąntkowski w książce poświęconej księstwu oświęcimskiemu "Rys dziejów księstwa oświęcimskiego i zatorskiego" wydanej we Lwowie w 1867 podaje dwie nazwy "Hełcznarowice" oraz "Hecnarowice".
Nazwę można uznać, podobnie jak nazwę Wilamowice, za genetycznie niemiecką, pomimo że zawsze zakończona była typowo polską patronimiczną końcówką -(ow)ice.
Historia.
Hecznarowice powstały najwcześniej w XIII wieku w skutej planowej kolonizacji, na co wskazuje łanowy układ pól wzdłuż osi Pisarzówki, miejscowo zwanej Hecznarówką. Od początku podległe były parafii w Pisarzowicach i być może stanowiły też część tej wsi do usamodzielnienia się. W okresie powstawania znajdowała się więc w granicach śląskich księstw, być może opolsko-raciborskiego lub cieszyńskiego, na pewno oświęcimskiego, kiedy to silne w okolicy było osadnictwo niemieckie. Nazwa miejscowości jest nie mniej genetycznie niemiecka niż nazwa Wilamowic, za przynależnością do bielsko-bialskiej wyspy językowej przemawia też imię pierwszego proboszcza parafii w Pisarzowicach — Willielmus. 
W 1564 roku wraz z całym księstwem oświęcimskim i zatorskim leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii. W 1918 roku tereny dawnego Księstwa Oświęcimskiego znalazły się w granicach odrodzonej Polski jako część województwa krakowskiego.
Od XV wieku aż do II wojny światowej miejscowość często zmieniała właścicieli, tak by w konsekwencji zostać rozparcelowaną.
W latach 1954–1961 wieś należała i była siedzibą władz gromady Hecznarowice, po jej zniesieniu w gromadzie Pisarzowice. W latach 1975–1998 miejscowość administracyjnie należała do województwa bielskiego. Od 1998 roku graniczą z województwem małopolskim.
Religia.
Na terenie wsi działalność duszpasterską prowadzi Kościół Rzymskokatolicki. Parafia św. Urbana powstała w 1911.

</doc>
<doc id="358337" url="https://pl.wikipedia.org/wiki?curid=358337" title="Hedwiżyn">
Hedwiżyn

Hedwiżyn – wieś w Polsce położona w województwie lubelskim, w powiecie biłgorajskim, w gminie Biłgoraj.
W latach 1954–1961 wieś należała i była siedzibą władz gromady Hedwiżyn, po jej zniesieniu w gromadzie Tereszpol-Zaorenda. W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 645 mieszkańców i była szóstą co do wielkości miejscowością gminy Biłgoraj.
Hedwiżyn położony jest na Równinie Biłgorajskiej. Jest to tzw. "wieś łańcuchowa", ciągnąca się na przestrzeni 2 kilometrów. Przez wieś przebiega droga wojewódzka nr 858. Na terenie wsi znajdują się:
Nazwa.
Pierwotną nazwą miejscowości był Susiec Tereszpolski, potem przemianowano nazwę na Hedwiżyn. Na mapach i publikacjach w XIX wieku, a nawet w okresie międzywojennym, miejscowość czasem występuje pod nazwami Jadwiżyn lub Niedwierzyn. Nazwa wzięła się od niemieckiej formy imienia Jadwiga – "Hedwig".
Historia.
Wieś powstała na początku XIX w. i początkowo nosiła nazwę Susiec Tereszpolski. Miejscowość należała do Ordynacji Zamojskiej. Istniał tutaj folwark, a w XIX wieku osadzono tutaj kilka rodzin niemieckich kolonistów. Podczas I wojny światowej niedaleko Hedwiżyna powstała stacja kolejki wąskotorowej. W okresie międzywojennym nosiła nazwę Jadwiżyn.
Wieś została zbombardowana 15 września 1939 roku. Część mieszkańców wsi została wysiedlona przez Niemców i trafiła do obozu w Majdanku pod Lublinem. 28 maja 1943 r. partyzanci z oddziału AK „Biskupa” dokonali między Hedwiżynem a Panasówką (przy figurze św. Jana) zasadzki na szefa biłgorajskiego Gestapo Colba. Pomimo odniesionej rany zdołał on jednak uciec do Hedwiżyna.
W latach 1914–1971 w Hedwiżynie funkcjonował przystanek kolei wąskotorowej łączącej Biłgoraj ze Zwierzyńcem.

</doc>
<doc id="358338" url="https://pl.wikipedia.org/wiki?curid=358338" title="Hejbuty">
Hejbuty

Hejbuty (niem. "Heybutten") – wieś w Polsce położona w województwie warmińsko-mazurskim, w powiecie giżyckim, w gminie Wydminy.
W latach 1975–1998 miejscowość administracyjnie należała do województwa suwalskiego.
We wsi zniszczony dwór z I poł. XIX wieku z fragmentami zabudowy folwarcznej i pozostałościami parku.

</doc>
<doc id="358340" url="https://pl.wikipedia.org/wiki?curid=358340" title="Hejdyk">
Hejdyk

Hejdyk (niem. "Heydik", 1938–1945 "Heidig") – wieś w Polsce położona w województwie warmińsko-mazurskim, w powiecie piskim, w gminie Pisz.
Miejscowość jest siedzibą sołectwa. Według podziału administracyjnego obowiązującego do 1998 roku należała do województwa suwalskiego.
Hejdyk został założony w 1758 roku. We wsi o typie ulicówki do czasów współczesnych zachowała się zabudowa drewniana.

</doc>
<doc id="358341" url="https://pl.wikipedia.org/wiki?curid=358341" title="Spółdzielcza kasa oszczędnościowo-kredytowa">
Spółdzielcza kasa oszczędnościowo-kredytowa

Spółdzielcza kasa oszczędnościowo-kredytowa (SKOK) – spółdzielcza instytucja, zaliczana do szerokiej kategorii instytucji finansowych, zrzeszona w Krajowej Spółdzielczej Kasie Oszczędnościowo-Kredytowej (Kasa Krajowa, Krajowa SKOK, KSKOK) pełniącej od 1996 roku wobec niej funkcję kontrolną i należąca do największego systemu (holdingu) parabankowego w Polsce, w którym dominującą rolę pełni spółka SKOK Holding S.à.r.l. zarejestrowana w Luksemburgu.
Polski system spółdzielczych kas oszczędnościowo-kredytowych został założony przez Grzegorza Biereckiego (prezesa zarządu Kasy Krajowej od jej powstania w 1992 roku do 9 października 2012 roku), jego brata Jarosława Biereckiego, Adama Jedlińskiego, Grzegorza Buczkowskiego, Lecha Kaczyńskiego po transformacji ustrojowej w Polsce. Jednostką założycielską stała się powołana w 1990 roku Fundacja na rzecz Polskich Związków Kredytowych (FPZK). FPZK powstała na zlecenie Światowej Rady Związków Kredytowych ("The World Council of Credit Unions, Inc.", w skrócie: "WOCCU"). Encyklopedia Britannica podaje następującą definicję związku kredytowego („credit union”): [...] „spółdzielnia kredytowa utworzona przez zorganizowaną grupę ludzi połączonych ze sobą wspólną więzią, którzy wspólnie gromadzą oszczędności i udzielają sobie wzajemnie pożyczek po niskim koszcie. Pożyczki te są zwykle krótkoterminowymi pożyczkami konsumenckimi, głównie na samochody, na prowadzenie gospodarstwa domowego, na leczenie, na nagłe, nieprzewidziane potrzeby” [...]. Podstawą prawną funkcjonowania SKOK-ów jest ustawa o spółdzielczych kasach oszczędnościowo-kredytowych z dnia 5 listopada 2009 r., zgodnie z którą SKOK nie jest zaliczany jako bank, jednocześnie w odróżnieniu od instytucji parabankowych podlega nadzorowi finansowemu (zgodnie z ww. ustawą od 27 października 2012 roku SKOK-i, w tym Kasa Krajowa, objęte zostały państwowym nadzorem Komisji Nadzoru Finansowego (KNF)), a depozyty zgromadzone przez jej klientów (członków) od 29 listopada 2013 r. objęte są ustawowym systemem gwarantowania depozytów przez Bankowy Fundusz Gwarancyjny.
Elementy systemu SKOK.
Można wyróżnić następujące elementy systemu (holdingu) SKOK:
Do systemu (holdingu) SKOK należą ponadto:
Kasa Krajowa oraz spółki oznaczone powyżej znakiem (* ) prowadzą działalność pod wspólnym adresem w Sopocie (81-743 Sopot, ulica Władysława IV 22). Natomiast SKOK im. Franciszka Stefczyka oraz spółki oznaczone powyżej znakiem (** ) prowadzą działalność pod wspólnym adresem w Gdyni. Z kolei spółki oznaczone powyżej znakiem (*** ) prowadzą działalność pod wspólnym adresem w Gdańsku.
W 2012 r. wynagrodzenia osób wchodzących w skład władz tylko w 12 podmiotach systemu SKOK, które ujawniły stosowne dane, wyniosły co najmniej 17 mln zł. Z kolei zarządy i rady nadzorcze spółek powiązanych ze SKOK Holding S.à.r.l. otrzymały za 2012 r. wynagrodzenie w wysokości co najmniej 14 mln zł.
W 2015 roku z tytułu zasiadania w radach nadzorczych spółek systemu (holdingu) SKOK Grzegorz Bierecki uzyskał przychód 3,25 mln zł, natomiast jego brat Jarosław Bierecki otrzymał wynagrodzenie w wysokości 935 tys. zł.
Historia i cele.
XIX wiek.
W chwili śmierci Raiffeisena w 1888 roku, spółdzielczość oszczędnościowo-kredytowa funkcjonowała już między innymi we Włoszech, Francji, Holandii, Anglii i Austrii, a na przełomie XIX i XX stuleci dotarła na kontynent amerykański.
W Polsce inicjatorem spółdzielczego ruchu oszczędnościowo-kredytowego był Franciszek Stefczyk, który w 1889 roku, podczas pobytu w Westfalii, poznał system wiejskich kas spółdzielczych zainicjowanych przez Raiffeisena. Były one wówczas rozpowszechnione zarówno w Niemczech, jak i w Austrii. Po powrocie do kraju na zjeździe Kółek Rolniczych we Lwowie, wystąpił z inicjatywą uruchomienia dostosowanych do warunków polskich spółdzielni oszczędnościowo-pożyczkowych. Inicjatywę tę zrealizował w styczniu 1890, w podkrakowskiej wsi Czernichów, gdzie pracował jako nauczyciel w podległej Krakowskiemu Towarzystwu Rolniczemu Średniej Szkole Rolniczej. Była to pierwsza na ziemiach polskich wiejska spółdzielnia oszczędnościowo-kredytowa – oparta o model opracowany przez Raiffaisena. W Polsce okresu międzywojennego liczba kas sięgała 3500 i należało do nich ok. 1,5 mln członków. Przypisuje się im znaczną rolę w rozwoju usług i drobnej przedsiębiorczości w świeżo odrodzonej Polsce. Rozwój ten został przerwany na czas II wojny światowej.
XX wiek.
Po II wojnie światowej reaktywowano spółdzielnie oszczędnościowo-pożyczkowe według przedwojennych zasad i statutów. Tworzono je także na Ziemiach Odzyskanych. Od 1950 roku działały jako Gminne Kasy Spółdzielcze. Centralą finansową, organizacyjną i rewizyjną był Bank Rolny. Zachowana została w ten sposób spółdzielczość oszczędnościowa-kredytowa włącznie z całym zapleczem, pracownikami i placówkami, którą zlikwidowano w innych krajach bloku wschodniego (np. na Węgrzech kasy oszczędnościowo-pożyczkowe reaktywowano dopiero w 1956 roku). W 1952 zniesiono możliwość prowadzenia działalności oszczędnościowej na własny rachunek, którą przejęła Powszechna Kasa Oszczędności. W 1956 roku przywrócono to prawo oraz nazwę spółdzielni oszczędnościowo-pożyczkowych. W 1957 roku powołano Związek Spółdzielni Oszczędnościowo-Pożyczkowych jako centralę organizacyjno-rewizyjną (związek rewizyjny). Art. 36. "Ustawy o prawie bankowym" z 1960 roku dawał spółdzielniom oszczędnościowo-pożyczkowym prawo używania nazwy „bank” z dodaniem wyrazu „spółdzielczy” lub „ludowy”. Część spółdzielni wykorzystując to prawo używała nazwy mieszanej, zachowując częściowo dotychczasową nazwę, np.: „Spółdzielnia Oszczędnościowo-Pożyczkowa Bank Spółdzielczy”. W 1964 roku Związek Spółdzielni Oszczędnościowo-Pożyczkowych zmienia się na Centralny Związek Spółdzielni Oszczędnościowo-Pożyczkowych. W 1974 roku ograniczono kompetencje Centralnego Związku SOP, a w 1975 roku połączono go z Bankiem Rolnym tworząc państwowo-spółdzielczy Bank Gospodarki Żywnościowej, w którym 54% udziałów posiadał Skarb Państwa, a 46% posiadały banki spółdzielcze. Spółdzielnie oszczędnościowo-pożyczkowe zostały zobligowane do używania ujednoliconej nazwy ze słowami „bank spółdzielczy”, stając się jednocześnie bankami w pełni tego słowa znaczeniu, na podstawie "Ustawy o prawie bankowym" z 1975 roku. BGŻ do 1990 roku pełnił funkcję związku rewizyjnego i banku zrzeszającego z mocy prawa wobec banków spółdzielczych. Po 1990 roku utracił tę funkcję, a banki spółdzielcze zaczęły się samodzielnie zrzeszać, często dobrowolnie kontynuując zrzeszanie się w BGŻ. Po wejściu w życie "Ustawy o funkcjonowaniu banków spółdzielczych" z 2000 roku BGŻ starał się o przyznanie licencji banku zrzeszającego od Komisji Nadzoru Finansowego, ale nie uzyskał jej.
W ten sposób, w wyniku ewolucji, kontynuatorami przedwojennej działalności spółdzielni oszczędnościowych są dziś banki spółdzielcze.
III Rzeczpospolita – początek działalności SKOK.
Szczególną rolę w tworzeniu i działalności SKOK-ów w III Rzeczypospolitej odegrał Grzegorz Bierecki, jego brat Jarosław Bierecki, Adam Jedliński, Grzegorz Buczkowski, Lech Kaczyński oraz Fundacja na rzecz Polskich Związków Kredytowych (FPZK), powołana 30 lipca 1990 roku przez Światową Radę Związków Kredytowych (World Council of Credit Unions Inc., WOCCU). Fundacja miała za zadanie udzielać pomocy prawnej, organizacyjnej i finansowej dla tworzących się SKOK-ów (otrzymała kilkumilionową dotację z Amerykańskiej Agencji Rozwoju Międzynarodowego). W jej zarządzie zasiedli Grzegorz Bierecki (był prezesem Fundacji od jej powstania do momentu likwidacji w lutym 2011 roku), jego brat Jarosław i Adam Jedliński. Pierwszym przewodniczącym Rady Nadzorczej Fundacji był Lech Kaczyński, który przed jej powstaniem powołał grupę, która miała dostosować amerykański model unii kredytowych do polskich warunków – tworząc zarys systemu SKOK. Fundator (WOCCU) przeznaczył na jej działalność kwotę w wysokości około 70,7 tysięcy dolarów (671,7 mln zł – wartość przed denominacją złotego). Początkowo, brak regulacji prawnych ograniczał tworzenie kas wyłącznie do sfery zakładów pracy oraz parafii (od których często dziedziczyły swoje nazwy), do których zastosowanie miała ustawa z dnia 16 września 1982 r. – Prawo spółdzielcze i ustawa z dnia 8 października 1982 r. o związkach zawodowych.
Dzięki ustawie z dnia 23 maja 1991 roku (Art. 39) obok Pracowniczych Kas Zapomogowo-Pożyczkowych (PKZP) w zakładach pracy mogły powstawać SKOK-i. Pierwszy SKOK powstał 31 sierpnia 1992 roku w Elektrociepłowni „Gdańsk”. Kolejne zostały utworzone w Elektrowni Kozienice i Hucie Katowice. W końcu 1992 roku funkcjonowało 13 kas, do których należało 14 tys. klientów (członków). Z inicjatywy Grzegorza Biereckiego kilka z nich utworzyło wówczas spółdzielnię Kas – Krajową Spółdzielczą Kasę Oszczędnościowo-Kredytową (Kasę Krajową, Krajową SKOK, KSKOK). Miała ona dbać o bezpieczeństwo powierzonych SKOK-om pieniędzy. Początkowo przynależność do Kasy Krajowej była dobrowolna i część SKOK-ów nie uznało jej zwierzchnictwa. Prezesem Kasy Krajowej został Grzegorz Bierecki (sprawował tę funkcję od powstania Kasy Krajowej w 1992 roku do 9 października 2012 r.), a przewodniczącym rady nadzorczej – Adam Jedliński (zmarł w listopadzie 2017). Fundacja na rzecz Polskich Związków Kredytowych (FPZK) posiadała większościowy udział w kapitałach Kasy Krajowej i będąc jej głównym udziałowcem, od początku kontrolowała działalność tej instytucji. Szczegółowe zasady organizowania i działania SKOK-ów oraz role Kasy Krajowej określiło rozporządzenie rady ministrów z 19 grudnia 1992 r. Dwa lata później była już ponad setka kas, a liczba członków wzrosła do 46 tys. W 1993 roku Fundacja na rzecz Polskich Związków Kredytowych (FPZK) powołała spółkę H and S Sp. z o.o. świadczącą usługi informatyczne dla SKOK-ów i dostawca wspólnego systemu finansowo-księgowego pod nazwą SkokCom, rozwijanego od 1992 roku.
Na podstawie ustawy z dnia 14 grudnia 1995 r. o spółdzielczych kasach oszczędnościowo-kredytowych część Pracowniczych Kas Zapomogowo-Pożyczkowych (PKZP) przekształciła się w spółdzielcze kasy oszczędnościowo-kredytowe (SKOK), które zostały obligatoryjnie zrzeszone i miały być nadzorowane przez Krajową Spółdzielczą Kasę Oszczędnościowo-Kredytową (Kasę Krajową, Krajową SKOK, KSKOK). Ustawa stworzyła podstawę funkcjonowania SKOK-ów jako spółdzielni finansowych, których celem miało być oszczędzanie i udzielanie pożyczek członkom w ramach kasy. Przepisy regulujące zasady tworzenia, organizacji i działalności kas zostały zawarte również w statutach poszczególnych SKOK. Zgodnie z ustawą o SKOK z 1995 roku członkiem kasy mogły być osoby połączone więzią o charakterze zawodowym lub organizacyjnym (należących do tej samej organizacji). W tym celu w 1997 roku zostało założone Stowarzyszenie Krzewienia Edukacji Finansowej (SKEF), we władzach której zasiada żona Grzegorza Biereckiego. Dla części SKOK zapisanie się do SKEF jest traktowane jako spełnienie warunku członkostwa zapisanego w ustawie. Pod koniec lat 90. prowadziło działalność 256 SKOK-ów.
XXI wiek.
Integracja sektora SKOK sprawia, że kasy korzystają z tego samego systemu informatycznego (system transakcyjny SkokCom) opracowanego przez firmę H and S Sp. z o.o. (obecnie Aplitt S.A.) kontrolowaną przez Kasę Krajową, wpłacają do Kasy Krajowej składki, korzystają również ze wspólnego budżetu marketingowego kas. Ponadto SKOK-i oferują swoim członkom te same produkty ubezpieczeniowe marki SKOK Ubezpieczenia zrzeszającej Towarzystwo Ubezpieczeń na Życie SKOK S.A. oraz Towarzystwo Ubezpieczeń Wzajemnych SKOK (TUW SKOK). Wraz z rozbudową systemu SKOK, część kas rozszerzało obszar działalności na teren całego kraju.
Postanowieniem z dnia 19 czerwca 2007 roku prezydent RP Lech Kaczyński nadał najwyższe odznaczenia państwowe 30 osobom związanym z systemem SKOK, w tym dwóm wiceprezesom i trzem członkom rady nadzorczej Kasy Krajowej oraz prezesom części SKOK. W tym samym roku odznaczenie Krzyżem Kawalerskim Orderu Odrodzenia Polski otrzymał również Grzegorz Bierecki, prezes Kasy Krajowej, prezes Fundacji na rzecz Polskich Związków Kredytowych i członek rad nadzorczych wielu spółek należących do systemu SKOK.
12 października 2007 roku w Luksemburgu została zarejestrowana spółka SKOK Holding S.à.r.l., która przejęła udziały w Krajowej SKOK i sieć należących do niej spółek. Tym samym przejęła dominującą rolę w systemie (holdingu) SKOK jaką pełniła Kasa Krajowa. Prezesem spółki został jej założyciel Grzegorz Bierecki. Do 2014 roku do SKOK Holding S.à.r.l. trafiło co najmniej 140 mln zł ze składek odprowadzanych przez poszczególne SKOK-i.
18 lutego 2010 r. nastąpiło połączenie spółek H and S Sp. z o.o. i H and S Outsourcing Sp. z o.o., które od tego dnia działają pod nazwą Hardware Software Outsourcing Sp. z o.o. (HSO). 18 listopada 2010 r. HSO zostało przejęte przez Towarzystwo Finansowe SKOK S.A. (TF SKOK, od 30 listopada 2015 działa pod nazwą Aplitt S.A.).
W 2010 roku spółka SKOK Holding S.à.r.l. została wspólnikiem firmy Geotermia Toruń, której udziały w większości należą do Fundacji „Lux Veritatis” założonej przez redemptorystów Jana Króla i Tadeusza Rydzyka. W lutym 2013 roku Fundacja „Lux Veritatis” otrzymała od SKOK im. Franciszka Stefczyka promesę kredytową na kwotę 15 mln zł, która pozwoliła wypełnić wymogi formalne uzyskania od Krajowej Rady Radiofonii i Telewizji (KRRiT) miejsca na multipleksie (wcześniej Fundacja „Lux Veritatis” została członkiem tej Kasy).
4 grudnia 2010 roku w Sopocie został powołany Spółdzielczy Instytut Naukowy Spółdzielnia Pracy (SIN SP) przez Grzegorza Biereckiego i jego brata Jarosława, ich żony oraz Adama Jedlińskiego i jego córkę, a także wieloletnią księgową Fundacji na rzecz Polskich Związków Kredytowych (FPZK) oraz trzech bliskich współpracowników Biereckiego. 9 grudnia dokonano rejestracji SIN SP. Tydzień później Światowa Rada Związków Kredytowych postanowiła zlikwidować Fundację na rzecz Polskich Związków Kredytowych (FPZK). Wprowadzono też zmiany w statucie fundacji. Wynikało z nich, że majątek pozostały po likwidacji przekazany zostanie Spółdzielczemu Instytutowi Naukowemu Spółdzielnia Pracy (SIN SP). W dniu 30 grudnia 2010 r. zarząd fundacji podjął decyzję o przekazaniu czterech nieruchomości o wartości 32,72 mln zł w formie aportu na podwyższenie kapitału zakładowego do spółki FPZK – Inwestycje Sp. z o.o. – zarejestrowanej w dniu 10 grudnia 2010 r. – której jedynym właścicielem była fundacja, a zarząd spółki stanowili: Grzegorz Bierecki, jego brat Jarosław Bierecki oraz Adam Jedliński. Dzień później zarząd fundacji postawił z dniem 1 stycznia 2011 r. fundację w stan likwidacji. Majątek zgromadzony przez fundację w trakcie prowadzenia przez nią blisko 20-letniej działalności, według bilansu na datę 1 stycznia 2011 r., wynosił 77,35 mln zł. Decyzją Światowej Unii Związków Kredytowych (WOCCU), której sekretarzem był wówczas Grzegorz Bierecki, 31 stycznia 2011 roku Spółdzielczy Instytut Naukowy Spółdzielnia Pracy przejął majątek oraz wszelkie prawa i obowiązki fundacji, a 17 sierpnia tego samego roku został przekształcony w spółkę Spółdzielczy Instytut Naukowy Sp. z o.o. (SIN Sp. z o.o.). Grzegorz Bierecki objął w SIN Sp. z o.o. 1 tys. udziałów, jego brat i Adam Jedliński – po 600, pełniący funkcję prezesa spółki Janusz Ossowski – 3 udziały, a pozostali założyciele – po jednym. Zmiana Spółdzielczego Instytutu Naukowego Spółdzielnia Pracy w spółkę z o.o. pozwoliła udziałowcom czerpać dywidendy z SIN. 31 października 2012 roku, cztery dni po wejściu w życie ustawy z 2009 roku ustanawiającej KNF nadzorcą SKOK-ów, w tym Kasy Krajowej, na podstawie decyzji Walnego Zgromadzenia Wspólników dokonano przekształcenia spółki Spółdzielczy Instytut Naukowy Sp. z o.o. w Spółdzielczy Instytut Naukowy G. Bierecki Sp.j. Majątek pochodzący z likwidacji spółdzielni, w wyniku przekształceń spółdzielni pracy w spółkę z ograniczoną odpowiedzialnością, a następnie w spółkę jawną, stanowił aktywa Spółdzielczego Instytutu Naukowego G. Bierecki Sp.j. założonego przez Grzegorza Biereckiego, jego brata Jarosława Biereckiego oraz Adama Jedlińskiego. Tym samym majątek Fundacji na rzecz Polskich Związków Kredytowych (FPZK) – decyzją fundatora tejże Fundacji – stał się własnością prywatnej spółki.
Prezes i wiceprezes SKOK Wołomin usłyszeli zarzuty działania na szkodę kierowanej przez nich firmy i działania w zorganizowanej grupie przestępczej, zajmującej się uzyskiwaniem pożyczek w SKOK Wołomin. Pod koniec 2014 roku doszło do szeregu zatrzymań w SKOK „Wołomin”. Prezes i wiceprezes zostali zatrzymani pod zarzutem działania na szkodę kasy przez wyłudzanie pożyczek na podstawione osoby i sfałszowane dokumenty, zaś członek zarządu został zatrzymany pod zarzutem zlecenia pobicia pracownika KNF. Kasa została postawiona pod zarząd komisaryczny. W ramach gwarancji depozytów jej członkom wypłacono z BFG łącznie 2,25 mld zł, jednak ok. 800 członków, których wkłady przekraczały limit gwarancji w wysokości 100 tys. euro zostało poszkodowanych łącznie na 120 mln zł. Szacuje się, że straty z tytułu niespłaconych pożyczek to ok. 3 miliardy zł. Do końca sierpnia 2017 w związku z aferą postawiono zarzuty 723 osobom. Piotrowi P. (oficerowi WSI, wiceprzewodniczącemu Rady Nadzorczej SKOK „Wołomin”) postawiono 766 zarzutów dotyczących oszustwa na kwotę 1,4 miliarda zł i prania brudnych pieniędzy na kwotę 161 milionów zł. Mariuszowi G. (prezesowi zarządu SKOK „Wołomin”) postawiono 539 zarzutów dotyczących niekorzystnego rozporządzania mieniem o wartości 660 milionów zł. Prawomocnie skazano 90 osób.
W latach 2012–2013 Towarzystwo Ubezpieczeń Wzajemnych SKOK (TUW SKOK), w którego władzach zasiadał m.in. Grzegorz Bierecki, wypowiedziało wszystkim kasom umowy o zabezpieczeniu depozytów, co spowodowało, iż przez kilka miesięcy wkłady w SKOK-ach nie były w żaden sposób zabezpieczone.
W 2017 roku prezydent RP Andrzej Duda odznaczył Krzyżem Kawalerskim Orderu Odrodzenia Polski Jarosława Biereckiego, współtwórcę systemu SKOK, prezesa Fundacji Wspierania Ubezpieczeń Wzajemnych oraz członka rad nadzorczych wielu innych spółek należących do systemu SKOK za „za wybitne zasługi dla gospodarki”.
W czerwcu 2019 sąd skazał byłych członków zarządu Południowo-Zachodniej SKOK (od 2010 roku pod nazwą SKOK Wspólnota), prezesa Andrzeja P. i nielegalnie wybranego wiceprezesa Jerzego G. na rok więzienia bez zawieszenia za próbę wyłudzenia blisko 13mln zł z tej Kasy w 2008 roku.
Statystyki z lat 1992–2019.
Rozwój spółdzielczych kas oszczędnościowo-kredytowych w Polsce przedstawia poniższa tabela, zawierająca dane dotyczące kas działających na koniec danego roku:
Ustawa o SKOK.
Pierwsza ustawa o spółdzielczych kasach oszczędnościowo-kredytowych została uchwalona 14 grudnia 1995 roku przez Sejm II kadencji. W prace nad ustawą zaangażowana była kancelaria prawna Adama Jedlińskiego należąca do systemu (holdingu) SKOK. Pod rządami ustawy z 1995 roku SKOK-i, co do zasady mogły udzielać kredytów i pożyczek na okres do 36 miesięcy, z tym, że na cele mieszkaniowe pożyczki mogły być udzielane na okres do 60 miesięcy. Nakładała na SKOK-i obowiązek odprowadzania 1,22% aktywów na działający przy Kasie Krajowej tzw. fundusz stabilizacyjny, którego celem miało być finansowanie programów naprawczych Kas mających problemy finansowe. W wyniku nowelizacji ustawy o SKOK w roku 2007 został wykreślony zapis o limicie okresu kredytowania. Jednakże po zaskarżeniu tej zmiany do Trybunału Konstytucyjnego, w wyniku wyroku Trybunału zapis został przywrócony w pierwszej połowie 2009 r. Czasowe zniesienie ograniczeń dotyczących okresu kredytowania wpłynęło na wzrost aktywności kredytowej SKOK w zakresie finansowania długoterminowego.
Druga ustawa o spółdzielczych kasach oszczędnościowo-kredytowych została uchwalona 5 listopada 2009 roku przez Sejm VI kadencji. Prace nad tą ustawą zostały wszczęte w związku z dynamicznym rozwojem kas, w tym z uwagi na znaczącą kwotę depozytów zgromadzonych przez system (holding) SKOK oraz dużą liczbę członków korzystających z usług tego sektora. Przewidywała ona objęcie państwowego nadzoru systemu SKOK przez Komisję Nadzoru Finansowego (KNF). Nowe przepisy nie weszły w życie w 2010 roku ze względu na decyzję prezydenta RP Lecha Kaczyńskiego o skierowaniu ustawy do kontroli Trybunału Konstytucyjnego, w zakresie zgodności jej przepisów z ustawą zasadniczą. Prace nad wnioskiem o skierowanie ustawy do Trybunału nadzorowane były przez ówczesnego szefa prezydenckiego Biura Prawa i Ustroju i podsekretarza stanu w Kancelarii Prezydenta RP Andrzeja Dudę oraz konsultowane były z prezesem Kasy Krajowej Grzegorzem Biereckim, a także przewodniczącym rady nadzorczej Kasy Krajowej Adamem Jedlińskim. Wniosek został wysłany w ostatnim możliwym terminie, 30 listopada 2009 roku, na 35 minut przed północą. W dokumentach uzasadniających wniosek o weto znalazły się trzy analizy: wszystkie przygotowane na zlecenie SKOK-ów. Po zmodyfikowaniu zakresu skargi przez prezydenta RP Bronisława Komorowskiego oraz jej rozpatrzeniu przez Trybunał, ustawa weszła w życie 27 października 2012 r. Ustawa: Bronisław Komorowski podjął bezprecedensową decyzję o wycofaniu uwag skierowanych do Trybunału Konstytucyjnego przez poprzedniego prezydenta. Decyzja ta wzbudziła szereg kontrowersji prawnych. Kancelaria Bronisława Komorowskiego utrzymywała, że podejmując taką decyzję, kierował się on opiniami ekspertów, z którymi była ona konsultowana. Tymczasem – jak podała kancelaria – po tych konsultacjach „nie zachował się materialny substrat”. Nieznane są zatem faktyczne podstawy ograniczenia przez Bronisława Komorowskiego wniosku, jaki do Trybunału skierował Lech Kaczyński.
W wyniku ustawy z dnia 19 kwietnia 2013 roku uchwalonej przez Sejm VII kadencji, nowelizującej ustawę z dnia 5 listopada 2009 roku o spółdzielczych kasach oszczędnościowo-kredytowych (Dz. U. z 2013 r. poz. 613), wprowadzono następujące rozwiązania:
Członkowie.
Do ubiegania się o członkostwo w SKOK uprawnione są jedynie osoby fizyczne „połączone więzią o charakterze zawodowym lub organizacyjnym”, a w szczególności „pracownicy zatrudnieni w jednym lub kilku zakładach pracy lub osoby należące do tej samej organizacji społecznej lub zawodowej”. W rzeczywistości ustawowe ograniczenia dotyczące dostępu do systemu SKOK są pozorne. W praktyce do większości kas należeć może praktycznie każdy – wystarczy zostać członkiem jednego z otwartych stowarzyszeń, przy którym działa dana kasa. Osoby, które zdecydują się na przystąpienie do SKOK, uiszczają następujące opłaty (różniące się w zależności od SKOK-u): wpisowe, co najmniej jeden udział, wkład członkowski. Członkowie są również zobowiązani do comiesięcznych określonych minimalnych wpłat na rachunek oszczędnościowo-rozliczeniowy albo do założenia lokaty w SKOK (z obowiązku tego często wyłączani są emeryci i renciści). W przypadku rezygnacji z członkostwa kwota udziałów oraz wkład członkowski podlega zwrotowi w następnym roku po zatwierdzeniu przez Walne Zgromadzenie (Zebranie Przedstawicieli) sprawozdania finansowego za rok, w którym ustało członkostwo w Kasie. Wpisowe nie podlega zwrotowi.
Kasa jest obowiązana wypłacić po śmierci członka z jego wkładu członkowskiego i oszczędności:
Do przekształcenia pracowniczej kasy zapomogowo-pożyczkowej w spółdzielczą kasę oszczędnościowo-kredytową wymagana jest uchwała walnego zebrania członków (delegatów) pracowniczej kasy zapomogowo-pożyczkowej.
Organy.
Organami SKOK są: walne zgromadzenie członków, rada nadzorcza, zarząd oraz komisja kredytowa. Członkami rady nadzorczej i zarządu mogą być osoby, które nie były prawomocnie skazane za przestępstwo karno-skarbowe. Krajowa SKOK określa wymogi kwalifikacyjne członków zarządu, dając rękojmię prowadzenia działalności kasy z zachowaniem bezpieczeństwa środków pieniężnych i wkładów w niej zgromadzonych. W skład zarządu wchodzi nie mniej niż 3 członków kasy. Do zadań komisji kredytowej należy w szczególności przedstawienie zarządowi: opinii w sprawie wniosków o udzielanie pożyczek i kredytów oraz przymusowego ściągnięcia niespłaconych w terminie pożyczek i kredytów.
Gospodarka finansowa.
Gospodarka finansowa SKOK polega na tworzeniu i wykorzystywaniu funduszy określonych w ustawie. Fundusz udziałowy powstaje z wpłat udziałów członkowskich lub innych źródeł określonych w odrębnych przepisach. Fundusz zasobowy powstaje z wpłat przez członków wpisowego, nadwyżki bilansowej, wartości majątkowych oraz innych źródeł określonych w odrębnych przepisach. Straty bilansowe są pokrywane z funduszu zasobowego, a w części przekraczającej fundusz zasobowy z funduszu udziałowego. Środki pieniężne, które nie są wykorzystywane na pożyczki i kredyty dla członków kasy, mogą być inwestowane z zachowaniem najwyższej staranności:
Kasa ma obowiązek utrzymywać rezerwę płynną w wysokości nie mniejszej niż 10% funduszu oszczędnościowo-pożyczkowego. Rezerwę płynną stanowią środki pieniężne zgromadzone w kasie w formie gotówki lub w innych formach ustalonych przez Kasę Krajową.
Funkcje nadzorcze i lustracyjne wobec spółdzielczej kasy oszczędnościowo-kredytowej.
Do 2012 roku funkcje nadzorcze i lustracyjne wobec spółdzielczych kas oszczędnościowo-kredytowych pełniła wyłącznie Krajowa Spółdzielcza Kasa Oszczędnościowo-Kredytowa. Kasa Krajowa była jedynym w prawie polskim obowiązkowym związkiem rewizyjnym wobec zrzeszonych w niej spółdzielczych kas. Obowiązek zrzeszania spółdzielczych kas zagrożony był sankcją likwidacji i wykreślenia spółdzielczej kasy z rejestru sądowego.
Od 27 października 2012 roku spółdzielcze kasy oszczędnościowo-kredytowe, w tym Kasa Krajowa, działają pod państwowym nadzorem sprawowanym przez KNF. Od tej chwili KNF, dokonała szeregu działań o charakterze nadzorczym, w tym inspekcji w poszczególnych SKOK-ach.
Sytuacja finansowa kas.
Rozszerzanie działalności SKOK-ów na obszar całego kraju następowało wraz ze zwiększeniem oferty produktowej. Jednak udzielanie wysoko kwotowych pożyczek (w tym także pożyczek i kredytów na cele związane z prowadzeniem działalności gospodarczej) bez odpowiedniej oceny zdolności i wiarygodności kredytowej klientów (członków), a także zabezpieczenia spłaty doprowadziło do wzrostu wskaźników przeterminowań portfela pożyczek. Zjawisko te pociągnęło za sobą konieczność zwiększenia skali tworzenia odpisów aktualizujących należności przeterminowanych, co z kolei doprowadziło do wystąpienia problemów z płynnością finansową części SKOK-ów.
W lutym 2011 roku Bank Światowy przedstawił raport dotyczący działalności SKOK-ów w Polsce. Wskazał w nim na konflikt interesów pomiędzy Krajową Spółdzielczą Kasą Oszczędnościowo-Kredytową a SKOK-ami w niej zrzeszonymi oraz zalecił rozwiązania podnoszące efektywność nadzoru nad SKOK-ami i zwiększające stabilność systemu SKOK-ów w Polsce:
Z inicjatywy Komisji Nadzoru Finansowego (KNF), w styczniu 2012 roku weszło w życie nieobowiązujące już rozporządzenie Ministra Finansów w sprawie szczególnych zasad rachunkowości spółdzielczych kas oszczędnościowo-kredytowych określające zgodnie ze stanowiskiem Banku Światowego m.in. sposób tworzenia rezerw na przeterminowane zobowiązania ().
W lutym 2012 roku Kasy powołują w Luksemburgu spółkę zależną ASK Invest S.à.r.l.
Do czasu objęcia Kas państwowym nadzorem Komisji Nadzoru Finansowego z dniem 27 października 2012 roku, 26 SKOK-ów dokonało sprzedaży wierzytelności z tytułu niespłaconych, przeterminowanych pożyczek i kredytów w zamian za skrypty dłużne. Większość kas dokonała sprzedaży wierzytelności do utworzonej w tym celu luksemburskiej spółki ASK Invest S.à.r.l., a także do innych podmiotów w większości działających w Polsce. W jednym przypadku wierzytelności sprzedane zostały do podmiotu działającego na Cyprze. W ramach tej operacji największa z kas, SKOK Stefczyka (na portfel kredytów wart 4,5 mld zł kredyty przeterminowane stanowiły prawie 22 proc.) przekazała do spółki ASK Invest S.à.r.l. przeszło 50 tys. kredytów wartych ponad 722 mln zł. W przypadku spłaty sprzedanych wierzytelności (pożyczek, kredytów) przez pożyczkobiorców SKOK, luksemburska spółka miała wykupić skrypty dłużne – do tego czasu były wykazywane w bilansach Kas jako krótko- i długoterminowe inwestycje. Proceder ten miał służyć zmniejszeniu obciążenia kas przeterminowanymi pożyczkami i kredytami.
Pod koniec marca 2013 KNF opublikowała pismo skierowane do zarządów SKOK, w którym wskazała na szereg potencjalnych problemów wynikających z różnic w metodzie wyliczania aktywów, które mogą wpłynąć na wyniki finansowe kas. Co najmniej jedna kasa („Jowisz”) zadeklarowała wdrożenie programu naprawczego.
W maju 2013 roku opublikowane zostały wyniki audytu KNF opisujące stan finansowy kas do 2012 roku. Wynika z nich, że kasy miały wysoki udział przeterminowanych kredytów (37%), z czego większość stanowią kredyty mieszkaniowe przeterminowane powyżej 12 miesięcy.
Powyższe ustalenia Grzegorz Bierecki, ówczesny przewodniczący Światowej Rady Związków Kredytowych (World Council of Credit Unions – WOCCU) i przewodniczący Rady Nadzorczej Kasy Krajowej skomentował na łamach dziennika „Rzeczpospolita” w sposób następujący: „Przez 20 lat nikt nie stracił w SKOK złotówki”.
Od 29 listopada 2013 roku depozyty zgromadzone przez członków SKOK zostały objęte ustawowym systemem gwarantowania depozytów przez Bankowy Fundusz Gwarancyjny (gwarancja zwrotu depozytów do 100 tys. euro).
W 2013 roku decyzją Komisji Nadzoru Finansowego 44 kasy (z 55 istniejących) zostały zobowiązane do podjęcia działań naprawczych. Do 2017 roku w dwudziestu dwóch kasach: SKOK PIAST, SKOK Rafineria, Lubuska SKOK, Bieszczadzka SKOK, SKOK Profit, SKOK „Wybrzeże”, SKOK „Jaworzno”. SKOK Nike, Twoja SKOK, Wielkopolska SKOK, SKOK „Skarbiec”, SKOK Arka, SKOK Jowisz, SKOK Polska, Powszechna SKOK, SKOK im. Stefana Kard. Wyszyńskiego, SKOK „Kujawiak”, SKOK w Wołominie, SKOK Wesoła, SKOK im. Mikołaja Kopernika, SKOK Wspólnota oraz SKOK im. Św. Jana z Kęt został dodatkowo ustanowiony zarząd komisaryczny.
W lipcu 2014 roku KNF poinformowała o złożeniu wniosku o upadłość w imieniu objętego nadzorem komisarycznym "SKOK Wspólnota" (do 2010 roku pod nazwą Południowo-Zachodnia SKOK), która od 2008 roku nieprzerwanie wykazywała ujemne wyniki finansowe, głównie z powodu "„wieloletnich, niekorzystnych dla SKOK „Wspólnota” umów powierzających istotne obszary działalności SKOK „Wspólnota” podmiotom zewnętrznym”". W tym samym miesiącu KNF zdecydowała o przejęciu SKOK Dziedzice przez SKOK Szopienice, za zgodą kasy przejmującej.
W sierpniu 2014 roku KNF wyraziła zgodę na przejęcie SKOK im. Św. Jana z Kęt przez Alior Bank.
W listopadzie 2014 roku KNF opublikowała obszerny dokument prezentujący rozbudowaną strukturę podmiotów powiązanych kapitałowo i personalnie w sektorze SKOK wskazując na fakt, iż krąg osób wchodzących w skład ich władz jest stosunkowo wąski, wskazał jednocześnie na konieczność jej uproszczenia. KNF stwierdził, iż w 2013 roku system SKOK poniósł koszty na rzecz poszczególnych podmiotów kontrolowanych przez spółkę SKOK Holding S.à.r.l. zarejestrowaną w Luksemburgu w wysokości ponad 83 mln zł. Jednocześnie zakumulowany przez spółkę SKOK Holding S.à.r.l. zysk w kwocie ok. 141 mln zł nie został wypłacony w postaci dywidendy dla Kasy Krajowej (będącej jej głównym akcjonariuszem) i tym samym nie zasilił Funduszu Stabilizacyjnego przeznaczonego na realizację ustawowych obowiązków Kasy Krajowej.
W grudniu 2014 roku KNF wyraziła zgodę na przejęcie SKOK im. Mikołaja Kopernika przez Bank Pekao.
W roku 2014 SKOK-i poniosły koszty na rzecz spółek kontrolowanych przez SKOK Holding S.à.r.l. w wysokości około 70 mln zł.
Zgodnie z informacją przekazaną 3 marca 2015 roku przez Komisję Nadzoru Finansowego do najważniejszych osób w państwie i do służb, kilkadziesiąt milionów złotych zostało wyprowadzonych z postawionej w 2011 roku w stan likwidacji Fundacji Na Rzecz Polskich Związków Kredytowych, której celem było wspieranie rozwoju systemu SKOK w Polsce, do zarejestrowanej w listopadzie 2012 roku spółki „Spółdzielczy Instytut Naukowy G. Bierecki spółka jawna”, będącej własnością kilku osób, w tym Grzegorza Biereckiego. Do Instytutu przekazano 77 mln zł, a jego współwłaściciele (Grzegorz Bierecki, jego brat Jarosław Bierecki i Adam Jedliński) wypłacili sobie w latach 2011–2012 dywidendę w łącznej wysokości 21 mln zł. Instytut przejął także kontrolę nad Towarzystwem Ubezpieczeń Wzajemnych SKOK, do którego kasy wpłacały pieniądze na ubezpieczenie depozytów swoich członków, jest również głównym udziałowcem spółki Fratria, wydającej tygodnik „Sieci” i prowadzącej portal WPolityce.pl.
W czerwcu 2015 roku KNF wyraziła zgodę na przejęcie SKOK Wesoła przez PKO Bank Polski.
We wrześniu 2015 roku KNF zdecydowała o przejęciu SKOK „Siarkopol” w Tarnobrzegu przez SKOK im. Eugeniusza Kwiatkowskiego w Tarnowie, za zgodą kasy przejmującej.
W styczniu 2016 roku KNF wyraziła zgodę na przejęcie SKOK im. Stefana Kard. Wyszyńskiego przez Alior Bank.
W tym samym miesiącu KNF poinformowała o złożeniu wniosku o upadłość w imieniu objętego nadzorem komisarycznym SKOK „Kujawiak” w związku z faktem, iż kasa ta na koniec października 2015 r. posiadała ujemne fundusze własne w wysokości -77,7 mln złotych i wykazywała bieżącą stratę w wysokości -15,4 mln złotych oraz niepokryte straty z lat ubiegłych na kwotę -76,8 mln złotych.
W lutym 2016 roku KNF poinformowała o złożeniu wniosku o upadłość w imieniu objętego nadzorem komisarycznym SKOK Polska, która od 2015 roku wykazywała ujemne fundusze własne, bieżącą stratę, niepokrytą stratę z lat ubiegłych oraz poważne nieprawidłowości ujawnione przez zarządcę komisarycznego i UKNF w działalności poprzednich władz.
W kwietniu 2016 roku KNF poinformowała o złożeniu wniosku o upadłość w imieniu objętego nadzorem komisarycznym SKOK Jowisz, która na koniec lutego 2016 r. wykazywała ujemne fundusze własne według bilansu w wysokości -21,5 mln zł, ujemny współczynnik wypłacalności na poziomie -21,7%, łączną stratę w wysokości -37,6 mln zł oraz poważne nieprawidłowości ujawnione przez UKNF w działalności poprzednich władz przed ustanowieniem w spółdzielczej kasie zarządcy komisarycznej.
W tym samym miesiącu KNF wyraziła zgodę na przejęcie Powszechnej SKOK przez Alior Bank w związku z faktem, iż kasa ta na koniec marca 2016 r. posiadała ujemne fundusze własne w wysokości -15,1 mln złotych, ujemny współczynnik wypłacalności na poziomie -45,4% oraz wykazywała łączne straty na kwotę -20,8 mln złotych.
W maju 2016 roku KNF poinformowała o złożeniu wniosku o upadłość w imieniu objętego nadzorem komisarycznym SKOK Arka, która na koniec marca 2016 r. posiadała ujemne fundusze własne w wysokości -26,4 mln zł i wykazywała łączne straty do pokrycia w wysokości -30,7 mln zł.
W lipcu 2016 roku KNF poinformowała o złożeniu wniosku o upadłość w imieniu objętego nadzorem komisarycznym SKOK „Skarbiec”, która na koniec maja 2016 r. posiadała ujemne fundusze własne w wysokości -44,1 mln zł, ujemny współczynnik wypłacalności na poziomie -81,3% i wykazywała łączną stratę w wysokości 47 mln zł.
W listopadzie 2016 roku KNF wyraziła zgodę na przejęcie SKOK Profit przez Śląski Bank Spółdzielczy „Silesia” w Katowicach w związku z faktem, iż kasa ta na koniec września 2016 r. posiadała ujemne fundusze własne w wysokości -90,6 tys. złotych, ujemny współczynnik wypłacalności na poziomie -3,17% oraz wykazywała łączne straty na kwotę -144 tys. złotych.
W lutym 2017 roku KNF poinformowała o złożeniu wniosku o upadłość w imieniu objętego nadzorem komisarycznym Wielkopolskiej SKOK, która na koniec 2016 r. posiadała ujemne fundusze własne w wysokości -68,584 mln zł i wykazywała niepokrytą stratę z lat ubiegłych na kwotę 16,037 mln zł.
W maju 2017 roku KNF poinformowała o złożeniu wniosku o upadłość w imieniu objętego nadzorem komisarycznym Twojej SKOK, która na koniec marca 2017 r. posiadała ujemne fundusze własne w wysokości (-) 52,647 mln zł, bieżącą stratę w wysokości (-) 2,729 mln zł i wykazywała niepokrytą stratę z lat ubiegłych na kwotę (-) 76,269 mln zł.
W czerwcu 2017 roku KNF poinformowała o złożeniu wniosku o upadłość w imieniu objętego nadzorem komisarycznym SKOK Nike, która na koniec marca 2017 r. posiadała ujemne fundusze własne w wysokości (-) 24,095 mln zł, bieżącą stratę w wysokości (-) 1,547 mln zł i wykazywała niepokrytą stratę z lat ubiegłych na kwotę (-) 45,602 mln zł.
W sierpniu 2017 roku KNF wyraziła zgodę na przejęcie Bieszczadzkiej SKOK przez ING Bank Śląski SA w związku z faktem, iż kasa ta na koniec czerwca 2017 r. posiadała ujemne fundusze własne w wysokości (-) 2,281 mln złotych, ujemny współczynnik wypłacalności na poziomie (-) 5,76% oraz wykazywała łączne straty na kwotę (-) 2,289 mln złotych.
We wrześniu 2017 roku KNF poinformowała o złożeniu wniosku o upadłość w imieniu objętego nadzorem komisarycznym SKOK Wybrzeże, która na koniec lipca 2017 r. posiadała ujemne fundusze własne w wysokości (-) 44,843 mln zł i wykazywała bieżącą stratę w wysokości (-) 4,245 mln zł oraz niepokrytą stratę z lat ubiegłych w wysokości (-) 76,559 mln zł.
W październiku 2017 roku KNF wyraziła zgodę na przejęcie Lubuskiej SKOK przez Bank Spółdzielczy we Wschowie w związku z faktem, iż kasa ta na koniec sierpnia 2017 r. posiadała ujemne fundusze własne w wysokości (-) 1,777 mln złotych, ujemny współczynnik wypłacalności na poziomie (-) 18,64% oraz wykazywała łączne straty na kwotę (-) 1,798 mln złotych.
W lutym 2018 roku KNF wyraziła zgodę na połączenie z dniem 30 czerwca 2018 r. SKOK Kozienice (jako kasy przyłączającej), ze SKOK Bogdanka (jako kasą przyłączaną).
W maju 2018 roku KNF wyraziła zgodę na przejęcie SKOK Rafineria przez Bank BGŻ BNP Paribas SA w związku z faktem, iż kasa ta na koniec marca 2018 r. posiadała ujemne fundusze własne w wysokości (-) 34,547 mln złotych, ujemny współczynnik wypłacalności na poziomie (-) 19,55% oraz wykazywała łączne straty na kwotę (-) 76,319 mln złotych.
We wrześniu 2018 roku KNF zdecydowała o przejęciu SKOK w Elektrowni Bełchatów przez SKOK „Wisła”, za zgodą kasy przejmującej.
W październiku 2018 roku KNF wyraziła zgodę na przejęcie SKOK PIAST przez Bank Millennium SA w związku z faktem, iż kasa ta na koniec sierpnia 2018 r. posiadała ujemne fundusze własne w wysokości (-) 21,57 mln złotych, ujemny współczynnik wypłacalności na poziomie (-) 10,13% oraz wykazywała łączne straty na kwotę (-) 26,302 mln złotych. W tym samym miesiącu KNF zdecydowała o przejęciu SKOK Mysłowice przez SKOK Szopienice, za zgodą kasy przejmującej.
W styczniu 2019 roku KNF wyraziła zgodę na przejęcie SKOK Jaworzno przez Alior Bank SA w związku z faktem, iż kasa ta na koniec sierpnia 2018 r. posiadała ujemne fundusze własne w wysokości (-) 59,788 mln złotych, ujemny współczynnik wypłacalności na poziomie (-) 22,57% oraz wykazywała łączne straty na kwotę (-) 64,640 mln złotych.
W kwietniu 2019 roku KNF wyraziła zgodę na połączenie SKOK Kozienice (jako kasy przyłączającej) ze SKOK Świętokrzyska (jako kasą przyłączaną).
W maju 2019 roku KNF wyraziła zgodę na połączenie SKOK im. E. Kwiatkowskiego (jako kasy przyłączającej) ze SKOK im. Królowej Jadwigi (jako kasą przyłączaną).
We wrześniu 2019 roku KNF wyraziła zgodę na połączenie SKOK im. E. Kwiatkowskiego (jako kasy przyłączającej) ze SKOK im. Bpa J.S. Pelczara (kasa przejmująca).
W czerwcu 2020 roku KNF wyraziła zgodę na połączenie SKOK „Poznaniak” (kasa przejmująca) ze SKOK „Beskidy” (kasa przejmowana).
We wrześniu 2020 roku KNF wyraziła zgodę na połączenie SKOK „Szopienice” (kasa przejmująca) z Międzyzakładową SKOK w HPR Dąbrowa Górnicza (kasa przejmowana).
W marcu 2021 roku KNF wyraziła zgodę na połączenie SKOK im. Zygmunta Chmielewskiego (kasa przejmująca) ze SKOK Małopolska (kasa przejmowana).
W listopadzie 2021 roku KNF wyraziła zgodę na połączenie SKOK „Progres" (kasa przejmująca) ze SKOK przy ZWCH „Stilon” SA (kasa przejmowana).
W grudniu 2021 roku KNF wyraziła zgodę na połączenie SKOK „Szopienice” (kasa przejmująca) ze SKOK im. Powstańców Śląskich w Zdzieszowicach (kasa przejmowana).
W maju 2022 roku KNF wyraziła zgodę na połączenie SKOK „Świdnik” (kasa przejmująca) ze SKOK im. ks. Franciszka Blachnickiego (kasa przejmowana).
Wyniki finansowe sektora SKOK prezentuje poniższa tabela
Od 29 listopada 2013 r., Bankowy Fundusz Gwarancyjny (BFG) wypłacił około 4 mld 341 mln zł z 4 mld 366 mln zł przeznaczonych na gwarancje depozytów upadłych kas:
Ponadto BFG udzielił dziewięciu bankom dotacji w procesie restrukturyzacji (przejęcia) upadających SKOK, w wysokości ponad 554 milionów zł (554 068,90 tys. zł). Bankowi PKO BP SA udzielił wsparcia w ramach przejęcia SKOK Wesoła w wysokości 278,9 mln zł. Natomiast w przypadku przejmowania SKOK Wyszyński i Powszechnej SKOK przez Alior Bank, BFG przeznaczył odpowiednio 52,5 mln zł i 9,3 mln zł.
W 2014 roku z tytułu składek na BFG SKOK-i wpłaciły 16 mln zł, a Kasa Krajowa – 34 mln zł (banki wpłaciły 1,2 mld zł).
Ustalenia sejmowej podkomisji do spraw realizacji ustaw o SKOK (2015).
W marcu 2015 Sejm VII kadencji powołał podkomisję nadzwyczajną do spraw realizacji ustaw o SKOK. Celem podkomisji było wyjaśnienie pogarszającej się sytuacji finansowej kas, która spowodowała w 2014 r. konieczność wypłaty przez Bankowy Fundusz Gwarancyjny 3,2 mld zł, a w 40 z 52 kas trzeba było rozpocząć postępowanie naprawcze.
W ocenie podkomisji zasadnicze znaczenie dla trudnej sytuacji finansowej kas miała ustawa z 1995 r., która nie przewidywała żadnego nadzoru zewnętrznego nad kasami, a trzyletnie odroczenie związane z jego wprowadzeniem spowodowane odesłaniem przez prezydenta Lecha Kaczyńskiego ustawy z 2009 o SKOK do Trybunału Konstytucyjnego miało doprowadzić do nasilenia patologii w kasach. Do najważniejszych nieprawidłowości podkomisja zaliczyła:
Komisja ustaliła ponadto, że uzasadnienie wniosku prezydenta do Trybunału Konstytucyjnego opierało się na materiałach przygotowanych przez Kasę Krajową, a istotny wpływ na jego treść miał Grzegorz Bierecki. Podkomisja zarzuciła mu także wykorzystywanie kas do prywatnego bogacenia się oraz konflikt interesów. Miał on polegać m.in. na łączeniu funkcji prezesa Kasy Krajowej i prezesa zarządu Fundacji na rzecz Polskich Związków Kredytowych, któremu Kasa Krajowa i nadzorowane przez nią SKOK-i zlecały płatne usługi, byciu współwłaścicielem spółki, która wynajmowała lokale podległym Kasie Krajowej SKOK-om oraz udział we władzach kilkunastu spółek zarabiających na usługach dla kas nadzorowanych przez Kasę Krajową, której Grzegorz Bierecki był prezesem, i która nakazem lub zaleceniami miała nakłaniać je do korzystania z usług tych spółek. Grzegorz Bierecki objął także stanowisko prezesa luksemburskiej spółki SKOK Holding S.à.r.l., która przejmowała większość zysków należnych Kasie Krajowej, wskutek czego nie mogła ona zasilić Funduszu Stabilizacyjnego stworzonego do realizacji swoich statutowych działań.
Podkomisja zarekomendowała wprowadzenie zmian legislacyjnych oraz powołanie sejmowej komisji śledczej do zbadania nieprawidłowości w systemie SKOK.
Sprawozdanie podkomisji zostało przyjęte przez Sejm we wrześniu 2015.
Rola SKOK-ów w kampaniach wyborczych i w polityce.
W maju 2010 roku spółka Media SKOK Sp. z o.o. (obecnie Apella S.A. należąca do SKOK Holiding S.à.r.l.) przeprowadziła kampanię marketingową w związku z przyznaniem polskiego znaku promocyjnego „Teraz Polska” marce SKOK Ubezpieczenia zrzeszającej Towarzystwo Ubezpieczeń na Życie SKOK S.A. oraz Towarzystwo Ubezpieczeń Wzajemnych SKOK (TUW SKOK). Szata graficzna billboardów kampanii była łudząco podobna do reklam Jarosława Kaczyńskiego, co spotkało się z zarzutem wspierania kampanii wyborczej kandydata partii politycznej Prawo i Sprawiedliwość w wyborach na urząd prezydenta RP w 2010 roku. W sprawozdaniu finansowym spółki Media SKOK napisano wprost, iż akcja została „"przeprowadzona w okresie wyborów prezydenckich"”.
W 2011 roku wrześniowy numer „Czas Stefczyka”, bezpłatna gazeta SKOK im. Franciszka Stefczyka, której wydawcą jest Media SKOK Sp. z o.o. (obecnie Apella S.A. należąca do SKOK Holiding S.à.r.l.), wsparł kandydującego do Senatu RP w wyborach parlamentarnych Grzegorza Biereckiego, wspieranego przez partię polityczną Prawo i Sprawiedliwość. W tym samym roku spółka Media SKOK rozpoczęła na Podlasiu kampanię reklamową na rzecz SKOK im. Franciszka Stefczyka. Po wygranych przez Grzegorza Biereckiego wyborach samorządowych w Polsce w 2014 roku spółka Media SKOK kupiła lokalny „Tygodnik Podlaski”, rozdawany bezpłatnie w Białej Podlaskiej i trzech sąsiednich powiatach – stanowiących okręg wyborczy Grzegorza Biereckiego. Dwa miesiące przed wyborami samorządowymi został podniesiony nakład „Tygodnika” do 40 tys. egz., podczas gdy przez poprzednie kilka lat wydawany był w nakładzie 30 tys. egz. Redakcja „Tygodnika” mieści się pod tym samym adresem co biuro senatorskie Grzegorza Biereckiego i założona przez niego fundacja Kocham Podlasie w Białej Podlaskiej.
W kwietniu 2015 roku, w związku z piątą rocznicą katastrofy prezydenckiego samolotu pod Smoleńskiem, na łamach dziennika „Super Express” ukazał się z czterostronicowy dodatek sponsorowany przez SKOK im. Franciszka Stefczyka, w którym wraz z komentarzem ówczesnego prezesa SKOK im. Franciszka Stefczyka: „"Dziś, pięć lat po tamtych wydarzeniach, Polacy wciąż czekają na ludzi, którzy poprowadzą nas w kierunku odbudowy silniejszej Polski"”, opublikowano obszerny fragment wystąpienia Andrzeja Dudy. Co spotkało się z zarzutem wspierania kampanii wyborczej kandydata partii politycznej Prawo i Sprawiedliwość w wyborach na urząd prezydenta RP i samej partii w wyborach parlamentarnych w tym samym roku.
W sierpniu 2015 roku, w okresie kampanii wyborczej w wyborach parlamentarnych, w „Tygodniku Podlaskim” – należącym do spółki Apella S.A. holdingu SKOK – ukazał się specjalny dodatek promujący Grzegorza Biereckiego, niezależnego kandydata do Senatu RP, wspieranego przez partię polityczną Prawo i Sprawiedliwość. Dodatek ukazał się na zlecenie biura senatora Grzegorza Biereckiego, które mieści się pod tym samym adresem co redakcja „Tygodnika”. Pieniądze spółek związanych ze SKOKami przeznaczane były zgodnie z decyzją Biereckiego także na budowę m.in. pomników Lecha Kaczyńskiego.
W listopadzie 2016 roku SKOK im. Franciszka Stefczyka wraz z Obozem Narodowo-Radykalnym (ONR) był współorganizatorem nacjonalistycznej imprezy w Zakopanem.
Lista SKOK-ów działających w Polsce.
W 2022 w Polsce działało 20 spółdzielczych kas oszczędnościowo-kredytowych:

</doc>
<doc id="358343" url="https://pl.wikipedia.org/wiki?curid=358343" title="Holonki">
Holonki

Holonki – wieś w Polsce położona w województwie podlaskim, w powiecie bielskim, w gminie Brańsk.
Według Powszechnego Spisu Ludności z 1921 roku wieś nazywała się Golonki. Również mapa WIG z 1937 podaje nazwę Golonki. 
W 1921 roku wieś liczyła 39 domów i 258 mieszkańców, w tym 235 katolików, 16 prawosławnych i 7 wyznawców judaizmu.
W okresie II RP siedziba wiejskiej gminy Widźgowo. W latach 1952-1954 miejscowość była siedzibą gminy Holonki. W latach 1954–1972 wieś należała i była siedzibą władz gromady Holonki. W latach 1975–1998 miejscowość administracyjnie należała do województwa białostockiego.
Przez miejscowość przepływa Czarna, rzeka dorzecza Bugu.
Wierni kościoła rzymskokatolickiego należą do parafii Matki Bożej Wspomożenia Wiernych w Klichach.

</doc>
<doc id="358344" url="https://pl.wikipedia.org/wiki?curid=358344" title="Hołdowiec">
Hołdowiec

Hołdowiec (dawn. Chałdowiec) – wieś sołecka w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość administracyjnie należała do województwa kieleckiego.

</doc>
<doc id="358345" url="https://pl.wikipedia.org/wiki?curid=358345" title="Hołny Mejera">
Hołny Mejera

Hołny Mejera – wieś w Polsce położona w województwie podlaskim, w powiecie sejneńskim, w gminie Sejny. Leży nad jeziorem Hołny przy drodze krajowej nr 16.
W 1929 r. wieś należała do gminy Berżniki. Majątek ziemski posiadał tu Józef Paszkiewicz (312 mórg).
W latach 1975–1998 miejscowość administracyjnie należała do województwa suwalskiego.
Wieś znajduje się około 2 km od granicy państwa (dawne przejście graniczne "Ogrodniki-Łoździeje"), przy drodze krajowej nr 16. W okresie międzywojennym stacjonowała tu strażnica Korpusu Ochrony Pogranicza.
Dwór Mejera.
We wsi znajduje się drewniany dwór z XVII-XVIII wieku z parkiem – obecnie Dom Pracy Twórczej Politechniki Białostockiej, wpisany do rejestru zabytków Narodowego Instytutu Dziedzictwa

</doc>
<doc id="358346" url="https://pl.wikipedia.org/wiki?curid=358346" title="Hołny Wolmera">
Hołny Wolmera

Hołny Wolmera – wieś w Polsce położona w województwie podlaskim, w powiecie sejneńskim, w gminie Sejny.
Za Królestwa Polskiego istniała wiejska gmina Hołny Wolmera.
Pod koniec XIX w. było 6 domów i 44 mieszkańców. Był tu folwark o powierzchni 2197 mórg. 
W 1929 r. wieś należała do gminy Berżniki. Majątek ziemski posiadał tu Wacław Kościałkowski (620 mórg).
W latach 1975–1998 miejscowość administracyjnie należała do województwa suwalskiego. W okresie międzywojennym stacjonowała tu strażnica Korpusu Ochrony Pogranicza, a po wojnie strażnica Wojsk Ochrony Pogranicza.
Zabytki.
Do rejestru zabytków Narodowego Instytutu Dziedzictwa wpisane są następujące obiekty.

</doc>
<doc id="358347" url="https://pl.wikipedia.org/wiki?curid=358347" title="Hołodnica">
Hołodnica

Hołodnica – wieś w Polsce położona w województwie lubelskim, w powiecie bialskim, w gminie Rokitno.
Wierni Kościoła rzymskokatolickiego należą do parafii Trójcy Świętej w Janowie Podlaskim.
Wieś szlachecka położona była w końcu XVIII wieku w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.

</doc>
<doc id="358348" url="https://pl.wikipedia.org/wiki?curid=358348" title="Hołodolina">
Hołodolina

Hołodolina (dawn. "Hałodolina") – wieś w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.

</doc>
<doc id="358349" url="https://pl.wikipedia.org/wiki?curid=358349" title="Hołody">
Hołody

Hołody – wieś w Polsce położona w województwie podlaskim, w powiecie bielskim, w gminie Bielsk Podlaski.
Prawosławni mieszkańcy wsi należą do parafii Ścięcia Głowy św. Jana Chrzciciela w Szczytach-Dzięciołowie, a wierni kościoła rzymskokatolickiego do parafii Najświętszej Opatrzności Bożej w Bielsku Podlaskim.
Historia.
Wieś królewska w starostwie bielskim w ziemi bielskiej województwa podlaskiego w 1795 roku.
W latach 1960-1968 wieś należała i była siedzibą władz gromady Hołody, a po jej zniesieniu należała do gromady Bielsk Podlaski. W latach 1975–1998 miejscowość administracyjnie należała do województwa białostockiego. Dziś w Hołodach mieszka 240 osób.
Miejscowość istniała już w XV wieku. Być może do niej odnosi się wzmianka z 1501 r. o młynie Chłodowskim z sadzawką rybną (wspomina o nim I. Daniłowicz w Skarbcu dyplomatów...). Początkowo Hołody były własnością miasta. W 1533 r. folwark Hołody wykupił bielski kupiec Konrad Siehieniewicz. W okresie tym, z polecenia królowej Bony przeprowadzono pomiar włóczny. Wieś zlokalizowano wzdłuż jednej drogi. Siedliska poszczególnych gospodarstw były położone po obu stronach drogi, co w niektórych przypadkach jest zauważalne obecnie. W 1560 r. po pomiarze włócznej Hołody były osadzone na 60 włókach ziemi (włóka - ok. 20 ha). Była to wieś królewska w Starostwie bielskim. Chłopi w XVI-XVII w. odbywali pańszczyznę w folwarku Użyki koło Ogrodnik, a następnie w folwarku Hołowiesk. Hołody stanowiły centrum wójtostwa. W 1576 r. w wójtostwie było siedem karczem. W czasie najazdu szwedzkiego 1655 - 1657 wieś była bardzo zniszczona. W 1762 Ignacy Adam Lewicki zakupił od Branickiego wójtostwo we wsi Hołody. W 1790 r. liczyła 40 domów.
W Hołodach było sześć młynów-wiatraków. Stały one na Sażowci, Pastowniku i Smołowini. Ich budową zajmował się Mikita Grygoruk, który był majstrem od wznoszenia domów i innych budynków gospodarczych. Wszystkie wiatraki spłonęły w czasie dwóch wojen. Na Orlance był również młyn wodny. Znajdował się po lewej stronie drogi do Hajnówki w odległości 200 m od mostu. W okresie międzywojennym młyn ten należał do spółki Wasielewski i Słupski. W chwili obecnej jest tam tama.
OSP Hołody.
Ochotnicza Straż Pożarna w Hołodach powstała w 1928 r. Jej założycielem i pierwszym prezesem był właściciel pobliskiego majątku Eugeniusz Ostasiewicz. Po nim Strażą rządził Aleksander Grygoruk, który w 1947 r. wyjechał do Związku Radzieckiego, a wtedy prezesem został Mikołaj Piotrowski. Na zawodach powiatowych niejednokrotnie strażacy z OSP Hołody zdobywali nagrody, zajmowali pierwsze miejsca. Największy rozwój Straży Pożarnej w Hołodach nastąpił w latach 50. i 60., gdy kierował nią energiczny prezes Mikołaj Piotrowski, a komendantem był Stefan Grygoruk. W czynie społecznym wybudowano wtedy remizę, świetlicę, basen przeciwpożarowy. Obecnie w miarę możliwości finansowych są systematycznie prowadzone prace pielęgnacyjne i remontowe na terenie straży: oczyszczono i pogłębiono basen przeciwpożarowy, dobudowano scenę i placówkę, wyremontowano świetlicę wewnątrz i na zewnątrz, zakupiono też wóz pożarniczy. Powstało również Muzeum Pożarnictwa.
W 2016 w Hołodach odbyły się pierwsze zawody sportowo-pożarnicze

</doc>
<doc id="358350" url="https://pl.wikipedia.org/wiki?curid=358350" title="Hołowczyce-Kolonia">
Hołowczyce-Kolonia

Hołowczyce-Kolonia – wieś w Polsce położona w województwie mazowieckim, w powiecie łosickim, w gminie Sarnaki.
Wierni Kościoła rzymskokatolickiego należą do parafii św. Stanisława Biskupa i Męczennika w Sarnakach.
Podziały i przynależność administracyjna.
Pierwotnie dzisiejszy obszar wsi będący wcześniej folwarkiem należał do wsi Hołowczyce (Stare Hołowczyce) wzmiankowanej w 1545. W czasach Księstwa Warszawskiego 1809 powołano gminę wiejską Hołowczyce, do której należał folwark. Od 1867 po podziale na powiaty i gminy, gmina Hołowczyce należała do powiatu konstantynowskiego w guberni siedleckiej, a w latach 1912-1915 do guberni chełmskiej. Po odzyskaniu niepodległości w 1918 gmina Hołowczyce wraz z powiatem należała do województwa lubelskiego. Następnie z niej wyodrębniono sołectwo Hołowczyce-Kolonia w wyniku parcelacji porosyjskich majątków. W 1932 wraz z całym powiatem Hołowczyce-Kolonia zostały łącznie z gminą Hołowczyce wchłonięte przez powiat bialski. W czasie okupacji wieś należała do dystryktu lubelskiego Generalnego Gubernatorstwa. W 1954 w miejsce gmin wprowadzono Gromadzkie Rady Narodowe zlikwidowane w 1973 na rzecz większych gmin.
W 1956 utworzono nowy powiat łosicki przynależny do województwa warszawskiego. Gromadę Hołowczyce odłączono od powiatu bialskiego, przyłączając do nowo powstałego powiatu. W latach 1975–1998 miejscowość administracyjnie należała do województwa bialskopodlaskiego.
Dzieje folwarku.
W 1775 dobra Hołowczyce (czyli m.in. dzisiejsze Stare Hołowczyce, Nowe Hołowczyce i Hołowczyce-Kolonia}, zwane "starostwem hołowczyckiem", otrzymał w dożywotnią dzierżawę starosta mielnicki Adam Jakub Szydłowski. Po jego śmierci w 1815 r. majątek przeszedł z powrotem pod administrację państwową i był ponownie wydzierżawiany jako dobra rządowe. W 1867 r. dobra hołowczyckie otrzymał za zasługi od rządu carskiego Aleksander Nirod, majątek będący majoratem wydzierżawił. Przed I wojną światową, właścicielką majątku została Zofia Kirpiczewa, mieszkająca na stałe w Petersburgu.
Krewny Aleksandra Niroda o takim samym imieniu i nazwisku książę Aleksander Nirod przebywał w pobliskim Janowie, gdzie kierował stadniną koni.
Niewielki, modrzewiowy dwór był kryty gontem (rozebrany na początku lat 50. XX w. Do tej pory zachowały się po tym założeniu resztki zadrzewienia i stawu. Tu przed I wojną światową rozpoczęto budowę gorzelni, której nie ukończono. Ostatnią osobą dzierżawiącą folwark Hołowczyce był Mikołaj Grobicki. W trakcie parcelacji majoratu dotychczasowy dzierżawca skorzystał z możliwości kupna i poszczególni członkowie rodziny wzięli 5 działów po 10 ha, które w czasach PRL-u wysprzedali.
Powstanie i dzieje wsi.
Wieś typu kolonijnego powstawała stopniowo w trakcie parcelacji (1922, 1929) majoratu o powierzchni 582 ha. Parcele dzielono na 8-10 hektarowe paski, na których powstawały siedliska. Osadnicy pochodzili głównie z najbliższych okolic. Nowo powstała wieś składała się z 4 części: "Rozwadówka" – wzdłuż drogi z Rozwadowa do Starych Hołowczyc, pod lasem - "Kozik" i "Zakątki" oraz "Za rzeką" – obejmującą również dawny folwark.
Odzyskanie niepodległości po rozbiorach w lokalnej historii odznaczyło się tym, że porucznik Jan Kazimierz - syn Mikołaja Grobickiego dowodził w okolicy ochotniczym oddziałem Polskie Organizacji Wojskowej uczestnicząc w rozbrajaniu Niemców w listopadzie 1918. W czasie okupacji hitlerowskiej, w maju 1944 na Koziku w stodole rolnika Walczuka przechowywano tymczasowo fragmenty niemieckiej rakiety V2, wydobytej z nadbużańskich mokradeł przez AK-owców.
W 1960 zelektryfikowano część wsi – Zakątki, a w 1970 pozostałą. W latach 70. XX w. rozpoczął się proces starzenia i wyludnienia wsi. W miarę wyludniania następował proces stopniowego zalesiania gruntów rolnych o niskiej bonitacji gleby. 

</doc>
<doc id="358351" url="https://pl.wikipedia.org/wiki?curid=358351" title="Hołowienki">
Hołowienki

Hołowienki – wieś w Polsce położona w województwie mazowieckim, w powiecie sokołowskim, w gminie Sabnie.
Historia.
Pierwsze wzmianki o wsi pochodzą z poł. XV w., Hołowienki zamieszkiwała wówczas ludność ruska (początkowo prawosławna, a po 1596 r. unicka).
W 1795 r. wieś Hołowianki była własnością biskupa płockiego i wchodziła ona wówczas w skład ziemi drohickiej województwa podlaskiego. 
W latach 1975–1998 miejscowość administracyjnie należała do województwa siedleckiego.
O wsi.
Mieszkańcy wyznania rzymskokatolickiego należą do parafii Najświętszego Zbawiciela w Zembrowie.
Urodzeni.
W 1927 roku urodził się tutaj Kazimierz Romaniuk.

</doc>
<doc id="358352" url="https://pl.wikipedia.org/wiki?curid=358352" title="Hołowno">
Hołowno

Hołowno – wieś w Polsce, położona w województwie lubelskim, w powiecie parczewskim, w gminie Podedwórze.
W latach 1954–1957 wieś należała i była siedzibą władz gromady Hołowno, po jej zniesieniu w gromadzie Podedwórze. W latach 1975–1998 miejscowość należała administracyjnie do województwa bialskopodlaskiego.
Na miejscowym cmentarzu komunalnym znajduje się m.in. mogiła żołnierzy Armii Czerwonej.
Wierni Kościoła rzymskokatolickiego należą do parafii Podwyższenia Krzyża Świętego w Podedwórzu.

</doc>
<doc id="358353" url="https://pl.wikipedia.org/wiki?curid=358353" title="Hołówki Duże">
Hołówki Duże

Hołówki Duże (daw. "Hołówki Stare") – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Turośni Kościelnej.

</doc>
<doc id="358354" url="https://pl.wikipedia.org/wiki?curid=358354" title="Hołówki Małe">
Hołówki Małe

Hołówki Małe (daw. "Hołówki Nowe") – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Turośni Kościelnej.
Zobacz też.
Hołówki Duże

</doc>
<doc id="358355" url="https://pl.wikipedia.org/wiki?curid=358355" title="Hołubla (województwo mazowieckie)">
Hołubla (województwo mazowieckie)

Hołubla – wieś w Polsce położona w województwie mazowieckim, w powiecie siedleckim, w gminie Paprotnia.
W Hołubli znajduje się rzymskokatolicka parafia Narodzenia Najświętszej Maryi Panny należąca do dekanatu Suchożebry, szkoła podstawowa, przedszkole i 4 sklepy spożywczo-przemysłowe. We wsi znajduje się również OSP, która w czerwcu 2007 roku obchodziła 85-lecie swego istnienia.
We wsi 5 lipca 2013 otwarto oczyszczalnię ścieków, która perspektywicznie obsłuży większość mieszkańców gminy Paprotnia. Oczyszczanie odbywa się w sposób mechaniczno-biologiczny w dwu reaktorach o wydajności 3 m³ na dobę.
W latach 1954–1972 wieś należała i była siedzibą władz gromady Hołubla. W latach 1975–1998 miejscowość administracyjnie należała do województwa siedleckiego.
Historia.
Pierwszą cerkiew prawosławną wzniesiono tutejszym Rusinom przed 1545 r. staraniem Bohdany z Sapiehów, żony marszałka hospodarskiego Jana Steckowicza Dolubowskiego. Do roku 1875 Hołubla była parafią unicką, w drugiej połowie XIX w. należącą do .

</doc>
<doc id="358356" url="https://pl.wikipedia.org/wiki?curid=358356" title="Hołudza">
Hołudza

Hołudza – wieś w Polsce położona w województwie świętokrzyskim, w powiecie buskim, w gminie Wiślica.
W latach 1954–1959 wieś należała i była siedzibą władz gromady Hołudza, po jej zniesieniu w gromadzie Olganów. W latach 1975–1998 miejscowość administracyjnie należała do województwa kieleckiego.
Wieś sołecka.
Historia.
W XV w. należała do Dersława Zborzeńskiego (Długosz L.B. t.I s.420).
W wieku XIX opisano Hołudzę jako wieś w ówczesnym powiecie stopnickim i ówczesnej gminie Olganów, parafii Chotel Czerwony.
Cytując za SgKP „piękna wieś, gleba pszenna, piękne sady, liczne stawy i sadzawki, pokłady gipsu krystalicznego.”
W 1827 roku było tu 19 domów i 175 mieszkańców.
Spis z roku 1921 umieszcza Hołudzę w gminie Radzanów w tym wymienia:
Uwagi.
Opisywana wieś Hołudza jest często mylona z inną wsią Hołudza (nazywaną u Długosza Hołudza "alias" Ołudza) którą Długosz umieszcza w parafii Irządze (obecny powiat zawierciański), obecnie brzmiąca nazwa wsi – Ołudza

</doc>
<doc id="358357" url="https://pl.wikipedia.org/wiki?curid=358357" title="Hołużne">
Hołużne

Hołużne – wieś w Polsce położona w województwie lubelskim, w powiecie zamojskim, w gminie Grabowiec.
W latach 1975–1998 miejscowość administracyjnie należała do województwa zamojskiego.
Zabytki.
Według rejestru zabytków NID na listę zabytków wpisany jest park dworski z poł. XIX w., nr rej.: A/449 z 8.08.1988.

</doc>
<doc id="358358" url="https://pl.wikipedia.org/wiki?curid=358358" title="Homrzyska">
Homrzyska

Homrzyska – wieś w Polsce położona w województwie małopolskim, w powiecie nowosądeckim, w gminie Nawojowa.
Integralne części wsi Homrzyska
W latach 1975–1998 miejscowość administracyjnie należała do województwa nowosądeckiego.

</doc>
<doc id="358359" url="https://pl.wikipedia.org/wiki?curid=358359" title="Honiatycze (województwo lubelskie)">
Honiatycze (województwo lubelskie)

Honiatycze – wieś w Polsce położona w województwie lubelskim, w powiecie hrubieszowskim, w gminie Werbkowice.
Demografia.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Werbkowice. Według Narodowego Spisu Powszechnego (III 2011 r.) liczyła 193 mieszkańców i była dziewiętnastą co do wielkości miejscowością gminy Werbkowice.
Historia.
Wieś wymieniana po raz pierwszy w 1472 r. w staropolskim powiecie grabowieckim. W 1564 należała do dość zamożnego rodu Łaszczów-Nieledewskich. Wedle rejestru z poborowego z 1578 roku było tu 41/2 łana (75, 6 ha) gruntów uprawnych. Od 1749 właścicielami wsi byli Rulikowscy. Do nich należała jeszcze w 1846 roku. Kaplica grobowa Rulikowskich z 1910 roku stoi na cmentarzu w Dubie. Według spisu z 1827 r. liczyła wówczas 31 domów i 241 mieszkańców, natomiast w 1880 r. już 62 domy z 451 mieszkańcami, zaś według spisu z 1921 r. znajdowały się we wsi 92 domy oraz 478 mieszkańców, w tym 3 Żydów i 130 Ukraińców. Drewniana cerkiew prawosławna z przełomu XIX i XX w., na miejscu poprzedniej z XVIII stulecia, uległa spaleniu w roku 1922. Obecny drewniany kościół katolicki wzniesiono dopiero w 1956 roku w miejsce drewnianej kaplicy z 1923, spalonej w 1943 roku. W początkach XX w. istniały tu: dwór z folwarkiem oraz cegielnia. 

</doc>
<doc id="358360" url="https://pl.wikipedia.org/wiki?curid=358360" title="Honiatycze-Kolonia">
Honiatycze-Kolonia

Honiatycze-Kolonia – wieś w Polsce położona w województwie lubelskim, w powiecie hrubieszowskim, w gminie Werbkowice.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) wieś liczyła 151 mieszkańców.
Wieś stanowi sołectwo gminy Werbkowice.

</doc>
<doc id="358361" url="https://pl.wikipedia.org/wiki?curid=358361" title="Honiatyczki">
Honiatyczki

Honiatyczki – wieś w Polsce położona w województwie lubelskim, w powiecie hrubieszowskim, w gminie Werbkowice.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) wieś liczyła 243 mieszkańców.
Wieś stanowi sołectwo gminy Werbkowice.
Historia.
Według Słownika geograficznego Królestwa Polskiego z roku 1882 Honiatyczki stanowiły wieś w ówczesnym powiecie tomaszowskim, gminie Kotlice, parafii Tyszowce, około 1882 było tu 32 domów zamieszkałych przez 306 mieszkańców w tym 127 osób wyznania rzymskokatolickiego. Gruntów było: 311 mórg roli ornej, 308 mórg łąk, grunta płaskie, gleba popielatka, ludność rolnicza. 
Dwór na ziemi folwarcznej posiadał 501 mórg roli ornej oraz 184 mórg łąk, była to własność Wacława Swieżawskiego. Na gruntach Honiatyczki znajdują się na dwa kurhany, pamiątki z najazdu Szwedów za czasów Jana Kazimierza i konfederacji tyszowieckiej. Według spisu z roku 1827 było tu 45 domów i 384 mieszkańców.

</doc>
<doc id="358362" url="https://pl.wikipedia.org/wiki?curid=358362" title="Honiatyn">
Honiatyn

Honiatyn – wieś w Polsce położona w województwie lubelskim, w powiecie hrubieszowskim, w gminie Dołhobyczów.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Dołhobyczów. Według Narodowego Spisu Powszechnego (III 2011 r.) liczyła 89 mieszkańców i była 26. co do wielkości miejscowością gminy Dołhobyczów.
Historia.
Honiatyn w drugiej połowie XIX wieku, wieś w powiecie tomaszowskim gminie Dołhobyczów parafii Oszczów, o 7 mil oddalony od Tomaszowa, o 6 mil od Hrubieszowa, o pół mili od Dołhobyczowa leży w pasie granicznym. Około 1882 roku posiadał 37 domów i 313 mieszkańców w tym 50 katolików, jest we wsi wówczas cerkiew drewniana, 599 mórg gruntów i 30 mórg lasu, dominuje czarnoziem. Ludność para się rolnictwem. W roku 1827 Honiatyn posiadał 37 domów zamieszkałych przez 226 mieszkańców. Według Słownika geograficznego Królestwa Polskiego z roku 1882, był tu dwór z pięknym ogrodem, przy nim folwark 474 mórg gruntu i 140 mórg lasu. Do dominium Honiatyn należą folwarki w Oszczowie i Pawłowicach. Była to własność niegdyś Leszczyńskich, Rulikowskich, w drugiej zaś połowie XIX wieku Honiatyn i pobliski Oszczów należały do Tomisława Rozwadowskiego. W dworze w Honiatynie lata dziecięce spędził przyszły generał broni Wojska Polskiego i współorganizator polskiej armii Tadeusz Rozwadowski. Wedle niektórych przekazów Honiatyn pełnił w XIX wieku rolę tajnej stacji przystankowej wykorzystywanej przez unitów, którzy stąd udawali się do Galicji w celach religijnych.
Urodzeni w Honiatynie.
W Honiatynie urodził się Władysław Gosiewski, polski matematyk.

</doc>
<doc id="358363" url="https://pl.wikipedia.org/wiki?curid=358363" title="Honoratka (województwo wielkopolskie)">
Honoratka (województwo wielkopolskie)

Honoratka – kolonia w Polsce położona w województwie wielkopolskim, w powiecie konińskim, w gminie Ślesin.
Przez miejscowość przebiega droga krajowa DK25.
Historia.
W latach 1975–1998 miejscowość administracyjnie należała do województwa konińskiego.

</doc>
<doc id="358364" url="https://pl.wikipedia.org/wiki?curid=358364" title="Honoratów">
Honoratów

Honoratów – wieś w Polsce położona w województwie łódzkim, w powiecie opoczyńskim, w gminie Paradyż.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Andrzeja Apostoła w Wójcinie.

</doc>
<doc id="358365" url="https://pl.wikipedia.org/wiki?curid=358365" title="Hopkie">
Hopkie

Hopkie – wieś w Polsce położona w województwie lubelskim, w powiecie tomaszowskim, w gminie Łaszczów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Łaszczów.
Etymologia.
Zdaniem Barbary Czopek autorki noty o wsi w „Nazwach Miejscowych Polski [..]” nazwa miejscowości może pochodzić od niemieckiej nazwy osobowej Hoppe lub ukraińskiej Hopko (hopka ‘dziecko’, hopkaty ‘skakać’).
Historia.
Po raz pierwszy wieś wymieniana jako Hobke w 1409 r. w składzie łacińskiej parafii w Gródku. Wieś należała wówczas do Wołczka z Gródka współfundatora kościoła w Gródku. W roku 1439 dziedzicem był Jana Wołczko. W 1445 i 1469 wieś należała do Mikołaja Wołczka z Gródka, zaś w 1564 do Russianów (Jan i Mikołaj Russianowie, byli dziedzicami w Gródku w roku 1540), w roku tym według spisów poborowych wieś posiadała 5 łanów kmiecych (to jest 84 ha) gruntów uprawnych.
W XIX stuleciu stanowiła własność hrabiów Fredrów – z rodu tego pochodził Aleksander Fredro. Według spisu z 1880 r. wieś liczyła 31 domów i 300 mieszkańców, w tym 111 katolików. W końcu XIX w. we wsi istniała drewniana cerkiew po unicka.
Spis z 1921 r. pokazał tu 40 domów, zamieszkałych przez 269 osób, w tym 6 Żydów i 169 Ukraińców.
W okresie międzywojennym Hopkie administracyjnie podlegały do gminy Rachanie powiatu tomaszowskiego.

</doc>
<doc id="358366" url="https://pl.wikipedia.org/wiki?curid=358366" title="Hopkie-Kolonia">
Hopkie-Kolonia

Hopkie-Kolonia – kolonia w Polsce położona w województwie lubelskim, w powiecie tomaszowskim, w gminie Łaszczów.
W latach 1975–1998 miejscowość administracyjnie należała do województwa zamojskiego.

</doc>
<doc id="358367" url="https://pl.wikipedia.org/wiki?curid=358367" title="Hopowo">
Hopowo

Hopowo (dodatkowa nazwa w j. kaszub. Hopòwò) – wieś kaszubska w Polsce, położona w województwie pomorskim, w powiecie kartuskim, w gminie Somonino, przy drodze krajowej nr 20 Stargard-Szczecinek-Gdynia. 
W latach 1975–1998 wieś administracyjnie należała do województwa gdańskiego.
We wsi jest placówka Ochotniczej Straży Pożarnej.
Północnymi krańcami wsi prowadzi turystyczny Szlak Wzgórz Szymbarskich. 
Zabytki.
Według rejestru zabytków NID na listę zabytków wpisane są:
Neogotycki kościół został zbudowany jako ewangelicki, przejęty przez katolików po 1945. W okresie II Rzeczypospolitej kościół był we władaniu parafii liczącej 1296 wiernych i należącej do Superintendentury Kartuzy Ewangelickiego Kościoła Unijnego.

</doc>
<doc id="358368" url="https://pl.wikipedia.org/wiki?curid=358368" title="Hopy">
Hopy

Hopy (dodatkowa nazwa w j. kaszub. Hopë) – wieś kaszubska w Polsce, położona w województwie pomorskim, w powiecie kartuskim, w gminie Przodkowo, przy drodze wojewódzkiej nr 224.
W latach 1954–1957 wieś należała i była siedzibą władz gromady Hopy, po jej zniesieniu w gromadzie Przodkowo. W latach 1975–1998 miejscowość administracyjnie należała do województwa gdańskiego.

</doc>
<doc id="358369" url="https://pl.wikipedia.org/wiki?curid=358369" title="Horbów">
Horbów

Horbów – wieś w Polsce położona w województwie lubelskim, w powiecie bialskim, w gminie Zalesie.
Wieś magnacka położona była w końcu XVIII wieku w hrabstwie bialskim w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.
Miejscowość jest siedzibą rzymskokatolickiej parafii Przemienienia Pańskiego. Przed 1516 została założona we wsi parafia rzymskokatolicka, skasowana w 1866.. Przez lata w Horbowie funkcjonowały równolegle parafie i świątynie dwóch obrządków: łacińskiego i bizantyjskiego. Dzisiejszy drewniany kościół parafialny pw. Przemienienia Pańskiego został zbudowany jako cerkiew prawosławna w 1905 roku w miejscu wcześniejszych świątyń obrządku wschodniego (prawosławnej i unickich). W czasie I wojny światowej świątynia została uszkodzona, a w 1923 przejęta przez rzymskich katolików i wyremontowana. Najcenniejszym przedmiotem kultu jest znajdujący się w ołtarzu głównym obraz (ikona) Matki Bożej, który według tradycji został namalowany przed 1516 r. i do kasaty parafii łacińskiej znajdował się w kościele. Odnaleziony w katedrze lubelskiej 27 kwietnia 1924 uroczyście powrócił do Horbowa.
W Horbowie znajduje się grób 20 żołnierzy armii austriackiej poległych w 1915 r. w formie kurhanu z betonowym krzyżem. Na miejscowym cmentarzu znajduje się grób poległego w 1944 żołnierza Armii Radzieckiej .

</doc>
<doc id="358370" url="https://pl.wikipedia.org/wiki?curid=358370" title="Horbów-Kolonia">
Horbów-Kolonia

Horbów-Kolonia – wieś w Polsce położona w województwie lubelskim, w powiecie bialskim, w gminie Zalesie.
Wierni Kościoła rzymskokatolickiego należą do parafii Przemienienia Pańskiego w Horbowie.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="358371" url="https://pl.wikipedia.org/wiki?curid=358371" title="Horczaki">
Horczaki

Horczaki – wieś w Polsce położona w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego.
Wieś dzieli się na Horczaki Dolne (dawna okolica szlachecka i dawny folwark) i Horczaki Górne - w przedwojennej gminie Odelsk, w powiecie sokólskim województwa białostockiego II Rzeczypospolitej, niegdyś odrębne miejscowości.
Ostatnimi właścicielami majątku byli Wincenty i Wilhelm Horczak. 28 lutego 1940 obaj zostali aresztowani przez NKWD, znajdują się na Białoruskiej Liście Katyńskiej.
Wierni kościoła rzymskokatolickiego należą do parafii Najświętszego Ciała i Krwi Chrystusa w Sokółce.

</doc>
<doc id="358372" url="https://pl.wikipedia.org/wiki?curid=358372" title="Hordzież">
Hordzież

Hordzież – wieś (dawniej miasto) w Polsce położona w województwie lubelskim, w powiecie łukowskim, w gminie Serokomla.
Hordzież uzyskał lokację miejską przed 1552 rokiem, zdegradowany przed 1562 rokiem. W latach 1975–1998 miejscowość administracyjnie należała do województwa siedleckiego.
Obok miejscowości przepływa Motwica, niewielka rzeka dorzecza Wisły.
14 kwietnia 1940 niemiecka ekspedycja kama dokonała pacyfikacji wsi Józefów, Bronisławów, Zakępie, Hordzież, Serokomla, Bielany i Ruda, mordując 191 osób. W czasie pacyfikacji Niemcy spalili w tych wsiach 27 gospodarstw. Ustalono 170 nazwisk ofiar zbrodni w tym 12 z wsi Hordzież.
Wierni Kościoła rzymskokatolickiego należą do parafii św. Stanisława w Serokomli.

</doc>
<doc id="358373" url="https://pl.wikipedia.org/wiki?curid=358373" title="Hordzieżka">
Hordzieżka

Hordzieżka – wieś w Polsce położona w województwie lubelskim, w powiecie łukowskim, w gminie Adamów. 
Wierni Kościoła rzymskokatolickiego należą do parafii Podwyższenia Krzyża Świętego w Adamowie. We wsi jest drewniana kaplica przeniesiona z Huty-Dąbrowy.
Pod koniec wojny obronnej 1939 r. miejsce stacjonowania Samodzielnej Grupy Operacyjnej Polesie, dowodzonej przez gen. brygady Franciszka Kleeberga. Pod koniec sierpnia 1942 w niemiecką zasadzkę w lesie koło Krzywdy został schwytany i zabity pochodzący z Hordzieżki działacz komunistyczny Józef Kornacki, towarzyszący mu radziecki partyzant Aleksander Łowczagow oraz grupa dziesięciu Żydów uwolnionych z obozu w Adamowie.
W latach 1975–1998 miejscowość administracyjnie należała do województwa siedleckiego.

</doc>
<doc id="358374" url="https://pl.wikipedia.org/wiki?curid=358374" title="Horeszkowice">
Horeszkowice

Horeszkowice – kolonia w Polsce położona w województwie lubelskim, w powiecie chełmskim, w gminie Białopole.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 144 mieszkańców i była siódmą co do wielkości miejscowością gminy Białopole.
13 kwietnia 1945 roku oddział Narodowych Sił Zbrojnych zamordował ośmioosobową polską rodzinę przesiedleńców zza Bugu zakwaterowanej w gospodarstwie po zamordowanej rodzinie ukraińskiej.

</doc>
<doc id="358375" url="https://pl.wikipedia.org/wiki?curid=358375" title="Hornigi">
Hornigi

Hornigi – wieś w Polsce położona w województwie mazowieckim, w powiecie grójeckim, w gminie Warka.
W roku 1795 obecna wieś notowana jako kolonia, nazwa pochodzi od niemieckiej nazwy Hornig. W roku 1827 należy do dóbr Gośniewice. W roku 1827 we wsi było 8 domów i 79 mieszkańców. Natomiast około roku 1880 we wsi było 14 osad włościańskich na 322 morgach.
Jako wieś notowana od roku 1882. Dawna nazwa Gornigi, na mapach z końca XIX w. jest też naniesiona pod nazwą Kopiec.
W XIX w. wieś należała do folwarku Gośniewice 1A. i do gminy Nowa Wieś. W latach 1800–1880 wieś należała do klucza dóbr Gośniewice–Hornigi–Prusy, których właścicielem był Szymon Michalczowski i jego potomkowie. Zmieniono nazwę wsi z Kopiec na Hornig od nazwiska panieńskiego żony Szymona, Tekli Hornig. 
W latach 1975–1998 miejscowość administracyjnie należała do województwa radomskiego.

</doc>
<doc id="358376" url="https://pl.wikipedia.org/wiki?curid=358376" title="Hornostaje">
Hornostaje

Hornostaje – wieś w Polsce położona w województwie podlaskim, w powiecie monieckim, w gminie Mońki.
Według Powszechnego Spisu Ludności z 1921 roku wieś zamieszkiwało 131 osób, wśród których 122 było wyznania rzymskokatolickiego a 9 mojżeszowego. Jednocześnie 131 mieszkańców zadeklarowało polską przynależność narodową a 9 żydowską. We wsi było 20 budynków mieszkalnych.
W latach międzywojennych wieś należała do gminy Goniądz. Posiadłość ziemską miał tu Józef Roszczewski (363 mórg) i Jan S. Wołkowski (400). Ten ostatni był też właścicielem cegielni.
W latach 1954–1971 wieś należała i była siedzibą władz gromady Hornostaje, po jej zniesieniu w gromadzie Mońki. W latach 1975–1998 miejscowość administracyjnie należała do województwa białostockiego.
Na terenie wsi znajduje się stara cegielnia, gdzie wyrabiano cegłę do budowy carskiej Twierdzy Osowiec oraz koszar w Hornostajach-Osadzie.
Wierni kościoła rzymskokatolickiego należą do parafii Matki Boskiej Częstochowskiej i św. Kazimierza w Mońkach.

</doc>
<doc id="358377" url="https://pl.wikipedia.org/wiki?curid=358377" title="Hornostaje-Osada">
Hornostaje-Osada

Hornostaje-Osada – wieś w Polsce położona w województwie podlaskim, w powiecie monieckim, w gminie Mońki.
W latach 1975–1998 miejscowość administracyjnie należała do województwa białostockiego.
Osada powstała pod koniec XIX wieku jako osiedle przykoszarowe przy stacjonujących tu wojskach rosyjskich. Dyslokowano tu 62 Suzdalski Pułk Piechoty, który brał udział w walkach o Osowiec podczas I wojny światowej. Na terenie koszar znajdował się szpital wojskowy oraz prawosławny cmentarz grzebalny. Po zakończeniu I wojny światowej koszary carskie zostały rozebrane przez okoliczną ludność, a materiały budowlane (cegłę) wykorzystano m.in. do budowy kościoła Matki Boskiej Częstochowskiej i św. Kazimierza w Mońkach.

</doc>
<doc id="358378" url="https://pl.wikipedia.org/wiki?curid=358378" title="Hornowo">
Hornowo

Hornowo – wieś w Polsce, położona w województwie podlaskim, w powiecie siemiatyckim, w gminie Dziadkowice.
Za II RP siedziba wiejskiej gminy Kąty. W latach 1954–1957 wieś należała i była siedzibą władz gromady Hornowo, po jej zniesieniu w gromadzie Dziadkowice. W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwało 489 osób, wśród których 408 było wyznania rzymskokatolickiego, 64 prawosławnego a 17 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 81 budynków mieszkalnych.
Wierni kościoła rzymskokatolickiego należą do parafii Matki Bożej Bolesnej w Osmoli. We wsi znajduje się cmentarz rzymskokatolicki założony w XIX wieku.

</doc>
<doc id="358379" url="https://pl.wikipedia.org/wiki?curid=358379" title="Hornowszczyzna">
Hornowszczyzna

Hornowszczyzna – wieś w Polsce położona w województwie podlaskim, w powiecie siemiatyckim, w gminie Dziadkowice.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii św. Dymitra w Żerczycach, a wierni kościoła rzymskokatolickiego do parafii Matki Bożej Bolesnej w Osmoli.

</doc>
<doc id="358380" url="https://pl.wikipedia.org/wiki?curid=358380" title="Horodniany">
Horodniany

Horodniany – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1954–1972 wieś należała i była siedzibą władz gromady Horodniany. W latach 1975–1998 miejscowość administracyjnie należała do województwa białostockiego.
Przez miejscowość przebiega droga wojewódzka nr 678.
Wierni kościoła rzymskokatolickiego należą do parafii św. Józefa Rzemieślnika w Księżynie.
Historia.
Wieś powstała około roku 1400 jako osada bojarska. Z biegiem czasu ci ruscy bojarzy ulegli polonizacji i jako Horodzińscy stali się drobną szlachtą.
W 1863 dwór Tomasza Kobylińskiego (ur. 1 grudnia 1806 r.) był ogniskiem ruchu powstańczego. Wspólnie z synem i zięciem brał on udział w walkach. Po powstaniu majątek Kobylińskich został skonfiskowany, a Tomasz Kobyliński zesłany na Syberię.
Folwark Horodniany był własnością Horodeńskich od XV wieku do roku 1869. Dwór był zlokalizowany na lewym brzegu rzeki na stoku wzgórza.
4 września 1869 Józef Karol Horodyński sprzedał Horodniany wraz z Ignatkami i Golenszczyzną Adolfowi Reigardtowi.
W 1899 w drodze licytacji publicznej w posiadanie Horodnian weszła Nadzieja Rajewska.
Później majątkiem Horodniany zarządzał syn Rajewskiej. W końcu XIX i pocz. XX wieku Rajewski prowadził wyprzedaż gruntów pod budownictwo podmiejskie.
W 1922 szkołę z Ignatek przeniesiono do Horodnian do budynku dworskiego, który był w tym czasie własnością Rajewskich. W dalszym ciągu były cztery klasy w jednej sali i ten sam nauczyciel – Zygmunt Kalinowicz. Szkołę z Horodnian przeniesiono w 1926 do Księżyna.
W okresie międzywojennym dobra Rajewskich kupił Landsberg.
Zabytki.
Wykaz zabytków nieruchomych wpisanych do rejestru zabytków Narodowego Instytutu Dziedzictwa:

</doc>
<doc id="358381" url="https://pl.wikipedia.org/wiki?curid=358381" title="Horodysko">
Horodysko

Horodysko – wieś w Polsce położona w województwie lubelskim, w powiecie chełmskim, w gminie Leśniowice.
W latach 1954–1959 wieś należała i była siedzibą władz gromady Horodysko, po jej zniesieniu w gromadzie Leśniowice. W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Leśniowice.
W 2005 roku po zachodniej stronie wsi oddano do użytku zbiornik małej retencji „Zalew Maczuły” o powierzchni 26,6 ha.
Historia.
Według Słownika geograficznego Królestwa Polskiego z roku 1882, Horodysko było wsią w powiecie chełmskim, gminie Rakołupy, parafii Wojsławice. Był tu folusz sukienny. ,

</doc>
<doc id="358382" url="https://pl.wikipedia.org/wiki?curid=358382" title="Horodyszcze-Kolonia">
Horodyszcze-Kolonia

Horodyszcze-Kolonia – kolonia w Polsce położona w województwie lubelskim, w powiecie chełmskim, w gminie Chełm.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 302 mieszkańców i była piętnastą co do wielkości miejscowością gminy Chełm.
Przez miejscowość przebiega droga wojewódzka nr 812. Na obszarze miejscowości znajduje się wzgórze-pomnik przyrody Dziewicza Góra. Na początku XX w. w Horodyszczu-Kolonii mieściła się wielka cegielnia. Wskutek zmian granic administracyjnych jesenią 1954 eksploatowane tereny przyłączono do miasta Chełm.

</doc>
<doc id="358383" url="https://pl.wikipedia.org/wiki?curid=358383" title="Horostyta">
Horostyta

Horostyta – wieś w Polsce położona w województwie lubelskim, w powiecie włodawskim, w gminie Wyryki. Leży na pograniczu Zaklęsłości Sosnowickiej i Garbu Włodawskiego.
W latach 1954–1961 wieś należała i była siedzibą władz gromady Horostyta, po jej zniesieniu w gromadzie Wyryki. W latach 1975–1998 miejscowość administracyjnie należała do województwa chełmskiego.
W Horostycie rozpoczyna się szlak rowerowy „Śladami Wschodniosłowiańskich tradycji cerkiewnych” ukazujący zabytkowe cerkwie na terenie Lubelszczyzny m.in. w Holi, Sosnowicy czy Dratowie. Szlak oznaczony jest znakami żółtymi. Powstał z inicjatywy ks. Tomasza Łotysza, proboszcza parafii prawosławnej w Horostycie.
We wsi znajduje się zabytkowa cerkiew wraz z cmentarzem. We wschodniej części wsi znajdują się pozostałości przedwojennej szkoły, w której nauczano w języku ukraińskim. We wsi zdecydowaną większość stanowią osoby wyznania prawosławnego. Znaczna część mieszkańców Horostyty ma pochodzenie mieszane ukraińsko-polsko-białoruskie, we wsi wciąż można usłyszeć kompilację trzech języków, która stała się swoistą gwarą charakterystyczną dla tego rejonu.
Wierni Kościoła rzymskokatolickiego należą do parafii św. Mikołaja w Lubieniu.
Historia.
W źródłach pisanych nazwa Horostyta pojawiła się w 1521 w związku z fundacją na jej terenie cerkwi pod wezwaniem Podwyższenia Krzyża Pańskiego. Znajdowała się ona na ówczesnym pograniczu litewsko-polskim i występuje także pod nazwą Forostita lub Chorostyta.

</doc>
<doc id="358384" url="https://pl.wikipedia.org/wiki?curid=358384" title="Horostyta-Kolonia">
Horostyta-Kolonia

Horostyta-Kolonia – wieś w Polsce położona w województwie lubelskim, w powiecie włodawskim, w gminie Wyryki.
W latach 1975–1998 miejscowość administracyjnie należała do województwa chełmskiego.

</doc>
<doc id="358385" url="https://pl.wikipedia.org/wiki?curid=358385" title="Horoszczyce">
Horoszczyce

Horoszczyce – wieś w Polsce położona w województwie lubelskim, w powiecie hrubieszowskim, w gminie Dołhobyczów.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Dołhobyczów. Według Narodowego Spisu Powszechnego (III 2011 r.) liczyła 257 mieszkańców i była szóstą co do wielkości miejscowością gminy Dołhobyczów. W miejscowości znajdowała się cerkiew unicka, następnie prawosławna; zachował się zdewastowany cmentarz prawosławny, czynny do końca II wojny światowej.

</doc>
<doc id="358386" url="https://pl.wikipedia.org/wiki?curid=358386" title="Horoszki Duże">
Horoszki Duże

Horoszki Duże – wieś w Polsce położona w województwie mazowieckim, w powiecie łosickim, w gminie Sarnaki.
W latach 1952–1954 miejscowość należała i była siedzibą gminy Hołowczyce, następnie do reformy w 1973 r. gromady Horoszki Duże. W latach 1975–1998 miejscowość administracyjnie należała do województwa bialskopodlaskiego.
W Horoszkach Dużych znajduje się drewniany parafialny kościół Matki Bożej Anielskiej wzniesiony w latach 1933–1934.

</doc>
<doc id="358387" url="https://pl.wikipedia.org/wiki?curid=358387" title="Horoszki Małe">
Horoszki Małe

Horoszki Małe – wieś w Polsce położona w województwie mazowieckim, w powiecie łosickim, w gminie Sarnaki.
Wierni Kościoła rzymskokatolickiego należą do parafii św. Elżbiety Węgierskiej w Konstantynowie.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="358388" url="https://pl.wikipedia.org/wiki?curid=358388" title="Horyszów">
Horyszów

Horyszów ("dawniej Horyszów Ruski") – wieś w Polsce położona w województwie lubelskim, w powiecie zamojskim, w gminie Miączyn.
W latach 1954–1961 wieś należała i była siedzibą władz gromady Horyszów, po jej zniesieniu w gromadzie Hostynne. W latach 1975–1998 miejscowość administracyjnie należała do województwa zamojskiego.
Przez miejscowość przebiega droga krajowa nr 74.
Wieś stanowi sołectwo gminy Miączyn. Jest siedzibą rzymskokatolickiej parafii Przemienienia Pańskiego.

</doc>
<doc id="358389" url="https://pl.wikipedia.org/wiki?curid=358389" title="Horyszów-Kolonia">
Horyszów-Kolonia

Horyszów-Kolonia – kolonia w Polsce położona w województwie lubelskim, w powiecie zamojskim, w gminie Miączyn.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Miączyn.

</doc>
<doc id="358390" url="https://pl.wikipedia.org/wiki?curid=358390" title="Horyszów-Nowa Kolonia">
Horyszów-Nowa Kolonia

Horyszów-Nowa Kolonia – wieś w Polsce położona w województwie lubelskim, w powiecie zamojskim, w gminie Sitno. Jako odrębna jednostka administracyjna miejscowość wyodrębniła się dopiero w latach 80 XX wieku. W latach 1975−1998 miejscowość administracyjnie należała do województwa zamojskiego.
Atrakcje.
Zobacz też: Horyszów, Horyszów Polski, Horyszów-Kolonia, Horyszów-Stara Kolonia

</doc>
<doc id="358391" url="https://pl.wikipedia.org/wiki?curid=358391" title="Horyszów Polski">
Horyszów Polski

Horyszów Polski – wieś w Polsce położona w województwie lubelskim, w powiecie zamojskim, w gminie Sitno. Przed II wojną światową we wsi dominowały osoby narodowości ukraińskiej. Według spisu powszechnego z 1921 roku we wsi mieszkało 279 Polaków, 47 Żydów i 543 Ukraińców. W czasie wojny w Horyszowie Polskim dochodziło do egzekucji ludności min. w sierpniu 1941 oraz w maju 1942 roku. Pod koniec 1942 roku wieś została wysiedlona w ramach Generalnego Planu Wschodniego realizowanego na Zamojszczyźnie. Przybyli kolonizatorzy niemieccy zostali zaatakowani 12 stycznia 1942 roku przez pluton dywersji bojowej AK pod dowództwem Bronisława Momota ps. „Żbik”. 
W latach 1975–1998 miejscowość administracyjnie należała do województwa zamojskiego.
We wsi wypływa rzeka Czarny Potok, dopływ Łabuńki.
W Horyszowie Polskim działa Szkoła Podstawowa im. Stanisławy Baj.

</doc>
<doc id="358392" url="https://pl.wikipedia.org/wiki?curid=358392" title="Horyszów-Stara Kolonia">
Horyszów-Stara Kolonia

Horyszów-Stara Kolonia – wieś w Polsce położona w województwie lubelskim, w powiecie zamojskim, w gminie Sitno.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Sitno.

</doc>
<doc id="358393" url="https://pl.wikipedia.org/wiki?curid=358393" title="Hostynne">
Hostynne

Hostynne – wieś w Polsce położona w województwie lubelskim, w powiecie hrubieszowskim, w gminie Werbkowice. 
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 319 mieszkańców i była jedenastą co do wielkości miejscowością gminy Werbkowice. 
Przez miejscowość przebiega droga krajowa nr 74.
Historia.
Ostatnim właścicielem dóbr ziemskich Hostynne był Adam, Marian hr. Komorowski-Suffczyński herbu Korczak. Od 1920 do 1935 roku w Hostynnem brytyjscy kwakrzy zorganizowali punkt udzielania pomocy dla okolicznej ludności. Od 18 czerwca do 6 lipca 1941 r., podczas kampanii wschodniej w trakcie II wojny światowej, w Hostynnem mieściła się niemiecka baza sił powietrznych III Rzeszy Luftwaffe. Był to samodzielny oddział Jagdgeschwader 3 JG 3 dowodzony przez Oberstlt Günther Lützow. Stacjonowały tu jednostki z Gruppe II pod dowództwem Hptm Lothar Keller oraz Gruppe III pod dowództwem Hptm Walter Oesau.
Zabytki.
Kościół św. Jana Chrzciciela i Świętych Apostołów Szymona i Judy Tadeusza wzniesiony w latach 1889-1890 jako cerkiew prawosławna.

</doc>
<doc id="358394" url="https://pl.wikipedia.org/wiki?curid=358394" title="Hostynne-Kolonia">
Hostynne-Kolonia

Hostynne-Kolonia – kolonia w Polsce położona w województwie lubelskim, w powiecie hrubieszowskim, w gminie Werbkowice. 
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 416 mieszkańców i była szóstą co do wielkości miejscowością gminy Werbkowice. Przez miejscowość przebiega droga krajowa nr 74.
Historia.
Ostatnim właścicielem dóbr ziemskich Hostynne był Adam, Marian hr. Komorowski-Suffczyński herbu Korczak. W roku 1919–1920 po dokonaniu parcelacji gruntów dla przybyłych osadników powstała kolonia. W miejscowości znajduje się pomnik z 1932 r. ku czci żołnierzy 30 Pułku Strzelców Kaniowskich poległych w czasie bitwy polsko-bolszewickiej w 1920 roku na polach Horyszowa i Kolonii Hostynne. 
W 1920 roku w dawnym pofolwarcznym drewnianym budynku utworzono pierwszą szkołę. W latach 1936–1939 wybudowano murowaną szkołę, która w czasie II wojny światowej służyła Niemcom za szpital oraz za koszary. Pierwsze lata nauki rozpoczęły się w 1945 roku. Obecnie: Publiczna Szkoła Podstawowa im. 30 Pułku Strzelców Kaniowskich i AK w Hostynnem Kolonii.

</doc>
<doc id="358395" url="https://pl.wikipedia.org/wiki?curid=358395" title="Hosznia Abramowska">
Hosznia Abramowska

Hosznia Abramowska – wieś w Polsce położona w województwie lubelskim, w powiecie biłgorajskim, w gminie Goraj.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 89 mieszkańców i była trzynastą co do wielkości miejscowością gminy Goraj.
Historia.
Zgodnie z dziewiętnastowiecznym opisem Słownika geograficznego Królestwa Polskiego Hosznia Abramowska i Ordynacka, mylnie nazywane Horznia, Hożnia, Gorznia, to dwie wsie w ówczesnym powiecie zamojskim, gminie i parafii Goraj, położone w górzystej i lesistej okolicy, w odległości 38 wiorst na zachód od Zamościa. Hosznia Abramowska w roku 1882 liczyła 10 domów i 69 mieszkańców wyznania katolickiego oraz 143 morgi ziemi, podczas gdy Hosznia Ordynacka liczyła 53 domy i 462 mieszkańców wyznania katolickiego oraz 1053 morgi ziemi.

</doc>
<doc id="358396" url="https://pl.wikipedia.org/wiki?curid=358396" title="Hosznia Ordynacka">
Hosznia Ordynacka

Hosznia Ordynacka – wieś w Polsce położona w województwie lubelskim, w powiecie biłgorajskim, w gminie Goraj.
W latach 1954–1959 wieś należała i była siedzibą władz gromady Hosznia Ordynacka, po jej zniesieniu w gromadzie Goraj. W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 322 mieszkańców i była piątą co do wielkości miejscowością gminy Goraj. Wieś stanowi sołectwo
Historia.
Hosznia Abramowska i Ordynacka (mylnie nazywane Horznia, Hożnia, Gorznia), w wieku XIX opisano jako dwie wsie w powiecie zamojskim, gminie i parafii Goraj. Leżą w górzystej i lesistej okolicy, o 38 wiorst na zachód od Zamościa. Hosznia Abramowska w roku 1883 liczyła 10 domów i 69 mieszkańców oraz 143 mórg ziemi, Hosznia Ordynacka 53 domów i 462 mieszkańców oraz 1053 mórg ziemi.
Turystyka.
Na wzgórzu na północny wschód od miejscowości znajduje się wieża widokowa o wysokości 11,77 m z tarasem widokowym na poziomie 6,83 m. Prowadzą do niej szlaki turystyczne:

</doc>
<doc id="358397" url="https://pl.wikipedia.org/wiki?curid=358397" title="Hoszowczyk">
Hoszowczyk

Hoszowczyk (ukr. "Гошівчик"; w latach 1977–1981 Stoczek) – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne.
Wieś szlachecka Hussowiecz, własność Tarłów, położona była w 1589 roku w ziemi przemyskiej województwa ruskiego. W latach 1975–1998 miejscowość administracyjnie należała do województwa krośnieńskiego.
We wsi stoi zabytkowa drewniana była cerkiew greckokatolicka z 1926 roku. Świątynia pełni obecnie rolę kościoła filialnego pw. Narodzenia NMP w rzymskokatolickiej Parafii Matki Bożej Bieszczadzkiej w Jasieniu-Ustrzykach Dolnych.

</doc>
<doc id="358398" url="https://pl.wikipedia.org/wiki?curid=358398" title="Hoźna">
Hoźna

Hoźna (białorus. Гозьная) – wieś w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Przemienienia Pańskiego w Topolanach, a wierni kościoła rzymskokatolickiego należą do parafii Opatrzności Bożej w Michałowie.
Historia.
W 1804 r. odnotowuje się w Hoźnej istnienie kaplicy, która podobnie jak i cała wieś, należała wówczas do parafii św. Michała Archanioła w Trześciance. W połowie XIX w. Hoźna podlegała parafii prawosławnej w Potoce.
Według Pierwszego Powszechnego Spisu Ludności w 1921 r. wieś liczyła 46 domostw, które zamieszkiwało 191 osób (11 budynków pozostawało niezamieszkanych). 164 z nich zadeklarowało wyznanie prawosławne, zaś pozostałe 27 rzymskokatolickie. Podział religijny mieszkańców Hoźnej pokrywał się z ich strukturą etniczną, gdyż 164-ech mieszkańców podało białoruską przynależność narodową, a 27 polską. W owym czasie miejscowość znajdowała się w gminie Zabłudów.
W okolicach Hoźnej istniał pokaźny majątek Hoźna wraz z zespołem dworskim, parkiem, ogrodem i stawem. Jedną z nielicznych pozostałości po tym majątku jest grób rodzinny rodu von Modl znajdujący się nieopodal skrzyżowania pomiędzy Hoźną, Sakami, Ogrodnikami oraz Białkami.
Inne.
W Hoźnej i jej okolicach występuje gwara języka białoruskiego bardzo zbliżona do jego odmiany literackiej. Współcześnie jednak gwarę tę uznać należy za pozostającą na granicy wymarcia, gdyż umiejętność posługiwania się nią ograniczona jest do niewielkiej, najwyżej kilkunastoosobowej grupy osób w podeszłym wieku i nie jest ona przekazywana młodszym pokoleniom.
W pobliżu Hoźnej znajduje się źródło rzeki Rudy.

</doc>
<doc id="358399" url="https://pl.wikipedia.org/wiki?curid=358399" title="Hredków">
Hredków

Hredków – wieś w Polsce położona w województwie lubelskim, w powiecie chełmskim, w gminie Sawin.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 47 mieszkańców i była 24. co do wielkości miejscowością gminy Sawin.

</doc>
<doc id="358401" url="https://pl.wikipedia.org/wiki?curid=358401" title="Helenków">
Helenków

Helenków – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.

</doc>
<doc id="358402" url="https://pl.wikipedia.org/wiki?curid=358402" title="Helenów Drugi (gmina Kramsk)">
Helenów Drugi (gmina Kramsk)

Helenów Drugi – wieś w Polsce położona w województwie wielkopolskim, w powiecie konińskim, w gminie Kramsk. Helenów Drugi wraz z Trzema Borkami i Wiązową tworzą sołectwo Helenów Drugi.
W latach 1975–1998 miejscowość administracyjnie należała do województwa konińskiego.

</doc>
<doc id="358403" url="https://pl.wikipedia.org/wiki?curid=358403" title="Helenów Pierwszy">
Helenów Pierwszy

Helenów Pierwszy – wieś w Polsce położona w województwie wielkopolskim, w powiecie konińskim, w gminie Kramsk.
Helenów Pierwszy wraz z jego częścią zamieszkuje 249 osób. Helenów Pierwszy wraz ze swą częścią wsi tworzy samodzielne sołectwo Helenów Pierwszy.
W latach 1975–1998 miejscowość administracyjnie należała do województwa konińskiego.

</doc>
<doc id="358404" url="https://pl.wikipedia.org/wiki?curid=358404" title="Ulica Grunwaldzka w Rzeszowie">
Ulica Grunwaldzka w Rzeszowie

Ulica Grunwaldzka (dawniej "Głogowska", "Aleja Sandomierska") jest jedną z najstarszych w Rzeszowie. Jej złoty okres to czas, kiedy była najkrótszym połączeniem między śródmieściem a dworcem kolejowym w XIX i na początku XX wieku. Z tamtego okresu pochodzi też większość zabudowań. Swój początek bierze od ul. Kościuszki, a kończy się skrzyżowaniem z ul. Grottgera i ul. Jabłońskiego. Na przecięciu al. Piłsudskiego znajduje się okrągła kładka, popularnie zwana "rondem dla pieszych". Przecina ją trzy mniejsze uliczki (Matejki, Kopernika i Jana III Sobieskiego), a dwie zaczynają się od ulicy (Kręta i Bernardyńska). 
Główne obiekty i zabytki.
W gminnej ewidencji zabytków ujętych jest 25 budynków, w tym 21 kamienic. Dodatkowo do rejestru zabytków wpisanych jest 5 kamienic (nr 2, 6, 20, 24 i 36) oraz dawny budynek Wojewódzkiej Rady Narodowej (nr 15).

</doc>
<doc id="358405" url="https://pl.wikipedia.org/wiki?curid=358405" title="Helenów Słupski">
Helenów Słupski

Helenów Słupski – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
Wieś położona jest około 1 km na północ od rzeki Przysowa, dopływu Słudwi, przy drodze wojewódzkiej 573. Wieś jest typową rzędówką. Grunty na południe od drogi stanowią część składową Obszaru Chronionego Krajobrazu Dolina Przysowy, wchodzącego w skład programu Natura 2000.
Historia osadnictwa sięga przynajmniej VIII w. W 1331 r. przez wieś szlakiem z Żychlina w kierunku na Gostynin podążały wojska Władysława Łokietka, by ostatecznie stoczyć bitwę z Krzyżakami pod Płowcami.
W latach 1975–1998 miejscowość administracyjnie należała do województwa płockiego.
Wieś wchodzi w skład Parafii Wniebowzięcia Najświętszej Marii Panny w Suserzu.
W 1960 r. powstała jednostka Ochotniczej Straży Pożarnej, która działa do dnia dzisiejszego, na wyposażeniu, której znajdują się: samochód ratowniczo - gaśniczy marki Star oraz samochód pożarniczy gaśniczy lekki Mercedes Sprinter. Dnia 02.05.2015 r., w 55. rocznicę założenia OSP, nastąpiło uroczyste poświęcenie i wręczenie sztandaru.

</doc>
<doc id="358406" url="https://pl.wikipedia.org/wiki?curid=358406" title="Helenów Trębski">
Helenów Trębski

Helenów Trębski – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
W latach 1975–1998 miejscowość administracyjnie należała do województwa płockiego.

</doc>
<doc id="358407" url="https://pl.wikipedia.org/wiki?curid=358407" title="Helin">
Helin

Helin – wieś w Polsce położona w województwie łódzkim, w powiecie łowickim, w gminie Bielawy.
W latach 1975–1998 miejscowość administracyjnie należała do województwa skierniewickiego.

</doc>
<doc id="358408" url="https://pl.wikipedia.org/wiki?curid=358408" title="Heliodorowo">
Heliodorowo

Heliodorowo – wieś w Polsce położona w województwie wielkopolskim, w powiecie chodzieskim, w gminie Szamocin.
W latach 1975–1998 miejscowość administracyjnie należała do województwa pilskiego.
Liczba ludności w 2011 roku wynosiła 300 osób. 

</doc>
<doc id="358409" url="https://pl.wikipedia.org/wiki?curid=358409" title="Henrykowice (wieś)">
Henrykowice (wieś)

Henrykowice – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="358410" url="https://pl.wikipedia.org/wiki?curid=358410" title="Henrykówka">
Henrykówka

Henrykówka – wieś w Polsce położona w województwie lubelskim, w powiecie zamojskim, w gminie Grabowiec.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Grabowiec.

</doc>
<doc id="358412" url="https://pl.wikipedia.org/wiki?curid=358412" title="Henryków Lubański">
Henryków Lubański

Henryków Lubański (niem. "Katholisch Hennersdorf", 1937-39 "Hennersdorf", 1939-45 "Ziethen-Hennersdorf") – wieś w Polsce położona w województwie dolnośląskim, w powiecie lubańskim, w gminie Lubań.
Położenie.
Henryków Lubański położony jest na Wysoczyźnie Siekierczyńskiej. Przez wieś płynie niewielka rzeka. Miejscowość leży około 4 km na północ od Lubania, około 20 km na wschód od granicy polsko-niemieckiej.
Podział administracyjny.
Po II wojnie światowej wieś została włączona do Polski. W latach 1975–1998 miejscowość administracyjnie należała do województwa jeleniogórskiego.
Charakter osady.
Henryków Lubański to duża wieś, ciągnąca się na przestrzeni około 3,7 km, licząca ponad 200 domów, zamieszkana w roku 2011 przez 816 mieszkańców. W osadzie znajdują się m.in.: sklepy, siedziba Ochotniczej Straży Pożarnej, kościół pw. św. Mikołaja oraz cmentarz.
Komunikacja.
Oś osady stanowi ulica, krzyżująca się z drogą wojewódzką nr 296.
Historia.
Wieś powstała prawdopodobnie na przełomie XII i XIII wieku i stanowiła własność klasztoru magdalenek z pobliskiego Lubania. Zależność ta spowodowała, iż mieszkańcy wsi w większości pozostali wierni katolicyzmowi także wtedy, gdy mieszkańcy innych okolicznych miejscowości przyjęli luteranizm (stąd aż do 1937 r. osada nosiła nazwę "Katholisch Hennersdorf" - niem., "Henryków Katolicki").
W 1432 r. wieś została zniszczona przez pożar. W XVI i XVII wieku osada słynęła z produkcji wysokiej jakości przędzy, z której wyrabiano adamaszek. 
10 stycznia 1649 r. w pobliżu Henrykowa została rozegrana bitwa między wojskami cesarza Ferdynanda III Habsburga a oddziałami szwedzkimi. Inna, znacznie większa i ważniejsza bitwa miała miejsce w trakcie II wojny śląskiej – 23 listopada 1745 r., w trakcie której oddziały pruskie, dowodzone przez generała Hansa Joachima von Zietena zaskoczyły i rozbiły stacjonujących w osadzie żołnierzy saskich. Po bitwie zwycięskie wojska pruskie splądrowały opanowaną wieś. Miejsce bitwy upamiętnia obelisk przy drodze DW296. Także w czasie II wojny światowej doszło do walk w pobliżu wsi, między Wehrmachtem a Armią Czerwoną. Miały one miejsce w dniach od 20 lutego do 4 marca 1945 r.
Zabytki.
Do wojewódzkiego rejestru zabytków wpisane są obiekty:
Inne zabytki:
Droga świętego Jakuba.
Przez wieś przebiega Dolnośląska Droga św. Jakuba, odcinek szlaku pielgrzymkowego do grobu św. Jakuba w Santiago de Compostela w Hiszpanii.
Cis Henrykowski.
Na terenie Henrykowa Lubańskiego rośnie najstarsze drzewo w Polsce – cis, którego wiek szacuje się na około 1280 lat. Drzewo to jest starsze od państwa polskiego i zostało objęte ochroną poprzez uznanie za pomnik przyrody.

</doc>
<doc id="358413" url="https://pl.wikipedia.org/wiki?curid=358413" title="Henryków-Urocze">
Henryków-Urocze

Henryków-Urocze – wieś w Polsce położona w województwie mazowieckim, w powiecie piaseczyńskim, w gminie Piaseczno, oddalona 37 km od centrum Warszawy.
W latach 1975–1998 miejscowość administracyjnie należała do województwa warszawskiego.
Przy ulicy Gromadzkiej znajduje się drewniana chałupa z przełomu XIX i XX wieku. Zbudowana z bali sosnowych, kryta strzechą. Została przeniesiona w to miejsce ze wsi Dziechciniec w gminie Wiązowna. Została wpisana do rejestru zabytków 27 października 1982 roku.

</doc>
<doc id="358414" url="https://pl.wikipedia.org/wiki?curid=358414" title="Henryszew">
Henryszew

Henryszew (niem. "Heinrichsdorf") – wieś w Polsce położona w województwie mazowieckim, w powiecie grodziskim, w gminie Jaktorów.
W latach 1975–1998 miejscowość administracyjnie należała do województwa skierniewickiego.

</doc>
<doc id="358415" url="https://pl.wikipedia.org/wiki?curid=358415" title="Herburtowo">
Herburtowo

Herburtowo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Wieleń. 
W latach 1975–1998 miejscowość administracyjnie należała do województwa pilskiego.
W Herburtowie znajduje się zabytkowy drewniany kościół Matki Boskiej Siewnej wybudowany w 1782. Niedaleko kościoła znajduje się drewniana dzwonnica z XX wieku.
We wsi znajduje się lotnisko z pasem trawiastym o wymiarach pasa startowego: 1100 x 90 m.
Przez Herburtowo przepływa rzeka Bukówka.

</doc>
<doc id="358416" url="https://pl.wikipedia.org/wiki?curid=358416" title="Hermanowa">
Hermanowa

Hermanowa – wieś w Polsce, w województwie podkarpackim, w powiecie rzeszowskim, w gminie Tyczyn.
W latach 1954–1959 wieś należała i była siedzibą władz gromady Hermanowa, po jej zniesieniu w gromadzie Tyczyn. W latach 1975–1998 miejscowość należała administracyjnie do województwa rzeszowskiego.
Miejscowość jest siedzibą parafii Matki Bożej Niepokalanej, należącej do dekanatu Tyczyn, diecezji rzeszowskiej.
Hermanowa jest położona na Pogórzu Dynowskim w dolinie potoku zwanego Hermanówką. W 1450 r. była niewymienionym z nazwy przedmieściem Tyczyna. Samodzielną wsią została od 1507 roku. Miejscowy badacz, ksiądz Franciszek Malak, przypuszcza, że nazwa miejscowości wywodzi się od niejakiego Hermana, dzierżawcy.
Ze starej zabudowy przetrwało kilka drewnianych domów z XIX i XX wieku oraz kilka kapliczek. Na przełomie XVIII i XIX wieku w Hermanowej były dwa folwarki. Od czasów powstania do I poł. XIX wieku miejscowość wchodziła w skład dóbr „państwa tyczyńskiego”. Do obecnych czasów w dolnej części miejscowości zachowały się pozostałości jednego z dawnych folwarków, oraz dwór, rządcówka z XVII wieku, przebudowana w XIX wieku. W 1957 r. budynek został odrestaurowany i obecnie służy jako dom mieszkalny. W pobliżu znajduje się murowana kapliczka z XVIII wieku, niegdyś należąca do zespołu dworskiego.
W centrum Hermanowej zachowała się kapliczka Jana Nepomucena z połowy XIX wieku. W przysiółku Przylasek odnaleziono w 1965 r. podczas urządzania kamieniołomu resztki pieca wapiennego. W pobliżu, nieco poniżej starego kamieniołomu, znajduje się w lesie kapliczka Matki Boskiej ze źródełkiem, które miejscowa ludność nazwała „Studzianka”. Woda ze źródełka ma właściwości lecznicze. Przybywa do niej ludność nie tylko z Hermanowej, ale również mieszkańcy oddalonych miejscowości.

</doc>
<doc id="358417" url="https://pl.wikipedia.org/wiki?curid=358417" title="Hłudno">
Hłudno

Hłudno (w latach 1977–1981 Chłodnik) – wieś w Polsce, położona w województwie podkarpackim, w powiecie brzozowskim, w gminie Nozdrzec.
W połowie XIX wieku właścicielem posiadłości tabularnej w Hłudnie Dolnym i Górnym był Ludwik Skrzyński.
W latach 1954–1959 wieś należała i była siedzibą władz gromady Hłudno, po jej zniesieniu w gromadzie Nozdrzec. W latach 1975–1998 miejscowość administracyjnie należała do województwa krośnieńskiego.
Hłudno leży nad potokiem Baryczką. Jako osada lokowana na prawie niemieckim, na terenie obecnego Hłudna, powstała w pierwszej połowie XIX wieku. 
Miejscowość jest siedzibą rzymskokatolickiej parafii św. Klary należącej do dekanatu Dynów w archidiecezji przemyskiej.
W centrum wsi na niewielkim zboczu obok drogi Nozdrzec – Barycz znajdują się pozostałości po greckokatolickim cmentarzu z kilkoma zabytkowymi nagrobkami m.in. nagrobkiem dawnego właściciela ziemskiego w Hłudnie – Konstantego Bobczyńskiego, który był również posłem na sejm.
Przez długi czas cmentarz popadał w zapomnienie, jednak od kilku lat Stowarzyszenie "Wrota Karpat Wschodnich", w ścisłej współpracy z miejscową parafią rzymskokatolicką, która sprawuje opiekę nad nekropolią, prowadzi prace porządkowe i konserwatorskie na cmentarzu.
We wsi tej urodził się w 1915 patriarcha autokefalicznej prawosławnej cerkwi Ukrainy – Wołodymyr Jarema (jego kościelne imię to Dymitrij).

</doc>
<doc id="358418" url="https://pl.wikipedia.org/wiki?curid=358418" title="Hutka (województwo śląskie)">
Hutka (województwo śląskie)

Hutka – wieś w Polsce położona w województwie śląskim, w powiecie kłobuckim, w gminie Wręczyca Wielka, we wsi znajduje się źródło rzeki Białej Okszy.
W latach 1975–1998 miejscowość administracyjnie należała do województwa częstochowskiego.
Wieś położona jest na północny zachód od Wręczycy Wielkiej. Podlega parafii św. Mikołaja w Truskolasach, należy do obwodu szkolnego Zespołu Szkół w Truskolasach.
Nazwa miejscowości pochodzi od huty szkła, która działała niegdyś na jej terenie (dawniej wieś nazywano Hutką Szklaną lub Hutkami Szklanymi).
Najstarsze ślady osadnictwa.
W pobliżu wsi, w połowie drogi z Truskolasów do Hutki, w 1929 roku odkryto resztki zniszczonego grobu ciałopalnego. W latach powojennych prace amatorskie prowadzili na tym stanowisku Jan i Józef Kurzaczowie. W roku 1961 stwierdzono zniszczenie kilku grobów; z powierzchni zaś zebrano skorupy kultury łużyckiej, spalone kości, narzędzia piłkowate neolityczne oraz wiórki krzemienne neolityczne i mezolityczne.
Edukacja.
Istniejący do dziś budynek szkolny oddano do użytku w 1956 roku. Sześć lat później, na mocy reformy oświaty, utworzono tutaj ośmioklasową szkołę podstawową, która w takim kształcie funkcjonowała do 2001 roku, kiedy to w wyniku kolejnej reformy oświatowej została zlikwidowana. Od tego czasu w Hutce działa jedynie oddział przedszkolny – filia placówki w Truskolasach.
W budynku szkolnym pod koniec 2007 zorganizowano Warsztaty Terapii Zajęciowej dla osób niepełnosprawnych z powiatu kłobuckiego. W ramach warsztatów funkcjonuje 8 pracowni: gospodarstwa domowego, artystyczna, ślusarsko-mechaniczna, stolarska, ogrodnicza, podtrzymywania umiejętności edukacyjnych, kroju i szycia oraz kształtowania przestrzeni i małej architektury.
Ochotnicza Straż Pożarna w Hutce.
Jednostka Ochotniczej Straży Pożarnej powstała w Hutce w 1924 roku. Trzy lata później wybudowano szopę strażacką, natomiast po zakończeniu wojny zakupiono poniemiecki barak, do którego dobudowano garaż, salę widowiskową i pomieszczenia gospodarcze.
W 1978 roku walne zgromadzenie OSP postanowiło rozpocząć budowę nowej strażnicy. Prace ukończono po siedmiu latach, uroczyste przekazanie remizy nastąpiło 27 października 1985 roku.

</doc>
<doc id="358419" url="https://pl.wikipedia.org/wiki?curid=358419" title="Hutki-Kanki">
Hutki-Kanki

Hutki-Kanki – wieś w Polsce położona w województwie śląskim, w powiecie zawierciańskim, w gminie Łazy.
W latach 1975–1998 miejscowość administracyjnie należała do województwa katowickiego. Przez miejscowość przechodzi czerwony szlak turystyczny "Szlak Szwajcarii Zagłębiowskiej".
W 1888 w Hutkach-Kankach urodził się Józef Gołąb, chorąży II Brygady Legionów Polskich, rzeźbiarz (poległ 20 czerwca 1916 w Bitwie pod Gruziatynem).

</doc>
<doc id="358420" url="https://pl.wikipedia.org/wiki?curid=358420" title="Hutków">
Hutków

Hutków – wieś w Polsce, położona w województwie lubelskim, w powiecie zamojskim, w gminie Krasnobród.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Krasnobród.
Historia.
Hutków także "Chutków", wieś w powiecie zamojskim, ówczesnej gminie Suchowola, parafii Krasnobród, odległy od Zamościa wiorst 19 i od Tomaszowa wiorst 23, graniczy w drugiej połowie XIX wieku z powiatem tomaszowskim. W roku 1882 posiadał 66 osad włościańskich, mieszkańców 519, w głównej mierze katolików – 499 osób, prawosławnych 9 i żydów 11, ziemi włościańskiej 793 mórg.

</doc>
<doc id="358421" url="https://pl.wikipedia.org/wiki?curid=358421" title="Huwniki">
Huwniki

Huwniki (w latach 1977–1981 Wiarska Wieś) – wieś w Polsce położona w województwie podkarpackim, w powiecie przemyskim, w gminie Fredropol. Leży nad Wiarem.
W latach 1954–1968 wieś należała do gromady Nowosiółki Dydyńskie, po jej zniesieniu w latach 1969-1972 należała i była siedzibą władz gromady Huwniki. W latach 1975–1998 miejscowość administracyjnie należała do ówczesnego województwa przemyskiego, w owym czasie przez kilka lat nosiła nazwę Wiarska Wieś.
Wieś istniała w 1367 roku (zwana dawniej Uhelniki). W 1507 roku funkcjonowała tu już parafia prawosławna.

</doc>
<doc id="358422" url="https://pl.wikipedia.org/wiki?curid=358422" title="Huzele">
Huzele

Huzele (w latach 1977–1981 Podzamcze) – wieś w Polsce położona w województwie podkarpackim, w powiecie leskim, w gminie Lesko.
W latach 1975–1998 miejscowość administracyjnie należała do województwa krośnieńskiego.
Jedna z najstarszych wsi w sąsiedztwie Leska, założona prawdopodobnie jeszcze na prawie ruskim, wzmiankowana w aktach po raz pierwszy w 1436 roku pod nazwą „Wrzele”. W 1441 r. Małgorzata – żona Mościca z Wielkiego Koźmina, odstąpiła stryjowi Mikołajowi Kmicie i jego synom Sobień (zamek) z wsiami do niego należącymi jak Huzele, Myczkowce, Uherce i inne.
W połowie XIX wieku właścicielem posiadłości tabularnej w Huzelach był Edmund Krasicki.
Huzele są jednym z najstarszych ośrodków górnictwa naftowego na świecie. Kopalnie ropy naftowej istniały tu przed rokiem 1884.
Huzele leżą w dolinie rzeki San między górami Basztą i Gruszką. Mieszka tu około 450 mieszkańców. We wsi znajdują się liczne gospodarstwa agroturystyczne, ścieżki które prowadzą po okolicy przez lasy i łąki. Znajduje się tu również wyciąg narciarski, z którego można podziwiać pasmo gór Słonnych i okoliczne wsie.
W pobliżu drogi do Tarnawy Górnej, ok. 2,5 km od wsi znajduje się pomnik ku czci 115 Polaków przywiezionych tu z więzienia w Sanoku i zamordowanych przez hitlerowców na górze Gruszka w 1940 r.
Poeta Janusz Szuber napisał wiersz pt. "Huzele", opublikowany w tomiku poezji pt. "Gorzkie prowincje" z 1996.

</doc>
<doc id="358423" url="https://pl.wikipedia.org/wiki?curid=358423" title="Hyżne">
Hyżne

Hyżne – wieś w Polsce położona w województwie podkarpackim, w powiecie rzeszowskim, w gminie Hyżne, na Pogórzu Dynowskim. Przy drodze wojewódzkiej 877. Wieś jest siedzibą gminy Hyżne oraz rzymskokatolickiej parafii Narodzenia Maryi Panny. Od 1997 roku Hyżne współpracuje z samorządem Ajaku (Szabolcs-Szatmár-Bereg).
W latach 1975–1998 miejscowość administracyjnie należała do województwa rzeszowskiego.
Siedziba gromady Hyżne w latach 1954-1972.
W okolicy ślady starego osadnictwa, o którym świadczą zachowane na wzniesieniu zwanym Tatarską Górą resztki wczesnośredniowiecznego grodziska.
Części wsi.
Integralne części wsi Hyżne: Budy, Dział, Góra, Malarzówka, Mały Dół, Moszczanki, Nieborów Mały, Nieborów Wielki, Nowa Wieś, W Dołkach, Węgierka, Wielki Dół, Zapad
Historia.
Pierwsze wzmianki o Hyżnem pojawiły się w 1436 roku. Wieś leży na starym trakcie zwanym "Węgierską Drogą" – z Węgier przez Duklę do Przemyśla. Wieś Hyżne była od początku własnością szlachty: Kmitów, Denowskich, Rzeszowskich i Wapowskich. Piotr Kmita, kasztelan lubelski, był właścicielem Hyżnego, a po jego śmierci odziedziczył tę miejscowość jego syn Piotr Lunak Kmita, który ożenił się z Zofią Rzeszowską (1430–1448). W roku 1436 dobra te zagarnął bezprawnie stryj małoletniej wówczas Małgorzaty Kmity, Mikołaj Kmita – kasztelan przemyski, zapoczątkowując długoletni spór, który zakończył się w roku 1441 nowym podziałem dóbr. Tereny dynowskie odzyskała Małgorzata Mościcowa z Kmitów. W roku 1590 Katarzyna Wapowska ufundowała drewniany kościół, a w nim umieściła obraz Matki Boskiej.
Pod koniec XVII w. Hyżne nabył hrabia Nieborowski h. Prawdzic. Zbudował on nowy kościół na miejscu starego, spalonego w 1624 roku przez Tatarów. Obecny, trzeci kościół wzniesiony w latach 1727–1739 (sanktuarium Maryjne z cudownym obrazem Matki Bożej z XVI w., koronowanym w 1932 r.) jest jednym z najważniejszych zabytków Gminy Hyżne.
W roku 1890 funkcjonowały w Hyżnem cztery karczmy, młyn wodny, cegielnia, gorzelnia i folwark. Od roku 1917 właścicielami majątku do reformy rolnej byli Dzieduszyccy, którzy przebudowali dwór oraz w 1910 roku wybudowali drewniany budynek urzędu gminy.
II Rzeczpospolita i II wojna światowa.
Wieś związana jest z życiem gen. Władysława Sikorskiego, który spędził tu dziecinne lata. Od 1863 r. we wsi funkcjonowała szkoła ludowa, w której uczył ówczesny organista Tomasz Sikorski (jego ojciec).
W czasie II wojny światowej działała tu AK, która nazwała te tereny jako Rzeczpospolita Hyżneńsko - Niebylecka, podobwód AK Rzeszów-Południe. Teren zarządzany Hyżne – Niebylec przez kpt. Józefa Maciołka ps. "Żuraw", "Roch", a komendantami Placówek AK byli: Jan Rabczak "Dąb", Stanisław Jakubczyk "Chrobry", Mieczysław Chedyński "Józef" oraz Jan Baran "Blizbor".
Sport.
W Hyżnem istnieją dwa kluby piłkarskie, występujące na poziomie rzeszowskiej B-klasy. Są to Polonia Hyżne oraz HALO Hyżne. Polonia datuje swoje powstanie na 1970 rok, natomiast HALO powstało w 2017 roku poprzez przerodzenie się Hyżneńskiej Amatorskiej Ligi Orlikowej w klub piłkarski.
Ponadto w gminie Hyżne znajduje się jeszcze jeden klub: Tatyna Dylągówka.

</doc>
<doc id="358424" url="https://pl.wikipedia.org/wiki?curid=358424" title="Hranice">
Hranice



</doc>
<doc id="358425" url="https://pl.wikipedia.org/wiki?curid=358425" title="Prezydent Bydgoszczy">
Prezydent Bydgoszczy



</doc>
<doc id="358427" url="https://pl.wikipedia.org/wiki?curid=358427" title="Asaba">
Asaba



</doc>
<doc id="358428" url="https://pl.wikipedia.org/wiki?curid=358428" title="Wełnianka wąskolistna">
Wełnianka wąskolistna

Wełnianka wąskolistna ("Eriophorum angustifolium") – gatunek rośliny z rodziny ciborowatych ("Cyperaceae"). Rośnie na różnego rodzaju mokradłach w strefie arktycznej i umiarkowanej półkuli północnej. Roślina opisywana była jako dość pospolita na terenie Polski, ale w ostatnich dziesięcioleciach obserwuje się spadek liczby stanowisk i wyraźny ubytek liczebności osobników na stanowiskach. Roślina wymaga wysokiej wilgotności i zanika z powodu odwodnień mokradeł. Efektowny i charakterystyczny puch na owocach ułatwia ich rozsiewanie. Roślina ma ograniczone znaczenie użytkowe – spożywana jest jako jadalna w Arktyce, lokalnie bywała wykorzystywana w ziołolecznictwie. Puch stosowano m.in. do wyrobu knotów do świec i napełniania poduszek – jest jednak zbyt kruchy by roślina mogła być wykorzystana jako włóknodajna. 
Rozmieszczenie geograficzne.
Wełnianka wąskolistna występuje na półkuli północnej – jest szeroko rozpowszechniona w Eurazji i Ameryce Północnej. Rośnie w Arktyce – na Alasce, Archipelagu Arktycznym, w południowo-zachodniej i wschodniej Grenlandii, na Islandii, sięgając na północ do 83° szerokości północnej. Na południu zasięg sięga do środkowej Azji, od Korei, poprzez Kazachstan po Kaukaz. Gatunek rośnie także na izolowanym obszarze w północnym Syczuanie. W Europie sięga na południu do północnej części Półwyspu Iberyjskiego, środkowej Apenińskiego i gór w północnej Grecji. W Ameryce Północnej rośnie na północy sięgając po środkową część Stanów Zjednoczonych, najdalej na południe schodząc wzdłuż pasma Gór Skalistych. Jako wątpliwy podawany był też z Jamajki i Kuby. Brytyjski botanik William Turner Thiselton-Dyer miał odnaleźć ten gatunek w 1898 także w Republice Południowej Afryki.
W Polsce wełnianka wąskolistna jest rozpowszechniona niemal w całym kraju. Brak jej lokalnie lub jest rzadka na obszarach, gdzie brak odpowiednich siedlisk – np. na Żuławach Wiślanych, północnym Mazowszu i Pogórzu Środkowobeskidzkim.
Ekologia.
Wełnianka wąskolistna występuje na różnych siedliskach mokradłowych, zwykle na obszarach o opadach rocznych od poniżej 1000 mm do ponad 2500 mm. Jednak to nie wielkość opadów, a duża wilgotność gleby jest czynnikiem limitującym występowanie gatunku. Zwykle też na siedliskach tego gatunku występuje znaczna wilgotność powietrza i silne nasłonecznienie. Przy wilgotności podłoża spadającej poniżej 50% rośliny te zaczynają więdnąć. Na silniej uwodnionym podłożu kłącza są dłuższe (do ponad 40 cm), podczas gdy na przesuszonych osiągają do kilku centymetrów (podobnie silnie są skrócone w przypadku wyeksponowania na światło słoneczne). Silne uwodnienie jest też skorelowane z większą liczbą kłosków w kwiatostanie (średnio ponad 6 na silnie podmokłych i zasobnych w węglan wapnia torfowiskach oraz średnio około 3 na glebie przynajmniej okresowo przesychającej). Rosnące w cieniu pędy ulegają etiolacji. Gleba na stanowiskach tego gatunku zwykle jest torfiasta i kwaśna (pH od 3,5 do 7), ale rośliny te rosną także na torfowiskach węglanowych, z dużą zawartością węglanu wapnia. Nie jest to gatunek przywiązany do siedlisk o określonym odczynie, a poza silnym uwodnieniem podłoża czynnikiem limitującym jego występowanie jest to by siedlisko było skąpożywne. Adaptacją do typowego w takim podłożu deficytu przyswajalnego azotu jest silnie rozbudowany system korzeniowy.
W klasyfikacji zbiorowisk roślinnych Europy Środkowej gatunek charakterystyczny dla Cl. "Scheuzerio-Caricetea nigrae" oraz dla zespołu "Eriophoro angustifolii-Sphagnetum recurvi". Rośnie w bardzo różnych zbiorowiskach roślinnych na torfowiskach; na ubogich gatunkowo płach z torfowcami "Sphagnum", poprzez mszary z wełnianką pochwowatą "Eriophorum vaginatum" i wrzosowiska atlantyckie, po bogate florystycznie mszary z wełnianeczką darniową "Trichophorum cespitosum" i inne typowe dla torfowisk przejściowych oraz różne zbiorowiska źródliskowe i łąk wilgotnych (często w towarzystwie takich gatunków jak: bobrek trójlistkowy "Menyanthes trifoliata", siedmiopalecznik błotny "Comarum palustre", turzyca dzióbkowata "Carex rostrata"). Wełnianka wąskolistna jest typowym gatunkiem dla wczesnych faz sukcesji roślinności na odsłoniętym z różnych przyczyn podłożu torfowym, ale ustępuje ze zbiorowisk, w których występuje silna konkurencja silniej rosnących bylin. Jest jednym z kluczowych gatunków zagęszczających i wypiętrzających pła zarastające zbiorniki wodne.
Na obszarach górskich rośnie po piętro subalpejskie.
Rośliny tego gatunku dość dobrze znoszą pożary torfowisk, choć mogą wtórnie zanikać z powodu związanego z tym przesuszenia torfu i konkurencji gatunków zasiedlających zmienione siedlisko. Gatunek też utrzymuje się w miejscach wypasanych przez zwierzęta, a stały wypas może wręcz pozwalać na zachowanie wełnianki wąskolistnej także na torfowiskach zmienionych w pastwiska, poprzez ograniczanie rozwoju roślin o silniejszym wzroście i tworzenie optymalnych dla tego gatunku mikrosiedlisk przez bydło wydeptujące podmokły grunt. Zwierzęta rzadko zgryzają wełnianki, zwykle wiosną, gdy pędy są młode. Wełnianka wąskolistna nie utrzymuje się na torfowiskach odwadnianych, w takim przypadku rośliny ograniczają wzrost, przyrosty kłączy i wysokości pędów zmniejszają się i w końcu populacje tego gatunku znikają.
Brak danych o występowaniu mikoryzy u tego gatunku.
Do bezkręgowców związanych z tym gatunkiem należą: "Ceruraphis eriophori" (mszycowate) – letnie pokolenie żyje na wełniance, "Elachista albidella" i "E. eleochariella" ("Elachistidae") – larwy minują łodygi i liście, "Glyphipterix haworthana" ("Glyphipterigidae") – larwa żywi się nasionami, "Celaena haworthii" (sówkowate) – larwa żyje w nasadach pędów, "Anthomyza gracilis" ("Anthomyzidae") – roślina pokarmowa dla larw.
Rośliny tego gatunku są zwykle wolne od patogenów grzybowych, rzadko bywają porażane przez mączniaka. Na martwych pędach rozwija się natomiast liczna grupa grzybów, takich jak np: "Mycocalia sphagneti" (pieczarkowce), "Mollisia pilosa", "Cistella fugiens", "Pezizella eriophori", "Microscypha ellisii" var. "eriophori", "Hyaloscypha paludosa", "Dasyscyphus sydowii", "Lachnum imbecille", "Rutstroemia henningsiana", "Myriosclerotinia dennisii" (tocznikowce).
Biologia.
Wełnianka wąskolistna jest helofitem i geofitem rozprzestrzeniającym się głównie wegetatywnie za pomocą kłączy i rozłogów, w optymalnych warunkach nawet na długość 100 cm w ciągu jednego sezonu. Wytwarzając co roku kolejne odcinki kłącza roślina uznawana jest za długowieczną. Kwitnąć zaczynają rośliny trzyletnie, rzadziej dwuletnie, przy czym pędy kwiatonośne po wydaniu nasion obumierają. Mimo że u tego gatunku się zawiązują żywotne nasiona – ekstremalnie rzadko rejestrowana jest obecność siewek.
Po okresie spoczynku zimowego rozwój nowych pędów i organów podziemnych zaczyna się wraz z wiosennym ociepleniem, zwykle w marcu lub kwietniu, i trwa przez cały sezon wegetacyjny do października. W końcu tego miesiąca liście zaczynają czerwienieć (od końców począwszy) i do grudnia opadają. Kwitnienie zaczyna się w marcu wydłużeniem kłosków, a kwiaty rozwijają się w kwietniu i maju, czasem jeszcze w czerwcu. Kwiaty są wiatropylne i dichogamiczne – najpierw dojrzewają organy żeńskie, następnie pręciki. W środku lata dojrzewają owoce i rozsiewane są do września. W obrębie kłosków różna, nierzadko duża część owoców jest płonna (wyróżniają się one jaśniejszym kolorem). Owoce rozsiewane są przez wiatr podczas suchej pogody, a ich unoszenie przez prądy powietrza ułatwiają włosowato wydłużone listki okwiatu. Aparat lotny powoduje, że owoce wełnianki wąskolistnej mają niewielką szybkość opadania wynoszącą 0,22 m/s. Podczas mgły i deszczu włoski te sklejają się utrudniając rozsiewanie. Kiełkowanie w warunkach kontrolowanych następuje na wilgotnym podłożu w pierwszym roku, rzadziej w drugim. Występują duże różnice w żywotności i zdolności do kiełkowania nasion z różnych populacji. Siewki eksponowane przez kilka dni na temperaturę niższą niż 4 °C – obumierają. Dla skutecznego procesu kiełkowania konieczne jest osłonięte miejsce, ale bez konkurencji innych roślin, duża wilgotność, ale bez stagnującej wody na powierzchni, neutralne pH lub duża zawartość węglanu wapnia w podłożu, brak ochłodzeń.
Siewka w optymalnych warunkach stosunkowo szybko rozwija się osiągając 2 cm wysokości i rozwijając dwa, niewielkie, trójkątne na przekroju liście. W kolejnych miesiącach wzrost jest niemal niezauważalny, ew. rozwija się trzeci liść. Przez 18 kolejnych miesięcy nie obserwowano dalszego wzrostu siewki, ani wytwarzania kłącza. Pęd kwiatonośny rozwija się najwcześniej u roślin dwuletnich, czasem dopiero po 5 latach.
Liczba chromosomów wynosi 2n = 58.
Systematyka.
Poza podgatunkiem nominatywnym wyróżnia się jeszcze jeden podgatunek lub dwa podgatunki:
Opisano następujące mieszańce tego gatunku: 
Nazewnictwo.
Nazwę naukową dla gatunku – "Eriophorum angustifolium" opublikował jako pierwszy w 1782 niemiecki botanik – Gerhard August Honckeny. Nazwy tej użył sześć lat później w swojej publikacji Albrecht Wilhelm Roth, powołując się zresztą na pracę Honckeny'ego. Czasem jako autor nazwy podawany bywa w efekcie błędnie Roth. Wcześniej, w 1753 w "Species Plantarum" gatunek został opisany przez Karola Linneusza jako "Eriophorum polystachion" L., jednak nazwa ta uznawana jest za synonim. Przez Adriaana van Royena nazwany został "Eriophorum spicis pendulis".
Naukowa nazwa rodzajowa "Eriophorum" wymyślona została przez Linneusza jako złożenie z dwóch greckich słów – εριων (érion, „wełna”) i -φόρος (-phoréo, „noszę”) ze względu na puch powstający z przekwitających kwiatów. Nazwa gatunkowa "angustifolium" powstała z dwóch łacińskich słów – "angustus" („wąski”) i "folium" („liść”).
Polską nazwą zwyczajową dla tego gatunku (i innych z rodzaju, które najwyraźniej nie były rozróżniane) była „wełnianka”, „wełnica” i „kucutka”. U Krzysztofa Kluka (1805) gatunek nazwany za nazwą naukową Linneusza „wełnianką wielokłosową”. W pierwszym wydaniu „Roślin polskich” (1924) gatunek nazwany został „wełnianką wąskolistną” i później w piśmiennictwie XX wieku nazwa ta została utrwalona.
Zagrożenie i ochrona.
Gatunek w skali globalnej nie jest uznawany za zagrożony – ze względu na rozległy zasięg i znaczne zasoby na Czerwonej liście IUCN ma status gatunku najmniejszej troski (LC). Przy południowej granicy zasięgu bywa jednak regionalnie rzadki i np. w Chorwacji ma status krytycznie zagrożonego. Zagrożony jest także w stanach Indiana i New Hampshire w Ameryce Północnej. W Polsce roślina opisywana była jako pospolita, ale w ostatnich dziesięcioleciach obserwuje się spadek liczby stanowisk i wyraźny ubytek liczebności osobników na stanowiskach. Gatunek jest wrażliwy na osuszanie mokradeł i po ich odwodnieniu zanika.
Istotne siedliska gatunku stanowią przedmiot ochrony europejskiej sieci Natura 2000 (torfowiska przejściowe i trzęsawiska, przeważnie z roślinnością z "Scheuchzerio-Caricetea"; górskie i nizinne torfowiska zasadowe o charakterze młak, turzycowisk i mechowisk; bory i lasy bagienne; wilgotne wrzosowiska z wrzoścem bagiennym "Ericion tetralix").
Znaczenie użytkowe.
Czyniono próby wykorzystania puchu lotnego, ale ze względu na kruchość okazało się, że nie nadaje się do wyrobu nici. Z powodzeniem wyrabiano z niego jednak papier, knoty do świec, kapelusze i stosowano jako wypełnienie do poduszek, a także mebli tapicerowanych i materaców. W czasie I wojny światowej puch ten w Szkocji wykorzystywany był także do wykonywania opatrunków na rany.
Nasiona, nasady łodyg i korzenie wełnianki wąskolistnej są jadalne i spożywane były przez mieszkańców północnej części Ameryki Północnej (Inuitów). Spożywano je surowe lub po ugotowaniu, przed spożyciem korzeni należy usunąć ciemną skórkę.
Napary z korzeni wełnianki wąskolistnej, mające działanie ściągające, stosowane były przez Inuitów na Alasce w leczeniu dolegliwości przewodu pokarmowego, w Europie stosowane były w leczeniu biegunki. Rdzeń z łodygi przykładano na miejsca oparzone.
Na pastwiskach gatunek uznawany jest za raczej niepożądany – jak inne ciborowate rośliny te zawierają dużo kryształków krzemionki podrażniających błony śluzowe przewodu pokarmowego zwierząt. Puch na owocach tworzyć ma niemożliwe do strawienia kłębki w jelitach zwierząt. Z drugiej jednak strony zwierzęta, głównie owce i bydło oraz gęsi, zgryzają te rośliny, tylko gdy te są młode lub w ogóle ich unikają. Problem dla zwierząt stanowić może siano z dużą zawartością owoców z puchem.
Charakterystyczny wygląd wełnianek i przywiązanie ich do silnie uwodnionych siedlisk warto zapamiętać by unikać miejsc, w których rosną, ze względu na ryzyko wejścia na bardzo grząski grunt.
Charakterystyczny pokrój w czasie owocowania sprawia, że roślina uprawiana bywa jako ozdobna, przy czym ze względu na ekspansywność zaleca się sadzić ją tylko w większych ogrodach bagiennych.
Uprawa.
Rośliny tego gatunku oceniane są jako trudne w uprawie. Sadzi się je w miejscach nasłonecznionych, bagiennych lub na brzegach wód, na podłożu wilgotnym lub mokrym, ewentualnie w wodzie sięgającej 5 cm głębokości. Podłoże może być ubogie do żyznego. Gatunek jest mrozoodporny (znosi do -20 °C lub nawet -40 °C). Część źródeł rekomenduje pozostawianie roślin bez ingerencji i pozwalanie na obumieranie pędów kwiatonośnych, inne zalecają przycinanie ich po rozsianiu owoców lub wiosną. 
Rozmnaża się je przez podział kłączy, najlepiej wiosną. Można też wysiewać wiosną nasiona na podłoże stale wilgotne, zasobne w materię organiczną z ziemią kompostową.
W uprawie poza roślinami typowymi znajduje się odmiana 'Heidelicht' o przysadkach białych, w efekcie kłoskach zdobnych także w czasie kwitnienia (u roślin typowych są one czerwono-brązowe).

</doc>
<doc id="358429" url="https://pl.wikipedia.org/wiki?curid=358429" title="Hermanowice">
Hermanowice

Hermanowice – wieś w Polsce położona w województwie podkarpackim, w powiecie przemyskim, w gminie Przemyśl.
Historia.
Wieś powstała w wyniku niemieckiej akcji kolonizacyjnej w I połowie XV wieku.
W roku 1426 wieś była dziedzictwem Piotra Grochowskiego, skąd jedna dzielnica Grochowskich przezwana została Hermanowskim. W 1560 roku wsią dzielą się Jan i Marcin Hermanowscy, następnie dziedziczyli ją Drohojowscy i Fredrowie. Począwszy od łowczego sieradzkiego Krzysztofa Kraińskiego majątek przeszedł na Kraińskich. Pod koniec XIX wieku wieś należała do Jaruntowskich. W 1869 roku wieś liczyła 419 mieszkańców, w większości obrządku greckokatolickiego. Parafia greckokatolicka była na miejscu, parafia rzymskokatolicka w Niżankowicach. W Hermanowicach zachowały się pozostałości parku dworskiego z przełomu XVII i XIX w., kapliczka murowana z XIX w., dworzec kolejowy Kolei Węgiersko-Galicyjskiej, murowana, z końca XIX w. oraz kościół parafialny, murowany, z lat 1936–1937.
W 1814 urodził się tu Bogusz Stęczyński (1814–1890), zapomniany dziś poeta, rysownik, podróżnik i krajoznawca.
Do 1939 roku istniała gmina Hermanowice. W latach 1954–1972 wieś należała i była siedzibą władz gromady Hermanowice. W latach 1975–1998 miejscowość administracyjnie należała do województwa przemyskiego.
31 lipca 1944 wieś została zajęta przez Armię Czerwoną.

</doc>
<doc id="358430" url="https://pl.wikipedia.org/wiki?curid=358430" title="Hermanówka (województwo podlaskie)">
Hermanówka (województwo podlaskie)

Hermanówka – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Juchnowcu. We wsi znajduje się dom rekolekcyjny.

</doc>
<doc id="358431" url="https://pl.wikipedia.org/wiki?curid=358431" title="Hermany">
Hermany

Hermany – wieś w Polsce położona w województwie podlaskim, w powiecie białostockim, w gminie Tykocin.
W latach 1975–1998 miejscowość administracyjnie należała do województwa białostockiego. Liczy ok. 100 mieszkańców. Dawniej wioska szlachecka.
Wierni kościoła rzymskokatolickiego należą do parafii Parafia Trójcy Przenajświętszej w Tykocinie.

</doc>
<doc id="358432" url="https://pl.wikipedia.org/wiki?curid=358432" title="Hersztupowo">
Hersztupowo

Hersztupowo – wieś w Polsce położona w województwie wielkopolskim, w powiecie leszczyńskim, w gminie Krzemieniewo.
W latach 1975−1998 miejscowość administracyjnie należała do województwa leszczyńskiego.

</doc>
<doc id="358433" url="https://pl.wikipedia.org/wiki?curid=358433" title="Hetmanice">
Hetmanice

Hetmanice () – wieś w Polsce położona w województwie lubuskim, w powiecie wschowskim, w gminie Wschowa.
W roku 1407 wieś wzmiankowana jako Hertmanicze. W latach 1954–1957 wieś należała i była siedzibą władz gromady Hetmanice, po jej zniesieniu w gromadzie Przyczyna Dolna. W latach 1975–1998 miejscowość administracyjnie należała do województwa leszczyńskiego.
25 czerwca 2009 roku sołectwo zamieszkiwało 227 mieszkańców.
Zabytki.
Do wojewódzkiego rejestru zabytków wpisany jest:

</doc>
<doc id="358434" url="https://pl.wikipedia.org/wiki?curid=358434" title="Hetmanów">
Hetmanów

Hetmanów – wieś w Polsce położona w województwie wielkopolskim, w powiecie ostrowskim, w gminie Przygodzice, ok. 10 km na południe od Ostrowa. 
W latach 1975–1998 miejscowość administracyjnie należała do województwa kaliskiego.

</doc>
<doc id="358435" url="https://pl.wikipedia.org/wiki?curid=358435" title="Hieronimowo (Polska)">
Hieronimowo (Polska)

Hieronimowo – wieś w Polsce położona w województwie podlaskim, w powiecie białostockim, w gminie Michałowo. 
Wieś jest siedzibą sołectwa Hieronimowo
Historia.
W XIX wieku wieś należała do Jadwigi Olizarowey z domu Dziekońskiej. Znajdował się w niej pałac zbudowany przez generała Kazimierza Dziekońskiego.
Według Pierwszego Powszechnego Spisu Ludności, przeprowadzonego w 1921 r., miejscowość liczyła 108 mieszkańców (52 kobiety i 56 mężczyzn), zamieszkałych w 8-u domach. Większość jej mieszkańców, w liczbie 59 osób, zadeklarowała wyznanie prawosławne. Pozostali zgłosili kolejno: wyznanie rzymskokatolickie (48 osób) i wyznanie mojżeszowe (1 osoba). Podział religijny mieszkańców miejscowości pokrywał się z ich strukturą narodowo-etniczną, bowiem 53 osoby zadeklarowały narodowość białoruską, 48 osób polską, 6 osób rosyjską i 1 żydowską. W okresie międzywojennym miejscowość nazywała się "Hieronimów" i posiadała status wsi folwarcznej.
W latach 1975–1998 miejscowość administracyjnie należała do województwa białostockiego.
Inne.
W strukturze Cerkwi prawosławnej mieszkańcy miejscowości należą do parafii w Nowej Woli, a w strukturze Kościoła rzymskokatolickiego do parafii w Michałowie.

</doc>
<doc id="358436" url="https://pl.wikipedia.org/wiki?curid=358436" title="Hieronimów">
Hieronimów

Hieronimów – wieś w Polsce położona w województwie mazowieckim, w powiecie lipskim, w gminie Sienno.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Zygmunta w Siennie.

</doc>
<doc id="358437" url="https://pl.wikipedia.org/wiki?curid=358437" title="Higieniewo">
Higieniewo

Higieniewo – wieś w Polsce położona w województwie kujawsko-pomorskim, w powiecie radziejowskim, w gminie Piotrków Kujawski.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 59 mieszkańców. Jest 29. co do wielkości miejscowością gminy Piotrków Kujawski.
Historia.
Wieś znana w XIX wieku, stanowiła wówczas kolonię w powiecie nieszawskim, gminie i parafii Piotrków.

</doc>
<doc id="358438" url="https://pl.wikipedia.org/wiki?curid=358438" title="Hipolitowo">
Hipolitowo

Hipolitowo – wieś w Polsce położona w województwie podlaskim, w powiecie kolneńskim, w gminie Stawiski.
Wierni kościoła rzymskokatolickiego należą do parafii św. Wojciecha Biskupa i Męczennika w Porytem.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwało 70 osób w 12 budynkach mieszkalnych. Miejscowość należała do parafii rzymskokatolickiej w m. Poryte. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="358439" url="https://pl.wikipedia.org/wiki?curid=358439" title="Hnatkowice">
Hnatkowice

Hnatkowice (w latach 1977–1981 Ignaców) – wieś w Polsce położona w województwie podkarpackim, w powiecie przemyskim, w gminie Orły.
W latach 1975–1998 miejscowość administracyjnie należała do województwa przemyskiego.
Części wsi.
Dawniej wieś nazywała się Ignaców. Znajduje się tu cmentarz austriacki z I wojny światowej. Przez Hnatkowice przepływa Rada.

</doc>
<doc id="358440" url="https://pl.wikipedia.org/wiki?curid=358440" title="Prezydent Miasta Bydgoszczy">
Prezydent Miasta Bydgoszczy



</doc>
<doc id="358441" url="https://pl.wikipedia.org/wiki?curid=358441" title="Hniszów-Kolonia">
Hniszów-Kolonia

Hniszów-Kolonia – kolonia w Polsce położona w województwie lubelskim, w powiecie chełmskim, w gminie Ruda-Huta.
Do 1954 r. w składzie gminy Świerże. W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 38 mieszkańców i była 21. co do wielkości miejscowością gminy Ruda-Huta.
Historia.
Miejscowość powstała z połączenia dwóch mniejszych: Hniszowskie Towarzystwo i Zielone Grądy. Według "Skorowidzu miejscowości Rzeczypospolitej Polskiej" z 1924 r. Zielone Grądy były osadą leśną, a kolonie posiadające w nazwie określenie "Towarzystwo" powstały po 1919 r. na drodze wewnętrznej kolonizacji byłego rosyjskiego Banku Włościańskiego (Dz.U.19.14.156). Miejscowość wymieniona na mapie Józefa Michała Bazewicza (ilustrowany atlas Królestwa Polskiego z 1907 r.) jako Kolonia Gniszów. Według spisu powszechnego z 30 września 1921 r. Hniszów Kolonię zamieszkiwały 34 osoby deklarujące się jako Polacy wyznania prawosławnego, a Zielone Grądy 84 osoby, z których 67 deklarowało narodowość polską, 17 żydowską, 29 wyznanie rzymskokatolickie, 38 prawosławne, 17 mojżeszowe. W 2000 r. miejscowość liczyła 34 mieszkańców.

</doc>
<doc id="358442" url="https://pl.wikipedia.org/wiki?curid=358442" title="Hoczew">
Hoczew

Hoczew – wieś w Polsce położona w województwie podkarpackim, w powiecie leskim, w gminie Lesko, nad rzeką San. Od października 1939 do roku sierpnia 1944 wieś była siedzibą urzędu gminy w powiecie sanockim.
Przez wieś przebiega droga wojewódzka nr 893 i 894.
Historia.
Przed 1427 wioska stała się własnością Matiasza Węgrzyna syna Piotra de Lobetans, dziedzica Nowotańca. 29 stycznia 1480, po śmierci Jana Bala, stolnika sanockiego jego synowie: Maciej Bal (zm. 1511), chorąży sanocki, ks. Piotr Bal i Mikołaj I Bal stolnik sanocki z Nowotańca podzielili majątek po ojcu.
Mikołaj Bal otrzymał połowę dóbr należących do klucza w Hoczwi we wsiach: Hoczew i inne. 19 grudnia 1480 trzej bracia Balowie: dokonali ponownego podziału dóbr po zmarłym ojcu Janie Balu. Starszym braciom (Matiaszowi i ks. Piotrowi) zapisano wsie: Hoczew, Dziurdziów, Terpiczów (Bachlawę), drugi Terpiczow (Średnią wieś), Berezkę, Wołkowyję Wielką, Terkę, dwie wsie, Bereźnicę Wyżną i Żernicę z lasami należącymi do tych wsi. W 1485 właściciel wsi Maciej Bal (zm. 1511) z Hoczwi, podkomorzy sanocki awansował z chorążego ziemi sanockiej na podkomorzego i ożenił się za zgodą brata i współwłaściciela dóbr ks. Piotra Bala – kustosza przemyskiego, zapisał żonie Annie (córce Piotra Weszmuntowskiego) kwotę 400 grzywien na połowie swego działu wsi tj. Hoczwi i innych. 1498 r. – Matiasz Bal (wymieniany też jako Maciej) był już kasztelanem sanockim. Zapisał swojej żonie Annie kwotę 420 grzywien na połowie swoich dóbr, w tym Hoczwi. Z 1493 pochodzi wzmianka, że na miejscu był niewielki zamek rycerski, założony na planie prostokąta, z dziedzińcem w środku. W 1510 – część z czynszów z Wołkowyi przeznaczono na rzecz kościoła parafialnego w Hoczwi. 1519 – doszło do rozgraniczenia dóbr Balów od dóbr Kmitów z Sobienia – poprzez usypanie kurhanów granicznych z ziemi – Do Matiasza i ks. Piotra Balów należały wówczas wsie: Hoczew, Średnia Wieś i inne.
W 1565 wieś liczyła 66 kmieci oraz 43 ¾ łana powierzchni, wójtostwo hoczewskie o pow. 6 łanów należało do kasztelana Zbigniewa Sienieńskiego. Dochód ze wsi wynosił wówczas 172 złp. 1 gr. Z tej miejscowości pochodził Piotr II Bal herbu Gozdawa, syn Matjasza III, szlachcic polski, podpisujący się "z Hoczwi". Następnie staje się Hoczew własnością Bełzeckich przez małżeństwo Zofii Balównej ze Stanisławem Bełzeckim wojewodą podolski. Potem właścicielem jest Katarzyna z Bełżyckich, którą poślubił Józef Lubomirski herbu Szreniawa – wojewoda czernihowski. W 1709 Hoczew jest własnością syna wojewody Adama Antoniego Bełzeckiego kasztelana bełzeckego, a od 1712 Lubomirskiego księcia na Wiśniczu i Jarosławiu generała wojsk saskich i polskich. Od 1720 wieś przechodzi w posiadanie Michała Urbańskiego właściciela Lutowisk, a od 1740 staje się własnością rodu Fredrów.
W 1770 urodził się w Hoczwi Jacek hrabia Fredro, ojciec Aleksandra Fredry członek Rządu Centralnego Wojskowego Tymczasowego Obojga Galicji w 1809, członek stanów galicyjskich, wicemarszałek krajowy galicyjski 1817. W połowie XIX wieku właścicielem posiadłości tabularnej w Hoczwi był Emilian Rylski. W 1896 dobra Bachlawa, Hoczew, Średnia Wieś nabył Stanisław Nowak od hr. Michała Zyberk Platera
Do 1914 powiat leski, sąd powiatowy w Baligrodzie. Pod koniec XIX wieku większe posiadłości stanowiły na terenie wsi dobra hr. Platera Zyberka, wieś liczyła wtedy 600 mieszkańców. W 1921 wieś była zamieszkana przez 848 osób i liczyła 144 domy.
Do 1939 we wsi znajdował się dwór, którego właścicielem był Kazimierz Sulatycki i Stanisław Mielniewicz.
15 września wieś została zajęta przez wojska radzieckie.
Dworek Fredrów jak i kościół z 1774 r. został zniszczony przez oddziały UPA w 1946.
Do dziś po Balach zachowały się obwałowania grodu z X w.i zamczysko.
Do 1954 istniała gmina Hoczew. W latach 1954–1972 wieś należała i była siedzibą władz gromady Hoczew. W latach 1975–1998 miejscowość administracyjnie należała do województwa krośnieńskiego.
Walki z UPA.
Do pierwszych walk z UPA na tym terenie dochodziło już od połowy 1944. W okresie 1945 do 1947 oddziały UPA dokonały trzykrotnie napadu na wieś. W styczniu 1945 po napadzie na wieś uprowadzili 5 milicjantów. Podczas kolejnego ataku Ukraińcy spalili szkołę i urząd gminy, a w grudniu 1946 spalili dwór Krasickich.
Religia.
W 1510 Mikołaj Bal "dla przychylności boskich wyroków przez pobożne uczynki, a przy jałmużny sobie, swym przodkom i swym potomnym bożą łaską zjednać, przeto z tych względów i przez wzgląd na zbawienie swej duszy, na cześć Boga Wszechmogącego i Bożej Rodzicielki N. P. Maryi, Świętej Anny, matki N. P. Maryi, Św. Zofii, Jana Chrzeciela i Św. Mikołaja i wszystkich świętych wreszcie" funduje kościół i parafię w Hoczwi. Swiadkami tego aktu erekcyjnego byli Kaspar z Brzozowa, Kaspar z Domaradza, Albert z Tyrawy, Piotr z Bliznego oraz księża – Matjasz Widowski i Stanisław Wolibiowski. Dokument ten jeszcze w roku 1510 zatwierdził biskup przemyski Mateusz nadając kościołowi tytuł i przywileje kościoła parafialnego. Opis kościoła z XVIII wieku znajdujący się w aktach parafialnych podaje, że kościół był pierwotnie drewniany. W 1562 kościół łaciński został zamieniony przez brata fundatora Stanisława na zbór kalwiński. Kalwinizm w Hoczwi przetrwał do połowy XVII wieku. Parafia greckokatolicka w Hoczwi należała do dekanatu baligrodzkiego, posiadała filie w Dziurdziowie oraz Bachlowie. Obecnie w Hoczwi znajduje się kościół łaciński pw. św. Anny.
Etymologia nazwy wsi.
W dokumencie sygnowanym przez króla Władysława II Jagiełły występuje nazwa miejscowości Oczew. Jest zatem bardzo prawdopodobne, że nazwa miejscowości pochodzi o słowa očev (очев) oznaczającym ojcowiznę. Może o tym świadczyć również treść wspomnianego dokumentu, w którym król polski Władysław II Jagiełło podkreśla, że potwierdza prawo własności miejscowości jako lenno przodkom Jaczko Rusina. Niektórzy porównują nazwę miejscowości z nazwą wsi Haczów która lokowana jest w powiecie brzozowskim i jest inną miejscowością niż Hoczew w powiecie leskim. Porównanie to jednak wydaje się niewłaściwe.

</doc>
<doc id="358443" url="https://pl.wikipedia.org/wiki?curid=358443" title="Holenderki">
Holenderki

Holenderki – wieś w Polsce położona w województwie wielkopolskim, w powiecie kolskim, w gminie Przedecz.
W latach 1975–1998 miejscowość administracyjnie należała do województwa konińskiego.

</doc>
<doc id="358444" url="https://pl.wikipedia.org/wiki?curid=358444" title="Holendernia (województwo lubelskie)">
Holendernia (województwo lubelskie)

Holendernia – wieś w Polsce położona w województwie lubelskim, w powiecie parczewskim, w gminie Jabłoń.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Jabłoń.
W Holenderni urodził się polski działacz niepodległościowy, inżynier i pułkownik kawalerii Wojska Polskiego Stefan Hanka-Kulesza.
Wierni Kościoła rzymskokatolickiego należą do parafii Imienia Najświętszej Maryi Panny w Kolanie.

</doc>
<doc id="358445" url="https://pl.wikipedia.org/wiki?curid=358445" title="Holendry Baranowskie">
Holendry Baranowskie

Holendry Baranowskie – wieś w Polsce położona w województwie mazowieckim, w powiecie grodziskim, w gminie Baranów.
W latach 1975–1998 miejscowość administracyjnie należała do województwa skierniewickiego.

</doc>
<doc id="358446" url="https://pl.wikipedia.org/wiki?curid=358446" title="Holendry Dobrowskie">
Holendry Dobrowskie

Holendry Dobrowskie – wieś w Polsce położona w województwie mazowieckim, w powiecie gostynińskim, w gminie Szczawin Kościelny. Przez miejscowość przepływa Przysowa, niewielka rzeka dorzecza Bzury.
W latach 1975–1998 miejscowość administracyjnie należała do województwa płockiego.

</doc>
<doc id="358447" url="https://pl.wikipedia.org/wiki?curid=358447" title="Holendry Kozienickie">
Holendry Kozienickie

Holendry Kozienickie – wieś w Polsce położona w województwie mazowieckim, w powiecie kozienickim, w gminie Kozienice.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Świętego Krzyża w Kozienicach.

</doc>
<doc id="358448" url="https://pl.wikipedia.org/wiki?curid=358448" title="Holendry Kuźmińskie">
Holendry Kuźmińskie

Holendry Kuźmińskie (niem. "Kuschminer Holland") – wieś w Polsce położona w województwie mazowieckim, w powiecie kozienickim, w gminie Kozienice.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jakuba Apostoła w Świerżach Górnych.

</doc>
<doc id="358449" url="https://pl.wikipedia.org/wiki?curid=358449" title="Holendry (powiat zduńskowolski)">
Holendry (powiat zduńskowolski)

Holendry (niekiedy również Holendry Paprockie) – wieś w Polsce położona w województwie łódzkim, w powiecie zduńskowolskim, w gminie Zapolice.
W latach 1975–1998 miejscowość administracyjnie należała do województwa sieradzkiego.
W 2011 roku we wsi Holendry liczba mieszkańców wynosiła 230 osób. 
Znajduje się tutaj szkoła polsko-niemiecka, do której kiedyś uczęszczały dzieci niemieckie. Za szkołą znajduje się cmentarz niemiecki, który przetrwał do tej pory.

</doc>
<doc id="358450" url="https://pl.wikipedia.org/wiki?curid=358450" title="Holendry Piotrkowskie">
Holendry Piotrkowskie

Holendry Piotrkowskie – wieś w Polsce położona w województwie mazowieckim, w powiecie kozienickim, w gminie Kozienice.
W latach 1954–1961 wieś należała i była siedzibą władz gromady Holendry Piotrkowskie, po jej zniesieniu w gromadzie Świerże Górne. W latach 1975–1998 miejscowość administracyjnie należała do województwa radomskiego. Od 1 stycznia 2003 roku częścią wsi Holendry Piotrkowskie stał się ówczesny przysiółek Józefów.
Wierni kościoła rzymskokatolickiego należą do parafii św. Jakuba Apostoła w Świerżach Górnych.

</doc>
<doc id="358451" url="https://pl.wikipedia.org/wiki?curid=358451" title="Holeszów (Polska)">
Holeszów (Polska)

Holeszów – wieś w Polsce, położona w województwie lubelskim, w powiecie włodawskim, w gminie Hanna.
Na terenie wsi utworzono dwa sołectwa o nazwach Holeszów i Holeszów PGR.
Historia.
Historyk Artur Bata w publikacji pt. "Bieszczady w ogniu" z 1987, zarzucił Hieronimowi Dekutowskiemu współdziałanie z resztkami sotni „Daniliw” Ukraińskiej Powstańczej Armii (UPA) podczas ataku na wsie Janówka i Holeszów w powiecie włodawskim.
We wsi znajduje się kaplica rzymskokatolicka podlegająca parafii Narodzenia Najświętszej Maryi Panny w Motwicy, parafialna cerkiew prawosławna św. Michała Archanioła oraz cmentarz prawosławny. Od 2016 w miejscowości działa prawosławny żeński Dom Zakonny św. Mikołaja Cudotwórcy (od 2019 r. jest to skit filialny monasteru Opieki Matki Bożej w Turkowicach).
Pierwsza cerkiew w Holeszowie pochodziła z przełomu XVII i XVIII w. Została wzniesiona jako unicka, w 1875 została zmieniona na prawosławną. Budynek spłonął w czasie I wojny światowej, gdy prawosławni mieszkańcy wsi wyjechali na bieżeństwo. Ocalała jedynie dzwonnica, do której w 1927 dostawiono przybudówkę, tworząc nową cerkiew. Została ona zburzona w czasie akcji rewindykacyjno-polonizacyjnej 1938. Obecna murowana cerkiew została zbudowana w 1983 na miejscu zburzonej. 
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="358452" url="https://pl.wikipedia.org/wiki?curid=358452" title="Wstrząs pourazowy">
Wstrząs pourazowy

Wstrząs pourazowy – zespół zaburzeń homeostazy organizmu pod wpływem silnego urazu. Objawia się poważnym spadkiem ciśnienia tętniczego, co prowadzi do niedotlenienia tkanek i ogólnego załamania sił życiowych całego organizmu. Wstrząs jest najczęściej spowodowany silnym urazem połączonym z utratą dużej ilości krwi i osocza (krwotoki, zmiażdżenia, duże złamania, oparzenia).
Wstrząs jest zawsze bardzo niebezpieczny, a występowanie takich okoliczności, jak wychłodzenie organizmu, czy duża odległość od pomocy medycznej, jeszcze to zagrożenie zwiększają. Wstrząs objawia się najpierw wstępnym podnieceniem (bezpośrednio po urazie), po którym chory staje się otępiały i obojętny wobec otoczenia. Tętno jest przyspieszone, słabo wyczuwalne. Dochodzi do zmniejszenia reakcji źrenic na światło. Skóra blednie i sinieje. Temperatura ciała obniża się, chory może pokryć się tzw. "zimnym potem". Szczególnie brak reakcji na światło, rozszerzenie źrenic może świadczyć o niedokrwieniu mózgu.
Istotne jest zapobieganie możliwości powstania wstrząsu, który jest poważnym zagrożeniem życia dla ofiary wypadku. Dlatego w każdej sytuacji silnego urazu (szczególnie po silnych krwotokach i oparzeniach), należy zadbać o zapewnienie choremu poczucia bezpieczeństwa (nie zostawiać go samego!), spokoju, ciepła i opieki.
Chorego w takim stanie należy ułożyć możliwie płasko, ewentualnie z uniesionymi do góry nogami. Należy zapewnić mu spokój, ciepło (okrycie), ew. ciepłe napoje (wyłącznie jeżeli poszkodowany jest przytomny!). Absolutnie nie podawać alkoholu! Należy wezwać karetkę – najlepiej reanimacyjną, lub jak najszybciej starać się dostarczyć chorego do szpitala.

</doc>
<doc id="358453" url="https://pl.wikipedia.org/wiki?curid=358453" title="Holiki">
Holiki

Holiki – wieś w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Częstochowskiej i św. Kazimierza w Majewie.

</doc>
<doc id="358454" url="https://pl.wikipedia.org/wiki?curid=358454" title="Hrud">
Hrud

Hrud (przed 1 stycznia 1990 "Grud") – wieś w Polsce położona w województwie lubelskim, w powiecie bialskim, w gminie Biała Podlaska.
Wieś magnacka położona była w końcu XVIII wieku w hrabstwie bialskim w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.
Miejscowość położona 6 km na północ od miasta Biała Podlaska. Obecnie liczy 535 mieszkańców. We wsi istnieje szkoła podstawowa, filia Gminnej Biblioteki Publicznej, Ochotnicza Straż Pożarna włączona do Krajowego Systemu Ratowniczo–Gaśniczego, Dom Kultury, który mieści się w remizie strażackiej. Miejscowość ma również parafię rzymskokatolicką i cmentarz.
Działalność prowadzą również dwa sklepy spożywcze, przetwórnia warzyw – suszarnia, firma przewozowa i kilka mniejszych firm związanych z rolnictwem i przetwórstwem rolno-spożywczym. Większość mieszkańców związana jest z rolnictwem lub dojeżdża do pracy do Białej Podlaskiej.
Pochodzenie nazwy.
Istnieje kilka teorii na temat powstania nazwy wsi:
Historia.
Najstarsze ślady pisane, do jakich udało się dotrzeć na temat Hruda, datują powstanie parafii unickiej w roku 1666. Parafię ufundował właściciel wsi Michał Kazimierz Radziwiłł, który w niedalekiej przyszłości stał się właścicielem całej Białej Podlaskiej i okolicznych włości. W Hrudzie w tamtych czasach istniał folwark.
Słownik Geograficzny Królestwa Polskiego i innych krajów słowiańskich z 1882 roku wymienia nazwę Hrud. Jest to własność włościańska w powiecie konstantynowskim nad rzeką Białką, o 5 wiorst na północ od Białej, przy trakcie bialsko-janowskim, przylega do folwarku Roskosz. W roku 1827 było tu 40 domostw i 437 mieszkańców, obecnie (1882) – 59 domostw i 585 mieszkańców.
Powstanie styczniowe miało ogromny wpływ na dalszą historię Podlasia. Brak jest jednak jakichkolwiek śladów pisanych na temat udziału mieszkańców Hruda w tym powstaniu. Niewątpliwe jest, iż takowy udział musiał wystąpić. Po powstaniach prześladowania dotknęły bowiem mieszkańców okolic wsi.
Hrud znajdował się na obszarze zaboru rosyjskiego. Od 1865 władze carskie rozpoczęły działania przygotowujące do likwidacji unickiej diecezji chełmskiej i przekształcenia parafii unickich na prawosławne. Hrud należał do grona parafii, w których wierni, pomimo prześladowań i kar, pozostali wierni katolicyzmowi (oporni). Po likwidacji unickiej diecezji chełmskiej, gdy w Hrudzie istniała już parafia prawosławna, na rzecz oporu unitów działali w Hrudzie: Jakub Kozak, Stefan Tomczuk, Szymon Wachowicz. Opór unitów z Hrudu opisał Władysław Reymont w wydanym w 1910 zbiorze pt. "Z ziemi chełmskiej".
 Na miejscu cerkwi unickiej w 1875 wzniesiono nową cerkiew prawosławną której budynek zachował się do dzisiaj.
W 1893 w Hrudzie urodził się Adam Laszuk, major piechoty Wojska Polskiego, działacz niepodległościowy i społeczny.
W czasie I wojny światowej wycofujące się wojska rosyjskie dokonały spalenia części Hruda, ocalały tylko budynki osób, które nie uciekły przed docierającym do wsi wojskiem niemieckim. Odbudowa wsi trwała dosyć długo. W 1919 cerkiew prawosławna została przejęta przez kościół rzymskokatolicki. Parafię erygowano w 1925. Wnętrze świątyni dostosowano do potrzeb liturgii łacińskiej. W 1937 Jan Karski, dziedzic na Roskoszy, ufundował we wsi szkołę powszechną. W tym okresie dobudowano do kościoła zakrystie, w 1930 zbudowano plebanię. Jan Karski przez cały okres wspierał parafię i szkołę.
W roku 1939 wieś położona była w gminie Witulin, gromadzie Hrud. Zajmowała teren 2 523,54 ha i miała 779 mieszkańców. W nowej szkole powszechnej I stopnia uczyło się 94 dzieci. W tym okresie działało Kółko Rolnicze – 28 członków. Prowadzono również sklep ze sprzedażą napojów alkoholowych.
Okres II wojny światowej nie przynosi zasadniczych wydarzeń. Oprócz stacjonujących wojsk niemieckich wyruszających na front wschodni oraz w końcowym okresie wojsk rosyjskich żadnych poważniejszych incydentów nie zanotowano. Jak w całym kraju wiele osób ucierpiało w pożodze wojennej, wiele zginęło, dużo osób wywieziono na roboty przymusowe do III Rzeszy. Były też osoby działające w Armii Krajowej czy innych organizacjach partyzanckich. Elektryfikacja została przeprowadzona tuż po wojnie, istnieją nawet ślady, że istniał za czasów okupacji niemieckiej agregat prądotwórczy do zasilania zabudowań we wsi Hrud. Po wojnie nastąpiła reforma rolna. Wielu mieszkańców Hruda otrzymało ziemie, po rozparcelowaniu majątku dziedzica Karskiego. Rozpoczyna się odbudowa wsi. W okresie lat 60. zbudowano świetlicę i bazę Kółka Rolniczego w Hrudzie, zlewnię mleka, sklep spożywczy GS, punkt skupu żywca. Kolejne lata przynoszą następujące zmiany w porządku chronologicznym:
Ważnym wydarzeniem dla Szkoły Podstawowej było nadanie szkole imienia Błogosławionych Unitów Podlaskich w roku 2000. W nadaniu imienia szkole uczestniczyło wielu znakomitych gości. Odbyła się uroczystość, którą relacjonowały prasa, radio i telewizja. Była to pierwsza w Polsce szkoła tego imienia.
W 1977 przebudowano wieżę i sygnaturkę kościoła zastępując baniaste kopułki ostrosłupowymi.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="358455" url="https://pl.wikipedia.org/wiki?curid=358455" title="Hruskie">
Hruskie

Hruskie – wieś w Polsce położona w województwie podlaskim, w powiecie augustowskim, w gminie Sztabin.
Wieś Hruskie ulokowana jest na podmokłym wzniesieniu na skraju Puszczy Augustowskiej.
Wieś szlachecka położona była w końcu XVIII wieku w powiecie grodzieńskim województwa trockiego. 
Jej nazwa wywodzi się z sytuacji która miała miejsce właśnie w tym okresie. Mianowicie jak głosi legenda, w zamierzchłych czasach przez tereny, na których znajduje się obecna wieś przejeżdżał wraz ze swoją świtą pewien carski szlachcic. Podczas swojej eskapady teren po którym przyszło mu się poruszać okazał się dość ciężki i błotnisty, co praktycznie uniemożliwiało dalsze poruszanie. Wówczas ów szlachcic rzekł "hrusko", co oznacza grząsko. Nazwa wsi została zmieniona po odzyskaniu przez Polskę niepodległości po zakończeniu I wojny światowej, wówczas przyjęła nazwę "Gruszki". Po II wojnie światowej wieś ponownie wróciła do swojej pierwotnej nazwy, czyli "Hruskie".
Podczas II wojny światowej mieszkańcy wsi w obawie przed wojskami niemieckimi ukrywali się na terenach pobliskich bagien. Niemcy z racji, iż bali się tak podmokłego terenu i nie chcieli ryzykować utraty żołnierzy zrezygnowali z poszukiwań lokalnej ludności. Po wojnie na pamiątkę tamtych wydarzeń, mieszkańcy wsi ustawili krzyż w miejscu ukrywania się przed armią niemiecką.
W latach 1975–1998 miejscowość administracyjnie należała do województwa suwalskiego.

</doc>
<doc id="358456" url="https://pl.wikipedia.org/wiki?curid=358456" title="Hruszew">
Hruszew

Hruszew – wieś w Polsce położona w województwie mazowieckim, w powiecie łosickim, w gminie Platerów.
W latach 1975–1998 miejscowość administracyjnie należała do województwa bialskopodlaskiego.
Wieś położona nad rzeką Toczną, bogata w środowisko naturalne. Znajduje się tam ośrodek wypoczynkowy MaxTourist, prowadzony przez osobę prywatną. Najbliższe sklepy znajdują się w miejscowości Rusków, gdzie również znajduje się kościół parafii pod wezwaniem św. Izydora, do której należą mieszkańcy Hruszewa.

</doc>
<doc id="358457" url="https://pl.wikipedia.org/wiki?curid=358457" title="Hruszniew">
Hruszniew

Hruszniew – wieś w Polsce położona w województwie mazowieckim, w powiecie łosickim, w gminie Platerów, na historycznym Podlasiu.
Wierni Kościoła rzymskokatolickiego należą do parafii św. Wojciecha w Górkach.
W latach 1975–1998 miejscowość administracyjnie należała do województwa bialskopodlaskiego.
W Hruszniewie urodził się Adam Szymański – polski pisarz, publicysta, prawnik.

</doc>
<doc id="358458" url="https://pl.wikipedia.org/wiki?curid=358458" title="Hruszniew-Kolonia">
Hruszniew-Kolonia

Hruszniew-Kolonia – wieś w Polsce położona w województwie mazowieckim, w powiecie łosickim, w gminie Platerów.
Wierni Kościoła rzymskokatolickiego należą do parafii św. Wojciecha w Górkach.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="358459" url="https://pl.wikipedia.org/wiki?curid=358459" title="Hruszowice">
Hruszowice

Hruszowice (w latach 1977–1981 Gruszowice) (ukr. Грушовичі) – wieś w Polsce położona w województwie podkarpackim, w powiecie przemyskim, w gminie Stubno.
Opis.
Hruszowice należą prawdopodobnie do najstarszych osad w tym rejonie. Badania archeologiczne potwierdziły istnienie tutaj wczesnośredniowiecznego grodu. Słownik geograficzny Królestwa Polskiego informuje o dokumencie z 1301 r., wydanym przez kniazia wołyńskiego Lwa, syna króla Daniela, który miał się znajdować w archiwum kapituły greckokatolickiej w Przemyślu, nadającym Hruszowice biskupstwu przemyskiemu. Dokument ten "według zdania niektórych krytyków historycznych został podrobiony przez duchowieństwo ruskie, zyskał on jednak aprobatę królów polskich i jest aprobowany".
Z dawnego dworu w Hruszowicach pozostała tylko kaplica grobowa z XIX w., użytkowana obecnie jako kościół rzymskokatolicki pw. Matki Bożej Różańcowej, oraz kilkanaście starych drzew z przydworskiego parku. Wg spisu ludności na 30 września 1921 r. wieś była zabudowana 168 budynkami mieszkalnymi, zamieszkałymi przez 882 mieszkańców z czego 453 deklarowało narodowość polską a 429 narodowość rusińską. Przed II wojną światową Hruszowice były dużą wsią, zamieszkaną w większości przez mieszkańców deklarujących wyznanie grecko-katolickie, wysiedlonych w latach 1945–1947. Część z nich powróciła w latach 60. XX w. We wsi zachowało się kilkanaście drewnianych domów i trzy metalowe krzyże z początku XX w. oraz fundamenty drewnianej cerkwi greckokatolickiej pw. Wniebowzięcia NMP z 1720 r., spalonej w 1960 r.
W przysółku Gaje znajduje się wybudowana w latach 1996–99 parafialna cerkiew greckokatolicka pw. Zaśnięcia Bogurodzicy.
W latach 1975–1998 miejscowość administracyjnie należała do województwa przemyskiego.
Na miejscowym cmentarzu (na pd-zach. skraju wsi) w październiku 1994 wzniesiono pomnik z napisem "Chwała bohaterom UPA, bojownikom o wolną Ukrainę". Pomnik z czerwonego piaskowca miał formę bramy, której połowy połączone są u góry metalowym tryzubem. 
26 kwietnia 2017 monument został usunięty w ramach akcji czynu społecznego przez działaczy Ruchu Narodowego i Młodzieży Wszechpolskiej za zgodą wójta gminy. Akcja została potępiona przez Związek Ukraińców w Polsce.

</doc>
<doc id="358460" url="https://pl.wikipedia.org/wiki?curid=358460" title="Hruszów">
Hruszów

Hruszów – wieś w Polsce położona w województwie lubelskim, w powiecie chełmskim, w gminie Rejowiec.
W latach 1975–1998 miejscowość administracyjnie należała do województwa chełmskiego. Od 1 stycznia 2006 wchodzi w skład powiatu chełmskiego (przedtem krasnostawskiego). Przez miejscowość przechodzi szlak turystyczny: – Szlak Ariański. Wieś stanowi sołectwo gminy Rejowiec. Według Narodowego Spisu Powszechnego (III 2011 r.) liczyła 459 mieszkańców i była drugą co do wielkości miejscowością gminy Rejowiec.
Historia.
Hruszów, wieś w powiecie krasnostawskim. W roku 1565 należała do starostwa krasnostawskiego, miała 12 kmieci, 4 zagrodników. Dochód wynosił 9 złotych 12 gr. Według Słownika geograficznego Królestwa Polskiego z roku 1882 Hruszów stanowił folwark i wieś z ówczesnym Majdanem Marynin w powiecie krasnostawskim, gminie Rejowiec. Podług opisu z r. 1866 rozległość wynosiła 1360 mórg w tym: grunta orne i ogrody mórg 276, łąk mórg 61, pastwisk mórg 49, lasu mórg 670, zarośli mórg 280, nieużytki i place stanowiły 24 morgi. Wieś Hruszów posiadała osad 15, z gruntem mórg 144, wieś Majdan Marynin osad 16, z gruntem mórg 241. 

</doc>
<doc id="358461" url="https://pl.wikipedia.org/wiki?curid=358461" title="Hryniewicze (Polska)">
Hryniewicze (Polska)

Hryniewicze – wieś w Polsce położona w województwie podlaskim, w powiecie białostockim, w gminie Juchnowiec Kościelny.
Wieś królewska w starostwie suraskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Historia.
Wieś powstała przed rokiem 1500. Należała do dóbr królewskich. Wchodziła w skład wójtostwa pomihackiego, włości zamku suraskiego, ekonomii grodzieńskiej.
Na skraju miejscowości przy linii kolejowej nr 32 od 15 grudnia 2019 roku funkcjonuje przystanek osobowy.
Wierni kościoła rzymskokatolickiego należą do parafii św. Jana Pawła II w Ignatkach-Osiedlu.
Zobacz też:

</doc>
<doc id="358462" url="https://pl.wikipedia.org/wiki?curid=358462" title="Hryniewicze Duże">
Hryniewicze Duże

Hryniewicze Duże – wieś w Polsce położona w województwie podlaskim, w powiecie bielskim, w gminie Bielsk Podlaski. 
W latach 1975–1998 miejscowość administracyjnie należała do województwa białostockiego.
We wsi znajduje się cmentarz prawosławny z XIX w. o powierzchni 0,35 ha z cerkwią pod wezwaniem św. Proroka Eliasza, należącą do parafii Zaśnięcia Przenajświętszej Bogurodzicy w Bielsku Podlaskim.
Natomiast wierni kościoła rzymskokatolickiego należą do parafii Matki Bożej z Góry Karmel w Bielsku Podlaskim.

</doc>
<doc id="358463" url="https://pl.wikipedia.org/wiki?curid=358463" title="Hryniewicze Małe">
Hryniewicze Małe

Hryniewicze Małe – wieś w Polsce położona w województwie podlaskim, w powiecie bielskim, w gminie Bielsk Podlaski. Leży nad Orlanką dopływem Narwi.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej z Góry Karmel w Bielsku Podlaskim.

</doc>
<doc id="358464" url="https://pl.wikipedia.org/wiki?curid=358464" title="Huba (wieś)">
Huba (wieś)

Huba – wieś w Polsce położona w województwie małopolskim, w powiecie nowotarskim, najmniejsza wieś w gminie Czorsztyn.
W latach 1975–1998 miejscowość administracyjnie należała do województwa nowosądeckiego.

</doc>
<doc id="358466" url="https://pl.wikipedia.org/wiki?curid=358466" title="Hubale">
Hubale

Hubale – wieś w Polsce położona w województwie lubelskim, w powiecie zamojskim, w gminie Zamość.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Zamość.
Historia.
Pierwsza wzmianka tej nazwy pochodzi z 1882 r. Notka Słownika geograficznego Królestwa Polskiego z tego roku mówiła o Hubalach: „Dawniej folwark, dziś pustkowie wcielone do folwarku Ordynacji Zamoyskich Mokre”.
Archeologia.
Ślady osadnictwa wczesnośredniowiecznego odkryto na 6 stanowiskach archeologicznych odkrytych w trakcie realizacji programu Archeologiczne Zdjęcie Polski. Pozostałością jest cmentarzysko kurhanowe w Mokrem, znane w starszej literaturze jako „mogiły na pastwisku Mokrzyńskim w Hubalach”.

</doc>
<doc id="358467" url="https://pl.wikipedia.org/wiki?curid=358467" title="Hubenice">
Hubenice

Hubenice – wieś w Polsce położona w województwie małopolskim, w powiecie dąbrowskim, w gminie Gręboszów.
W latach 1975–1998 miejscowość administracyjnie należała do województwa tarnowskiego. Integralne części miejscowości: Nowa Wieś, Posina, Zawrocie.
Hubenice leżą przy drodze wojewódzkiej nr 973. W miejscowości znajduje się kościół parafii Borusowa.

</doc>
<doc id="358468" url="https://pl.wikipedia.org/wiki?curid=358468" title="Hubinek">
Hubinek

Hubinek – wieś w Polsce położona w województwie lubelskim, w powiecie tomaszowskim, w gminie Ulhówek.
Hubin "alias" Hubinek był wsią tenuty rzeczyckiej, położoną w XVIII wieku w powiecie bełskim. W latach 1975–1998 miejscowość administracyjnie należała do województwa zamojskiego.
W Hubinku między XVIII w. a 1944 istniała cerkiew św. Paraskiewy. W 1944 obiekt został spalony w czasie działań wojennych. Ocalała dzwonnica została zaadaptowana na kaplicę rzymskokatolicką.

</doc>
<doc id="358469" url="https://pl.wikipedia.org/wiki?curid=358469" title="Huby (województwo łódzkie)">
Huby (województwo łódzkie)

Huby – wieś w Polsce położona w województwie łódzkim, w powiecie wieluńskim, w gminie Biała.
W latach 1975–1998 miejscowość administracyjnie należała do województwa sieradzkiego.
W 2011 roku liczba mieszkańców we wsi Huby wynosiła 311.

</doc>
<doc id="358470" url="https://pl.wikipedia.org/wiki?curid=358470" title="Huby Kotfińskie">
Huby Kotfińskie

Huby Kotfińskie – wieś w Polsce położona w województwie łódzkim, w powiecie radomszczańskim, w gminie Gidle. 
Według Narodowego Spisu Powszechnego Ludności i Mieszkań z 2011 roku liczba ludności we wsi Huby Kotfińskie to 12 osób.
Historia.
W latach 1975–1998 miejscowość administracyjnie należała do województwa częstochowskiego.

</doc>
<doc id="358471" url="https://pl.wikipedia.org/wiki?curid=358471" title="Huby Ruszczyńskie">
Huby Ruszczyńskie

Huby Ruszczyńskie – kolonia w Polsce położona w województwie łódzkim, w powiecie radomszczańskim, w gminie Kamieńsk.
Historia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="358472" url="https://pl.wikipedia.org/wiki?curid=358472" title="Buton">
Buton

Buton, także Butung – wyspa w Indonezji na morzu Banda u południowo-wschodniego wybrzeża Celebes; powierzchnia 4408 km², ok. 448 tys. mieszkańców (2010). 
Na zachód od Buton leży wyspa Muna, na południowy wschód wyspy Tukangbesi, na północ wyspa Wowoni.
Powierzchnia górzysta, najwyższy szczyt Wani (1190 m n.p.m.). Uprawa ryżu, kukurydzy, trzciny cukrowej, kawowca, tytoniu szlachetnego; rybołówstwo; eksploatacja lasów (gł. drewno tekowe); wydobycie asfaltu.
Pod koniec XVI wyspa przeszła pod kontrolę Sułtanatu Ternate. Od zakończenia II wojny światowej należy do Indonezji. Historycznie był to znaczący ośrodek handlowy. Sama nazwa "Buton" pochodzi od słowa "butu", które w języku ternate oznacza „targowisko”. W regionie przeważa islam.
Administracyjnie należy do prowincji Celebes Południowo-Wschodni; stanowi część dystryktu Buton. Główne miasto to Bau-Bau (159 tys. mieszkańców, 2020).

</doc>
<doc id="358473" url="https://pl.wikipedia.org/wiki?curid=358473" title="Hucina">
Hucina

Hucina – wieś w Polsce położona w województwie podkarpackim, w powiecie kolbuszowskim, w gminie Niwiska. Wieś leży w odległości ok. 13 km na zachód od Kolbuszowej. 
Nazwa wsi oraz gwarowa postać jej dopełniacza i miejscownika to: Hucina, Huciny, (w) Hucinie. Przymiotnik od nazwy wsi: huciński.
Wieś jest siedzibą sołectwa Hucina, , zamieszkałego przez 502 mieszkańców.
W latach 1975–1998 miejscowość administracyjnie należała do województwa rzeszowskiego.
Historia.
Miejscowość wzmiankowana już w XIX wieku .
Wieś powstała na podstawie Rozporządzenia Wojewody Rzeszowskiego z 11 września 1948 roku, przez wyłączenie ze wsi Przyłęk dwóch przysiółków: Hucina i Staszówka, z których utworzono samodzielną wieś (wówczas gromadę) o nazwie Hucina.
Ochotnicza Straż Pożarna została powołana w 1953 roku.

</doc>
<doc id="358474" url="https://pl.wikipedia.org/wiki?curid=358474" title="Hucisko Nienadowskie">
Hucisko Nienadowskie

Hucisko Nienadowskie – wieś w Polsce, położona w województwie podkarpackim, w powiecie przemyskim, w gminie Dubiecko.
Geografia.
Miejscowość jest położona w północno-wschodniej części gminy Dubiecko.
Przez środek wsi przepływa potok Kamieniec. Dookoła wsi wznoszą się wzgórza do około 450 m n.p.m.
Historia.
W zapisach źródłowych nazwa tej miejscowości pojawia się w 1785 r., jako wieś wchodząca w skład parafii Dubiecko. Wcześniej, bo już w 1441 r. funkcjonuje nazwa Hololasz, która zdaniem A. Fastnachta, historyka ziemi sanockiej, jest miejscowością występującą pod późniejszą i obecną nazwą Hucisko Nienadowskie.
Według spisu ludności z 1857 r. wieś ta liczyła 461 mieszkańców.
"Słownik Geograficzny Królestwa Polskiego" z 1880 r. tak opisuje tę miejscowość:

</doc>
<doc id="358475" url="https://pl.wikipedia.org/wiki?curid=358475" title="Hukowicze">
Hukowicze

Hukowicze – wieś w Polsce położona w województwie podlaskim, w powiecie hajnowskim, w gminie Czyże.
W latach 1975–1998 miejscowość administracyjnie należała do województwa białostockiego.
Obok miejscowości przepływa niewielka rzeka Łoknica, dopływ Narwi.
Wieś w 2011 roku zamieszkiwało 57 osób.
Prawosławni mieszkańcy wsi należą do parafii Wniebowstąpienia Pańskiego w Klejnikach, a wierni kościoła rzymskokatolickiego do parafii Matki Bożej z Góry Karmel w Bielsku Podlaskim.

</doc>
<doc id="358476" url="https://pl.wikipedia.org/wiki?curid=358476" title="Hulcze (wieś)">
Hulcze (wieś)

Hulcze – wieś w Polsce położona w województwie lubelskim, w powiecie hrubieszowskim, w gminie Dołhobyczów.
W latach 1951–1954 miejscowość była siedzibą gminy Hulcze. W latach 1975–1998 miejscowość administracyjnie należała do województwa zamojskiego. Od 1954 do 1972 funkcjonowała gromada Hulcze. Wieś stanowi sołectwo gminy Dołhobyczów. Według Narodowego Spisu Powszechnego (III 2011 r.) liczyła 363 mieszkańców i była trzecią co do wielkości miejscowością gminy Dołhobyczów. We wsi znajduje się Kościół pw. Najświętszego Serca Jezusa.
Historia.
Wieś z rodowodem sięgającym XV wieku. Notowana w roku 1449 jako "Holczye". Nazwa wsi "Hulcze" występuje w roku 1578. W Słowniku geograficznym Królestwa Polskiego z roku 1882, Hulcze lub Hulów wieś w ówczesnym powiecie sokalskim przy granicy Królestwa Polskiego. Właścicielem większego działu wsi był w II połowie XIX wieku Jan Krzyżanowski.

</doc>
<doc id="358477" url="https://pl.wikipedia.org/wiki?curid=358477" title="Hultajewo">
Hultajewo

Hultajewo – wieś w Polsce położona w województwie podlaskim, w powiecie suwalskim, w gminie Jeleniewo.
W latach 1975–1998 miejscowość administracyjnie należała do województwa suwalskiego.

</doc>
<doc id="358478" url="https://pl.wikipedia.org/wiki?curid=358478" title="Humięcino">
Humięcino

Humięcino – wieś w Polsce położona w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="358480" url="https://pl.wikipedia.org/wiki?curid=358480" title="Humięcino-Andrychy">
Humięcino-Andrychy

Humięcino-Andrychy – wieś w Polsce położona w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="358481" url="https://pl.wikipedia.org/wiki?curid=358481" title="Humięcino-Koski">
Humięcino-Koski

Humięcino-Koski – wieś w Polsce położona w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="358482" url="https://pl.wikipedia.org/wiki?curid=358482" title="Humin">
Humin

Humin – wieś w Polsce położona w województwie łódzkim, w powiecie skierniewickim, w gminie Bolimów.
Położenie.
Malownicza miejscowość położona na Równinie Błońsko-Łowickiej. Dużo terenów rolniczych i leśnych, m.in. otulina Bolimowskiego Parku Krajobrazowego i Puszcza Kurdwanowska.
Historia.
Wieś królewska "Humino" położona była w drugiej połowie XVI wieku w powiecie sochaczewskim ziemi sochaczewskiej województwa rawskiego.
Przez miejscowość przebiegał front w czasach I wojny światowej. Walki upamiętnia cmentarz-mogiła znajdujący się w centralnej części miejscowości.
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="358483" url="https://pl.wikipedia.org/wiki?curid=358483" title="Humin-Dobra Ziemskie">
Humin-Dobra Ziemskie

Humin-Dobra Ziemskie – wieś w Polsce położona w województwie łódzkim, w powiecie skierniewickim, w gminie Bolimów.
W latach 1975–1998 miejscowość administracyjnie należała do województwa skierniewickiego.

</doc>
<doc id="358484" url="https://pl.wikipedia.org/wiki?curid=358484" title="Hurcze">
Hurcze

Hurcze (w latach 1977–1981 Niwiska) – wieś w Polsce położona w województwie podkarpackim, w powiecie lubaczowskim, w gminie Lubaczów.
W latach 1975–1998 miejscowość administracyjnie należała do województwa przemyskiego.

</doc>
<doc id="358485" url="https://pl.wikipedia.org/wiki?curid=358485" title="Hureczko">
Hureczko

Hureczko (też: "Hureczko nad Sanem"; w latach 1977–1981 Pograniczne) – wieś w Polsce położona w województwie podkarpackim, w powiecie przemyskim, w gminie Medyka.
W latach 1975–1998 miejscowość administracyjnie należała do województwa przemyskiego.
Dawne lotnisko Twierdzy Przemyśl.
Lotnisko zostało założone podczas pierwszego oblężenia Twierdzy Przemyśl w jesieni 1914 r. Zajmowało ono łąki wsi Hureczko znajdujące się na przedpolach baterii fortecznej nr 13 "Łapajówka".
Z lotniska w Hureczku wykonano dnia 23 listopada 1914 r. pierwszy w historii lot pocztowy.
Lotnisko przejęte 31 października 1918 r. przez polską załogę i stało się drugim polskim lotniskiem.
Użytkowane było z różną intensywnością do końca II wojny światowej, później zaprzestano jego użytkowania i zburzono zabudowania, obecnie jego teren zajmują uprawy.

</doc>
<doc id="358486" url="https://pl.wikipedia.org/wiki?curid=358486" title="Hurko">
Hurko

Hurko (w latach 1977–1981 Graniczne) – wieś w Polsce położona w województwie podkarpackim, w powiecie przemyskim, w gminie Medyka.
W latach 1975–1998 miejscowość administracyjnie należała do województwa przemyskiego.
Hurko położone jest na wschód od Przemyśla, w zakolu rzeki San.
Historia.
Wczesne osadnictwo.
Osadnictwo na tym terenie istniało już prawdopodobnie w okresie paleolitu (ok. 30 000 lat p.n.e.). Prace archeologiczne dostarczyły wielu materiałów w postaci popielnic i przedmiotów z krzemienia oraz brązu. Z późniejszych epok pochodzą takie znaleziska jak siekiery, topory, groty strzał i oszczepów.
W epoce brązu (1800–700 lat p.n.e.) Dolina Sanu zasiedlona była przez ludy kultury łużyckiej, prowadzące osiadły tryb życia. Charakterystyczny dla tej kultury jest obrządek całopalenia i grzebania prochów w glinianych urnach – popielnicach.
Okres lateński epoki żelaza (ok. 400–300 lat p.n.e.) zaznaczył się przebywaniem na obszarze powiatu przemyskiego Celtów. Świadczą o tym znalezione monety celtyckie (tetradrachma celtycka imitująca monetę Filipa II Macedońskiego).
Na początku ery na ziemiach nadsańskich kwitło osadnictwo związane z tzw. kulturą przeworską. Tereny te będące pod wpływem prowincjonalnej kultury rzymskiej znalazły się w przedmiocie zainteresowań kupców z Imperium rzymskiego, co spowodowało znaczne ożywienie handlu. Najazdy Hunów, które zapoczątkowały okres wędrówek ludów IV–VI w n.e., przyczyniły się do upadku kultury przeworskiej. Nie pociągnęło to jednak za sobą przerwy w osadnictwie na ziemiach powiatu przemyskiego.
Na uwagę zasługują szczątki kopalne drzew występujących w terasie sprzed ok. 600 lat n.e., tj. z okresu młodoholoceńskiego. Największa tego typu odkrywka istnieje na lewym brzegu Sanu, w pobliżu Hurka. Na skutek wymywania dolnych warstw gleb, wyzierają kilkucentymetrowej średnicy pnie dębu, wiązu, topoli, buku, brzozy i jodły. We wczesnym średniowieczu, czyli w VII–IX w., na tym obszarze powstały liczne grody, m.in. Przemyśl. Ziemia przemyska stanowiła wówczas ośrodek terytorialny plemienia Chorwatów, którego ludność utrzymywała łączność z krajem Wiślan, państwem wielkomorawskim na południu i ludnością skupioną wokół grodu Czerwień na wschodzie. Między XI a XIII w. tereny ziemi przemyskiej wchodziły w skład powstałej nad Dnieprem Rusi, która po śmierci Jarosława Mądrego w 1054 r. rozpadła się na szereg księstw. Książęta ruscy prowadzili akcję kolonizacyjną, sprowadzając w dorzecze Sanu ludność ruską, natomiast rdzennych mieszkańców tych ziem uprowadzano daleko na wschód. Tak więc tereny dzisiejszego Hurka zasiedlone były w znacznej mierze tą społecznością.
Nowożytność.
W roku 1648 pod hureckie błonia nadciągnęła wielotysięczna rzesza szlachty halickiej, leżajskiej, mościckiej, kołomyjskiej i przemyskiej, by tu odbyć tradycyjny „regestr” szlachty na okazowanie. Rok później szlachta przemyska i przeworska zebrała się tu na pospolite ruszenie. W XV, XVI i XVII wieku w mieszkańcy Hurka byli rabowani przez Tatarów, Turków i Wołochów. Hordy te zalegały obozami na błoniach, by stąd dokonywać dalszych wypadów. Na początku XVII w. głośno było o Hurku także z innego powodu – walk chłopskich z wyzyskiem feudalnym.
Tak jak nieznana jest data powstania wsi, tak samo nie wiadomo kiedy powstała pierwsza świątynia. Pierwsza wzmianka o istnieniu cerkwi pochodzi ze spisu podatkowego z 1510 r. Była to cerkiew pod wezwaniem Opieki Matki Bożej. W XVIII wieku funkcjonowała inna nazwa miejscowości – Hurko Wielkie, przy którym powstał przysiółek, a później oddzielna wieś Hureczko, zwana wówczas Hurko Małe. Istniejąca tam do lat 60. drewniana cerkiew pod wezwaniem Podwyższenia Krzyża Świętego została zbudowana w 1716 r. W połowie XVII wieku po Dunikowskich Hurko stało się własnością rodu Charczewskich herbu Cholewa. Charczewscy, dziedzice Hurka, piastowali także zaszczytne funkcje m.in. wójtów czy kasztelanów przemyskich.
W drugiej połowie XVII w. w otoczenie ówczesnego, drewnianego dworu wkomponowano symetryczne ogrody. Dwór i park sąsiadował z błoniami i bardzo bliskim korytem Sanu. Do tego uroczego miejsca ówczesna gospodyni dworu Franciszka Jezierska-Charczewska zapraszała poetę Ignacego Krasickiego. Również sama wieś musiała być piękna, gdyż w 1826 greckokatolicki ksiądz Jan Łoziński nie chciał przenieść się na nową parafię do Medyki. W Hureczku również funkcjonował drewniany dwór z parkiem – pozostałością lasu lipowego. Po rodzinie Charczewskich właścicielami Hurka zostali Skarbek – Borowscy. W połowie XIX wieku w miejsce drewnianego dworu wybudowali nowy, murowany istniejący do dzisiaj. W 1865 wybudowano także nową drewnianą cerkiew.
W końcu XIX wieku rozpoczęto także budowę pierścienia fortów wokół Przemyśla. Fort nr XIV wybudowano na wschodnim krańcu Hurka. Miał on za zadanie bronić Bramy Przemyskiej od wschodu między Sanem a wzgórzami medyckimi.
Na początku XX w. w Hurku mieszkało 685 grekokatolików i 49 rzymskich katolików. Pierwszy kościół rzymskokatolicki zbudowała w 1908 r. Jadwiga Skarbek-Borowska, dziedziczka Hurka, która na ten cel przeznaczyła pieniądze ze sprzedaży precjozów, otrzymanych od męża w prezencie ślubnym (m.in. brylantowe kolczyki). Stał się on kościołem filialnym parafii Medyka. Z inicjatywy Towarzystwa Rzymskokatolickich Kapłanów Diecezji Przemyskiej, wybudowano także ochronkę dla dzieci.
W 1908 r. powstała nowa murowana plebania. Przed I wojną światową w Hurku działała czteroklasowa szkoła z ukraińskim językiem wykładowym. Uczęszczało do niej 97 grekokatolików, 10 rzymskich katolików i 3 żydów. Działały dwie czytelnie: czytelnia im. Kaczkowskiego i czytelnia „Proswity” oraz towarzystwo gimnastyczne „Sokół”. Przy cerkwi istniały bractwa religijne: „Św. Jana Chrzciciela” i „Trzeźwość”.
I wojna światowa.
Po wybuchu I wojny światowej ludność Hurka została ewakuowana do Dynowa i Drohobyczki, gdyż Hurko znajdowało się w obrębie austriackiej Twierdzy Przemyśl. Hurko, dzięki pielgrzymce hrabiny Borowskiej do Watykanu, otrzymało certyfikat z błogosławieństwem papieża Piusa X. W miejscowości okopane były trzy ciężkie działa armatnie. Ich działobitnie są widoczne do dnia dzisiejszego.
Zdobytą przez Rosjan w dniu 3 czerwca 1915 Twierdzę Przemyśl zwiedzał car Rosji Mikołaj II wraz ze swym sztabem. Do niewoli Rosjanie wzięli 9 generałów, 2500 wyższych oficerów i 117000 żołnierzy, wśród których byli także mieszkańcy Hurka, wciągnięci do austriackiej armii. Dwóm śmiałkom udało się zbiec (byli to Kazimierz Rusinowski oraz Stefan Lichy), otrzymali oni Krzyże Virtuti Militari.
Pod koniec tego samego roku hrabia Borowski sprzedał resztki swojego majątku hrabiemu Jełowickiemu. Dla swoich celów wojsko austro-niemieckie rozpoczęło konfiskatę żywności oraz metali kolorowych. Odbywało się to często przy użyciu siły. Dodatkowo tereny Hurka ogarnęła epidemia cholery, która przerzedziła i tak już zdziesiątkowaną ludność. W czasie I wojny światowej na błoniach Hurka funkcjonowało lotnisko należące do Twierdzy Przemyśl. Podczas działań wojennych uszkodzeniu uległy cerkwie zarówno w Hurku, jak i w Hureczku. Odremontowano je w pełni w 1925 r.
Dwudziestolecie międzywojenne.
Po wojnie przystąpiono do odbudowy kompletnie zniszczonej wsi. Brakowało wszystkiego i sytuacja była tragiczna. W 1928 r. hrabia Jełowicki sprzedał majątek. Dwór z ogrodami i parkiem kupił zakon o. Saletynów. W początkowej fazie mieszkało tu trzech mnichów. Teren parku i ogrodu otoczono nowym, betonowym murem. Ochronkę obsługiwały siostry z zakonu Służebniczek. W dwuklasowej szkole uczyły dwie nauczycielki, w szkole funkcjonowała biblioteka. Po I wojnie światowej powstał także nowy przysiółek Hurka – Łapajówka. W 1931 w klasztorze o. Saletynów znajdowało się dwóch ojców zakonnych i 18 braci. Zakonnicy wzięli pod opiekę rzymskokatolicki kościółek. Przy cerkwi działały bractwa „Apostolstwa Modlitwy” i bractwo „Świeczkowe”. W 1931 rozpoczęto budowę domu brackiego. Hurko w 1936 liczyło 756 mieszkańców, Hureczko 603, a Łapajówka 68. Zbudowano wówczas nową, murowaną szkołę.
II wojna światowa.
W roku 1939 w Hurku rozpoczęła się mobilizacja. Wojsko konfiskowało najdorodniejsze konie. Na placu pod cerkwią stacjonowała kawaleria Wojska Polskiego. Wkrótce do Hurka wkroczyło wojsko niemieckie i zaczęła się okupacja. Po podpisaniu paktu Ribbentrop – Mołotow, miejscowość opanowali bolszewicy. Na Sanie utworzono granicę sowiecko-niemiecką. Sowieci zaczęli urządzać w Hurku mitingi szkoleniowe dla mieszkańców, w których przekonywano ludzi do świetlanej przyszłości komunizmu. Żydzi, którzy bali się Niemców, starali się przepłynąć San i przedostać się na tereny sowieckie. W przeprawach czynnie pomagała ludność Hurka, zarówno ta pochodzenia polskiego, jak i ukraińskiego.
Na wiosnę 1940 nastąpiła ponowna ewakuacja Hurka, z tą różnicą, że ludność nie miała tu nigdy powrócić. Mieszkańcy zostali ewakuowani do poniemieckiej kolonii Brygidan koło Stryja. Była to wieś, z której Rosjanie na podstawie porozumienia ze stroną niemiecką przesiedlili ludność do Niemiec. Ludność Hurka nie była w stanie zabrać całego dobytku, gdyż podstawiono zbyt mało wagonów. W roku 1941 ludność zaczęła powracać do kompletnie zniszczonej miejscowości. Żołnierze Wojska Polskiego walczący w Kampanii Wrześniowej z 1939 polegli w okolicach Hurka zostali pochowani w zbiorowych mogiłach na miejscowym cmentarzu.
Nazwa.
Data powstania Hurka nie jest znana. Wiadomo jednak, że miejscowość istniała już od XIV w. jako siedziba szlachecka. Historycy uważają, że Hurko zostało założone przez Kniazów Hurkonów.
Kwestię sporną stanowi określenie genezy nazwy miejscowości. Jedni uważają, że nazwa pochodzi od wymienionych wyżej założycieli. Inni twierdzą natomiast, że zakola Sanu tworzyły wyniosłości i pagórki, zwane po ukraińsku „horkami”, na których budowano chaty, co dało podstawy do nazwania wsi Hurko. Są również tacy autorzy, którzy przytaczają inne nazwy miejscowości: Orsko czy Orzek. Były to prawdopodobnie nazwy stosowane w XVI i XVII w. W spisach studentów na Uniwersytecie w Heidburgu odnaleziono dwóch Dunikowskich, synów ówczesnego właściciela Hurka, przy których w rubryce miejsce zamieszkania widniała nazwa Orsko (1603 r.). Również na Uniwersytecie Jagiellońskim w Krakowie studiowali Dunikowscy z Hurka (Orska). Byli to Franciszek oraz Jakub. Wysyłanie synów przez właścicieli Hurka na studia, zwłaszcza do Niemiec, zaowocowało zaangażowaniem się młodych szlachciców w ruchy reformatorskie. Do rozpowszechnienia się ruchu braci polskich na ziemi przemyskiej przyczynił się między innymi Marcin z Hurka.

</doc>
<doc id="358487" url="https://pl.wikipedia.org/wiki?curid=358487" title="Husaki">
Husaki

Husaki – wieś w Polsce położona w województwie podlaskim, w powiecie bielskim, w gminie Bielsk Podlaski.
Wieś królewska położona w starostwie bielskim w II połowie XVII wieku, "Usaki" były położone w ziemi bielskiej województwa podlaskiego w 1795 roku.. W latach 1975–1998 miejscowość administracyjnie należała do województwa białostockiego.
Historia.
Według Pierwszego Powszechnego Spisu Ludności, przeprowadzonego w 1921 roku, wieś Husaki zamieszkiwało 160 osób (86 kobiet i 74 mężczyzn) w 35 domach. Wszyscy mieszkańcy miejscowości zadeklarowali wówczas białoruską przynależność narodową oraz wyznanie prawosławne. W owym czasie miejscowość znajdowała się w gminie Wyszki.
Dnia 29 lipca 2011 w Husakach odbyły się VII Podlasko-Poleskie Spotkania Żniwne „Oleń po boru chodit” z udziałem gości z Białorusi. Wydarzenie zorganizowane zostało przez Muzeum Małej Ojczyzny w Studziwodach.
Inne.
Wieś zamieszkiwana jest przez mniejszość białoruską. Prawosławni mieszkańcy wsi przynależą do parafii pw. Świętych Apostołów Piotra i Pawła w niedalekim Rajsku, a wierni kościoła rzymskokatolickiego należą do parafii Wniebowstąpienia Pańskiego w Strabli.

</doc>
<doc id="358488" url="https://pl.wikipedia.org/wiki?curid=358488" title="Husinka">
Husinka

Husinka – wieś w Polsce położona w województwie lubelskim, w powiecie bialskim, w gminie Biała Podlaska.
Wierni Kościoła rzymskokatolickiego należą do parafii św. Michała Archanioła w Woskrzenicach Dużych.
W latach 1975–1998 miejscowość administracyjnie należała do województwa bialskopodlaskiego.
We wsi znajduje się cmentarz żołnierzy Armii Czerwonej 
Historia.
Dnia 27 października 1942 roku oddział policji niemieckiej SS dokonał pacyfikacji wsi. Powodem była pomoc, udzielana przez mieszkańców, jeńcom radzieckim zbiegłym z pobliskiego obozu w Kaliłowie. Żandarmi otoczyli wieś i wygnali wszystkich jej mieszkańców. 
Zastrzelono na miejscu 6 osób, ponadto pięciu mężczyzn z Husinki zabrano do koszar policji w Białej Podlaskiej. Pozostali mieszkańcy trafili do Obozu Zagłady na Majdanku koło Lublina. Kobiety zwolniono stamtąd po roku, zaś większość mężczyzn zginęła w obozie. Po pacyfikacji wieś rozebrano. Zniszczonych zostało 16 budynków mieszkalnych, 28 stodół i 18 obór.

</doc>
<doc id="358489" url="https://pl.wikipedia.org/wiki?curid=358489" title="Husów">
Husów

Husów – wieś w Polsce, położona w województwie podkarpackim, w powiecie łańcuckim, w gminie Markowa.
Miejscowość jest siedzibą rzymskokatolickiej parafii św. Andrzeja.
W latach 1954–1972 wieś należała i była siedzibą władz gromady Husów. W latach 1975–1998 miejscowość administracyjnie należała do województwa rzeszowskiego.
Historia.
Wieś lokowana na surowym korzeniu, co wskazuje na karczunkowy charakter osadnictwa, gdzie zwarte obszary leśne na tym terenie ciągnęły się od Łańcuta aż po Handzlową, lokowaną w roku 1381, Husów jako niemiecka kolonia Langenhow, podobnie jak sąsiednie wsie z końcówkami na "-hau/how" oznaczające "porębę" np. pobliska; Markowa "(Markenhow)", Albigowa "(Helwygheshow)", Handzlówka "(Hanselshow)" oraz Sonina "(Schonerwald)" (zob. Głuchoniemcy).
W 1450 roku właścicielem był Jan z Pilczy syn Elżbiety Granowskiej trzeciej żony Władysława Jagiełły.

</doc>
<doc id="358490" url="https://pl.wikipedia.org/wiki?curid=358490" title="Huszcza Druga">
Huszcza Druga

Huszcza Druga – część wsi Huszcza w Polsce, położona w województwie lubelskim, w powiecie bialskim, w gminie Łomazy.
W latach 1975–1998 Huszcza Druga administracyjnie należała do województwa bialskopodlaskiego.
Przepływa przez nią Lutnia, niewielka rzeka dorzecza Bugu, dopływ Zielawy.
Historia.
Huszcza – jak opisano w wieku XIX, wieś oddalona o 2 mile od Kodnia w powiecie bialskim, gminie Lubenka parafii Huszcza. Posiada kościół parafialny drewniany z r. 1772 i szkołę początkową. 
W 1827 r. było tu 194 domów i 939 mieszkańców.
W 1883 wieś posiadała 176 domów i 1267 mieszkańców z gruntem 4745 mórg. Jest to wieś dawna i obszerna (jak podaje słownik), „obsiadła wyłącznie przez samą zagonową szlachtę, znaną z przywiązania do ziemi ojczystej, czego mieszkańcy tutejsi złożyli niejednokrotne dowody, zwłaszcza w końcu sejmu czteroletniego i w czasach następnych”.

</doc>
<doc id="358491" url="https://pl.wikipedia.org/wiki?curid=358491" title="Huszcza Pierwsza">
Huszcza Pierwsza

Huszcza Pierwsza – część wsi Huszcza w Polsce, położona w województwie lubelskim, w powiecie bialskim, w gminie Łomazy.
Dawniej była siedzibą gminy Lubienka I, gminy Lubienka i gminy Huszcza. 
W latach 1975–1998 Huszcza Pierwsza administracyjnie należała do województwa bialskopodlaskiego.
Przepływa przez nią Lutnia, niewielka rzeka dorzecza Bugu, dopływ Zielawy.
Historia.
Huszcza – jak opisano w wieku XIX, wieś oddalona o 2 mile od Kodnia w powiecie bialskim, gminie Lubenka parafii Huszcza. Posiada kościół parafialny drewniany z r. 1772 i szkołę początkową. 
W 1827 r. było tu 194 domów i 939 mieszkańców.
W 1883 wieś posiadała 176 domów i 1267 mieszkańców z gruntem 4745 mórg. Jest to wieś dawna i obszerna (jak podaje słownik), „obsiadła wyłącznie przez samą zagonową szlachtę, znaną z przywiązania do ziemi ojczystej, czego mieszkańcy tutejsi złożyli niejednokrotne dowody, zwłaszcza w końcu sejmu czteroletniego i w czasach następnych”. 
Stary kościółek w Huszczy zastąpiony był w drugiej połowie XIX w. nową murowaną świątynią, na którą rząd wyznaczył sumę rubli srebrnych 15 000, w zamian za pełen bogactw i starożytnych pamiątek zamknięty kościół infułacki w Kodniu. Parafia Huszcza o dacie powstania nieznanej, została wcielona do parafii Kodeń w roku 1713. W 1883 oddzielona od Kodnia parafia Huszcza w dekanacie bialskim liczyła 2700 dusz.

</doc>
<doc id="358492" url="https://pl.wikipedia.org/wiki?curid=358492" title="Huszczka Duża">
Huszczka Duża

Huszczka Duża – wieś w Polsce położona w województwie lubelskim, w powiecie zamojskim, w gminie Skierbieszów.
W latach 1975–1998 wierś administracyjnie należała do województwa zamojskiego.
Wieś stanowi sołectwo gminy Skierbieszów.
Historia.
Słownik geograficzny Królestwa Polskiego z roku 1882 opisuje Huszczkę Wielką i Małą, dwie wsie i folwark należące do dóbr Stary Zamość, w powiecie zamojskim, ówczesnej gminie Stary Zamość, parafii Skierbieszów, odległej od Zamościa wiorst 14. Huszczka Wielka posiada młyn wodny o 1 kamienu i stanowi własność włościańską domów dworskich było 1, osad włościańskich 29, ludności 359 w tym: katolickiej 312, prawosławnej 44, żydów 3. Rozległość gruntu 792 mórg. Huszczka Mała posiadała około 1882 roku, 11 osad włościańskich z gruntem 343 mórg ziemi i 114 mieszkańców - katolików 79 i prawosławnych 35.

</doc>
<doc id="358493" url="https://pl.wikipedia.org/wiki?curid=358493" title="Huszczka Mała">
Huszczka Mała

Huszczka Mała – wieś w Polsce położona w województwie lubelskim, w powiecie zamojskim, w gminie Skierbieszów.
W latach 1975–1998 miejscowość administracyjnie należała do województwa zamojskiego.
W Huszczce Małej urodził się Jan Gryn – komendant Okręgu Lublin Batalionów Chłopskich.
Wieś stanowi sołectwo gminy Skierbieszów.

</doc>
<doc id="358497" url="https://pl.wikipedia.org/wiki?curid=358497" title="Aleja Pod Kasztanami w Rzeszowie">
Aleja Pod Kasztanami w Rzeszowie

Aleja Pod Kasztanami – mała uliczka-deptak zlokalizowana w Śródmieściu Rzeszowa (os. Śródmieście).
Uliczka ta stanowi wąski trakt biegnący wzdłuż osi nieistniejącego obecnie, barokowego ogrodu letniego pałacu Lubomirskich do Pl. Hugona Kołłątaja oraz dalej do ulicy Kraszewskiego wzdłuż fosy zamku. Ukształtowanie terenu pozwoliło jedynie na zabudowę jednej strony, z drugiej ze względu na obecność dużego spadku.
Nazwa wzięła się od nieistniejących dziś kasztanów, którymi była obsadzona wzdłuż ulica.
Sam trakt powstał w końcu wieku XVIII, gdy majątek zamkowy został w dużej mierze rozparcelowany i sprzedany osobom prywatnym. Według planów z 1828 roku ("Ideal Plan des südlicher Theiles der Stadt") w tym czasie powstały na terenie byłego ogrodu 2 duże domy – Pałac Burgallera i dom Prevota. Również wtedy zlikwidowana została jedna z kordegard.
Późniejsza "Pod Kasztanami" była wówczas raczej wąską dróżką, która stanowiła obejście pomiędzy ogrodami nowo powstałych willi a zamkową fosą.
Właściwa zabudowa powstała w końcu XIX i na początku XX wieku jako miejsce spacerów i budowy ekskluzywnych domów, pogardliwie określanych przez E. Swieykowskiego, jako "płody fantazyi i smaku wiedeńsko-galicyjskiego". Powstały prospekt otwierał barokowy letni pałac, do fasady którego wytyczono prostopadle biegnącą ulicę.
Na wprost jego fasady powstała okazała willa projektu Hołubowicza, wzniesiona dla rodziny Jabłońskich (nr 6) (1903 rok). Duży, narożny dom, od strony pałacu w sposób wyraźny naśladował formę barokową, widoczną m.in. w bogato zdobionym portalu zwieńczonym emblematem ze stylizowanym inicjałem (F. J.). Część ta w łagodny sposób przechodzi w fasadę od strony zamku stanowiąc element, jakby niższego skrzydła. Fasada południowa (od strony zamku właśnie) jest symetryczna, podzielona wyraźnie na trzy segmenty, z których środkowy jest o kondygnację wyższy, zwieńczony tympanonem. Stanowi on punkt centralny kompozycji Hołubowicza. Jego dominująca rola podkreślona jest podziałami pionowymi zarysowanymi przez narożne boniowanie segmentu i umieszczonego centralnie ryzalitu. W środkowej części umieszczone jest w niszy popiersie Mickiewicza, zdobione ornamentem kwiatowym. Niższe, skrzydła boczne, posiadają charakterystyczne loggie z półkolistymi sklepieniami i betonowymi balustradami.
Dwie kolejne wille (nr 8 i 9), powstały według projektu T. Tekielskiego w 1899 i 1900. Starsza, willa nr 8 stanowi nawiązanie do stylu szwajcarskiego budownictwa ludowego. Jej fundatorem był Włodzimierz Piliński.
Parterowy budynek na planie prostokąta kryty jest dachem o skomplikowanej formie z dodatkowymi licznymi połaciami i wieżyczkami, które były wówczas na terenie Rzeszowa "nowością". Wyższe partie ścian pozbawione były tynku, na rzecz widocznych cegieł, zastrzałów i bogato zdobionych szachulców, które podtrzymywały dach z dużym podcieniem. Od południa do brył dostawiona była duża murowana weranda, natomiast od strony północno-zachodniego naroża niewielka wieżyczka. Całość mimo niewielkiej formy dzięki szczegółowemu, bogatemu detalowi, daje bardzo bogaty efekt. Według Barbary Tondos dom ten mógł stanowić swobodne nawiązanie do oferowanych przez wiedeńską firmę "Cottage" gotowych projektów domów.
Młodsza, to tzw. willa "Pod Sową", wzniesiona przez Tekielskiego, jako dom prywatny. Znacznie wyższa od poprzedniej, w zamyśle miała przypominać mały zameczek. Na nieumiarowionym rzucie widocznie daje się zauważyć trakt wejściowy, połączony ze smukłą wieżą mieszcząca klatkę schodową. Od góry całość flankują wspomniana wieża schodowa, w najwyższej części ośmioboczna z widoczną konstrukcją szachulcową, z drugiej zaś zryzalitowany segment, oddzielony widocznie poprzecznym dachem naczółkowym z dużym podcieniem. Pomiędzy nimi znajduje się loggia, oddzielona arkadą i bogato zdobioną balustradą. Na fasadzie widnieje zegar słoneczny wykonany w technice sgraffito z tarczą w kształcie promieniejącego słońca, ozdobiony rysunkami i napisem, którego tłumaczenie brzmi: "Widzisz godzinę, nie znasz godziny". Dekorację uzupełniają drobne witrażyki w oknach i połacie wykonane z gomółek.
Kolejne parcele nie są zabudowane, na jednej z nich widoczna jest bardzo zniszczona dwupiętrowa, barokowa kordegarda (wybud. 1737).
Pomiędzy skwerem Kołłątaja a ulicą Kraszewskiego zlokalizowane są głównie zaplecza XIX-wiecznych, secesyjnych kamienic, których frontony są zwrócone do ulic Zamkowej (nr 13) i Lisa-Kuli. Ostatnia w tym ciągu jest kamienica narożna kamienica Różyckich (Pod Kasztanami 18), wybudowana do roku 1910.

</doc>
<doc id="358498" url="https://pl.wikipedia.org/wiki?curid=358498" title="Huta Bardzyńska">
Huta Bardzyńska

Huta Bardzyńska – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.
Na terenie wsi znajduje się cmentarz ewangelicko-augsburski.

</doc>
<doc id="358499" url="https://pl.wikipedia.org/wiki?curid=358499" title="Huta Błędowska">
Huta Błędowska

Huta Błędowska – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.

</doc>
<doc id="358500" url="https://pl.wikipedia.org/wiki?curid=358500" title="Huta Borowska">
Huta Borowska

Huta Borowska – wieś w Polsce położona w województwie lubelskim, w powiecie opolskim, w gminie Chodel.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Chodel.

</doc>
<doc id="358501" url="https://pl.wikipedia.org/wiki?curid=358501" title="Huta Brudzka">
Huta Brudzka

Huta Brudzka – wieś w Polsce położona w województwie łódzkim, w powiecie radomszczańskim, w gminie Dobryszyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="358502" url="https://pl.wikipedia.org/wiki?curid=358502" title="Huta Brzuska">
Huta Brzuska

Huta Brzuska – wieś w Polsce położona w województwie podkarpackim, w powiecie przemyskim, w gminie Bircza. Leży na Pogórzu Przemyskim, nad potokiem Brzuska – dopływem Stupnicy.
W połowie XIX wieku właścicielem posiadłości tabularnej w Brzuskiej Huty z Huciskiem była hr. Tekla Humnicka.
W latach 1943-1948 Huta Brzuska była wielokrotnie napadana przez oddziały UPA
W latach 1975–1998 miejscowość administracyjnie należała do województwa przemyskiego.

</doc>
<doc id="358503" url="https://pl.wikipedia.org/wiki?curid=358503" title="Huta Chodecka">
Huta Chodecka

Huta Chodecka – wieś w Polsce położona w województwie kujawsko-pomorskim, w powiecie włocławskim, w gminie Chodecz.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 105 mieszkańców. Jest siedemnastą co do wielkości miejscowością gminy Chodecz.

</doc>
<doc id="358504" url="https://pl.wikipedia.org/wiki?curid=358504" title="Huta-Chojno">
Huta-Chojno

Huta-Chojno – wieś w Polsce położona w województwie kujawsko-pomorskim, w powiecie rypińskim, w gminie Rogowo. Graniczy z rzeką Rudziec.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś administracyjnie należała również do gminy Chrostkowo (w dawniejszych latach).
Demografia.
Według Narodowego Spisu Powszechnego (III 2011 r.) liczyła 142 mieszkańców. Jest dwunastą co do wielkości miejscowością gminy Rogowo.
Przemysł i transport.
We wsi funkcjonuje żwirownia. Miejscowość posiada połączenia autobusowe w kierunkach:
Dawne cmentarze.
Znajduje się tam zapomniany cmentarz niemiecki, na górze zwanej przez starszych ludzi "Cherchowiem". 

</doc>
<doc id="358505" url="https://pl.wikipedia.org/wiki?curid=358505" title="Huta Czernicka">
Huta Czernicka

Huta Czernicka – wieś w Polsce położona w województwie łódzkim, w powiecie wieluńskim, w gminie Osjaków.
W latach 1975–1998 miejscowość administracyjnie należała do województwa sieradzkiego.

</doc>
<doc id="358506" url="https://pl.wikipedia.org/wiki?curid=358506" title="Huta-Dąbrowa">
Huta-Dąbrowa

Huta-Dąbrowa – wieś w Polsce położona w województwie lubelskim, w powiecie łukowskim, w gminie Krzywda.
W latach 1975–1998 miejscowość administracyjnie należała do województwa siedleckiego.
Nazwa.
Nazwa miejscowości została nadana od huty szkła, zaś drugi człon nazwy, „Dąbrowa”, pochodzi prawdopodobnie od lasów dębowych, które tu niegdyś dominowały. Miejscowi często zamiast pełnej nazwy używają jedynie pierwszego członu – „Huta”.
Huta szkła.
Charakterystycznym obiektem w miejscowości jest huta szkła. Huta powstała w 1824 roku i działa po dziś dzień. Pierwszy właściciel zakupił kilkadziesiąt hektarów lasów dębowych od dziedzica majątku Radoryż Smolany. Huta początkowo nosiła nazwę „Jarczew”, bo była zbudowana na terenie gminy Jarczew, a dopiero później nazywano hutę „Dąbrową”; nosiła też nazwę „Ciemnej Dąbrowy”.
Początkowo zabudowania huty były bardzo prymitywne. Pobudowano duży spadzisty dach wsparty na ziemi, bez ścian. Piec do wytopu szkła opalano dębiną. Produkowano wówczas szkło ciemne. Z biegiem lat produkcja rozwijała się i występowały nowe potrzeby. Na początku XX wieku nastąpiła znaczna rozbudowa huty. Jej działalność przerwał wybuch I wojny światowej.
Wznowienie produkcji nastąpiło dopiero w 1921 roku po wojnie polsko-bolszewickiej.
Huta stanowiła własność spółki akcyjnej z akcjami ulokowanymi w Banku Zachodnim w Warszawie. Na okres międzywojenny przypadł największy rozwój huty. Już w 1932 roku huta posiadała dwie hale produkcyjne, w których mieściły się piece donicowe, wanny szklarskie i po 20 pieców komorowych, tzw. pieców do odprężania wyrobów szklanych. Oprócz tego huta posiadała własny tartak, dużo ziemi, którą przydzielano robotnikom, własną cegielnię i wytwórnię pustaków. Był też sklep spożywczy, rzeźnia i masarnia. Pracownicy huty mieszkali w budynkach wielorodzinnych; przy każdym domu znajdował się ogródek warzywny i kwiatowy. Huta była jedną z najlepszych w kraju pod względem wyrobów i urządzeń produkcyjnych. Pobudowano własną elektrownię, która zaopatrywała hutę i osiedle robotnicze w energię elektryczną. Władze huty wybudowały dwunastokilometrową kolejkę, łączącą hutę ze stacją kolei normalnotorowej w Krzywdzie. Dzięki temu uzyskano duże oszczędności w transporcie materiałów i towarów. Przewóz wyrobów odbywał się w krytych wagonikach, a węgla i innych surowców w wagonikach otwartych. Siłą pociągową były konie. Eksportowano wyroby na rynki europejskie i północnoamerykański.
Załoga huty liczyła w jej najlepszych czasach nawet ponad 1000 osób. Rozrost fabryki pociągał za sobą rozwój miejscowości Huta-Dąbrowa. Przybywało ludności, której nie tylko potrzeby materialne były zaspokajane przez pracodawców.
Gdy w 1939 roku wybuchła wojna, huta nie produkowała już szkła, zamknięto ją bowiem w 1938 roku, upadła zaś z powodu złego zarządzania. Od maja 1938 do lipca 1955 roku budynki huty pozostawały bez żadnej opieki i przez cały czas ulegały zniszczeniu i dewastacji. Dopiero w 1955 roku staraniem mieszkańców uruchomiono ponownie zakład pracy. Po trudnych latach 50. przedsiębiorstwo znowu zaczęło się rozwijać.
Obecnie huta szkła, podobnie jak przez ostatnie 180 lat, jest najważniejszym obiektem nie tylko w samej Hucie-Dąbrowie, ale i w całej okolicy. Wyroby zakładu znalazły uznanie w Niemczech, Holandii, Wielkiej Brytanii, USA i Kanadzie.
Parafia.
W 1931 roku powstała parafia Podwyższenia Krzyża Świętego. Pierwotny kościół był drewniany. Obecny kościół murowany, został wybudowany w latach 1981–1985 staraniem ks. Stanisława Wojewódzkiego. Stary drewniany kościół został przekazany parafii w Hordzieżce. Miejscowości należące do parafii to: Huta-Dąbrowa, Gołe Łazy, Koryczany, Nowy Świat, Podosie, Rozłąki. Do parafii także należy cmentarz znajdujący się przy ul. Cmentarnej. 
Teraźniejszość.
Na terenie Huty-Dąbrowy istnieją dwie placówki szkolne: Szkoła Podstawowa im. Komisji Edukacji Narodowej oraz Publiczne Gimnazjum nr 1. Powstało również uzupełniające liceum dla dorosłych.
W miejscowości działają także: Urząd Pocztowy, ośrodek zdrowia, przychodnia stomatologiczna i apteka. Jest także wiele sklepów spożywczych i przemysłowych, stacja paliwowa, trzy bary i oczyszczalnia ścieków. Każda ulica posiada swoją nazwę i została wprowadzona nowa numeracja budynków.
Komunikacja.
Huta-Dąbrowa znajduje się 3 km od drogi wojewódzkiej 807 Łuków – Maciejowice.
Głównymi szlakami komunikacyjnymi są ulice:
W ścisłym centrum oraz na obrzeżach miejscowości znajdują się przystanki autobusowe, z których można dojechać m.in. do Warszawy, Łukowa, Garwolina czy Żelechowa.
Sport.
We wsi działa powstały w 1956 roku Ludowy Klub Sportowy „Hutnik” Huta-Dąbrowa, którego sponsorem jest miejscowa Huta Szkła „Dąbrowa”. Od sezonu 2014/15 klub występuje pod nazwą sponsora – „Ar-Tig” Huta-Dąbrowa.

</doc>
<doc id="358507" url="https://pl.wikipedia.org/wiki?curid=358507" title="Huta Deręgowska">
Huta Deręgowska

Huta Deręgowska – wieś w Polsce położona w województwie podkarpackim, w powiecie niżańskim, w gminie Ulanów.
We wsi jest kościół będący filią rzymskokatolickiej parafii Matki Boskiej Śnieżnej w Zarzeczu należącej do dekanatu Ulanów w diecezji sandomierskiej.
W latach 1975–1998 miejscowość administracyjnie należała do województwa tarnobrzeskiego.
Geografia i położenie.
Wieś leży na północnym brzegu Sanu, obok drogi krajowej nr 19, ok. 7 kilometrów od Niska. Przebiega przez nią Linia Hutnicza Szerokotorowa, a oprócz tego znajduje się też normalnotorowa linia kolejowa z przystankiem Huta Deręgowska.
75% powierzchni wsi pokrywają lasy rosnące na glebach piaszczystych.
Pochodzenie nazwy.
Nazwa Huta wywodzi się najprawdopodobniej od huty żelaza, która istniała w okolicach Zarzecza w latach 1567-1585. Z powodu niewielkich pokładów rudy hutę przeniesiono w okolice Jarocina. Natomiast określenie Deręgowska należy wiązać z nazwiskiem Deręgowski. Na początku XVIII w. dzierżawcą kilku wsi królewskich w sandomierskiem (m.in. miejscowości takie jak: Kurzyna Wielka, Dąbrówka oraz Zarzecze) był Adam Dorengowski (Derengowski).

</doc>
<doc id="358508" url="https://pl.wikipedia.org/wiki?curid=358508" title="Huta Dłutowska">
Huta Dłutowska

Huta Dłutowska – wieś w Polsce, położona w województwie łódzkim, w powiecie pabianickim, w gminie Dłutów.
W latach 1975–1998 miejscowość administracyjnie należała do województwa piotrkowskiego.
Urodził się tutaj ks. Janusz Bolonek – arcybiskup i dyplomata watykański.

</doc>
<doc id="358509" url="https://pl.wikipedia.org/wiki?curid=358509" title="Huta Dolna (województwo pomorskie)">
Huta Dolna (województwo pomorskie)

Huta Dolna (kaszb. "Dolnô Hëta") – wieś w Polsce położona w województwie pomorskim, w powiecie gdańskim, w gminie Przywidz na turystycznym szlaku Wzgórz Szymbarskich. Wieś jest siedzibą sołectwa Huta Dolna w którego skład wchodzi również wieś Huta Górna.
W latach 1975–1998 miejscowość administracyjnie należała do województwa gdańskiego.
Przez miejscowość przepływa niewielka rzeka Reknica, dopływ Raduni.

</doc>
<doc id="358510" url="https://pl.wikipedia.org/wiki?curid=358510" title="Huta Drewniana">
Huta Drewniana

Huta Drewniana – wieś w Polsce, położona w województwie łódzkim, w powiecie radomszczańskim, w gminie Kobiele Wielkie.
W latach 1954–1959 wieś należała i była siedzibą władz gromady Huta Drewniana, po jej zniesieniu w gromadzie Kobiele Wielkie. W latach 1975–1998 wieś administracyjnie należała do województwa piotrkowskiego.

</doc>
<doc id="358511" url="https://pl.wikipedia.org/wiki?curid=358511" title="Huta Dzierążyńska">
Huta Dzierążyńska

Huta Dzierążyńska ("dawniej Huta Dzierążeńska ") – wieś w Polsce położona w województwie lubelskim, w powiecie tomaszowskim, w gminie Krynice.
W latach 1975–1998 miejscowość administracyjnie należała do województwa zamojskiego.
Części miejscowości.
We wsi znajduje się remiza strażacka. Ludność zajmuje się głównie rolnictwem.
Wieś stanowi sołectwo gminy Krynice.
Historia.
W okresie niemieckiej okupacji mieszkańcy Huty aktywnie współpracowali z ruchem oporu. We wsi istniała placówka Batalionów Chłopskich. 29 stycznia 1943 roku niemiecka żandarmeria spacyfikowała Hutę oraz sąsiednie Budy, mordując 71 osób. Zbrodni dokonano w odwecie za potyczkę z partyzantami BCh, która rozegrała się dwa dni wcześniej w pobliskiej Dzierążni.

</doc>
<doc id="358512" url="https://pl.wikipedia.org/wiki?curid=358512" title="Huta Emilia">
Huta Emilia

Huta Emilia – przysiółek wsi Strzegowo w Polsce, położony w województwie mazowieckim, w powiecie mławskim, w gminie Strzegowo.
W latach 1975–1998 przysiółek administracyjnie należał do województwa ciechanowskiego.

</doc>
<doc id="358513" url="https://pl.wikipedia.org/wiki?curid=358513" title="Huta Głodowska">
Huta Głodowska

Huta Głodowska – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Historia.
W 1825 r. wieś miała wchodzić w skład dóbr Głodowo należących do Ignacego Piotra Pląskowskiego.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 136 mieszkańców. Jest 35. co do wielkości miejscowością gminy Lipno.

</doc>
<doc id="358514" url="https://pl.wikipedia.org/wiki?curid=358514" title="Huta Gogołowska">
Huta Gogołowska

Huta Gogołowska – wieś w Polsce położona w województwie podkarpackim, w powiecie strzyżowskim, w gminie Frysztak.
W latach 1858-1859 mieszkał tu i pracował jako leśniczy Maciej Stęczyński, (1814-1890), znany poeta, podróżnik i rysownik.
W Hucie Gogołowskiej jest kościół filialny św. Józefa Robotnika należący do rzymskokatolickiej parafii Świętej Katarzyny w Gogołowie.
Miejscowość graniczy ze Stępiną, Gogołowem, Kamienicą Górną i Glinikiem Górnym.
W latach 1975–1998 miejscowość administracyjnie należała do województwa rzeszowskiego.

</doc>
<doc id="358516" url="https://pl.wikipedia.org/wiki?curid=358516" title="Huta Gruszczyno">
Huta Gruszczyno

Huta Gruszczyno (do 1927: Huta Golicynów) − wieś w Polsce położona w województwie mazowieckim, w powiecie węgrowskim, w gminie Stoczek.
W latach 1954–1959 wieś należała i była siedzibą władz gromady Huta Gruszczyno, po jej zniesieniu w gromadzie Paplin. W latach 1975–1998 miejscowość administracyjnie należała do województwa siedleckiego.
W latach 1840-42 hrabia Siergiej Golicyn zbudował w tym miejscu hutę szkła, znaną jako Huta Szklana Golicynów. Huta funkcjonowała do 1878 kiedy to dobra starowiejskie należące do wdowy po Golicynie, Marii z hr. Jezierskich księżnej Golicyn zostały sprzedane w celu spłacenia długów księżnej (zakupił je Wiktor Gawroński, ojciec późniejszego generała Wojska Polskiego).
Wierni kościoła rzymskokatolickiego należą do parafii św. Michała Archanioła w Starejwsi.

</doc>
<doc id="358517" url="https://pl.wikipedia.org/wiki?curid=358517" title="Huta Jabłonowa">
Huta Jabłonowa

Huta Jabłonowa – wieś w Polsce położona w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Tekli w Mninie.
Historia.
Huta Jabłonowa w wieku XIX wieś włościańska w powiecie koneckim, ówczesnej gminie Pijanów parafii Mnin. 
W roku 1883 Liczyła 12 domów 80 mieszkańców i 110 mórg obszaru. 

</doc>
<doc id="358518" url="https://pl.wikipedia.org/wiki?curid=358518" title="Huta Józefów (województwo lubelskie)">
Huta Józefów (województwo lubelskie)

Huta Józefów – wieś w Polsce położona w województwie lubelskim, w powiecie kraśnickim, w gminie Szastarka.
Jest to wieś o zabudowie luźnej, często porozrzucanej, charakterystycznej dla wiosek młodych gdzie osiedlano kolonistów. Wyraźne skupiska tworzą tylko Józefów i Huta.
W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Szastarka. Według Narodowego Spisu Powszechnego (III 2011 r.) wieś liczyła mieszkańców. 
Środowisko geograficzno-przyrodnicze.
Huta Józefów położona jest na obszarze Wzniesień Urzędowskich. Teren jest pagórkowaty, a od strony Potoka Wielkiego – płaski. W krajobrazie Huty Józefów wyróżnia się wyraźnie wzniesienie pomiędzy Hutą a Stokami. Występują skały wapienne pokryte lessem. W wielu rejonach wsi występują wyrobiska po nieczynnych już niewielkich kamieniołomach. W latach pięćdziesiątych XX w. podejmowane były próby uruchomienia niewielkich wapienników. Najwyżej położone obszary Huty Józefów leżą w północnej części wsi, koło Józefowa (280 m n.p.m.), najniżej w południowej części w okolicach Zarajca Potockiego w części zwanej Dąbrową (245 m n.p.m.).
Tereny Huty Józefów to obszar, gdzie nie ma cieków wodnych a spływ wód powierzchniowych i wiosennych odbywa się w kierunku Stanianki i Lutynki będących dopływami Sanny.
O tym, że kiedyś było inaczej świadczą pozostałości niewielkich oczek wodnych oraz szerokie doliny, w których kiedyś niewątpliwie płynęły niewielkie strumyki. Analiza ukształtowania pionowego pozwala wysnuć wnioski że kiedyś sieć wodna była znacznie bogatsza a zanikanie i schodzenie źródeł w dół rzek ma swoje przyczyny w trzebieniu lasów. Na wschód od wsi na gruntach wsi Radwanówka znajduje się niewielki przysiółek o nazwie Mokradła. Już sama nazwa wskazuje na właściwości terenu. Tu też doszło do niezbyt fortunnego wytrzebienia lasów, ale pozyskany grunt niespecjalnie nadawał się do uprawy. Podobne enklawy znajdujemy w części Huty Józefów określanej jako Dąbrowa. Jeszcze na mapie barona von Heldensfelda, pochodzącej z przełomu XVIII i XIX wieku na terenach dzisiejszej Huty Józefów dominują obszary leśne.
Klimat.
Klimat kontynentalny charakteryzujący się długimi latami i zimami – ponad 100 dni. Na Wzniesieniach Urzędowskich średnia temperatura roczna wynosi 7,7 st. C, średnie miesięczne temperatury stycznia i lipca wynoszą odpowiednio -3,3 st. C i 18,9 st. C. Suma opadów rocznych waha się w granicach 470–530 mm. Najwięcej opadów przypada na lipiec – 90 mm. Długość zalegania pokrywy śnieżnej waha się od 65 do 80 dni a okres wegetacyjny trwa około 220 dni.
Budownictwo mieszkalne i gospodarcze.
W krajobrazie wsi dominują budynki murowane, większości wybudowane w latach 60. XX wieku. Typowy budynek mieszkalny to dwie kondygnacje, wymiary około 10x10 m, kopertowy bądź dwuspadowy płaski dach. Stosunkowo rozpowszechnioną formą budowy w tamtych latach były budynki, w których obok części mieszkalnej istniały obory czy chlewiki bądź pomieszczenia gospodarcze. Zachowało się trochę budynków drewnianych, w tym kilka z lat 20. XX wieku.
Przed budową wodociągu we wsi było kilkadziesiąt studni, a zaopatrzenie w wodę było poważnym problemem. Wodę czerpało się przy pomocy korbowodu wiadrem z głębokości około 40–50 m.
Historia.
W połowie XV wieku powstała Polichna, zapewne nieco później wieś określana jako Wola Polichnieńska, która dała początek późniejszemu folwarkowi Józefów, a potem wsi Huta Józefów.
Pierwszą miejscowością, która przestała istnieć jest Wola Polichnieńska. Ukazuje ją mapa przedstawiająca stan województwa lubelskiego z roku 1564. Musiała więc powstać znacznie wcześniej, a usytuowana była na zachód od Polichny. W 1580 roku notowana jest jako Volia Polichna, zalegająca z należnymi opłatami. W roku 1626 była to mała wioska – liczyła tylko 7 zagród z rolami. Notowana następnie w 1663 roku jako Volia Polichnieńska, ale z lat 1668 i 1673 pochodzą informacje, że wieś była wtedy pusta. Ostatni raz podano ją w roku 1685. Być może na jej miejscu powstała Huta Polichnieńska notowana już w 1775 roku. Obecnie jest to Huta Józefów.
Wieś Huta Józefów znajdowała się w powiecie urzędowskim, potem w powiecie janowskim.
W okresie powstania styczniowego doszło do potyczki pomiędzy partią T. Wierzbickiego a Rosjanami (piechota i Kozacy). Z tego okresu pochodziła mogiła powstańców w Hucie Józefów, zlokalizowana kiedyś opodal budynku szkoły. Do dziś wśród mieszkańców wsi krąży opowieść skarbie powstańczym zakopanym w pobliżu nieistniejących już dębów. W maju 1936 roku prochy powstańców przeniesiono na potocki cmentarz. Miejscowy proboszcz odprawił mszę, odsłonięto pamiątkowy pomnik, a na cmentarzu odbyła się patriotyczna manifestacja.
Huta i Józefów wzmiankowane są w słowniku Sulimierskiego w 1865 jako odrębne hasła. Huta powstała na gruntach pofolwarcznych zasiedlonych osadnikami z Galicji. W części wsi określanej jako Huta istniała huta szkła. Do dziś na polach na południe od wsi można odnaleźć niewielkie pryzmy zeszkliwionych kamieni.
W końcu XVIII w. na terenach dzisiejszej Huty istniała karczma, zlokalizowana przy gościńcu z Polichny do Potoka. Jeszcze w latach 50. XX wieku budynek karczmy wykorzystywany był na pomieszczenia szkolne.
Według przekazów ustnych na tym obszarze istniała smolarnia, co byłoby zgodne z logiką, gdyż ówczesne huty potrzebowały do swej pracy przede wszystkim węgla drzewnego.
W 1921 roku we wsi mieszkały 352 osoby.
Jeszcze 28 września 1939 roku w rejonie Polichny i okolic pojawiła się liczna grupa regularnego wojska pod dowództwem płk Tadeusza Zieleniewskiego. Polacy chcieli przebić się na Węgry. Przez Blinów, Polichnę i Modliborzyce przesuwała się kolumna pod dowództwem płk dypl. Leona Koca. Oddziały polskie 29 września jeszcze raz zdobyły Janów Lubelski. Opanowanie Janowa było możliwe dzięki bohaterskiej postawie grupy wojska dowodzonego przez ppłk Czesława Kiszkowskiego z kolumny płk Koca. Polakom udało się powstrzymać cztery niemieckie bataliony z 27 Dywizji Piechoty. Bój trwał od godz. 12 do 19, po czym Polacy wycofali się przez Wierzchowiska, Andrzejów i Godziszów do Krzemienia. W tym samym dniu w okolicach Janowa pojawiły się wojska sowieckie. 30 września oddziały płk Koca przystąpiły do ataku na wojska sowieckie. Sowieci zostali pobici, ale 1 października Polacy wobec niemożności kontynuowania dalszej walki podejmują z Sowietami rozmowy kapitulacyjne, a następnie składają broń. Do niewoli dostało się około 16 tys. żołnierzy i oficerów. Sowieci jeszcze raz złamali postanowienia aktu kapitulacyjnego, wywożąc szeregowych żołnierzy w głąb sowieckiej Rosji. Najgorszy los spotkał oficerów, z których wielu zginęło w obozach śmierci: Kozielsku, Starobielsku i Ostaszkowie.
Czasy okupacji mieszkańcy wsi przeżyli stosunkowo spokojnie. Niemcy zamordowali żydowską rodzinę Jankielów, kilka razy brali zakładników z Józefowa za ataki partyzantów na linię kolejową i kursujące po niej pociągi.
Część mieszkańców Huty Józefów, w ramach osadnictwa wojskowego udało się w latach 20. na Wołyń. Potem przyszła agresja sowiecka, w czerwcu 1942 roku wojna niemiecko-sowiecka. Na Wołyniu Ukraińcy, szczególnie w 1942 i 1943 roku zaczęli prowadzić swe okrutne rzezie – głównie ludności polskiej. Według komunistycznej historiografii we wsi istniała bojówka komunistyczna, ale sporo w tym było chyba przesady. Według naocznych świadków przez wieś wielokrotnie przemaszerowywały liczne grupy partyzanckie różnych ugrupowań.
Niemcy w obliczu nacierającej armii bolszewickiej wycofali się, pozostawiając we wsi sporo sprzętu i amunicji, głównie artyleryjskiej.
Po wejściu Sowietów wielu mieszkańców było zmuszanych do pracy przy okopach bądź porządkowania terenu pod lotnisko polowe w Osinkach. Sowieci przy pomocy funkcjonariuszy Polski Lubelskiej wyłapywali też młodzież w wieku poborowym, by po kilkudniowym pobycie w areszcie w Polichnie wcielić do LWP. Część mieszkańców wsi wybrało też służbę w organach milicji, dotyczyło to tych którzy mieli za sobą służbę wojskową przed 1939 rokiem.
Kilku mieszkańców wsi zostało wywiezionych na roboty przymusowe w głąb Niemiec.
Wielu mieszkańców wsi wyjechało na Ziemie Zachodnie i Północne szczególnie w okolice Jeleniej Góry i Niemodlina.
Do 1954 roku wieś należała do gminy Potok Wielki w powiecie janowskim.
W 1957 roku we wsi powstało Kółko Rolnicze i było to pierwsze kółko w ówczesnym powiecie kraśnickim. Założycielem i pierwszym prezesem Kółka był wielki społecznik Wojciech Kapuściński.
Pod koniec lat 50. we wsi założono elektryczność. Do Huty prąd elektryczny dotarł przy okazji budowy szkoły.
31 grudnia 1965 roku wieś liczyła 530 osób (w tym 265 kobiet i 265 mężczyzn). Było to najludniejsze sołectwo w ówczesnej gromadzie Polichna.
W 1975 roku Huta Józefów, podobnie jak cała gmina Szastarka, znalazła się w województwie tarnobrzeskim.
Ochotnicza Straż Pożarna.
Ochotnicza Straż Pożarna w Hucie Józefów powstała w latach 50. XX wieku. W latach 70. wybudowano w czynie społecznym budynek-strażnicę.
Szkoła podstawowa.
Szkoła we wsi istniała od 1916 roku, przed II wojną światową była to szkoła czteroklasowa. Uczęszczały do niej dzieci z Huty Józefów, a także z Kolonii Stany cz. III i części koloni Radwanówka. W latach 1962–1963 wybudowana została nowa szkoła podstawowa jako „Tysiąclatka”, której nadano imię XX-lecia PRL. kierownikiem szkoły był Kazimierz Sosnówka. Był to trzykondygnacyjny budynek, z centralnym ogrzewaniem, wodociągiem, kanalizacją. Pod względem standardu przewyższał podobne budynki w całej okolicy. Na parterze istniała niewielka sala gimnastyczna, wyposażona w sprzęt sportowy (drabinki, równoważnie, stół do tenisa, kilkanaście par nart, piłki, ciężarki, liny, przyrządy gimnastyczne itp.) Obok istniała łaźnia z prysznicem. Obok szkoły znajdował się zespół boisk do gry w siatkówkę, piłkę nożna, piłkę ręczną, była też tam bieżnia 60-metrowa, skocznia w dal, równoważnia i drążek do ćwiczeń.
W szkole istniała też biblioteka, licząca w początkach lat 70. ponad 2,5 tys. książek. Była też świetlica z telewizorem, radioodbiornikiem, gramofonem. Szkoła była też zradiofonizowana.
W szkole był telefon, w latach 60. jeszcze na korbkę podłączony do urzędu pocztowego w Polichnie.
W podziemiach szkoły zlokalizowane były: kotłownia ze składem opału. Ponadto istniały trzy stosunkowo duże piwnice, w których koncentrowało się życie kulturalne i społeczne wsi.
Kolej żelazna.
W latach 1914–1915 wybudowano kolej relacji Lublin-Rozwadów. Kolej została wytyczona najczęściej po granicy wododziałów, tak aby uniknąć przemieszczania mas ziemnych, stąd linia jest bardzo kręta. W czasie II wojny światowej Niemcy wykonali podbudowę pod drugi tor, a na odcinku Lublin-Kraśnik taki tor był wykonany. Zgromadzony materiał, tzn. szyny i podkłady z odcinka Kraśnik-Zaklików został bądź rozkradziony, bądź wywieziony w inne rejony. Później uruchomiono w Polichnie przystanek kolejowy, który ułatwił w sposób znaczący komunikację mieszkańców tych okolic. Ze stacji w Polichnie można było bez przesiadek dojechać do Rozwadowa, Lublina i Krakowa.
Części wsi.
We wsi funkcjonują jeszcze bardziej szczegółowe określenia niektórych części jak: Kamieniakówka, czy Pod Granicą, wskazujące na nazwiska poprzednich właścicieli bądź położenia.
Parafia, kościół parafialny.
Kościół parafialny w Hucie Józefów pod wezwaniem św. Maksymiliana Kolbego. Parafia erygowana 8 czerwca 1990 roku przez księdza biskupa Bolesława Pylaka. Ks. kanonik Bolesław Mazurek, proboszcz parafii Potok Wielki, z której powstała parafia Huta Józefów rozpoczął starania o budowę punktu sakralnego 12 października 1980 roku. Skierował pismo do Kurii Biskupiej w Lublinie. Prace budowlane zlecił wikariuszowi ks. Wojciechowi Ogrodniczukowi. Architektem kościoła był mgr inż. Edward Paszkiewicz z Sandomierza. Teren pod budowę kościoła ofiarował Piotr Zięba. Inicjatywa budowy kościoła wyszła od Ryszarda Mazura z Zarajca Modliborskiego przy aktywnym poparciu mieszkańców, najpierw Zarajca Modliborskiego a później Huty Józefów. 4 VIII 1983 roku dekretem bpa Pylaka kościół otrzymał tytuł św. Maksymiliana Marii Kolbe.
W aktach parafialnych nie ma historii budowy kościoła. Jest to kościół murowany z cegły czerwonej z tradycyjną wieżą.
Do parafii należą: Felinów, Huta Józefów, kolonia Radwanówka, Kolonia Stany, kolonia Stojeszyn, Zarajec Modliborski, Zarajec Potocki. Cmentarz grzebalny znajduje się w odległości 200 m od kościoła.
Kapliczki przydrożne, krzyże.
Przy tzw. "kościelnej drodze" biegnącej od Polichny, dalej obok Józefowa, szkoły w Hucie i dalej w stronę Radwanówki i Potoka, zlokalizowane są dwie kapliczki murowane, zapewne ufundowane aby przedłużyć żywot istniejących tu od dawna drewnianych krzyży. Przy tej samej drodze znajdują się jeszcze dwa krzyże: jeden w pobliżu remizy OSP, drugi przy granicy z Kolonią Potok Stany cz. III. Jeszcze w latach 30. przy tej drodze znajdowała się mogiła powstańców poległych w powstaniu styczniowym, których prochy przeniesiono na potocki cmentarz. Kolejny krzyż znajduje się przy wyjeździe z Huty w kierunku Zarajca Modliborskiego. Są też krzyże na Dąbrowie i w Stokach.

</doc>
<doc id="358519" url="https://pl.wikipedia.org/wiki?curid=358519" title="Huta Komarowska">
Huta Komarowska

Huta Komarowska – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Komarów-Osada.
Historia.
Huta Komarowska według Słownika geograficznego Królestwa Polskiego z roku 1882, wieś w powiecie tomaszowskim, gminie i parafii Komarów. W roku 1827 było tu 10 domów i 61 mieszkańców. Z noty opisującej dobra Komarów, około roku 1871 wieś posiadała 10 osad z gruntem 117 mórg.

</doc>
<doc id="358520" url="https://pl.wikipedia.org/wiki?curid=358520" title="Huta Kryształowa">
Huta Kryształowa

Huta Kryształowa – osada w Polsce (osiedle po byłym PGR) położona w województwie podkarpackim, w powiecie lubaczowskim, w gminie Lubaczów. Wchodzi w skład sołectwa Podlesie.
W latach 1975–1998 miejscowość administracyjnie należała do województwa przemyskiego.
Zabytki.
Według rejestru zabytków NID na listę zabytków wpisana jest gorzelnia z pocz. XX w., nr rej.: A-816 z 28.09.1995.

</doc>
<doc id="358521" url="https://pl.wikipedia.org/wiki?curid=358521" title="Huta Krzeszowska">
Huta Krzeszowska

Huta Krzeszowska (do 11 stycznia 1963 "Huta Plebańska") – wieś w Polsce położona w województwie podkarpackim, w powiecie niżańskim, w gminie Harasiuki.
W latach 1921–1954 miejscowość była siedzibą gminy Huta Krzeszowska. W latach 1954–1972 wieś należała i była siedzibą władz gromady Huta Plebańska. W latach 1975–1998 miejscowość administracyjnie należała do województwa tarnobrzeskiego.
W miejscowości znajduje się kościół, który jest siedzibą parafii pw. Podwyższenia Krzyża Świętego. W strukturze kościoła rzymskokatolickiego parafia należy do metropolii przemyskiej, diecezji zamojsko-lubaczowskiej, dekanatu Biłgoraj – Południe.
Nazwa.
Nazwa "Huta Krzeszowska" jest historycznie niejednoznaczna i może dotyczyć różnych jednostek w zależności od okresu czasowego. Do 1948 roku mianem "Huta Krzeszowska" oznaczana skupisko czterech wsi: Huta Plebańska, Huta Podgórna, Huta Nowa i Huta Stara. Tak też nazywała się gmina, istniejąca w latach 1867–1954. W 1933 roku utworzono gromadę "Huta" w gminie Huta Krzeszowska, składającą się z czterech powyższych wsi. 30 października 1948 gromadę Huta podzielono na cztery gromady: Huta Plebańska, Huta Podgórna, Huta Nowa i Huta Stara. W związku ze zniesieniem gmin jesienią 1954 wszystkie cztery dotychczasowe gromady weszły w skład nowo utworzonej gromady Huta Plebańska z siedzibą w Hucie Plebańskiej. 11 stycznia 1963 wieś Huta Plebańska przemianowano na "Huta Krzeszowska", a więc jedna z czterech wsi przejęła miano, którym wcześniej określano wszystkie cztery wsie skupiska Huty (po zmianie nazwy siedziby, także gromada Huta Plebańska zmieniła nazwę na "Huta Krzeszowska").
Podsumowując, do 1948 roku nazwa "Huta Krzeszowska" odnosiła się do skupiska czterech wsi: Huta Plebańska, Huta Podgórna, Huta Nowa i Huta Stara (ponadto do 1954 do gminy, biorącej nazwę od tego skupiska) a od 1963 już tylko do jednej miejscowości – Huty Plebańskiej (ponadto w latach 1963-1972 do gromady biorącej od niej nazwę). W latach 1954–1963 nazwa "Huta Krzeszowska" nie miała formalnego zastosowania.
Historia.
W czasie powstania styczniowego w sobotę 21 marca 1863 r. powstańcy oddziału płka Leona Czechowskiego, wyruszyli w kierunku Huty Krzeszowskiej. Około południa podczas przemarszu przez Las Ciosmański ponownie zostali zaatakowani przez Rosjan. Walka trwała do godzin wieczornych, poległo ponad 20 powstańców, i wielu innych zmarło wkrótce od ran odniesionych w bitwie. W wyniku przegranego starcia nastąpił odwrót oddziału, przekroczenie granicy austriackiej i rozbrojenie.
Na cmentarzu parafialnym w Hucie Krzeszowskiej znajduje się mogiła Powstańców Styczniowych z 1863 r. oraz trzy tablice upamiętniające:
W 1943 roku oddział Gwardii Ludowej im. Jarosława Dąbrowskiego dowodzony przez Antoniego Palenia zlikwidował posterunek policji niemieckiej (zginęło czterech policjantów) i zniszczył urząd gminy paląc rejestry i dokumenty kontyngentowe.

</doc>
<doc id="358522" url="https://pl.wikipedia.org/wiki?curid=358522" title="Huta Kuflewska">
Huta Kuflewska

Huta Kuflewska – wieś w Polsce położona w województwie mazowieckim, w powiecie mińskim, w gminie Cegłów. W latach 1975–1998 miejscowość administracyjnie należała do województwa siedleckiego.
W Hucie Kuflewskiej były kręcone sceny do serialu Ranczo.

</doc>
<doc id="358524" url="https://pl.wikipedia.org/wiki?curid=358524" title="Huta Lubycka">
Huta Lubycka

Huta Lubycka – wieś w Polsce, położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 wieś administracyjnie należała do województwa zamojskiego.
Wieś tenuty rzeczyckiej, położona była w XVIII wieku w powiecie bełskim. 
Wieś stanowi sołectwo gminy Lubycza Królewska obejmujące Hutę Lubycką, Mrzygłody Lubyckie, Pawliszcze.
Historia.
Huta Lubycka w wieku XIX wieś w powiecie Rawa Ruska. W roku 1881 wieś posiadła przestrzeni dworskiej 84 morgi, włościańskiej 477 mórg. Ludność wyznania rzymskokatolickiego w liczbie 145, należała do parafii w Lubyczy-Kniazie, sąd powiatowy miał siedzibę w Rawie, urząd pocztowy w Lubyczy Królewskiej, oddalonej o 14 kilometrów. Właścicielem większej posiadłości była gmina Lubycza Kniazie.

</doc>
<doc id="358526" url="https://pl.wikipedia.org/wiki?curid=358526" title="Obszczina">
Obszczina

Obszczina (ros. община, "wspólnota", мир, "mir") – wspólnota wiejska (крестьянская община) w Rosji. Polegała na wspólnym użytkowaniu ziemi i lasów, a indywidualnym – zabudowań i inwentarza, oraz na zbiorowej poręce i odpowiedzialności. Reforma agrarna Piotra Stołypina (1906) umożliwiła chłopom występowanie z obszcziny.
Etymologia.
Etymologicznie rdzeń tego określenia wspólny jest Słowianom. Pierwotnie wspólnoty sąsiedzkie u Czechów i Morawian zwano obec, u Polaków także obec (ale i obiecz, obszcze), później gmina, u Serbów i Słoweńców obkina, u Chorwatów obczina, u Bułgarów obsztina, u Rusów obczina, następnie w rosyjskim "obszczina/община" od "óbszczij" (ogólny; powszechny; wspólny)

</doc>
<doc id="358527" url="https://pl.wikipedia.org/wiki?curid=358527" title="Huta Łukomska">
Huta Łukomska

Huta Łukomska – wieś w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość administracyjnie należała do województwa konińskiego.
Nazwa wsi wskazuje, że mogły w okolicy istnieć pokłady rudy darniowej, wykorzystywane w hutnictwie żelaza.
We wsi działa klub sportowy "Orły Huta Łukomska".

</doc>
<doc id="358528" url="https://pl.wikipedia.org/wiki?curid=358528" title="Huta Mazowszańska">
Huta Mazowszańska

Huta Mazowszańska (też "Huta Mazowszańska Górna") – wieś w Polsce położona w województwie mazowieckim, w powiecie radomskim, w gminie Kowala.
Osada powstała na gruntach pobliskiej wsi Mazowszany. Jeszcze w pierwszej połowie XIX w. na miejscu obecnej wsi rozciągały się duże kompleksy leśne. Była tu karczma na skrzyżowaniu traktów. Wieś powstała w połowie XIX w. z inicjatywy właścicieli Mazowszan. Być może podejmowano tu hutnictwa szkła, podobnie jak we wsi Huta Skaryszewska. W połowie lat osiemdziesiątych XIX w. wieś liczyła 24 domy i 158 mieszkańców. W czasie spisu powszechnego 1921 r. we wsi naliczono 31 budynków mieszkalnych. 
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Różańcowej w Mazowszanach.

</doc>
<doc id="358529" url="https://pl.wikipedia.org/wiki?curid=358529" title="Huta Padniewska">
Huta Padniewska

Huta Padniewska – wieś w Polsce położona w województwie kujawsko-pomorskim, w powiecie mogileńskim, w gminie Mogilno. Miejscowość wchodzi w skład sołectwa Padniewo.
Historia.
Na terenie wsi znajduje się stanowisko archeologiczne – fragmenty osady wczesnośredniowiecznej. Pierwsze pisane wzmianki o miejscowości pochodzą z 1730 roku. W księgach kościelnych fary mogileńskiej wymienia się Hutę Padniewską jako miejsce, gdzie osiedlała się ludność żydowska, której zakazano osiedlania się w Mogilnie.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 20 mieszkańców. Jest 52. co do wielkości miejscowością gminy Mogilno.
Eksploatacja kopalin.
W okolicy eksploatowane są złoża żwiru i piasku.
Likwidacja sołectwa.
Podczas wyborów sołtysów i członków rad sołeckich w 2007 roku mieszkańcy Huty Padniewskiej i Przyjmy odmówili dokonania wyboru sołtysa i wystąpili do burmistrza Mogilna z wnioskiem o likwidację sołectwa. 27 czerwca 2007 Rada Gminy Mogilno przychyliła się do tego wniosku. Hutę Padniewską przyłączono do sołectwa Padniewo, natomiast Przyjmę do sołectwa Palędzie Dolne

</doc>
<doc id="358530" url="https://pl.wikipedia.org/wiki?curid=358530" title="Huta Palędzka">
Huta Palędzka

Huta Palędzka – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 253 mieszkańców. Jest 23. co do wielkości miejscowością gminy Mogilno.

</doc>
<doc id="358531" url="https://pl.wikipedia.org/wiki?curid=358531" title="Huta Partacka">
Huta Partacka

Huta Partacka – wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
W skład sołectwa wchodzi Huta Partacka i Niemieryczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="358532" url="https://pl.wikipedia.org/wiki?curid=358532" title="Huta Podłysica">
Huta Podłysica

Huta Podłysica (dawn. Huta Nowa Podłysica) – wieś w Polsce położona w województwie świętokrzyskim, w powiecie kieleckim, w gminie Bieliny.
W latach 1975–1998 miejscowość administracyjnie należała do województwa kieleckiego.

</doc>
<doc id="358533" url="https://pl.wikipedia.org/wiki?curid=358533" title="Huta Porajska">
Huta Porajska

Huta Porajska – wieś w Polsce położona w województwie łódzkim, w powiecie radomszczańskim, w gminie Kamieńsk.
Historia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="358534" url="https://pl.wikipedia.org/wiki?curid=358534" title="Huta Poręby">
Huta Poręby

Huta Poręby – wieś w Polsce położona w województwie podkarpackim, w powiecie brzozowskim, w gminie Nozdrzec.
W latach 1975–1998 miejscowość administracyjnie należała do województwa krośnieńskiego.
Historia.
Osada Poręby z przysiółkiem Jasionów powstała w 1735 roku. W XVIII wieku powstała tutaj huta szkła. Zatrudnieni w niej robotnicy zamieszkali w jednym z przysiółków Poręb. Tę nowo powstałą osadę zaczęto nazywać Huta lub Zahuty. W połowie XIX wieku właścicielami posiadłości tabularnej Poręby z Hutami byli spadkobiercy hr. Starzeńskiego. W spisie miejscowości z XIX wieku wymienione są Poręby z przysiółkami Jasionowem i Hutą. Mieszkało tu 930 osób, w tym 820 grekokatolików. Większość mieszkańców wysiedlono w 1945 na Ukrainę.
Z połączenia tych trzech osiedli po roku 1945 powstała obecna miejscowość Huta Poręby. Według miejscowej tradycji uważa się, że mieszkańcy tej wsi są potomkami Anglików, którzy tu zostali sprowadzeni do pracy w hucie szkła.
W latach 1960-69 wybudowano szkołę "Tysiąclatkę", a w 2001 r. nowy kościół pw. Dobrego Pasterza, którego konsekracji w dniu 18.11.2001 r. dokonał ks. arcybiskup Józef Michalik metropolita przemyski. Huta Poręby wraz z Dąbrówką Starzeńską należy do parafii Najświętszej Maryi Panny Królowej Polski w Siedliskach w dekanacie Dynów.

</doc>
<doc id="358535" url="https://pl.wikipedia.org/wiki?curid=358535" title="Huta Przedborska">
Huta Przedborska

Huta Przedborska – wieś w Polsce położona w województwie podkarpackim, w powiecie kolbuszowskim, w gminie Kolbuszowa.
W latach 1975–1998 miejscowość administracyjnie należała do województwa rzeszowskiego.

</doc>
<doc id="358536" url="https://pl.wikipedia.org/wiki?curid=358536" title="Huta Przerębska">
Huta Przerębska

Huta Przerębska – wieś w Polsce położona w województwie łódzkim, w powiecie radomszczańskim, w gminie Masłowice.
W latach 1975–1998 miejscowość administracyjnie należała do województwa piotrkowskiego.
Geografia.
Miejscowość otoczona lasami. Wsiami, które otaczają Hutę Przerębską pośrednio i bezpośrednio są:

</doc>
<doc id="358537" url="https://pl.wikipedia.org/wiki?curid=358537" title="Huta Radoryska">
Huta Radoryska

Huta Radoryska – wieś w Polsce położona w województwie lubelskim, w powiecie łukowskim, w gminie Krzywda.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Świętych Apostołów Piotra i Pawła w Okrzei.

</doc>
<doc id="358538" url="https://pl.wikipedia.org/wiki?curid=358538" title="Huta Różaniecka">
Huta Różaniecka

Huta Różaniecka – wieś w Polsce położona w województwie podkarpackim, w powiecie lubaczowskim, w gminie Narol.
W latach 1975–1998 miejscowość administracyjnie należała do województwa przemyskiego.
We wsi znajduje się kapliczka z XIX w. i liczne kamieniołomy powstałe na zboczach Garbu Różanieckiego.
Wieś starostwa niegrodowego lubaczowskiego w XVIII wieku.
Historia.
Najpierw tereny te porastały lasy, które przetrzebili hutnicy, dymarze, maziarze i węglarze. Na tak pozostawionym terenie osiedlili się osadnicy Mazurscy i założyli wieś na początku XVIII wieku, na terenie Płazowa, która początkowo nazywała się "Huta Płazowska" lub "Huta Prosta Płazowska". Był to ośrodek przemysłu leśnego (smolarstwa, węglarstwa i gonciarstwa). Początkowo wieś składała się z części centralnej i przysiółków: Banachy, Huta Stara, Korkosze, Maziarnia, Podsigły i Rebizanty. Nazwa „Rebizanty” pochodzi prawdopodobnie od nazwiska królewskiego leśniczego. Była to wieś królewska w obrębie starostwa lubaczowskiego, po 1772 roku w dobrach kameralnych. W 1818 roku wieś została sprzedana hr. Janowi Brunickiemu i należała do dóbr Ruda Różaniecka. W 1713 roku z inicjatywy hetmana wielkiego koronnego i starosty lubaczowskiego Adama Mikołaja Sieniawskiego założono Hutę szkła zwykłego.
W 1921 roku we wsi było 105 domów. W 1939 roku we wsi było 1400 mieszkańców (w tym: 200 Ukraińców, 1195 Polaków i 5 Żydów). 24, 26, 29 czerwca i 3 lipca 1943 wieś pacyfikowali Niemcy. W wyniku tych czterech akcji wywieziono do obozów lub zamordowano większość mieszkańców. Śmierć poniosło ogółem 47 osób. W 1945 roku podczas Akcji „Wisła” wysiedlono 18 Ukraińców.
Religia.
Cerkiew Greckokatolicka.
Według tradycji pierwsza cerkiew została zbudowana przez mnichów z pobliskiego Monasteru Bazyliańskiego, po północnej stronie Tanwi. Gdy ok. połowy XVIII wieku zgromadzenie zostało zlikwidowane, kilku mnichów wraz z obrazem św. Mikołaja przenieśli się na wzgórze „Cerkwisko”, gdzie później powstała parochia greckokatolicka. Od połowy XVIII wieku rozwijał się kult cudownej ikony św. Mikołaja. Kolejną cerkiew zbudowano w innym miejscu z fundacji ks. Leona Lebedyńskiego. Cerkiew ta już w 1825 roku była w złym stanie technicznym i rozebrano ją i na tym miejscu w 1836 roku z fundacji hr. Hermana Brunickiego została zbudowana murowana cerkiew pw. św. Mikołaja. Była to cerkiew filialna parochii w Płazowie. W 1875 i 1922 roku cerkiew była remontowana. Cerkiew wraz z drewniana dzwonnicą została 26 VI 1943 roku spalona przez Niemców podczas akcji pacyfikacyjnej, pozostały tylko ruiny z cmentarzem (z krzyżami z XVII i początku XIX wieku).
Kościół Rzymskokatolicki.
W 1913 roku rozpoczęto budowę kościoła, ale z powodu wybuchu I wojny światowej budowę przerwano. Budowę zakończono po wojnie i kościół oddano do użytku w 1926 roku, jako kaplicę dojazdową. W 1970 roku została erygowana parafia w Hucie Różanieckiej "pw. Chrystusa Króla".
Oświata.
Początki szkolnictwa w Hucie Różanieckiej, są datowane na 1896 rok, gdy powstała szkoła ludowa jednoklasowa. Przydatnym źródłem archiwalnym do poznawania historii szkolnictwa w Galicji są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli. Pierwszym nauczycielem został Teodor Biłous, a od 1905 roku szkoła posiadała pomocnice: Klementyna Michajłówna (1904-1905), Eugenia Pychówna (1907-1911), Anna Czerniewicz (1911-1914?).
Po likwidacji szkoły, w jej budynku działa Szkolne Schronisko Młodzieżowe.

</doc>
<doc id="358539" url="https://pl.wikipedia.org/wiki?curid=358539" title="Huta Skaryszewska">
Huta Skaryszewska

Huta Skaryszewska – wieś w Polsce, położona w województwie mazowieckim, w powiecie radomskim, w gminie Skaryszew. 
W latach 1975–1998 miejscowość administracyjnie należała do województwa radomskiego.
W Hucie Skaryszewskiej mieszkają byli posłowie Wanda i Stanisław Łyżwińscy. 
Wierni Kościoła rzymskokatolickiego należą do parafii św. Jakuba Apostoła w Skaryszewie.

</doc>
<doc id="358540" url="https://pl.wikipedia.org/wiki?curid=358540" title="Huta Stara A">
Huta Stara A

Huta Stara A – wieś w Polsce położona w województwie śląskim, w powiecie częstochowskim, w gminie Poczesna.
Historia.
Huta Stara A została zakupiona przez osadników z Moraw w 1819 od księcia Bleszyńskiego Jana Trepki. Wieś leżała w Królestwie Polskim, w powiecie częstochowskim, w obwodzie wieluńskim, w województwie kaliskim, od 1837 roku w guberni kaliskiej Imperium Rosyjskiego. 
Według protokołu lustracji z 1845 roku kolonia miała 92 posesje. Istniała kaplica kryta gontem, władze nie udzieliły zgody na jej rozbudowę. Wśród 88 gospodarzy było 36 majstrów tkackich, którzy na ręcznych krosnach produkowali płótno, drelichy, kartony, chustki, fartuchy i płótna półbawełniane. W 1844 roku w Hucie Starej A wyprodukowano 4819 sztuk płótna (sztuka liczyła 60 łokci). Piśmienni mieszkańcy kolonii posługiwali się przeważnie językiem niemieckim. 
Od 1867 roku miejscowość wchodziła w skład powiatu częstochowskiego w guberni piotrkowskiej.
Po odzyskaniu niepodległości przez Polskę wieś leżała w gminie Huta Stara, od 1931 w gminie Wrzosowa w powiecie częstochowskim w województwie kieleckim. 1 listopada 1920 roku we wsi miał miejsce duży pożar, spłonęło 80% zabudowy. 
Po wybuchu II wojny światowej została włączona do III Rzeszy. Znajdowała się w powiecie Blachownia w rejencji opolskiej w prowincji Śląsk (od stycznia 1941 roku w nowej prowincji Górny Śląsk). W dużym, ceglanym domu z 1913 roku, z którego wcześniej Niemcy wysiedlili właścicieli, znajdował się posterunek żandarmerii.
Po wojnie wieś należała do gminy Wrzosowa w powiecie częstochowskim w województwie kieleckim (od 1950 w katowickim). W latach 1975–1998 miejscowość administracyjnie należała do województwa częstochowskiego.
Kopalnie rud żelaza.
Wieś leży w Częstochowskim Obszarze Rudonośnym. W dwudziestoleciu międzywojennym we wsi znajdowały się kopalnie rud żelaza "Maszynowy I" i "Maszynowy II" należące do "Towarzystwa Akcyjnego Zakładów Hutniczych "Huta Bankowa" w Poczesnej z siedzibą w Borku". Kopalnia Maszynowy I została uruchomiona w 1938 roku i była wówczas najnowocześniejszą kopalnią w regionie. Po II wojnie światowej działała kopalnia "Tadeusz", później przemianowana na "Tadeusz I" oraz kopalnia "Maszynowy II".
Parafia rzymskokatolicka.
W XIX wieku wieś podlegała parafii św. Zygmunta w Częstochowie. Obecnie parafianie wyznania rzymskokatolickiego podlegają pod parafię św. Jana Chrzciciela w Poczesnej. We wsi znajduje się kaplica filialna św. Marii Magdaleny.
Oświata.
Wieś leży w granicach obwodu Szkoły Podstawowej im. Kazimierza Wielkiego i Gimnazjum im. Jana Pawła II w Hucie Starej B. Znajduje się tutaj Przedszkole Publiczne.
OSP Huta Stara A.
We wsi działa jednostka OSP Huta Stara A założona w 1926 roku. W latach 1967-72 wybudowano budynek remizy strażackiej.

</doc>
<doc id="358541" url="https://pl.wikipedia.org/wiki?curid=358541" title="Huta Stara B">
Huta Stara B

Huta Stara B – wieś w Polsce, położona w województwie śląskim, w powiecie częstochowskim, w gminie Poczesna.
Historia.
Historia miejscowości związana jest z pobliską Wrzosową, ponieważ początkowo grunt Huty Starej należały do Wrzosowej. W 1581 roku stanowiła własność dwóch szlacheckich rodów, Błeszyńskich i Otwinowskich. Wieś miała 9,5 łana kmiecego, folwark i hutę szkła, zatrudniającą 3 robotników. W pobliżu tej huty powstała osada, którą nazwano Stara Huta, dla odróżnienia od Wrzosowej. 
W wyniku II rozbioru Polski wieś znalazła się w granicach Prus, w prowincji Prusy Południowe. Leżała w powiecie częstochowskim, w departamencie łęczyckim, następnie piotrkowskim, a od 1798 roku w departamencie kaliskim. W latach 1807-1815 znajdowała się w Księstwie Warszawskim, w powiecie częstochowskim, w departamencie kaliskim. Po Kongresie Wiedeńskim leżała w Królestwie Polskim, w powiecie częstochowskim, w obwodzie wieluńskim, w województwie kaliskim, a od 1837 roku w guberni kaliskiej Imperium Rosyjskiego.
W 1818 roku w Hucie Starej osiedliło się 13 tkaczy z Moraw (koloniści dostali część Huty oznaczoną literą A, natomiast część B pozostała w rękach Grzegorza Błeszyńskiego i jego spadkobierców). 
Od 1867 roku miejscowość wchodziła w skład gminy Huta Stara w powiecie częstochowskim w guberni piotrkowskiej.
Po odzyskaniu niepodległości przez Polskę wieś leżała w gminie Huta Stara, od 1931 w gminie Wrzosowa w powiecie częstochowskim w województwie kieleckim. W 1932 roku dziedzic August Kotliński wybudował na swoich dobrach dwór.
Po wybuchu II wojny światowej wieś została włączona do III Rzeszy. Znajdowała się w powiecie Blachownia w rejencji opolskiej w prowincji Śląsk (od stycznia 1941 roku w nowej prowincji Górny Śląsk).
Po wojnie wieś należała do gminy Wrzosowa w powiecie częstochowskim w województwie kieleckim (od 1950 w katowickim). W latach 1975–1998 miejscowość administracyjnie należała do województwa częstochowskiego.
Kopalnie rud żelaza.
Historia miejscowości i osiedla związana jest z górnictwem rud żelaza. Nieopodal znajdowały się zlikwidowane w latach 70 XX w. kopalnie (ich ślad stanowią hałdy górnicze położone w pobliżu miejscowości). 
Opis.
Na miejscowym stadionie, należącym do Gminnego Ośrodka Kultury, Sportu i Rekreacji, mecze piłkarskie rozgrywa KS Olimpia Huta Stara, występujący w grupie częstochowskiej Klasy okręgowej. W barwach klubu występował napastnik Zdzisław Sławuta, zawodnik Rakowa Częstochowa i ŁKS Łódź. Na terenie ośrodka znajduje się też odkryty basen i korty tenisowe. Miejscowość posiada połączenie autobusowe z Częstochową (linia MPK nr 53). W roku 2010 zostało oddane do użytku boisko sportowe, tzw. "orlik".
Oświata.
Po powstaniu osady w 1821 roku założono w budynku prywatnym szkołę, która działała do powstania styczniowego. W 1871 roku wybudowano pierwszy budynek szkolny. W 1938 roku szkoła przeniosła się do nowego budynku. W ramach programu "Tysiąc Szkół na Tysiąclecie" w 1960 roku oddano do użytku nowy budynek. W latach 2002-2003 przeprowadzono jego gruntowny remont. W 2004 r. szkole nadano imię Kazimierza Wielkiego i sztandar. Do 2019 r. funkcjonowało Gimnazjum, od 2005 r. pod patronatem Jana Pawła II.
W miejscowości znajduje się przedszkole i biblioteka.
Parafia rzymskokatolicka.
Parafianie wyznania rzymskokatolickiego podlegają parafii Najświętszego Ciała i Krwi Chrystusa we Wrzosowej.

</doc>
<doc id="358542" url="https://pl.wikipedia.org/wiki?curid=358542" title="Huta-Strzelce">
Huta-Strzelce

Huta-Strzelce – wieś w Polsce położona w województwie kujawsko-pomorskim, w powiecie grudziądzkim, w gminie Łasin.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 159 mieszkańców. Jest czternastą co do wielkości miejscowością gminy Łasin.

</doc>
<doc id="358543" url="https://pl.wikipedia.org/wiki?curid=358543" title="Huta Szumy">
Huta Szumy

Huta Szumy – wieś w Polsce położona w województwie lubelskim, w powiecie tomaszowskim, w gminie Susiec.
Przed 2001 rokiem wieś nosiła nazwę Huta-Szumy, należały do niej przysiółki Rebizanty i Banachy oraz kolonia Korkosze, nazwy zniesiono, miejscowości włączono do miejscowości podstawowej.
W latach 1975–1998 miejscowość administracyjnie należała do województwa zamojskiego.

</doc>
<doc id="358544" url="https://pl.wikipedia.org/wiki?curid=358544" title="Huta Tarnawacka">
Huta Tarnawacka

Huta Tarnawacka – wieś w Polsce położona w województwie lubelskim, w powiecie tomaszowskim, w gminie Tarnawatka.
W latach 1975–1998 miejscowość administracyjnie należała do województwa zamojskiego.
Części miejscowości.
W wieku XIX opis wsi i gminy Tarnawatka zawiera informację o nomenklaturze dóbr zwanej Huta Szklana – następnie (1921) Huta, w skorowidzu miejscowości z roku 1933 już Huta Tarnawacka.

</doc>
<doc id="358545" url="https://pl.wikipedia.org/wiki?curid=358545" title="Huta Turobińska">
Huta Turobińska

Huta Turobińska – wieś w Polsce położona w województwie lubelskim, w powiecie biłgorajskim, w gminie Turobin.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 271 mieszkańców i była jedenastą co do wielkości miejscowością gminy Turobin.
W roku 1946 odznaczona Orderem Krzyża Grunwaldu III klasy.

</doc>
<doc id="358546" url="https://pl.wikipedia.org/wiki?curid=358546" title="Huta Wielka">
Huta Wielka

Huta Wielka (niem. "Albrechtswalde") – wieś w Polsce położona w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1714, jako wieś szlachecka na 6 włókach. W roku 1782 we wsi odnotowano cztery domy, natomiast w 1858 w 13 gospodarstwach domowych było 102 mieszkańców. W latach 1937-39 było 137x mieszkańców. W roku 1973 wieś należała do powiatu morąskiego, gmina Zalewo, poczta Boreczno.

</doc>
<doc id="358547" url="https://pl.wikipedia.org/wiki?curid=358547" title="Huta Wiskicka">
Huta Wiskicka

Huta Wiskicka – wieś w Polsce położona w województwie łódzkim, w powiecie łódzkim wschodnim, w gminie Rzgów.
Miejscowość założona u schyłku XV wieku jako osada hutnicza przy hucie szkła, przez hutnika Andrzeja na mocy przywileju lokacyjnego otrzymanego od kapituły katedralnej krakowskiej. Huta istniała tu do 1508 roku, kiedy to w wyniku zarazy wymarli wszyscy szklarze, zaś sam hutnik zbiegł. Pierwotna nazwa osady brzmiała Lylewy. W pobliżu wsi stanowisko osadnictwa kultury łużyckiej.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="358548" url="https://pl.wikipedia.org/wiki?curid=358548" title="Huta Zaborowska">
Huta Zaborowska

Huta Zaborowska – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.

</doc>
<doc id="358549" url="https://pl.wikipedia.org/wiki?curid=358549" title="Huta Zadybska">
Huta Zadybska

Huta Zadybska – wieś w Polsce położona w województwie lubelskim, w powiecie ryckim, w gminie Kłoczew.
W latach 1975–1998 miejscowość administracyjnie należała do województwa siedleckiego.
Wieś stanowi sołectwo gminy Kłoczew.
Wierni Kościoła rzymskokatolickiego należą do parafii Zwiastowania Najświętszej Maryi Panny w Żelechowie.
Historia.
Huta Zadybska w wieku XIX, wieś i folwark w ówczesnym powiecie garwolińskim, gminie Kłoczew, parafii Żelechów. W roku 1882 liczyła 10 domów i 28 mieszkańców z gruntem 58 mórg obszaru. Folwark Huta zwany inaczej także „Leonów” w roku 1874 oddzielony został od dóbr Wola Zadybska.

</doc>
<doc id="358550" url="https://pl.wikipedia.org/wiki?curid=358550" title="Huta-Złomy">
Huta-Złomy

Huta-Złomy – wieś w Polsce położona w województwie podkarpackim, w powiecie lubaczowskim, w gminie Narol.
W latach 1975–1998 miejscowość administracyjnie należała do województwa przemyskiego.
Miejscowość leży u stóp masywu Wielkiego Działu (389,5 m), w pobliżu źródeł Tanwi. Wielki Dział uznawany był do niedawna za najwyższe wzniesienie w polskiej części Roztocza, wyższy okazał się Długi Goraj (391,5 m) nad Hutą Lubycką.
Historia.
Pierwotna nazwa wsi to Złomy. Wedle miejscowych podań nazwa pochodzi od złomów leśnych, czyli wyłamanego lasu przez wiatry. Na leśnych złomach osiedliło się kilka rodzin, które stworzyły przysiółek Starej-Huty o nazwie Złomy. Najstarszy ślad potwierdzający istnienie Złomów to mapa Miega z 1779 roku (Mapa Królestwa Galicji i Lodomerii). W tych czasach tzw. Złomy Polskie jeszcze nie istniały i obejmował ich teren las bukowy, natomiast pierwotne Złomy zajmują dziś teren Złomów Ruskich. Późniejsze mapy pokazują już nowe przysiółki o nazwie Złomy na miejscu obecnych Złomów Polskich i Dolinek, które powstały przez wykarczowanie lasu. Mapa z 1861 roku pokazuje nam dwie studnie z żurawiem na obecnych Złomach Polskich. Na mapie z 1887 roku zaznaczone są dwa kamienne krzyże, gospoda, folwark, leśniczówka i wapniarka. Złomy Ruskie administracyjnie należały pierwotnie do Starej-Huty, natomiast Złomy Polskie do Łówczy.
Pod koniec II wojny światowej miejscowość opuściła cała ludność z uwagi na ataki oddziałów UPA. Po tych wydarzeniach ludność wróciła na częściowo zniszczone gospodarstwa. Zaraz po wojnie w czasach stalinowskich jakie wtedy panowały w Polsce mieszkańcom wsi udało się wybudować kaplicę rzymskokatolicką pw. Matki Boskiej Częstochowskiej. W tym samym czasie władze komunistyczne rozebrały cerkiew greckokatolicką umiejscowioną nieopodal w Hucie-Starej, gdzie potem zostało założone Państwowe Gospodarstwo Rolne. Obecnie wieś należy do parafii św. Andrzeja Apostoła w Lipsku.
Na wschód od wsi, w masywie Wielkiego Działu znajdują się radzieckie schrony i zarośnięte rowy przeciwczołgowe, zbudowane w 1941 roku (Linia Mołotowa).
Ochrona przyrody.
Przez wieś prowadzi ścieżka przyrodnicza Kobyle Jezioro, przechodząca przez rezerwat torfowiskowy Źródła Tanwi. Nazwa Kobyle Jezioro pochodzi od legendy, która podaje, że tutejszym torfowisku utopiła się piękna kobyła. Zobaczyć tu można różnorodną roślinność, zarówno bagienną charakterystyczną dla torfowiska przejściowego i wysokiego jak i typową dla siedliska suchego, piaszczystego, a także bogatą faunę. W rezerwacie ma również swoje źródła jedna z większych rzek Roztocza – Tanew. Rezerwat obejmujący obszar lasu, wód i bagien o powierzchni 186,54 ha, położony jest na terenie Południoworoztoczańskiego Parku Krajobrazowego.

</doc>
<doc id="358551" url="https://pl.wikipedia.org/wiki?curid=358551" title="Huta Żabiowolska">
Huta Żabiowolska

Huta Żabiowolska – wieś w Polsce położona w województwie mazowieckim, w powiecie grodziskim, w gminie Żabia Wola.
W skład sołectwa wchodzą "Huta Żabiowska" i "Józefina"
W latach 1975–1998 miejscowość administracyjnie należała do województwa skierniewickiego.

</doc>
<doc id="358553" url="https://pl.wikipedia.org/wiki?curid=358553" title="Huta Żuławska">
Huta Żuławska

Huta Żuławska – wieś w Polsce położona w województwie warmińsko-mazurskim, w powiecie elbląskim, w gminie Milejewo na Wysoczyźnie Elbląskiej przy drodze wojewódzkiej nr 504.
W latach 1975–1998 miejscowość administracyjnie należała do województwa elbląskiego.
Historia.
Huta Żuławska powstała w roku 1301 w miejscu poprzedniej osady Prusów. Po klęsce zakonu i po wojnie trzynastoletniej wieś podlegała pod starostwo tolkmickie. W wyniku zaboru miejscowość znalazła się w granicach Prus, a w okresie międzywojennym na terytorium III Rzeszy. Wieś nosiła wtedy niemiecką nazwę "Baumgart". Od roku 1945 ponownie w granicach Polski.

</doc>
<doc id="358558" url="https://pl.wikipedia.org/wiki?curid=358558" title="Genowefa">
Genowefa

2 miejscowości w Polsce:

</doc>
<doc id="358560" url="https://pl.wikipedia.org/wiki?curid=358560" title="Patricia Hearst">
Patricia Hearst



</doc>
<doc id="358561" url="https://pl.wikipedia.org/wiki?curid=358561" title="Lasy tropikalne">
Lasy tropikalne

Lasy tropikalne – biom obejmujący formacje lasów mniej lub bardziej zwartych występujące w strefie międzyzwrotnikowej. Należą tu zróżnicowane ekosystemy leśne – nizinne i górskie, bagienne do okresowo suchych, które łączy kształtowanie się pod wpływem klimatu równikowego i zwrotnikowego. Do kluczowych cech klimatu wpływających na kształtowanie się lasów tropikalnych należy wysoka średnia temperatura wszystkich miesięcy w ciągu roku i znaczne opady (często ponad 1000 mm), wyrównane w ciągu roku lub podzielone na porę deszczową i suchą. Lasy te cechują się dominacją drzew liściastych, często wielkolistnych, zimozielonych lub częściowo zimozielonych, liściastych zrzucających liście w porze suchej, czasem także drzew drobnolistnych i iglastych.
Klasyfikacje.
Istnieje wiele klasyfikacji biomów i formacji roślinnych.
W międzynarodowej klasyfikacji roślinności ("International Vegetation Classification", IVC) lasy tropikalne stanowią podklasę formacji (1.A. "Tropical Forest &amp; Woodland" – S17) w obrębie klasy formacji obejmującej wszystkie lasy (1. "Forest &amp; Woodland" – C01). Dzielą się na następujące formacje:
Analogiczne jw. formacje lasów tropikalnych ujęte są w klasyfikacji siedlisk Międzynarodowej Unii Ochrony Przyrody (IUCN):
W klasyfikacji biomów Elgene Boxa i Kazue Fujiwary (2013) lasy tropikalne dzielone są na dwa typy roślinności – wilgotne lasy równikowe ("tropical rain forest" – nizinne, górskie i subalpejskie – mgielne) oraz widne lasy zrzucające liście ("Tropical deciduous woodlands") obejmujące częściowo zimozielone lasy tropikalne, zimozielone lasy suche, lasy zielone w porze deszczowej i formacje zaroślowe zielone w porze deszczowej.
W typologii formacji roślinnych stosowanej przez World Wide Fund for Nature (WWF) w strefie międzyzwrotnikowej wyróżniane są trzy biomy leśne:

</doc>
<doc id="358562" url="https://pl.wikipedia.org/wiki?curid=358562" title="Genowefa (gmina Krzymów)">
Genowefa (gmina Krzymów)

Genowefa – wieś w Polsce położona w województwie wielkopolskim, w powiecie konińskim, w gminie Krzymów.
W latach 1975–1998 miejscowość administracyjnie należała do województwa konińskiego.
Wieś znajduje się w pobliżu Puszczy Genowefskiej, która wzięła nazwę od tej wsi.

</doc>
<doc id="358568" url="https://pl.wikipedia.org/wiki?curid=358568" title="Gerontokracja">
Gerontokracja

Gerontokracja – w niektórych państwach starożytnej Grecji (m.in. w Sparcie) sprawowanie władzy przez radę starców (gerontów); pot. ustrój państwowy oparty na rządach ludzi w wieku podeszłym.

</doc>
<doc id="358569" url="https://pl.wikipedia.org/wiki?curid=358569" title="Felicjan">
Felicjan



</doc>
<doc id="358573" url="https://pl.wikipedia.org/wiki?curid=358573" title="Elektrownia Łagisza">
Elektrownia Łagisza

TAURON Wytwarzanie S.A. Elektrownia Łagisza – elektrownia powstała w latach 1960-1970 w Łagiszy (dzielnicy Będzina). Przedmiotem działania przedsiębiorstwa jest produkcja energii elektrycznej, przesył i sprzedaż ciepła.
Dane techniczne.
Obecnie Elektrownia Łagisza dysponuje:
Historia.
Komisja Oceny Projektów Inwestycyjnych Ministerstwa Górnictwa i Energetyki w 1958 r. zatwierdziła lokalizację i budowę elektrowni w Łagiszy. O lokalizacji przesądziło dobre położenie. Już w okresie międzywojennym na tym terenie miała powstać elektrownia – teren sąsiadował z rzeką Czarną Przemszą, niedaleko były zagłębiowskie kopalnie, skąd miał być dostarczany węgiel oraz duża liczba odbiorców z aglomeracji górnośląskiej (najbardziej uprzemysłowionego regionu Polski).
Pierwszy etap budowy rozpoczął się w marcu 1960. Przekazano do eksploatacji 5 bloków o mocy 120 MW.
Elektrownia Łagisza 24 maja 2000 wspólnie z elektrowniami Jaworzno III S.A., Łaziska S.A., Siersza S.A. i Halemba S.A. podpisała akt założycielski Południowego Koncernu Energetycznego (w którego w skład weszły te elektrownie).
12 maja 2006 wmurowano akt erekcyjny i poświęcono plac budowy nowego bloku elektrowni o mocy 460 MW. Blok został przekazany do eksploatacji 30 czerwca 2009 r. Jest to pierwszy na świecie blok energetyczny z kotłem przepływowym CFB na parametry nadkrytyczne. Wyposażony jest w chłodnię kominową o wysokości 133,2 m.
1 stycznia 2021 roku planowane jest wyłączenie bloków nr 6 i 7, każdy po 120 MW.
W dniu 20 stycznia 2020 TAURON Wytwarzanie S.A. poinformował, że dostosował kosztem 120 mln zł blok 460 MWe do wytwarzania ciepła grzewczego dla Zagłębia Dąbrowskiego co jest skutkiem wygaszania bloków klasy 120 MWe.

</doc>
<doc id="358574" url="https://pl.wikipedia.org/wiki?curid=358574" title="Felicja">
Felicja

Felicja – imię żeńskie pochodzenia łacińskiego, żeński odpowiednik imienia Feliks, o tym samym znaczeniu.
W Polsce poświadczone od XIV wieku (1341 r.) w formie Felicyja, (wsł.) Filicyja. Staropolskie zdrobnienia to: Felka, Felina (też odrębne imię, nienotowane w dawnej Polsce), Fila (także od Filomena), Filka.
Felicja imieniny obchodzi:
Znane osoby noszące imię Felicja:
Zobacz też:

</doc>
<doc id="358581" url="https://pl.wikipedia.org/wiki?curid=358581" title="Kiowa">
Kiowa

Kiowa (Kiowowie) – plemię Indian Ameryki Północnej, zamieszkujące dawniej Wielkie Równiny, należące do rodziny językowej "kiowa-tano".
Historia.
Według przekazów, Kiowa żyli na samym początku u źródeł rzeki Yellowstone, zanim nie przenieśli się na obszary Wielkich Równin pomiędzy rzeką Missouri w północnej Montanie i Arrow River w południowej Kanadzie. Tam żyli w bliskich stosunkach z plemieniem Sarsi, jednym z pierwszych plemion Indian Prerii, które zamieszkiwały w tipi i żyły z polowania na bizony. Kiowowie szybko przejęli ich sposób życia i przestawili się z gospodarki łowiecko-zbierackiej w Indian-nomadów prerii.
Około roku 1700 Kiowa, liczący wtedy nie więcej niż 4000 ludzi, wyemigrowali w Black Hills. Nie są dokładnie znane tego powody, ale opowiadania Kiowa utrzymują, że plemię podzieliło się wskutek kłótni między wodzami i większa część musiała udać się na południowy wschód. W dolinach Black Hills Kiowa połączyli się z plemieniem Wron (Absaroka), od których już całkowicie przejęli styl życia Indian Równin. Dzięki nim Kiowowie weszli po raz pierwszy w posiadanie koni, których wkrótce zaczęli używać do polowań. Od tego plemienia przejęli także obrzęd Tańca Słońca, który wkrótce rozprzestrzenił się na Wielkich Równinach.
Jako nomadowie prerii, Kiowa żyli wyłącznie z polowań na bizony. Z czasem stali się znani z powodu wielkich stad koni oraz wypraw łowieckich i rabunkowych, podczas których pokonywali ogromne dystanse, sięgając aż po Kanadę na północy i na tereny Meksyku na południu. Znamienne, że w XIX wieku Kiowa byli nazywani „notorycznymi rabusiami”, przed którymi nie czuli się bezpieczni zarówno Amerykanie, Meksykanie, jak i inne plemiona Indian. Często napady te były wynikiem odwetu za napady innych plemion, czynione w celu uprowadzenia mustangów tak ważnych w życiu Indian prerii.
Wędrówka do kraju Komanczów.
Gdy plemiona Dakotów, Arapahów i Szejenów weszły ze wschodu na teren Black Hills, Kiowa musieli ustąpić i przenieść się na południe. Przekroczyli rzeki Platte Północna i Południowa i w roku 1790 znaleźli się na północnych terenach dzisiejszego stanu Teksas i w Oklahomie, próbując się tam osiedlić. Jednak Komancze, na których tereny wkroczyli, zaczęli zbrojnie ich zwalczać, po czym zawarli między sobą stałą umowę pokojową około 1805 roku. W wyniku tego porozumienia obydwa plemiona kontrolowały wielki obszar, rozciągający się na terenach dzisiejszych stanów: Kansas, Oklahoma, Nowy Meksyk i Teksas. Teren ten był nazywany łącznie Krajem Komanczów.
Kiowa często żyli w najbliższym sąsiedztwie Komanczów, obydwa plemiona jednak sporo się od siebie różniły pod względem kulturowym. Pośród Kiowa żył również odłam preriowych Apaczów – Kiowa-Apacze, których kulturowo zalicza się do Kiowa, językowo jednak należą do obejmującej także języki Apaczów rodziny językowej "na-dene". Te szczególne zależności sprawiały, że Kiowa żyli z Komanczami i Kiowa-Apaczami w neutralnych stosunkach i nie wkraczali ze sobą nawzajem na wojenną ścieżkę. W latach 1800–1850, Kiowa walczyli przede wszystkim z innymi plemionami, które próbowały wchodzić na teren Kraju Komanczów. Zdarzały się zatargi z Szejenami, Arapahami, Osedżami, Ute, Diné i Paunisami, a więc dawnymi wrogami Kiowa lub Komanczów. Znane są również przypadki wypraw rabunkowych na północ, na tereny zamieszkiwane przez Dakotów, oraz dalej wzdłuż rzek Missisipi i Missouri, przeciwko Saukom i Lisom, plemionom Kansa i Oto. W 1840 sojusz Kiowa i Komanczów poszerzył się o plemiona Arapahów i Szejenów Południowych, którzy byli spychani na południe przez białych osadników.
Walki z Amerykanami.
Od roku 1850 coraz częściej zdarzały się walki z wojskami Stanów Zjednoczonych, które łamały tym samym zawarte w 1837 traktaty pokojowe. Na krótki czas Kiowa i Komanczom udało się zdobyć tereny amerykańskie w Teksasie, ale już w 1855 armia amerykańska ponownie odzyskała te ziemie. Dopiero w 1865 roku, po zakończeniu amerykańskiej wojny domowej na nowo Kiowowie zaczęli być uciskani przez wojska USA. Z tego powodu Kiowa, wraz z Komanczami i Szejenami Południowymi byli zmuszeni do podpisania traktatu pokojowego w Medicine Lodge. Umowa ustalała, że Indianie zostaną przesiedleni na teren rezerwatu w pobliżu Fort Sill. Większa część Kiowa zamieszkała w rezerwacie, ale wkrótce, po masakrze Szejenów nad Washita, zimą 1868 roku, część wodzów skłoniła plemię do opuszczenia rezerwatu. Znowu doszło do potyczek w Teksasie w latach 1869–1871, zanim wodzowie Satanta, Satank i Big Tree nie zawarli traktatów pokojowych, na podstawie których Kiowowie powrócili na teren rezerwatu.
Po raz ostatni Kiowa razem z Komanczami próbowali przeciwstawić się amerykańskiej ekspansji w latach 1874–1875. Jednak Satanta skapitulował po porażce w Palo Duro Canyon w listopadzie 1874, a krótko po tym również Lone Wolf (Samotny Wilk) z ostatnimi 252 wolnymi Kiowa poddał się w maju 1875. Do lata 1875 roku udało się więc rządowi USA umieścić Kiowa znowu w rezerwacie niedaleko Fort Still na Terytorium Indiańskim (obecnie stan Oklahoma), gdzie zostali zmuszeni do zaprzestania dotychczasowego stylu życia, porzucenia tradycyjnej kultury i religii.
Populacja.
W 1700 populacja Kiowa liczyła nie więcej niż 4000 ludzi.
W 1878 żyło ok. 1200 Kiowa. 6 sierpnia 1901 ziemie Kiowa zostały oddane białym do swobodnego osiedlania i de facto zlikwidowano tym samym rezerwat. Każda głowa rodziny otrzymała wtedy 80 akrów ziemi. W XX wieku liczba Kiowa, żyjących na terenie dawnego rezerwatu i poza nim stopniowo wzrastała, by pod koniec stulecia przekroczyć 12 tysięcy.
Według danych U.S. Census Bureau, podczas spisu powszechnego w 2000 roku 8559 obywateli USA zadeklarowało, że jest pochodzenia "Kiowa", zaś 12 242 oświadczyło, że ma pochodzenie "wyłącznie lub między innymi Kiowa" z czego około 4000 mieszka w okolicach miast Carnegie, Fort Cobb i Anadarko w Oklahomie. Około 1000 Indian Kiowa nadal zna w większym lub mniejszym stopniu swój plemienny język, wielu uczestniczy w tradycyjnych lokalnych spotkaniach i uroczystościach.
Współczesność.
Wielu Indian Kiowa służyło w ostatnich dziesięcioleciach w amerykańskich siłach zbrojnych, w tym na frontach II wojny światowej i w Korei. W latach 1957–1958 weterani tych dwóch wojen odtworzyli dwa dawne plemienne stowarzyszenia wojenne: Klan Grzechotki Kiowa ("Kiowa Gourd Clan") i Wojenne Stowarzyszenie Czarnych Legginów ("Black Leggins Warrior Society"). Członkowie plemienia są też aktywnymi uczestnikami tradycyjnych festiwali powwow na południowych równinach – zwłaszcza tam, gdzie wykonywany jest Taniec Grzechotki ("Gourd Dance"), który Kiowa uważają za jeden z istotnych przejawów swej plemiennej tożsamości.
Współcześni Kiowa, od ponad 80 lat obywatele Stanów Zjednoczonych, z powodzeniem zajmują się rolnictwem i hodowlą, pracują w przemyśle i oświacie, pełnią odpowiedzialne funkcje wojskowe i rządowe, są utalentowanymi rzemieślnikami i artystami (zajmują się m.in. malarstwem, rzeźbą, projektowaniem mody i biżuterii).
Sławne postacie.
Najbardziej znanym współczesnym Indianinem Kiowa jest N. Scott Momaday – amerykański pisarz, profesor literatury amerykańskiej, nagrodzony m.in. Nagrodą Pulitzera w 1969 roku za powieść "Dom utkany ze świtu" (w Polsce wydano także jego autobiograficzną książkę "Imiona").
Indianinem Kiowa jest też były zastępca naczelnego lekarza USA, dr Everett Rhoades.

</doc>
<doc id="358583" url="https://pl.wikipedia.org/wiki?curid=358583" title="Dobrosław">
Dobrosław

Dobrosław – staropolskie imię męskie,
2 miejscowości w Polsce:
Podobne nazwy

</doc>
<doc id="358585" url="https://pl.wikipedia.org/wiki?curid=358585" title="Gimbrede">
Gimbrede



</doc>
<doc id="358587" url="https://pl.wikipedia.org/wiki?curid=358587" title="Szymon Okolski">
Szymon Okolski

Szymon (Simon) Okolski herbu Rawicz, inne formy nazwiska: "Fr. Simon de Camenacia" (ur. 1580 w Kamieńcu Podolskim, zm. 10 czerwca 1653 we Lwowie) – polski dominikanin, teolog, historyk i heraldyk.
Życiorys.
Studia teologiczno-filozoficzne odbył we Lwowie i Bolonii, następnie pełnił różne funkcje w zakonie dominikanów. Jako kaznodzieja towarzyszył hetmanowi polnemu Mikołajowi Potockiemu w wyprawach w 1637 i 1638 roku, które to opisał w swoich dziełach. Od 1641 roku – przeor dominikańskiego klasztoru w Kamieńcu Podolskim. W 1648 roku został prowincjałem zakonu dominikanów dla całej Rusi.
Autor prac historycznych i literackich. Z licznych dzieł jego w języku polskim i łacińskim pierwsze i najważniejsze zajmuje miejsce praca heraldyczna pt. "Orbis Polonus splendoribus coeli, triumphis mundi, pulchritudine animantium condecoratus, in quo antiqua Sarmatorum gentiliata pervetusta nobilitatis insignia etc. specificantur et relucent" (w 3 tomach, Kraków, 1641-1643).

</doc>
<doc id="358589" url="https://pl.wikipedia.org/wiki?curid=358589" title="Domasław">
Domasław



</doc>
<doc id="358591" url="https://pl.wikipedia.org/wiki?curid=358591" title="Blace (ujednoznacznienie)">
Blace (ujednoznacznienie)



</doc>
<doc id="358592" url="https://pl.wikipedia.org/wiki?curid=358592" title="Dąb Imperator Południa">
Dąb Imperator Południa

Imperator Południa – jeden z najpotężniejszych dębów Puszczy Białowieskiej zwany też Dębem prof. Janusza Falińskiego. Potężne drzewo (obwód pnia 610 cm (2008 r.), wys. 38 m) rosnące w lesie wilgotny na skraju niewielkiej niecki terenu, często w okresie wiosennym wypełnionej wodą. To co jest dla niego charakterystyczne – to olbrzymie napływy korzeniowe i ładny kolumnowy pień. Korona drzewa, jak na dąb białowieski, rozłożysta złożona z potężnych konarów. Wiek drzewa w przybliżeniu można oszacować na ok. 350-400 lat.

</doc>
<doc id="358593" url="https://pl.wikipedia.org/wiki?curid=358593" title="Feron">
Feron



</doc>
<doc id="358594" url="https://pl.wikipedia.org/wiki?curid=358594" title="Saint-Lo">
Saint-Lo



</doc>
<doc id="358595" url="https://pl.wikipedia.org/wiki?curid=358595" title="Santa Maria Hoe">
Santa Maria Hoe



</doc>
<doc id="358597" url="https://pl.wikipedia.org/wiki?curid=358597" title="Turzycowate">
Turzycowate



</doc>
<doc id="358598" url="https://pl.wikipedia.org/wiki?curid=358598" title="Marizy-Sainte-Genevieve">
Marizy-Sainte-Genevieve



</doc>
<doc id="358599" url="https://pl.wikipedia.org/wiki?curid=358599" title="Menil-la-Tour">
Menil-la-Tour



</doc>
<doc id="358600" url="https://pl.wikipedia.org/wiki?curid=358600" title="Delfina">
Delfina



</doc>
<doc id="358601" url="https://pl.wikipedia.org/wiki?curid=358601" title="Furkotna Przełęcz">
Furkotna Przełęcz

Furkotna Przełęcz (słow. "Furkotské sedlo", niem. "Furkotajoch", węg. "Furkota-hágó", 2277 m n.p.m.) – przełęcz położona w bocznej grani Tatr Wysokich odchodzącej od Cubryny w kierunku Krywania (głównej grani odnogi Krywania).
Szeroka przełęcz oddziela od siebie dwa szczyty – Furkot i Ostrą. W grani opadającej na przełęcz z Ostrej na północny wschód położone są jeszcze następujące obiekty (kolejno od Furkotnej Przełęczy):
Z przełęczy w kierunku doliny Niewcyrki grań opada stromo, od strony Doliny Furkotnej podejście jest łagodniejsze. Na przełęcz nie prowadzi żaden szlak turystyczny. Dawniej używano jej (przechodząc przez grzbiet grani od strony Furkotu) jako połączenie Doliny Furkotnej z Niewcyrką. Droga przez przełęcz prowadzi nie przez jej najniższy punkt, ale nieco dalej na północny wschód w stronę Furkotu
Przejście znane było od dawna koziarzom i pierwszym turystom. Pierwszym znanym z nazwiska turystą, o którym z dużą dozą prawdopodobieństwa możemy powiedzieć, że przeszedł przez tę przełęcz, był Bogusz Zygmunt Stęczyński. Na podstawie analizy jego poematu „Tatry”, pieśń XIII, możemy wnioskować, że podczas swych wędrówek po Tatrach w roku 1845 albo 1851 (z przewodnikiem Józefem Bigosem z Bukowiny) przeszedł on z Doliny Suchej Ważeckiej przez Furkotną Przełęcz do Niewcyrki. Pierwsze odnotowane przejście zimowe – Józef Lesiecki, Józef Oppenheim, 14 kwietnia 1914 r.

</doc>
<doc id="358603" url="https://pl.wikipedia.org/wiki?curid=358603" title="Ostra">
Ostra



</doc>
<doc id="358604" url="https://pl.wikipedia.org/wiki?curid=358604" title="Lepiota">
Lepiota

Lepiota (Pers.) Gray (czubajeczka) – rodzaj grzybów z rodziny pieczarkowatych.
Systematyka i nazewnictwo.
Pozycja w klasyfikacji: "Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską podał Władysław Wojewoda w 1987 r. W polskim piśmiennictwie mykologicznym rodzaj ten opisywany był też jako bedłka, czubajka i stroszka. Synonimy naukowe:"Agaricus" sect. Lepiota Pers., "Cystolepiota" subgen. "Echinoderma" Locq. ex Bon, "Echinoderma" (Locq. ex Bon) Bon, "Fusispora" Fayod, Annls Sci. Nat., "Lepidotus" Clem., "Lepiota" subgen. "Lepiotula" Maire, 
"Lepiotula" (Maire) Locq. ex E. Horak, "Morobia" E. Horak.
Cechy charakterystyczne.
Saprotrofy. Kapelusze łuskowate, kosmkowate lub wełniaste. Blaszki białe lub jasno zabarwione, wolne. Trzony ze skórkowatym, nieruchomym pierścieniem lub kolorowymi paskami. Wysyp zarodników biały, dekstrynoidalny. Zarodniki eliptyczne, wrzecionowate lub z ostrogą, gładkie, bez pory rostkowej, trama blaszek regularna.
Wszystkie gatunki są trujące, lub podejrzane o trujące własności. Niektóre gatunki wywołują zatrucia śmiertelne.

</doc>
<doc id="358608" url="https://pl.wikipedia.org/wiki?curid=358608" title="Croteam">
Croteam

Croteam – chorwacki zespół twórców gier komputerowych z siedzibą w Zagrzebiu, stolicy Chorwacji.
Zespół Croteam był początkowo bardzo małym producentem gier (1993). Od tego czasu nieustannie angażował się w tworzenie gier komputerowych. W latach 1993-1995, Croteam wyprodukował trzy gry na różne platformy: Football Glory (PC, Amiga), 5-A-Side Soccer (Amiga) i Save the Earth (Amiga 4000). Wraz z wydaniem Football Glory Croteam mocno zaprezentował się na europejskim rynku gier (głównie brytyjskim i niemieckim), a jego produkty były dobrze odbierane. Od 1995 roku Croteam pracował wyłącznie nad grami na PC.
W 2001 roku Croteam ukończył dwa swoje produkty: Serious Sam (first person shooter) i Serious Engine (silnik 3D napędzający Serious Sama). Serious Sam i Serious Engine to dwa produkty, które pomogły Croteamowi zaistnieć na światowym rynku gier i nawiązać kontakty z innymi wydawcami.
Od światowej premiery Serious Sama w marcu 2001, Croteam kojarzony jest z projektowaniem gier akcji oraz technologią Serious Engine.

</doc>
<doc id="358613" url="https://pl.wikipedia.org/wiki?curid=358613" title="Eldrick Woods">
Eldrick Woods



</doc>
<doc id="358614" url="https://pl.wikipedia.org/wiki?curid=358614" title="Dziesław">
Dziesław



</doc>
<doc id="358617" url="https://pl.wikipedia.org/wiki?curid=358617" title="Dąb Jacka Kuronia">
Dąb Jacka Kuronia

Dąb Jacka Kuronia – pomnikowy dąb szypułkowy rosnący w Białowieskim Parku Narodowym. Dawniej był nazwany Imperatorem Północy, ze względu na potężne rozmiary i to, że rośnie w północnej części Puszczy Białowieskiej. Od roku 2011 nosi obecną nazwę, ze względu na związki Jacka Kuronia z Puszczą Białowieską.
Obwód pnia drzewa na wysokości 130 cm od postawy wynosi 610 cm (według pomiarów z 2008 roku), wysokość drzewa wynosi 34,2 metrów. Pod względem obwodu pnia zajmuje obecnie czwarte miejsce wśród dębów rosnących na terenie BPN.
Wiek dębu szacowany jest przez Tomasza Niechodę na około 450 lat. W latach 80. wiek jego szacowano na ok. 500 lat.
Został wyśledzony w białowieskim mateczniku pod koniec lat 70. przez Jacka Wysmułka i to on zgłosił je do wojewódzkiego rejestru drzew pomnikowych, w którym figuruje pod numerem 93.
Drzewo jest w dobrej kondycji, żaden z konarów korony nie jest suchy, a na pniu nie ma ubytków kory.

</doc>
<doc id="358618" url="https://pl.wikipedia.org/wiki?curid=358618" title="Waka (poezja)">
Waka (poezja)

 lub – klasyczna poezja japońska (obecnie synonim "tanka").
"Waka" tłumaczy się dosłownie jako „japoński wiersz”. Słowo to powstało przypuszczalnie w początkowym okresie Heian, a po raz pierwszy użyte zostało przez poetę Ki no Tsurayuki. "Wa" znaczy „Japonia”, „dawna Japonia”, „w stylu japońskim”, "ka" – „poezja”, „wiersz”, „pieśń”. Prawdopodobnie Tsurayuki chciał zaznaczyć różnicę między poezją w swym języku ojczystym a poezją chińską zwaną "kanshi" (漢詩), z której czerpał inspirację, a która była dobrze znana wyedukowanym sferom japońskiego społeczeństwa.
Rodzaje "waka".
Gatunek "waka" obejmuje wiele różnych wzorców metrycznych, takich jak: "tanka" (lub "mijikauta", 短歌, dosł. „pieśń krótka”), "chōka" (lub "nagauta", 長歌, „pieśń długa”), "bussokusekika" (仏足石歌, „pieśń [wyryta] w kamieniu [z wyrzeźbionym wizerunkiem] stóp Buddy w świątyni Yakushi w Nara”), "sedōka" (lub sendōka, 旋頭歌, „pieśń z powtórzonym początkiem”) i "katauta" (片歌, „pieśń cząstkowa”, „pieśń fragmentaryczna”). Trzy ostatnie zanikły w okresie Heian, a wkrótce po nich "chōka". Obecnie termin "waka" odnosi się wyłącznie do metrum "tanka".
Japoński poeta i krytyk Shiki Masaoka uważał, że „"waka" powinna zostać odnowiona i unowocześniona”. Wcześniej wiersze tego typu nazywano "waka" lub zwyczajnie "uta" („pieśń”, „wiersz”). "Haiku" jest także terminem, którego użył Masaoka podczas swojej rewizji starej formy "hokku", mając ten sam cel na myśli.
"Uta-awase".
"Uta-awase" były to konkursy poetyckie lub inaczej spotkania polegające na współzawodnictwie w tworzeniu poezji. Wybierano główne motywy, które później wskazany z każdej drużyny poeta musiał zawrzeć w swoim wierszu. Główny sędzia wybierał sędziów do poszczególnych tematów i punktował wygrywające drużyny. Pierwsze "uta-awase" odbyło się ok. 885 roku. Na początku było zwykłą rozrywką, z czasem, kiedy poezja głęboko wniknęła w tradycję, konkurs nabrał rangi rywalizacji estetycznej traktowanej z wielką powagą.
Historia i rozwój "waka".
"Waka" ma długą historię. Po raz pierwszy odnotowano jej istnienie w VIII wieku, w "Kojiki" i "Man’yōshū". Pod wpływem innych gatunków, takich jak "kanshi", chińskiej poezji, powieści ("Genji monogatari"), a później także zachodniej poezji, "waka" rozwijała się stopniowo, poszerzając swój repertuar ekspresji i tematów.

</doc>
<doc id="358624" url="https://pl.wikipedia.org/wiki?curid=358624" title="Autostrada D46 (Czechy)">
Autostrada D46 (Czechy)

Autostrada D46 (czes. "dálnice D46") – autostrada w Czechach w ciągu trasy europejskiej E462 łącząca Ołomuniec z autostradą D1.
Budowę tej drogi rozpoczęto w latach 70. XX w. Większość trasy powstała w latach 80., a na początku lat 90. otwarto dla ruchu ostatnie jej odcinki.
Do końca 2015 roku trasa istniała jako droga ekspresowa R46 ("rychlostní silnice R46").

</doc>
<doc id="358631" url="https://pl.wikipedia.org/wiki?curid=358631" title="Islamski Front Wyzwolenia Moro">
Islamski Front Wyzwolenia Moro

Islamski Front Wyzwolenia Moro ("Moro Islamic Liberation Front – MILF") – ruch islamski działający w południowej części Filipin, nazywanej przez członków tej organizacji Bangsamoro. Głównym obszarem działania organizacji jest południowa część wyspy Mindanao w Archipelagu Sulu oraz sąsiednie wyspy. Rejon ten zamieszkuje około 8 milionów ludzi, z czego muzułmanie stanowią od 4 do 5 milionów. Przywódcą MILF jest Al-Haj Murad Ebrahim.
W ruchu działają głównie młodzi islamiści, którzy są przeciwni angażowaniu się w życie polityczne metodami pokojowymi. Jego członkowie swoją działalność rozpatrują w kategoriach dżihadu skierowanego przeciw „chrześcijańskiemu” rządowi w Manili, który uważają za permanentny stan odkąd na wyspy przybyli Hiszpanie w 1521 r.
Opór przeciwko rządowi filipińskiemu został zapoczątkowany w końcu lat 60., po tzw. masakrze Jabidah, kiedy chrześcijańskie bojówki, by sprzeciwić się coraz silniejszej ekspansji islamu, zaatakowały muzułmanów modlących się w meczecie. Grupy islamskie z MILF domagają się utworzenia niepodległego państwa islamskiego "Moro". Do osiągnięcia tego celu posługują się atakami terrorystycznymi i morderstwami. Właściwa struktura MILF-u ukształtowała się za sprawą Salamata Hashima w 1977 r., kiedy to doszło do rozłamu w Narodowym Froncie Wyzwolenia Moro i wydzielenia obecnego Islamskiego Frontu Wyzwolenia Moro (MILF).
W styczniu 1987 r. Narodowy Front Wyzwolenia Moro (MNLF) zaakceptował ofertę rządu, przyznającą autonomię terenom zamieszkanym przez muzułmanów. MILF natomiast odmówił włączenia się do porozumienia. Od tego czasu ruch ten jest największą grupą separatystyczną na Filipinach. Ogólne porozumienie o zaprzestaniu wrogich akcji pomiędzy rządem a MILF-em zostało podpisane w lipcu 1997 r. Zostało ono jednak złamane przez stronę rządową w 2000 r. To spowodowało ogłoszenie dżihadu przez rebeliantów. Pojawiły się także podejrzenia o współpracę z Abu Sayyafem i Al Kaidą. Działania zbrojne zostały przerwane dopiero po podpisaniu zawieszenia broni z prezydent Glorią Macapagal Arroyo.
Szacuje się, że Islamski Front Wyzwolenia Moro liczy 12 tys. członków (chociaż jego przedstawiciele twierdzą, że do ruchu należało w 1998 r. 90 tys. „dobrze uzbrojonych” ludzi).
Po 2 latach względnego pokoju, w styczniu 2005 r. bojówki MILF-u zaatakowały oddziały rządowe w Maguindanao, co było przyczyną śmierci 23 osób (chociaż sam MILF odcina się od tych wydarzeń twierdząc, że były to działania bez jego wiedzy).
Islamscy Bojownicy o Wolność Bangsamoro.
W 2008 roku, po anulowaniu przez Filipiński Sąd Najwyższy porozumienia między rządem a rebeliantami z MILF, z Islamskiego Frontu Wyzwolenia Moro wyodrębniło się nowe ugrupowanie, o nazwie Islamscy Bojownicy o Wolność Bangsamoro (BIFF). Wówczas przywódca Islamskich Bojowników Ameril Umbra Kato zebrał oddział partyzantów MILF do ataku na ludność cywilną. Islamscy Bojownicy o Wolność Bangsamoro sprzeciwiają się rozmowom pokojowym prowadzonym przez MILF, ponieważ ich wynikiem nie będzie wyodrębnienie osobnego państwa.

</doc>
<doc id="358632" url="https://pl.wikipedia.org/wiki?curid=358632" title="Bogusław Litwiniec">
Bogusław Litwiniec

Bogusław Litwiniec (ur. 1 listopada 1931 w Ostrogu, zm. 25 grudnia 2022 we Wrocławiu) – polski reżyser teatralny, działacz kulturalny, polityk, senator IV i V kadencji, poseł do Parlamentu Europejskiego V kadencji.
Życiorys.
Jego ojciec pracował jako leśnik; po II wojnie światowej wraz z rodziną osiadł na Dolnym Śląsku. Bogusław Litwiniec ukończył szkołę średnią w Kłodzku, a w 1955 studia z fizyki teoretycznej na Uniwersytecie Warszawskim. Pracował następnie na Wydziale Fizyki Uniwersytetu Wrocławskiego jako asystent. Jednocześnie działał jako dramaturg i publicysta kulturalny (m.in. redagował wrocławski dwutygodnik studencki „Poglądy”); w 1957 założył i został kierownikiem, reżyserem, aktorem i autorem w studenckim Teatrze „Kalambur” we Wrocławiu. W 1966 ukończył studium z teatru i dramaturgii w Nancy.
W latach 1967–1993 organizował Międzynarodowy Festiwal Teatru Otwartego we Wrocławiu (do 1975 pod nazwą Festiwal Teatrów Studenckich). W 1975 ogłosił manifest "21 przekonań sztuki otwartej", stanowiący próbę syntezy ideałów kontrkultury. Był zaangażowany także w szereg innych inicjatyw kulturalnych, m.in. w latach 1979–1992 kierował Ośrodkiem Teatru Otwartego „Kalambur”, był dyrektorem artystycznym Festiwalu Polskiej Sztuki Współczesnej we Wrocławiu, współtworzył i redagował miesięcznik „Śmiech Europy”, należał do założycieli Stowarzyszenia Europejskich Więzi we Wrocławiu. Działał w Związku Artystów Scen Polskich.
Z zespołem Teatru „Kalambur” występował w różnych państwach europejskich, a także w Stanach Zjednoczonych i Kanadzie. Wśród widowisk wystawianych przez ten zespół znalazły się jego autorskie przedstawienia ("Po ulicach miasta chodzi moja miłość" z 1959, "Amatorzy" z 1968), a także przedstawienia reżyserowane na podstawie twórczości Aleksandra Błoka ("Dwunastu" z 1960), Witolda Wirpszy ("Cieniom" z 1961), Urszuli Kozioł ("W rytmie słońca" z 1970, "Biała skrzynia" z 1977, "Król malowany" z 1979), Wiesława Myśliwskiego ("Kamień na kamieniu" z 1984). Był także autorem licznych publikacji na tematy kulturalne, wybrane szkice ukazały się w zbiorze "Teatr młody – teatr otwarty" (1978).
Od 1953 był członkiem Polskiej Zjednoczonej Partii Robotniczej (od 1980 wchodził w skład zespołu do spraw teatru przy Komitecie Centralnym PZPR). Później związał się z Sojuszem Lewicy Demokratycznej. W latach 1994–2001 był radnym Wrocławia. W styczniu 2001 wygrał wybory uzupełniające do Senatu IV kadencji, rozpisane po wygaśnięciu mandatu Leona Kieresa. Pracował w Komisji Kultury i Środków Przekazu oraz Komisji Spraw Zagranicznych i Integracji Europejskiej. W wyborach z września 2001 uzyskał mandat na kolejną kadencję w nowo utworzonym okręgu wrocławskim. Od maja do lipca 2004 sprawował mandat posła do Parlamentu Europejskiego. W 2004 bez powodzenia kandydował do PE. 
W 2005 dołączył do Polskiej Partii Socjalistycznej. Nie ubiegał się o reelekcję w wyborach parlamentarnych w tym samym roku.
Odznaczenia.
Odznaczony Krzyżem Kawalerskim i Komandorskim (2000) Orderu Odrodzenia Polski.
Życie prywatne.
Był żonaty z Haliną (nauczycielką i aktorką), miał syna Michała.

</doc>
<doc id="358636" url="https://pl.wikipedia.org/wiki?curid=358636" title="Hanna (województwo lubelskie)">
Hanna (województwo lubelskie)

Hanna – wieś w Polsce, w Zaklęsłości Sosnowickiej, położona w województwie lubelskim, w powiecie włodawskim, w gminie Hanna. Leży nad rzekami Hanką oraz Bugiem, naprzeciwko białoruskiej miejscowości Podłuże. Przez miejscowość przebiega droga wojewódzka nr 816.
Miejscowość jest siedzibą gminy Hanna.
W latach 1954–1972 wieś należała i była siedzibą władz gromady Hanna. W latach 1975–1998 administracyjnie należała do województwa bialskopodlaskiego. 
Dawniej miasto magnackie położone w końcu XVIII wieku w powiecie brzeskolitewskim województwa brzeskolitewskiego. Prawa miejskie Hanna utraciła 20 marca 1821.
Historia.
Pierwsza wzmianka o Hannie pochodzi z 1546, kiedy to Bohdan Bohowityn lokował ją na prawie magdeburskim. Od XVII w. weszła w skład ordynacji nieświeskiej rodu Radziwiłłów. Zgodnie z tradycją, nazwa miejscowości pochodzi od Anny Jagiellonki, która podróżując na Ruś zatrzymała się tu na nocleg. Ponieważ została dobrze przyjęta, pozwoliła mieszkańcom osady nazwać ją swoim imieniem. W miejscowej gwarze imię Anna nabrało brzmienia Hanna.
W 1739 wybudowano w Hannie cerkiew, uposażoną w 1750 przez Hieronima Floriana Radziwiłła. Obecnie kościół rzymskokatolicki – siedziba parafii pw. Świętych Piotra i Pawła w dekanacie Włodawa.
Sport.
LZS Hanna.
Do 1994 roku we wsi działał klub piłkarski LZS Hanna (Ludowy Zespół Sportowy Hanna). Największym osiągnięciem piłkarzy LZS Hanna były występy w bialskopodlasko – siedleckiej klasie międzywojewódzkiej (czwarty poziom rozgrywek piłkarskich) w sezonie 1991/1992 oraz w bialskiej klasie okręgowej w sezonach: 1992/93 i 1993/94.
Bug Hanna.
Obecnie we wsi działa powstały w 2009 roku Gminny Ludowy Klub Sportowy Bug Hanna, który w sezonie 2022/2023 występuje w hummel IV lidze, w grupie lubelskiej I.

</doc>
<doc id="358637" url="https://pl.wikipedia.org/wiki?curid=358637" title="Hańcza (wieś)">
Hańcza (wieś)

Hańcza – wieś w Polsce położona w województwie podlaskim, w powiecie suwalskim, w gminie Przerośl.
W latach 1975–1998 miejscowość administracyjnie należała do województwa suwalskiego. 
We wsi zachował się drewniany dom, tzw. "chałupa Klejmonta" z 1880 r.

</doc>
<doc id="358639" url="https://pl.wikipedia.org/wiki?curid=358639" title="Helenka (województwo mazowieckie)">
Helenka (województwo mazowieckie)

Helenka – wieś w Polsce, położona w województwie mazowieckim, w powiecie sochaczewskim, w gminie Młodzieszyn.
W latach 1975–1998 wieś administracyjnie należała do województwa skierniewickiego.

</doc>
<doc id="358656" url="https://pl.wikipedia.org/wiki?curid=358656" title="Dąb Krzyż Południa">
Dąb Krzyż Południa

Krzyż Południa (także Strażnik Topiła) – jeden z największych dębów w Puszczy Białowieskiej. Obwód w pierśnicy – 630 cm (2005 r.), wysokość – 36 m. Od wschodu u podstawy pnia znaczny ubytek kory. Drzewu od końca lat 50. XX wieku przybyło w obwodzie 65 cm. Wpisane do wojewódzkiego rejestru drzew pomnikowych już w latach 50. XX wieku pod numerem 52. Nazwa drzewa wzięła się z kształtu korony, której główne konary przypominały krzyż.
Drzewo padło pod naporem wiatru w czerwcu 2009 roku.

</doc>
<doc id="358657" url="https://pl.wikipedia.org/wiki?curid=358657" title="Hanna">
Hanna



</doc>
<doc id="358658" url="https://pl.wikipedia.org/wiki?curid=358658" title="Gaudos">
Gaudos



</doc>
<doc id="358662" url="https://pl.wikipedia.org/wiki?curid=358662" title="Bank uniwersalny">
Bank uniwersalny

Bank uniwersalny – bank dokonujący w ramach świadczonych usług wszystkich lub większości dozwolonych prawem czynności bankowych i którego działalność nie jest w żaden sposób profilowana (jak ma to miejsce w przypadku banków wyspecjalizowanych, np. hipotecznych, wspierających budownictwo, wspierających przedsięwzięcia związane z ochroną środowiska etc.).
W Europie większość działających banków to banki uniwersalne.

</doc>
<doc id="358665" url="https://pl.wikipedia.org/wiki?curid=358665" title="František Kučera">
František Kučera

František Kučera (ur. 3 lutego 1968 w Pradze) - czeski hokeista zawodowy. W latach 1990-2002 grał w lidze NHL na pozycji obrońcy w drużynach: Chicago Blackhawks, Hartford Whalers, Vancouver Canucks, Philadelphia Flyers, Columbus Blue Jackets, Pittsburgh Penguins oraz Washington Capitals.
W edycji 1999/2000 czeskiej ekstraligi otrzymał nagrodę dla najlepszego hokeisty sezonu.

</doc>
<doc id="358666" url="https://pl.wikipedia.org/wiki?curid=358666" title="Mecz Gwiazd Polskiej Ligi Koszykówki">
Mecz Gwiazd Polskiej Ligi Koszykówki

Mecz Gwiazd Polskiej Ligi Koszykówki – spotkanie z udziałem najlepszych koszykarzy grających w polskiej ekstraklasie, któremu towarzyszą również konkurs wsadów piłki do kosza oraz konkurs rzutów za trzy punkty.
Mecze Gwiazd najczęściej odbywają się w formule Północ-Południe, jednak zdarzało się, że naprzeciw siebie stawały ekipy Wschodu i Zachodu lub reprezentacja Polski i zagraniczne gwiazdy PLK.
W 2007 roku przed Meczem Gwiazd PLK po raz pierwszy rozegrano Mecz Gwiazd I ligi. Odbyły się również konkursy wsadów i rzutów za 3 dla zawodników I ligi. 
Dnia 14 stycznia 2012 w Katowicach odbył się ostatni Mecz Gwiazd, w którym zwyciężyła Północ (151-135). Konkurs trójek wygrał Andrzej Pluta, a konkurs wsadów Qarraan Calhoun.

</doc>
<doc id="358669" url="https://pl.wikipedia.org/wiki?curid=358669" title="Ibramowice">
Ibramowice

Ibramowice – wieś w Polsce, w województwie małopolskim, w powiecie proszowickim, w gminie Pałecznica.
W latach 1975–1998 miejscowość administracyjnie należała do województwa kieleckiego.
Integralna część miejscowości: Hektary.
W 1875 w Ibramowicach urodził się Bronisław Koszutski.

</doc>
<doc id="358670" url="https://pl.wikipedia.org/wiki?curid=358670" title="Idalin (województwo lubelskie)">
Idalin (województwo lubelskie)

Idalin – wieś w Polsce położona w województwie lubelskim, w powiecie opolskim, w gminie Józefów nad Wisłą.
W latach 1954–1959 wieś należała i była siedzibą władz gromady Idalin, po jej zniesieniu w gromadzie Boiska. W latach 1975–1998 miejscowość administracyjne należała do ówczesnego województwa lubelskiego.
Wieś stanowi sołectwo gminy Józefów nad Wisłą.
Etymologia.
Nazwa miejscowości pochodzi od imienia Idalia. Imię takie nosiła córka Ksawerego hrabiego Niesiołowskiego, który w 1825 r. nabył dobra józefowskie od Rozalii hrabiny Rzewuskiej. Miejscowość powstała w roku 1853. Była to lokacja na surowym korzeniu.
Historia.
W roku 1882 w Idalinie powstała szkoła elementarna. Wspomina o tym nota Słownika geograficznego Królestwa Polskiego.
W czasie I wojny światowej przez teren wsi przebiegała linia frontu, przez co wieś została znacznie zniszczona. Miejscem upamiętnienia walki na tych terenach jest cmentarz żołnierzy austriackich i niemieckich poległych w czasie wojny w 1917 roku, położony na obrzeżach sąsiedniej wsi Chruślanki Józefowskie.

</doc>
<doc id="358671" url="https://pl.wikipedia.org/wiki?curid=358671" title="Idzbark">
Idzbark

Idzbark (niem. "Hirschberg") – wieś w Polsce, położona w województwie warmińsko-mazurskim, w powiecie ostródzkim, w gminie Ostróda, nad jeziorem Ostrowin.
W latach 1975–1998 wieś administracyjnie należała do województwa olsztyńskiego.
We wsi znajduje się szkoła podstawowa, jednostka Ochotniczej Straży Pożarnej, gospodarstwa agroturystyczne, sklep spożywczo-przemysłowy, prywatne przedszkole ze żłobkiem. We wsi działa Wioska Pana Twardowskiego.
Historia.
Wieś czynszowa, lokowana na 60 włókach w 1327 r. przez komtura ostródzkiego Lutera z Brunszwiku. Zasadźca był niejaki Henryk. W 1338 r. Aleksander von Kornre wystawił przywilej na 30 włók wiernemu słudze Hanusowi Messerowi. W czasie wojny polko-krzyżackiej z 50 włók (w tym 10 włók szkolnych i kościelnych) aż 10 włok leżało odłogiem. Przed reformacją w Idzbarku była kaplica, powiązana z parafią ostródzką. W 1540 roku we wsi był sołtys, karczmarz, młynarz, dwóch pszczelarzy, 11 chłopów, trzech zagrodników i pastuch. W 1552 r. Idzbark był zamieszkany przez ludność pochodzenia polskiego i niemieckiego. W 1576 r. pszczelarze z Idzbarka, Samborowa, Zwierzewa, Dągu i Parwółk skarżyli się, że nie mogą według starych zwyczajów zatrzymywać dla siebie po jednym plastrze miodu z każdej wybranej barci. Skarga ta nie został uwzględniona i pozwolono im na zatrzymywania dla siebie tylko po jednym plastrze miodu w ogóle. W 1577 r. kasa kościelna w Ostródzie przekazała pieniądze na zniszczony kościół w Idzbarku. W tym czasie wieś obejmowała 52 włoki, żyło w niej 22 chłopów (każdy uprawiał po 2 włóki), sołtys, młynarz, karczmarz, kowal, krawiec i dwóch pastuchów. 
W 1614 r. na 60 włók aż 14 było niezagospodarowanych. W 1621 we wsi mieszkała ludność wyłącznie pochodzenia polskiego. W 1626 r. we wsi stacjonowała konnica elektorska pod dowództwem porucznika Wolfa von Wernsdorfa. Okoliczne wsie zobowiązane były dostarczać furaż dla koni oraz żywność i piwo dla żołnierzy. W 1633 r., po wojnie i po epidemii która dotknęła okolice, 18 gospodarstw chłopskich leżało odłogiem a pięć kolejnych nie miało spadkobierców. We wsi panował głód. W 1665 r. proboszcz z Ostródy odprawiał w Idzbarku co trzecią niedzielę mszę w języku polskim. Pod koniec XVII w. szafarz z Tyrowa założył w Idzbarku owczarnię na 150 owiec. Na potrzeby majątku i szafarni przyznano 12 włók ziemi, które w 1699 r. wydzierżawił miłomłyński szafarz Mateusz Witkowski. W 1770 r., po rozebraniu kaplicy, nabożeństwa odbywały się w budynku szkolnym. Jednakże pod koniec XVIII w. budynek szkolny nie nadawał się już do użytkowania. W tym czasie we wsi było 29 domów. Młyn należał do Ostrowina.
W 1820 r. we wsi było 40 domów i mieszkało w niej 247 osób.. W 1880 r. w Idzbarku było 993 mieszkańców. W 1895 r. mieszkało tu 1088 osób. W 1925 r. Idzbark zajmował obszar 1044,9 ha ziemi i mieszkało w nim 924 osoby. W 1939 r. we wsi było 826 mieszkańców.

</doc>
<doc id="358672" url="https://pl.wikipedia.org/wiki?curid=358672" title="Idzików">
Idzików

Idzików (niem. "Kieslingswalde") – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Idzików to duża wieś łańcuchowa leżąca wzdłuż dolnego biegu potoku Biała Woda, na granicy Krowiarek i Wysoczyzny Idzikowa, na wysokości około 400–550 m n.p.m.
Podział administracyjny.
W latach 1945–1954 siedziba gminy Idzików. W latach 1954–1972 wieś należała i była siedzibą władz gromady Idzików. W latach 1975–1998 miejscowość administracyjnie należała do województwa wałbrzyskiego.
Historia.
Wieś powstała pod koniec XIII wieku, w wyniku późnośredniowiecznej kolonizacji podgórskich obszarów Kotliny Kłodzkiej przez ludność niemieckojęzyczną. Pierwsza zachowana wzmianka o miejscowości "Kieslingswald" wraz z parafią pochodzi z roku 1344, kiedy to należała ona do Bernarda von Podetyn. Do roku 1637 Idzików był własnością rodziny von Ullersdorf, do których należały również Ołdrzychowice Kłodzkie, a w 1722 roku przeszedł na własność hrabiego Georga von Wallisa, właściciela Pławnicy. W XIX wieku we wsi była szkoła katolicka, cztery młyny wodne, olejarnia, tartak, tkalnia z foluszem, gorzelnia i kamieniołom wapienia.
W roku 1945 niezniszczona przez działania wojenne wieś została włączona do Polski. Jej dotychczasową ludność wysiedlono do Niemiec. W związku z otwarciem w okolicy ośrodka narciarskiego Czarna Góra Idzików nabrał znaczenia turystycznego.
Zabytki.
Do wojewódzkiego rejestru zabytków nieruchomych wpisane są obiekty:

</doc>
<doc id="358673" url="https://pl.wikipedia.org/wiki?curid=358673" title="Idźki Młynowskie">
Idźki Młynowskie

Idźki Młynowskie – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Młynowskie należący do okolicy zaściankowej Idzki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Pod koniec wieku XIX wieś należała do gminy i parafii Sokoły w powiecie "mazowieckim". W pobliżu kilka innych wsi tworzących tzw. okolicę szlachecką "Idźki":
W roku 1921 "Idźki Młynarskie". Naliczono tu 18 budynków z przeznaczeniem mieszkalnym oraz 94 mieszkańców (47 mężczyzn i 47 kobiet). Wszyscy podali narodowość polską i wyznanie rzymskokatolickie.

</doc>
<doc id="358674" url="https://pl.wikipedia.org/wiki?curid=358674" title="Dąb Jagiełły">
Dąb Jagiełły

Dąb Jagiełły – martwy dąb w Puszczy Białowieskiej. 
Opis.
Według legendy, pod tym dębem miał przesiadywać Władysław II Jagiełło przed łowami zorganizowanymi przed wyprawą grunwaldzką. 
Drzewo zostało zwalone przez wichurę 2 listopada 1974 roku. Faktycznie nie miało więcej niż 450 lat (obwód na wys. 130 cm od podstawy 550 cm, wysokość 39 m). Jak na dąb rosnący w Puszczy Białowieskiej miał duże konary i sporą koronę. Kilka lat przed wywróceniem się Dąb Jagiełły stracił konar 29-metrowej długości. Obecnie można oglądać w Białowieskim Parku Narodowym jego rozkładający się pień.
Twórcą legendy Dębu Jagiełły był Jan Jerzy Karpiński. Sprawiła ona, że tysiące turystów zostało odciągniętych od centrum Białowieży i zgodnie z zamysłem autora zaczęło podziwiać piękno ostępów puszczy. Z żołędzi zrzuconych przy upadku drzewa ówcześni pracownicy Zakładu Badania Ssaków: Stanisław Borowski i Jerzy Olszewski wyhodowali kilka dąbków, z których zachował się jeden, rosnący w ogrodzie Białowieskiej Stacji Geobotanicznej, żartobliwie nazywany „Jagiellończykiem”.
Do drzewa prowadzi czterokilometrowy szlak pieszy „Do Dębu Jagiełły”.

</doc>
<doc id="358675" url="https://pl.wikipedia.org/wiki?curid=358675" title="Idźki Średnie">
Idźki Średnie

Idźki Średnie – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Średnie należący do okolicy zaściankowej Idzki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Pod koniec wieku XIX wieś należała do gminy i parafii Sokoły w powiecie "mazowieckim". W pobliżu kilka innych wsi tworzących tzw. okolicę szlachecką "Idźki":
W roku 1921 naliczono tu 14 budynków z przeznaczeniem mieszkalnym oraz 68 mieszkańców (34 mężczyzn i 34 kobiety). Wszyscy podali narodowość polską i wyznanie rzymskokatolickie.

</doc>
<doc id="358676" url="https://pl.wikipedia.org/wiki?curid=358676" title="Idźki-Wykno">
Idźki-Wykno

Idźki-Wykno – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Wykno należący do okolicy zaściankowej Idzki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Pod koniec wieku XIX miejscowość należała do gminy i parafii Sokoły w powiecie "mazowieckim". W pobliżu kilka innych wsi tworzących tzw. okolicę szlachecką "Idźki":
W roku 1921 naliczono tu 10 budynków z przeznaczeniem mieszkalnym oraz 62 mieszkańców (34 mężczyzn i 28 kobiet). Wszyscy podali narodowość polską i wyznanie rzymskokatolickie.

</doc>
<doc id="358677" url="https://pl.wikipedia.org/wiki?curid=358677" title="Igliczyzna">
Igliczyzna

Igliczyzna – wieś w Polsce położona w województwie kujawsko-pomorskim, w powiecie brodnickim, w gminie Bartniczka.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Obecnie (III 2011 r.) jest ona jedenastą co do wielkości miejscowością gminy Bartniczka.

</doc>
<doc id="358678" url="https://pl.wikipedia.org/wiki?curid=358678" title="Igłowice (województwo opolskie)">
Igłowice (województwo opolskie)

Igłowice (niem. "Haugendorf") – wieś w Polsce położona w województwie opolskim, w powiecie namysłowskim, w gminie Namysłów.
Przez miejscowość przebiega droga krajowa nr 39.

</doc>
<doc id="358679" url="https://pl.wikipedia.org/wiki?curid=358679" title="Ignacew">
Ignacew

Ignacew – wieś w Polsce położona w województwie wielkopolskim, w powiecie konińskim, w gminie Krzymów.
W latach 1975–1998 miejscowość administracyjnie należała do województwa konińskiego.
Wieś znajduje się w Puszczy Genowefskiej.

</doc>
<doc id="358680" url="https://pl.wikipedia.org/wiki?curid=358680" title="Ignacew Folwarczny">
Ignacew Folwarczny

Ignacew Folwarczny – wieś sołecka w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="358682" url="https://pl.wikipedia.org/wiki?curid=358682" title="Ignacew Rozlazły">
Ignacew Rozlazły

Ignacew Rozlazły – wieś sołecka w Polsce, położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="358683" url="https://pl.wikipedia.org/wiki?curid=358683" title="Ignackowo">
Ignackowo

Ignackowo – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 206 mieszkańców. Jest 25. co do wielkości miejscowością gminy Lipno.

</doc>
<doc id="358684" url="https://pl.wikipedia.org/wiki?curid=358684" title="Ignacówka Bobrowska">
Ignacówka Bobrowska

Ignacówka Bobrowska – wieś w Polsce położona w województwie mazowieckim, w powiecie kozienickim, w gminie Głowaczów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Wawrzyńca w Głowaczowie.

</doc>
<doc id="358685" url="https://pl.wikipedia.org/wiki?curid=358685" title="Ignalin (województwo warmińsko-mazurskie)">
Ignalin (województwo warmińsko-mazurskie)

Ignalin (dawniej niem. "Reimerswalde)" – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński. Wieś znajduje się w historycznym regionie Warmia.
W latach 1975–1998 miejscowość administracyjnie należała do województwa olsztyńskiego.
Historia.
Wieś założona w latach 1333-1342 przez wójta warmińskiego Henryka Lutra. Była lokalizowana w okolicach wielkiego lasu Sparwirde, co w języku Prusów oznaczało Las Kruków. Lokacja potwierdzona została w 1359 przez biskupa warmińskiego Styprocka. W okolicy wsi rozegrała się bitwa armii napoleońskiej z wojskami prusko-rosyjskimi (10 czerwca 1807), znana jako bitwa pod Lidzbarkiem Warmińskim. Bitwa nie została rozstrzygnięta, obie strony odniosły duże straty po około 7-8 tys. zabitych i rannych. Armia pruska i rosyjska wycofała się w nocy. Do ponownego starcia doszło 14 czerwca 1807 pod Frydlandem. Rosjanie ponieśli tam klęskę i stracili 25 tys. żołnierzy. W odległości 2 km na pd.-zach. Istnieją pozostałości dawnych szańców na Górze Wiatracznej zwanej też Napoleońską. Po wojnie zmieniono nazwę miejscowości na Ignalin, której pomysłodawcami byli polscy wysiedleńcy z miejscowości Ignalino na Litwie. 
Zabytki.
Gotycki kościół "pw. św. Jana Ewangelisty i Matki Boskiej Częstochowskiej" powstał w drugiej połowie XIV wieku, ponownie konsekrowany w 1580 po odbudowaniu ze zniszczeń. Obecny kościół to późnobarokowa budowla salowa powstała w latach 1783-1785, elewacje ozdobione pilastrami i wolutowymi szczytami, wystrój neobarokowy i neogotycki z XIX w i elementami z XVIII wieku. Wieżę wieńczy baniasty hełm. 16 maja 1786 r. kościół konsekrował bp. warmiński Ignacy Krasicki. 
Pozostałe zabytki Ignalina:

</doc>
<doc id="358686" url="https://pl.wikipedia.org/wiki?curid=358686" title="Ignasin">
Ignasin

Ignasin – wieś w Polsce położona w województwie lubelskim, w powiecie krasnostawskim, w gminie Fajsławice.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Fajsławice. Według Narodowego Spisu Powszechnego (III 2011 r.) wieś liczyła 251 mieszkańców.
8 września 1946 w obławie Ministerstwa Bezpieczeństwa Publicznego poległ oddział Antoniego Kopaczewskiego "Lwa" oraz śmierć poniosła rodzina (z czteroletnią córką), u której ukrywali się partyzanci.
8 września 2006 odsłonięto pomnik upamiętniający poległych.

</doc>
<doc id="358687" url="https://pl.wikipedia.org/wiki?curid=358687" title="Ignatowizna">
Ignatowizna

Ignatowizna – wieś w Polsce położona w województwie podlaskim, w powiecie suwalskim, w gminie Rutka-Tartak.
W latach 1975–1998 miejscowość administracyjnie należała do województwa suwalskiego.

</doc>
<doc id="358688" url="https://pl.wikipedia.org/wiki?curid=358688" title="Ignatów-Kolonia">
Ignatów-Kolonia

Ignatów-Kolonia – kolonia w Polsce położona w województwie lubelskim, w powiecie chełmskim, w gminie Kamień.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 168 mieszkańców i była ósmą co do wielkości miejscowością gminy Kamień.

</doc>
<doc id="358689" url="https://pl.wikipedia.org/wiki?curid=358689" title="Igołomia">
Igołomia

Igołomia – wieś w Polsce położona w województwie małopolskim, w powiecie krakowskim, w gminie Igołomia-Wawrzeńczyce przy drodze krajowej nr 79.
Do 1954 siedziba gminy Igołomia. W latach 1954–1972 wieś należała i była siedzibą władz gromady Igołomia. W latach 1975–1998 miejscowość administracyjnie należała do województwa krakowskiego.
Integralne części miejscowości: Błonie, Luborzyczka.
Historia.
Historia Igołomi sięga średniowiecza. W aktach świętopietrza z lat 1325–1327 znajduje się pierwsza wzmianka o tutejszej parafii. Początkowo parafia znajdowała się pod patronatem benedyktynów tynieckich, od XV w. zaś – Uniwersytetu Krakowskiego. Wówczas wzniesiono tu (ok. 1420) gotycką świątynię, istniejącą do dzisiaj, lecz wielokrotnie przebudowywaną. Pod koniec XVIII w. rodzina Wodzickich wzniosła w Igołomi klasyczny pałac według projektu Piotra Aignera otoczony założeniem parkowym.
Zabytki.
Obiekty wpisane do rejestru zabytków nieruchomych województwa małopolskiego:
Sport.
Od 1992 roku w Igołomi istnieje Klub Sportowy „Wiarusy” Igołomia, występujący w niższych klasach rozgrywkowych (w sezonie 2014/15 – w klasie A). W 2006 r. otwarto w Igołomi Wiejski Ośrodek Sportu i Rekreacji obejmujący boiska piłkarskie, siatkarskie i koszykarskie, wraz z niezbędną infrastrukturą.

</doc>
<doc id="358690" url="https://pl.wikipedia.org/wiki?curid=358690" title="Igryły">
Igryły

Igryły – wieś w Polsce położona w województwie podlaskim, w powiecie sokólskim, w gminie Sokółka.
Wieś Ihryły leśnictwa sokólskiego w ekonomii grodzieńskiej w drugiej połowie XVII wieku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Sokółce.

</doc>
<doc id="358691" url="https://pl.wikipedia.org/wiki?curid=358691" title="Ilinko">
Ilinko

Ilinko – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="358692" url="https://pl.wikipedia.org/wiki?curid=358692" title="Ilino (Polska)">
Ilino (Polska)

Ilino – wieś w Polsce położona w województwie mazowieckim, w powiecie płońskim, w gminie Płońsk.
Wieś szlachecka położona była w drugiej połowie XVI wieku w ziemi wyszogrodzkiej. W latach 1975–1998 miejscowość administracyjnie należała do województwa ciechanowskiego.

</doc>
<doc id="358693" url="https://pl.wikipedia.org/wiki?curid=358693" title="Ilno">
Ilno

Ilno – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.

</doc>
<doc id="358694" url="https://pl.wikipedia.org/wiki?curid=358694" title="Iłki">
Iłki

Iłki – wieś w Polsce położona w województwie warmińsko-mazurskim, w powiecie piskim, w gminie Biała Piska.
W latach 1975–1998 miejscowość administracyjnie należała do województwa suwalskiego.

</doc>
<doc id="358695" url="https://pl.wikipedia.org/wiki?curid=358695" title="Iłowo (wieś w powiecie sępoleńskim)">
Iłowo (wieś w powiecie sępoleńskim)

Iłowo – wieś w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 300 mieszkańców. Jest ósmą co do wielkości miejscowością gminy Sępólno Krajeńskie.
Zabytki.
Według rejestru zabytków NID na listę zabytków wpisane są:

</doc>
<doc id="358696" url="https://pl.wikipedia.org/wiki?curid=358696" title="Iłowo-Osada">
Iłowo-Osada

Iłowo-Osada (daw. "Iłowo", niem. "Illowo") – wieś w Polsce położona na Wzniesieniach Mławskich, w województwie warmińsko-mazurskim, w powiecie działdowskim, w gminie Iłowo-Osada przy drodze wojewódzkiej nr 544 między Mławą a Działdowem. Miejscowość leży przy linii kolejowej nr 9 Warszawa – Gdańsk.
W latach 1954–1972 wieś należała i była siedzibą władz gromady Iłowo. W latach 1975–1998 miejscowość administracyjnie należała do województwa ciechanowskiego.
Miejscowość jest siedzibą gminy Iłowo-Osada.
Rys historyczny.
W przekazach historycznych nazwa miejscowości występuje już w XIV w. z pisownią "Ilowo", a także "Gilowo", "Gylowo", "Jiłowo". Nazwa pochodzi od wyrazu ił lub od nazwy osobowej „Ił”. Nazwa niemiecka wsi – "Illowo" lub "Illow" jest jej fonetyczną adaptacją.
Historia do XIX w..
Teren dzisiejszego Iłowa zamieszkany był pierwotnie przez pruskie plemię Sasinów.
Od 1260 r. ziemia ta należała terytorialnie do zakonu krzyżackiego. Bezpośrednie sąsiedztwo granicy z Mazowszem powodowało jednak silny napływ ludności polskiej. W 1403 r. właścicielem Iłowa był polski rycerz Piotr Bażyński. Według legendy, główną drogą Iłowa (obecnie ul. Jagiellońska) mieli uciekać litewscy dezerterzy spod Grunwaldu.
Wraz z sekularyzacją zakonu krzyżackiego w 1525 r. Iłowo stało się częścią protestanckich Prus Książęcych. Z Iłowa pochodził ród Iłowskich, którzy władali majątkiem jeszcze w XVII w. W 1602 r. Iłowo należało do Stanisława z Iłowa oraz jego żony Zofii z domu Zelskiej. W tym czasie Iłowscy byli również właścicielami Soch. Kolejni właściciele Iłowa, Piotrowicze, posiadali również Kraszewo.
Stanowiąca od 1701 r. część Królestwa Prus wieś utraciła graniczne położenie wraz z II rozbiorem Rzeczypospolitej w 1793 r. Od 1807 r. przebiegała tu jednak ponownie granica Prus i Księstwa Warszawskiego, zaś od 1815 r. – granica prusko-rosyjska.
W 1820 r. w Iłowie dziesięciu gospodarzy, podczas akcji uwłaszczeniowej, skorzystało z renty.
Przełom w rozwoju wsi datuje się na rok 1877, kiedy dotarła tu kolej. W pobliżu wsi wzniesiono stację graniczną Kolei Malborsko-Mławskiej, którą od strony rosyjskiej połączono z szerokotorową Koleją Nadwiślańską. Iłowo stało się wówczas ważnym ośrodkiem przeładunkowym i handlowym, ze stacją kolejową Iłowo.
W drugiej połowie XIX wieku w Iłowie mieszkało 416 osób, w większości ewangelików (62,5% na 37,5% katolików) i prawie wyłącznie polskojęzycznych. We wsi była stacja pocztowa III klasy, szkoła ewangelicka, a w pobliżu wsi – dwie gorzelnie.
Iłowo w XX w..
W grudniu 1914 r. Rosjanie przejściowo zajęli Iłowo i spalili wielki zbiornik nafty należący do firmy Nobel, cały gmach stacyjny, urząd celny i pocztowy, połowę zabudowań stacji towarowej oraz trzy budynki kolejowe.
Po I wojnie światowej, decyzją traktatu wersalskiego z 1919 r., Iłowo wraz z całą Działdowszczyzną zostało bez plebiscytu włączone do państwa polskiego. 16 stycznia 1920 r., o godzinie 6.00 rano, ostatni oddział Grenzschutzu opuścił Iłowo.
W czasie wojny polsko-bolszewickiej z 1920 roku Armia Czerwona zajęła Iłowo 12 sierpnia 1920 r. Dwa dni później Sowieci wkroczyli do Działdowa. Po siedmiu dniach oddziały sowieckie opuściły Działdowszczyznę.
W 1927 r. wybudowano w Iłowie kościół projektu architekta Kwiatkowskiego z Urzędu Wojewódzkiego w Toruniu. Jest to budowla murowana, trzynawowa w stylu neobarokowym. Od 7 października 1953 r. pełni funkcję kościoła parafialnego Parafia Matki Bożej Królowej Różańca Świętego w Iłowie-Osadzie.
W okresie dwudziestolecia międzywojennego w Iłowie mieściła się szkoła powszechna sześcioklasowa (516 uczniów według spisu z 1937 r.), stacja kolejowa, warsztaty kolejowe, parowozownia, elektrownia, tartak i gorzelnia. Przy stacji kolejowej postawiono pomnik Marszałka Józefa Piłsudskiego (dziś w tym miejscu jest tylko tablica pamiątkowa).
II wojna światowa w Iłowie rozpoczęła się już 2 września 1939 r. wkroczeniem oddziałów niemieckich, kilka dni później przystąpiono do aresztowań wytypowanych wcześniej Polaków (tzw. Operacja Tannenberg).
W latach 1941–1945 w Iłowie istniał hitlerowski obóz przejściowy (jako część niemieckiego obozu koncentracyjnego Soldau (KL) w Działdowie). Przebywali w nim robotnicy przymusowi, m.in. Polacy i Rosjanie. Pobyt w obozie trwał kilka dni, po czym osadzone w nim osoby wywożono do pracy na terenie Rzeszy. W obozie był wydzielony jeden barak dla małych dzieci, które odbierano matkom wywożonym na roboty przymusowe. Przywożono tu również na czas rozwiązania kobiety ciężarne już zatrudnione na robotach przymusowych. Po porodzie kobiety wracały do pracy, dzieci pozostawały w obozie. Starsze dzieci o cechach nordyckich wywożono do Niemiec w celach germanizacyjnych. Z powodu braku odpowiedniego wyżywienia i lekarstw panowała wśród dzieci duża śmiertelność.
Po wojnie Iłowo zostało częścią województwa warszawskiego, a następnie w wyniku kolejnej zmiany podziału administracyjnego Polski – województwa ciechanowskiego. Jest siedzibą gminy.
21 sierpnia 1945 r. utworzono Gimnazjum Mechaniczno Kolejowe w Iłowie.
Głównym kierunki rozwoju gospodarczego miejscowości związane były z parowozownią (obsługującą większość pociągów na trasie Warszawa – Gdańsk), paszarnią i pobliskim Nadleśnictwem Dwukoły.
Czasy współczesne.
Obecnie Iłowo-Osada jest siedzibą jednej z najbardziej wysuniętych na południe gmin województwa warmińsko-mazurskiego.
Zmiany gospodarcze dokonane w Polsce po 1989 przyniosły zmniejszenie rangi miejscowości. Upadła parowozownia, zlikwidowano kino „Orion”. Nadal jednak istnieje Wytwórnia Pasz (obecnie pod nazwą De Heus), a ostatnio do Iłowa przeniesiono również część zakładów LG z pobliskiej Mławy. Do użytku oddano oczyszczalnię ścieków (2004 r.).

</doc>
<doc id="358697" url="https://pl.wikipedia.org/wiki?curid=358697" title="Iłowo-Wieś">
Iłowo-Wieś

Iłowo-Wieś – wieś w Polsce położona w województwie warmińsko-mazurskim, w powiecie działdowskim, w gminie Iłowo-Osada.
W latach 1975–1998 miejscowość administracyjnie należała do województwa ciechanowskiego.
Historycznie Iłowo-Wieś było – wraz z Iłowem-Osadą – częścią składową Iłowa, założonego około 1403 roku. Podział administracyjny wsi nastąpił po II wojnie światowej.

</doc>
<doc id="358698" url="https://pl.wikipedia.org/wiki?curid=358698" title="Iłów">
Iłów

Iłów – wieś (dawne miasto) w Polsce, położona w województwie mazowieckim, w powiecie sochaczewskim, w gminie Iłów. Leży przy drodze wojewódzkiej nr 575.
Historia.
Osadnictwo już w paleolicie. Pierwsza wzmianka o miejscowości na piśmie pochodzi z 1224 roku (dokument wydany przez Konrada mazowieckiego). W latach 1506–1870 Iłów miał status miasta. Prywatne miasto szlacheckie położone było w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975-1998 miejscowość administracyjnie należała do województwa płockiego. Obecnie jest siedzibą gminy Iłów. W czasie kampanii wrześniowej stacjonował tu III/3 dywizjon myśliwski.
Ponad 400 żołnierzy poległo tu we wrześniu 1939 r. w walkach z niemieckim najeźdźcą. Zwłoki ich spoczywają na miejscowym cmentarzu.
Zabytki.
We wsi znajduje się późnobarokowy kościół parafialny pod wezwaniem Znalezienia Krzyża Świętego i Matki Bożej Królowej Polski. Został wybudowany w 1781 ze środków hr. Adama Lasockiego. Po raz pierwszy został wyremontowany w 1868, uległ spaleniu w 1915. Został wyremontowany w 1921, ponownie został zniszczony w 1944. Kolejny gruntowny remont według projektu Bruna Zborowskiego miał miejsce w 1948. Po raz ostatni spłonął w październiku 1969 roku - ocalała zakrystia (parter obecnej) kaplica i mury zewnętrzne. Odbudowany.
Na cmentarzu przy ulicy Gen. Włada znajduje się drewniana kaplica pw. Matki Bożej Królowej Polski.
Znane osoby pochodzące z Iłowa.
W Iłowie 3 maja 1843 r. urodził się artysta malarz Aleksander Sochaczewski (zm. 1923), sybirak, autor m.in. "Pożegnania Europy", ilustrujący swoją twórczością sceny z życia zesłańców na Syberii.

</doc>
<doc id="358699" url="https://pl.wikipedia.org/wiki?curid=358699" title="Iłówiec Wielki">
Iłówiec Wielki

Iłówiec Wielki – wieś w Polsce położona w województwie wielkopolskim, w powiecie śremskim, w gminie Brodnica.
W latach 1975–1998 miejscowość administracyjnie należała do województwa poznańskiego.

</doc>
<doc id="358700" url="https://pl.wikipedia.org/wiki?curid=358700" title="Iły (województwo mazowieckie)">
Iły (województwo mazowieckie)

Iły – wieś w Polsce położona w województwie mazowieckim, w powiecie wołomińskim, w gminie Jadów. Leży nad rzeką Liwiec.
W latach 1975–1998 miejscowość administracyjnie należała do województwa siedleckiego.

</doc>
<doc id="358701" url="https://pl.wikipedia.org/wiki?curid=358701" title="Imielenko">
Imielenko

Imielenko – wieś w Polsce położona w województwie wielkopolskim, w powiecie gnieźnieńskim, w gminie Łubowo.
W latach 1975–1998 miejscowość administracyjnie należała do województwa poznańskiego.
W Imielenku w 1769 roku urodził się Wawrzyniec Surowiecki.

</doc>
<doc id="358702" url="https://pl.wikipedia.org/wiki?curid=358702" title="Imielinek">
Imielinek

Imielinek – wieś w Polsce położona w województwie łódzkim, w powiecie kutnowskim, w gminie Nowe Ostrowy.
W latach 1975–1998 miejscowość administracyjnie należała do województwa płockiego.

</doc>
<doc id="358703" url="https://pl.wikipedia.org/wiki?curid=358703" title="Imielnia (powiat bełchatowski)">
Imielnia (powiat bełchatowski)

Imielnia – wieś w Polsce położona w województwie łódzkim, w powiecie bełchatowskim, w gminie Kluki.
W latach 1975–1998 miejscowość administracyjnie należała do województwa piotrkowskiego.

</doc>
<doc id="358704" url="https://pl.wikipedia.org/wiki?curid=358704" title="Imielnica">
Imielnica

Imielnica – wieś sołecka w Polsce, położona w województwie świętokrzyskim, w powiecie jędrzejowskim, w gminie Imielno.
W latach 1975–1998 miejscowość administracyjnie należała do województwa kieleckiego.

</doc>
<doc id="358705" url="https://pl.wikipedia.org/wiki?curid=358705" title="Imiołki">
Imiołki

Imiołki – wieś w Polsce położona w województwie wielkopolskim, w powiecie gnieźnieńskim, w gminie Kiszkowo.
Na terenie wsi, w jej części noszącej nazwę Pola Lednickie, na brzegu Jeziora Lednica odbywają się coroczne modlitewne spotkania młodzieży – Lednica 2000. Prowadzi tędy także szlak pątniczy Droga św. Jakuba.
W latach 1975–1998 miejscowość administracyjnie należała do województwa poznańskiego.
Nad jeziorem funkcjonuje pole namiotowe i kempingowe "Biwak Lednica". 
We wsi znajduje się od 1980 roku stanica harcerska „Orle Gniazdo”, prowadzona przez Hufiec ZHP Poznań – Nowe Miasto im. Bolesława Chrobrego.

</doc>
<doc id="358706" url="https://pl.wikipedia.org/wiki?curid=358706" title="Imionki">
Imionki

Imionki (niem. "Prostkergut")– osada w Polsce położona w województwie warmińsko-mazurskim, w powiecie oleckim, w gminie Olecko. W latach 1975–1998 miejscowość administracyjnie należała do województwa suwalskiego.
Książę Albrecht, będąc w 1564 roku w Olecku, nadał Wawrzyńcowi Prostce, pastorowi margrabowskiemu oleckiemu, cztery włóki boru na prawie chełmińskim, między miastem Olecko a Wieliczkami. Potwierdził to osobnym przywilejem w roku 1566. Przez dalsze wieki Imionki stanowiły niewielki majątek ziemski.
Od nazwiska pastora, "Wawrzyńca Prostki", majątek ten nosił nazwę "Prostkergut" lub "Prostker Gutchen". 
Na niektórych mapach pokazywana jest w okolicach oddalona o prawie 2 km od właściwej miejscowości osada Imionki PKP.

</doc>
<doc id="358707" url="https://pl.wikipedia.org/wiki?curid=358707" title="Inowłódz">
Inowłódz

Inowłódz – wieś gminna w Polsce położona w Dolinie Białobrzeskiej, w województwie łódzkim, w powiecie tomaszowskim, w gminie Inowłódz, nad Pilicą.
Siedziba gminy Inowłódz.
Dawniej miasto; uzyskał lokację miejską przed 1370 rokiem, zdegradowany około 1550 roku, ponowne nadanie praw miejskich w 1618 roku, degradacja w 1870 roku. Miasto królewskie w tenucie inowłodzkiej w powiecie brzezińskim województwa łęczyckiego w końcu XVI wieku. W latach 1954–1972 wieś należała i była siedzibą władz gromady Inowłódz. W latach 1975–1998 miejscowość administracyjnie należała do województwa piotrkowskiego.
Przez miejscowość przebiega droga krajowa nr 48 relacji Tomaszów Mazowiecki – Kozienice – Dęblin – Kock.
 przez miejscowość przebiega Łódzka magistrala rowerowa (ukł, W-E)
Historia.
Osada w miejscu obecnego Inowłodza istniała w X wieku. Inowłódz jest wzmiankowany w dokumencie z 1145, z którego wynika, że już wówczas istniał w miejscowości kościół (ob. kościół filialny pw. św. Idziego), ufundowany przez Władysława Hermana w 1086. Prawa miejskie otrzymał w połowie XIV wieku od króla Kazimierza Wielkiego, wówczas to wzniesiono również zamek inowłodzki, mający bronić północnej granicy Małopolski oraz strzec brodu na rzece Pilicy.
Inowłódz pełnił wówczas funkcję ważnego grodu granicznego – usytuowany był na lewym brzegu Pilicy, jako centralny gród regionu, który określono mianem „cypla inowłodzkiego”, pomiędzy północno-zachodnim Sandomierskim i Mazowszem Rawskim. Co do przynależności terytorialnej inowłodzkiego mediewiści są odmiennych zdań. Teza o przynależności do Mazowsza wydaje się prawdopodobna tylko dla okresu zmian w połowie XI w. Od połowy XII w. powstała zależność od stolicy łęczyckiej. Inowłódz, wraz z okolicznymi miejscowościami: Glinnik, Małecz, Lubochnia, Glina, Sadykierz i Wola Małecka, Rzeczyca (Tarnowska), znalazł się w obrębie księstwa łęczyckiego prawdopodobnie już za czasów Kazimierza I Kujawskiego.
Miejscowy zamek do połowy XVII wieku był rezydencją kasztelanii inowłodzkiej. W 1655 podczas potopu wojska Stefana Czarnieckiego pokonały w bitwie pod Inowłodzem wojska szwedzkie. Inowłódz aż do czasu rozbiorów był miastem królewskim. Prawa miejskie utracił w wyniku represji po powstaniu styczniowym w 1870. Niedługo potem nastąpił rozwój miejscowości, związany z odkryciem właściwości leczniczych wód mineralnych – źródła żelaziste, wapniowo-magnezowe, borowiny oraz miejscowego mikroklimatu. Podjęto próbę utworzenia uzdrowiska. Ponowny rozwój przerwała jednak I wojna światowa.
Inowłódz w filmie.
Inowłódz i okolice służyły jako plener dla polskich filmów i seriali, m.in.:

</doc>
<doc id="358708" url="https://pl.wikipedia.org/wiki?curid=358708" title="Inulec">
Inulec

Inulec (niem. "Inulzen", 1938–1945 "Neufasten") – wieś w Polsce położona w województwie warmińsko-mazurskim, w powiecie mrągowskim, w gminie Mikołajki.
W latach 1975–1998 miejscowość administracyjnie należała do województwa suwalskiego.
Przez miejscowość przebiega droga krajowa nr 16.

</doc>
<doc id="358709" url="https://pl.wikipedia.org/wiki?curid=358709" title="Irenów">
Irenów

Irenów – wieś w Polsce położona w województwie łódzkim, w powiecie opoczyńskim, w gminie Paradyż.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Andrzeja Apostoła w Wójcinie.

</doc>
<doc id="358710" url="https://pl.wikipedia.org/wiki?curid=358710" title="Isep (województwo małopolskie)">
Isep (województwo małopolskie)

Isep – wieś w Polsce położona w województwie małopolskim, w powiecie tarnowskim, w gminie Wojnicz. W 2011 roku wieś liczyła 261 mieszkańców. Zajmuje obszar 226,91 hektarów.
W latach 1975–1998 miejscowość administracyjnie należała do województwa tarnowskiego.
Nazwa miejscowości wywodzi się z wyrazu: wyspa – wispa – ispa – isep. Wieś, notowana od 1462 roku, została założona w XV wieku przez właścicieli Szczepanowic na wyspie na Dunajcu między Szczepanowicami a Wojniczem; wyspa ta powstała w wyniku zmian koryta rzeki i jej meandrowania.
W Ispie znajduje się zabytkowy park podworski, uznany za pomnik przyrody.

</doc>
<doc id="358711" url="https://pl.wikipedia.org/wiki?curid=358711" title="Iskań">
Iskań

Iskań (, w latach 1977–1981 Pogoń) – wieś w Polsce położona w województwie podkarpackim, w powiecie przemyskim, w gminie Dubiecko.
W latach 1975–1998 miejscowość administracyjnie należała do województwa przemyskiego. Po obu stronach malownicze oblesione wzgórza do 400 m. wysokości.
Historia.
Miejscowość powstała w dolinie potoku Jawornik w początkach XV w. Wieś tę sprzedała w 1484 r. Barbara Kmicicianka Derszniakowa, Stanisławowi i Jędrzejowi Kmitom. Po Kmitach odziedziczyli Iskań Stadniccy herbu Szreniawa bez Krzyża. W roku 1531 jej właścicielem był Stanisław Mateusz Stadnicki – kasztelan sanocki. W 1580 r. odziedziczył jej jego syn Stanisław Diabeł Stadnicki, który sprzedał wsie Annie Pileckiej w 1586 r., od której przeszły do Wolskiego – marszałka wielkiego koronnego. Potem ma je Katarzyna Sieniwska z Chodkiewiczów – chorążyna koronna, następnie należy do Dereszniaków. Katarzyna Dereszniakowa w 1644 sprzedaje Iskań T. Kopystyńskiemu, a potem wieś mają Zboińscy i Zalescy. W tych czasach w Iskani był kościół i szpital.
W połowie XIX wieku właścicielami posiadłości tabularnej w Iskani byli Gabriel Załęski, rodzeństwo Wisłoccy i Schmidt. Gabriel Załęski z żoną gościli w miejscowości Oskara Kolberga (w roku 1861, 1863, 1883 i 1884). Na przełomie XIX/XX wieku właścicielką Iskania była Jadwiga Darowska z domu Załęska, żona Mieczysława.
W nocy z 7 na 8 lutego 1945 r. nieznana polska grupa (prawdopodobnie oddział Ludowej Straży Bezpieczeństwa pod dowództwem Romana Kisiela "Sępa") zamordował na przysiółku Chałupki 16 Ukraińców (w tym 8 kobiet i 5 dzieci; 2 kolejnych dzieci zmarło później od ran), 2 inne osoby zostały ranne. "Gdy przejaśniło się, na naszą stronę [Sanu] dobrała się Katarzyna Hnatyk z córką - wspominał po latach Emilian Płeczeń, który jednak błędnie zapamiętał datę wydarzenia. - W czasie napadu bandy one schowały się pod zwalony most i tak stały aż do rana. Były w szoku, nic od nich nie można było się dowiedzieć. Powtarzały tylko jedno i to samo: wszystkich zamordowali, wszystkich zabili. Gdy przyszliśmy do Swynek [autor tak, błędnie, identyfikuje przysiółek], zastaliśmy tam 17 zabitych (liczba zawyżona o 1 ofiarę) - jedni postrzelani, inni zakłóci bagnetami. Z wszystkich Ukraińców, którzy tam mieszkali i byli ze sobą spokrewnieni, oprócz Katarzyny i jej córki, uratowało się jeszcze trzech młodych chłopców: Dańczak, Hnatyk i Sływjak. Pochowali wszystkich w zbiorowej mogile".

</doc>
<doc id="358712" url="https://pl.wikipedia.org/wiki?curid=358712" title="Iskrzynia">
Iskrzynia

Iskrzynia – wieś w Polsce położona w województwie podkarpackim, w powiecie krośnieńskim, w gminie Korczyna. Leży nad rzeką Wisłok. Miejscowość graniczy od zachodu z Krościenkiem Wyżnym, od północy – z Kombornią, od wschodu – z Jabłonicą Polską (przysiółek Budzyń) i Haczowem oraz od południa – z Pustynami.
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa sanockiego. W latach 1975–1998 miejscowość administracyjnie należała do województwa krośnieńskiego.
Historia.
Wieś lokowana na prawie magdeburskim w 1352 roku, dokumentem wystawionym w Sanoku przez Kazimierza Wielkiego, na miejscu wczesnopiastowskiej osady Obrwinowo (Obrwynowo, Obrwinów?). Zasadźcą i pierwszym sołtysem wsi był Jakub Iskra, od którego nazwiska pochodzi nazwa miejscowości. Król Zygmunt I Stary potwierdza ten przywilej Adamowi Mysłowskiemu w 1530 r.
W Iskrzyni w XVI wieku na dworze Krzysztofa Boboli (1517-1559) i Elżbiety z Wielopolskich h. Starykoń (1520–1615), gościli jadący do Lwowa Jezuici, tacy jak; Stanisław Hozjusz, czy Piotr Skarga. Następnie Iskrzynię dziedziczył syn Krzysztofa Boboli; Andrzej Bobola (podkomorzy).
Po I rozbiorze Polski Iskrzynia stała się częścią Imperium Habsburgów. W latach 1782–1784 wybudowano przebiegający przez wieś historyczny Trakt Węgierski, z Przemyśla na Przełęcz Dukielską, który tu przekraczał rzekę Wisłok. W 1786 r. notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": "Iskrzynia. Wieś dziedziczna JW. Franciszka hrabi Bukowskiego; sławna murowanym mostem na arkadach na Wisłoku rzece na gościńcu z Węgier do Lwowa". W 1849 r. traktem tym maszerowały na Węgry rosyjskie wojska feldmarszałka Iwana Paskiewicza, idące z pomocą dla żołnierzy Franciszka Józefa I dławiących powstanie węgierskie podczas Wiosny Ludów. Unikatowy kryty most na Wisłoku został zniszczony dopiero podczas wojen światowych przez wycofujące się wojska.
W XIX w. Iskrzynia była własnością Urbańskich. W czasie powstania krakowskiego w 21 lutego 1846 r., w momencie napaści podburzonych poddanych na dwór powstańczy w Kombornii, żonę Feliksa Urbańskiego uratowali chłopi z Iskrzyni; Ignacy Fakadej (Takadaj) i Pelc, którzy przenieśli ją na plecach do swojej miejscowości i tu wójt ukrył Emilię Urbańską. Najpierw w małym domku, dając straż z 20 chłopów, potem w chacie Piotra Stepka. Gdy dowiedział się, że chłopi w Sanoku uradzili by ją uwięzić, odstawił Urbańską w przebraniu do Dukli.
W 1863 r. w Iskrzyni mieszkało 760 osób.
W roku 1878, samorząd wiejski zakupił budynek dawnego dworu i parcelę o powierzchni 67 arów z przeznaczeniem na szkołę.
OSP w Iskrzyni założona została w 1912 roku. W tym roku wybudowano również prowizoryczną remizę.
W czasie I wojny światowej toczyły się tu walki nacierających wojsk w kierunku przemyskiej twierdzy, czego dowodem są dwie zbiorowe mogiły żołnierskie położone: nad Wisłokiem i obok drogi krajowej nr 19.
Najważniejszym dziełem, które opisuje dzieje Iskrzyni jest kronika napisana w 2002 r. przez Józefa Lorensa.
Komunikacja.
Przez wieś przebiega Droga Krajowa nr 19 łącząca Barwinek na granicy ze Słowacją z Kuźnicą Białostocką na granicy z Białorusią (trasa międzynarodowa E371). Międzynarodowy charakter drogi powoduje duży ruch tranzytowy, którego znaczną część stanowią samochody ciężarowe z różnych państw (Bałkany, Węgry, państwa bałtyckie, a ostatnio także Rosja). W najbliższych latach DK19 ma zostać zastąpiona drogą ekspresową S19 wchodzącą w skład tzw. Via Carpathia. Odcinek Rzeszów Południe – Barwinek ma już wydaną decyzję środowiskową, trwa wykonanie koncepcji programowej (termin realizacji – lata 2019–2020). Trasa planowanej drogi ekspresowej przebiega pomiędzy Iskrzynią i Haczowem. W południowej części wsi planuje się węzeł Iskrzynia (jeden z dwóch przeznaczonych do obsługi miasta Krosna), natomiast w północnej – Miejsce Obsługi Podróżnych „Zagórze”.
Poza DK19 na sieć drogową wsi składa się droga powiatowa Iskrzynia-Haczów-Trześniów, a także szereg dróg gminnych. Położenie Iskrzyni nad dwoma rzekami wymusiło budowę mostów – najważniejszy to most na Wisłoku w ciągu drogi krajowej, zbudowany w latach 70. XX wieku, tuż obok historycznej przeprawy Traktu Węgierskiego. Ponadto istnieje most na Morwawie w ciągu drogi powiatowej oraz wiszący most linowy na Wisłoku (tzw. kładka).
Najbliższa stacja kolejowa – Targowiska (4 km).
Miejscowość jest obsługiwana przez kilku prywatnych przewoźników, wykonujących kursy na trasie Krosno – Brzozów. Kursuje także autobus PKS Rzeszów relacji Rzeszów-Dukla.

</doc>
<doc id="358713" url="https://pl.wikipedia.org/wiki?curid=358713" title="Ispina">
Ispina

Ispina (do 2012 "Ispnia") – wieś w Polsce położona w województwie małopolskim, w powiecie bocheńskim, w gminie Drwinia.
W latach 1975–1998 miejscowość administracyjnie należała do województwa krakowskiego.
Nazwa.
Nazwa wsi pochodzi od pierwotnej, niezaświadczonej formy *"Jьz-sъp-ina", która następnie po zaniku jerów "ь, ъ" przeszła w "Izspina" a następnie po uproszczeniu w "Ispina". Forma z sufiksem -nia, tj. "Ispnia", jest wtórna. Podstawą stał się tu rzeczownik pospolity "isep", oznaczający 'wyspę piaskową, brzeg rzeki' i będący podstawą wielu nazw miejscowych na terenie polski, zob Isep.
W 2012 roku nazwę wsi zmieniono oficjalnie na używaną faktycznie Ispina, z wcześniejszej "Ispnia", co było podyktowane faktem, że we wszystkich dokumentach wydawanych od 1890 roku figurowała w nich nazwa Ispina. Jednocześnie formalnie zostały uznane i wprowadzone do wykazu urzędowych nazw miejscowości części wsi Ispina: Zwierzyniec oraz Ameryka, których nazwy były w powszechnym użyciu. 1 stycznia 2013 roku do wykazu tego wprowadzono także inną nazwę części wsi - Cierniaczka.
Ochotnicza Straż Pożarna.
We wsi działa Ochotnicza Straż Pożarna, dla której od lipca 2021 r. powstaje nowy budynek remizy. Pierwszy etap budowy remizy, tzn. stan surowy zamknięty miał być sfinalizowany do końca 2021 r., natomiast cała inwestycja ma być gotowa w 2022 r.. 
Wieś jest siedzibą leśnictwa Ispina, które podlega Nadleśnictwu Niepołomice.
Od 1 kwietnia 2022 r. kursuje przez Ispinę linia autobusowa A7 łącząca miejscowość z Proszowicami oraz stacja kolejową w Podłężu.

</doc>
<doc id="358714" url="https://pl.wikipedia.org/wiki?curid=358714" title="Iwaniska">
Iwaniska

Iwaniska – miasto w Polsce położone w województwie świętokrzyskim, w powiecie opatowskim, w gminie Iwaniska. Jest zarazem siedzibą tejże gminy. 
Iwaniska uzyskały lokację miejską w 1403 roku, zdegradowane w 1869 roku, w 2022 odzyskały prawa miejskie. 
Położenie.
Iwaniska znajdują się 13 km na południowy zachód od Opatowa. Miasto położone jest nad rzeką Koprzywianką, na południowo-wschodnim krańcu Gór Świętokrzyskich. Na południe i południowy zachód od miejscowości rozciąga się Pasmo Iwaniskie tych gór.
Przez Iwaniska przebiega droga wojewódzka nr 757 z Opatowa do Stopnicy, a swój początek ma tu droga wojewódzka nr 758 do Koprzywnicy.
Około 2 km na południowy wschód od Iwanisk znajduje się miejscowość Ujazd z ruinami zamku Krzyżtopór.
Historia.
Pierwsza osada powstała tu na przełomie XIII i XIV w. W 1403 r. rodzina Zborowskich na gruntach wsi "Onispówka" założyła miasto. W tym samym roku okoliczna szlachta wystawiła tu kościół. Początkowo był on kościołem filialnym parafii w Ujeździe. Dopiero po zniszczeniu tamtejszego kościoła, kościół iwaniski stał się parafialnym. Początkowo miasto nosiło nazwę "Unieszów" lub "Uneszów". Od połowy XV w. używana już była współczesna nazwa "Iwaniska". W czasie reformacji miasto było ośrodkiem kalwinizmu. W 1552 r. odbył się tu kalwiński synod, z udziałem m.in. Jana Łaskiego. Kolejni właściciele wyjednali dla Iwanisk przywileje na odbywanie targów, a także 13 jarmarków rocznie. Miasto było ważnym ośrodkiem rzemieślniczym. Rozwijały się tu między innymi tak rzadkie specjalności jak złotnictwo, ludwisarstwo i mosiężnictwo. W 1578 r. w mieście było 44 rzemieślników, 19 gorzelników oraz 15 komorników.
W 1629 roku właścicielem miasta położonego w powiecie sandomierskim województwa sandomierskiego był Krzysztof Ossoliński.
W 1656 r. Iwaniska zostały splądrowane, a następnie doszczętnie spalone przez oddział kozaków Jerzego Rakoczego. Po tej klęsce miastu nie udało się już odzyskać dawnego znaczenia. W latach 1662–1663 Iwaniska miały zaledwie 50 domów i 416 mieszkańców. W 1674 r. liczba mieszkańców była jeszcze mniejsza i wynosiła 311 osób.
Iwaniska od Ossolińskich, przechodząc przez różne ręce stały się własnością rodziny Sołtyków. Według spisu z 1827 r. w mieście było 167 domów i 1088 mieszkańców. W 1869 r., po powstaniu styczniowym, Iwaniska utraciły prawa miejskie.
W 1914 r. doprowadzono do wsi linię wąskotorową z Bogorii. Stanowiła ona część Jędrzejowskiej Kolei Dojazdowej. W 1959 r. została ona zlikwidowana jako nierentowna.
W latach 1954–1972 wieś należała i była siedzibą władz gromady Iwaniska. W latach 1975–1998 miejscowość położona była w województwie tarnobrzeskim.
Sport.
W Iwaniskach, od 1996 roku, działa klub piłki nożnej, "GKS Iwaniska", występujący w sezonie 2019/20 w B klasie, będącej ósmą, pod względem ważności klasą, męskich ligowych rozgrywek piłkarskich w Polsce.

</doc>
<doc id="358715" url="https://pl.wikipedia.org/wiki?curid=358715" title="Iwaniszki">
Iwaniszki

Iwaniszki – wieś w Polsce położona w województwie podlaskim, w powiecie suwalskim, w gminie Przerośl.
W latach 1975–1998 miejscowość administracyjnie należała do województwa suwalskiego.

</doc>
<doc id="358716" url="https://pl.wikipedia.org/wiki?curid=358716" title="Iwanki (województwo podlaskie)">
Iwanki (województwo podlaskie)

Iwanki – wieś w Polsce położona w województwie podlaskim, w powiecie hajnowskim, w gminie Narew.
W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwały 54 osoby.
Wieś posiada charakter wielowyznaniowy. W Iwankach znajduje się dom modlitwy Kościoła Adwentystów Dnia Siódmego podlegający okręgowi podlaskiemu diecezji wschodniej tego Kościoła. Prawosławni mieszkańcy wsi należą do parafii pw. św. Michała Archanioła w Trześciance, a rzymskokatoliccy do parafii Wniebowzięcia Najświętszej Maryi Panny i św. Stanisława Biskupa i Męczennika w Narwi.
Przez wieś przepływa rzeka Ruda.

</doc>
<doc id="358720" url="https://pl.wikipedia.org/wiki?curid=358720" title="Iwanowice (powiat kaliski)">
Iwanowice (powiat kaliski)

Iwanowice – wieś w Polsce, położona w województwie wielkopolskim, w powiecie kaliskim, w gminie Szczytniki. Dawniej miasto; uzyskały lokację miejską w 1460 roku, zdegradowane w 1870 roku. Do 1954 roku siedziba gminy Iwanowice.
W latach 1954–1972 wieś należała i była siedzibą władz gromady Iwanowice. W latach 1975–1998 wieś administracyjnie należała do województwa kaliskiego. 
Historia.
Iwanowice powstały prawdopodobnie już na pocz. XIII w., kiedy to w l. 1212-25 kasztelanem kaliskim był rycerz Iwan, syn komesa Pawła z Końskiego, z rodu Odrowążów. On to zapewne poza kasztelanią został obdarzony "surowym" obszarem ziemi, bądź też osadą uprzednio zniszczoną, na miejscu której założył Iwanowice. W 1294 w Iwanowicach musiał już być kościół, bowiem wtedy za spalenie i zrabowanie dóbr arcybiskupich w kluczu opatowskim książę Przemysł II skonfiskował m.in. Główczyn w par. Iwanowice. Pierwsza wzmianka o samych Iwanowicach zawarta jest w aktach ziemskich sieradzkich z 1392, gdzie wymienia się Victora de Iwanowic z synami Mateuszem i Świętosławem.
W 1460 r. na prośbę Bartłomieja Gruszczyńskiego, podkomorzego sieradzkiego, Kazimierz IV Jagiellończyk lokował tu miasto na prawie magdeburskim. Wytyczono rynek, a miasto otrzymało przywilej na jeden targ w tygodniu oraz jarmark w dniu św. Katarzyny. Gruszczyńscy byli właścicielami miasta od pocz. XV w., a od pocz. XVI w. należało ono do Potworowskich, od 1574 r. do pocz. XVIII w. do Zakrzewskich i od I poł. XVIII w. do Chlebowskich, następnie Lanckorońskich, a od końca XVIII w. i na pocz. XIX w. do Wężyków. Rozkwit miasto osiąga w XVI w. Za czasów Stefana Batorego było tu 50 rzemieślników. W XVIII w. było to osiedle rolnicze. W 1793 r. mieszkało tu 616 osób w 110 domach krytych słomą. W 1808 Wężykowie wybudowali tu drewniany zbór dla ewangelickich osadników niemieckich sprowadzonych w okolice miasta. Spłonął on w 1818, po czym zbór przeniósł się do kościoła murowanego w Sobiesękach. Od 1869 r. miasto zostało osadą. Ostatni burmistrz nazywał się Jan Rosłaniec. Tzw. trakt kaliski wytyczony w 1903 r. ominął Iwanowice i został wytyczony przez Szczytniki, które obecnie są siedzibą gminy.
Zabytki.
Dawny rynek to pl. Kordeckiego, a na nim figura św. Wawrzyńca i pomnik z 1966 r. postawiony dla pamięci pomordowanych w czasach II wojny światowej. Ul. Zamkowa prowadzi w kierunku istniejącego dawniej gródka właścicieli miasta.
Kościół św. Katarzyny zbudował Barłomiej Gruszczyński ok. 1460 r. W XVII w. powiększono go o barokową kaplicę św. Barbary fundacji Marianny Potworowskiej. Pod kaplicą krypta grobowa Gruszczyńskich. W 1887 r. od zachodu dobudowano do kościoła pseudogotycką wieżę, a w l. 1929-1932 dobudowano nowe prezbiterium, kaplicę św. Trójcy i zakrystię. W czystym gotyku zachowała się dawna zakrystia (obecnie kaplica św. Antoniego) z gotyckim żebrowaniem stropu.
Ołtarze rokokowe, ołtarz główny złocony, ozdobiony figurami 4 ewangelistów. W ołtarzu głównym XVIII-wieczny obraz MB Łaskawej z Dzieciątkiem w srebrnej sukience. Na zasuwie obraz św. Katarzyny. W bocznych ołtarzach obrazy olejne dobrego pędzla. W jednym z nich obraz św. Anny, a pod nim na złotym tle obraz Jezusa Miłosiernego z MB Bolesną. U dołu postać fundatora, którym był bp. Jan Gruszczyński herbu Poraj (Róża). Jest to najcenniejszy obraz w kościele – z 1460 r. W wyposażeniu kościoła gotycka kamienna chrzcielnica z ornamentem i gotyckim napisem i datą „1360”.
W kruchcie gotycka kropielnica kamienna z datą „1464”. Ambona w kształcie łodzi z XIX w. Cenne kamienne nagrobki w stylu renesansu. Pawła i Katarzyny Potworowskich, dziedziców Iwanowic. Paweł, podkomorzy ziemi kaliskiej, zm. 1 listopada 1595 r. a jego żona w rok później. Monumentalny grobowiec z ciosanego kamienia zdobiony jest panopliami, napisami i h. Dębno, nieczytelnym, Topór i Korab, w zwieńczeniu h. Szeliga, Jastrzębiec, Nałęcz i Lubicz. Obie postacie przedstawione są na leżąco: jedna nad drugą. W pobliżu chóru – płyta z ciemnego marmuru przedstawia rycerza w zbroi. Wyryty napis głosi, że jest to nagrobek Jana Baranowskiego, wojewody sieradzkiego. Trzeci nagrobek, z piaskowca, z XVI/XVII w. przedstawia rycerza w zbroi i niewiastę. Nie ma tu napisów, lecz rzeźba przedstawia Dobrogosta Potworowskiego, sędziego ziemskiego kaliskiego h. Dębno i jego żonę h. Korab. Tablice epitafijne czczą pamięć ur. w Iwanowicach ks. prymasa Jana Gruszczyńskiego oraz (dwie) o. Augustyna Kordeckiego. Na jednej z nich napis: „Pamiątka tymczasowa poświęcona w r. 1999 ks. Augustynowi Kordeckiemu, słynnemu przeorowi oo. Paulinów, dzielnemu obrońcy Częstochowy od najazdu Szwedów, chlubie Narodu Polskiego, a w szczególności parafii iwanowickiej, w której się ur. 16 listopada 1603 r., zm. w Wieruszowie 20 maja 1673 r., pochowanemu w grobach klasztornych na Jasnej Górze, z prośbą o Zdrowaś Maria za Jego duszę”. Także jeden z dzwonów nosi nazwę Augustyna Kordeckiego. Jest na nim wyryty napis: "Miłosierdzie, błogosławieństwo i pokój wzywać będę dla wszystkich moich rodaków. Imię moje Augustyn Kordecki". Pomnik Kordeckiego stoi w Szczytnikach.
Ludzie związani z Iwanowicami.
W 1703 w Iwanowicach urodził się prymas Władysław Aleksander Łubieński.
Na miejscowym cmentarzu jest pochowany Ignacy Andrzejewski (1882–1961), powstaniec wielkopolski, uczestnik szturmu na niemiecki magazyn broni w Kościanie.

</doc>
<doc id="358721" url="https://pl.wikipedia.org/wiki?curid=358721" title="Iwanowice Duże">
Iwanowice Duże

Iwanowice Duże – wieś w Polsce położona w województwie śląskim, w powiecie kłobuckim, w gminie Opatów.
Za Królestwa Polskiego istniała gmina Iwanowice. W latach 1975–1998 miejscowość administracyjnie należała do województwa częstochowskiego.
Pochodzenie nazwy.
Na temat pochodzenia nazwy wsi krążą dwie legendy. Jedna mówi, że Iwanowice Duże (oraz Iwanowice Małe) zawdzięczają nazwę dwóm Rosjanom – Iwanom, którzy gospodarowali na tych terenach z nakazu cara. Mimo reprezentowania zaborcy, cieszyli się oni sympatią mieszkańców i na ich cześć nazwano miejscowości. 
Druga wersja jest bardziej prawdopodobna. Dotyczy ona rosnących w okolicy wierzb – iw. To właśnie od tych drzew miały wziąć swoją nazwę Iwanowice.
Historia.
Historia wsi Iwanowice Duże sięga zamierzchłych czasów. Badania archeologiczne wskazują na istnienie śladów osadnictwa i kultury przeworskiej w rejonie wsi. Pierwsze wzmianki pisane dotyczące tej miejscowości pochodzą ze stycznia 1262 roku, kiedy to „książęta Bolesław Wstydliwy i Bolesław Pobożny przebywali nad Liswartą naprzeciw Dankowa, o czym świadczy dokument wydany w Iwanowicach pod Dankowem”. Kolejna data historyczna wiążąca się z Iwanowicami Dużymi to rok 1564. Wtedy to „we wsi starościańskiej Iwanowice osiadłych było 12 kmieci na półankach. We wsi był folwark starościański położony blisko drogi z Krzepic do Częstochowy od strony Dankowa”. W roku 1678 starosta krzepicki Atanazy Miączyński udowodnił na sejmie w Grodnie, że „wieś Iwanowice Duże od wieków należała do starostwa krzepickiego i nieprawnie została oddana wygnańcom z województwa kijowskiego i czernichowskiego, wieś przywrócono starostwu. Folwark w Iwanowicach Dużych obrabiała gromada chłopska”. Dobrami Ekonomii Iwanowickiej w 1811 roku zarządzał Jan Wolski. Dobra te należały do generała wojsk francuskich – Montana. W roku 1922 Iwanowice Duże obejmowały obszar 108 morgów. Była to własność państwowa, w drobnej dzierżawie.

</doc>
<doc id="358722" url="https://pl.wikipedia.org/wiki?curid=358722" title="Iwanowice Małe">
Iwanowice Małe

Iwanowice Małe – wieś w Polsce położona w województwie śląskim, w powiecie kłobuckim, w gminie Opatów.
Nazwa miejscowości Iwanowice jest pochodną od imienia Iwan (Iwona) i wskazuje na osadę zasiedloną przez potomków nieznanego historycznie Iwana.Położona jest na obrzeżach Wyżyny Krakowsko – Częstochowskiej. Obszar zdominowany przez gospodarkę rolną, w znacznym stopniu odlesiony i stosunkowo gęsto pokryty siedliskami ludzkimi. Do Iwanowic Małych należy 6 ulic, m.in.: Częstochowska, Zwierzyniecka, Długa, Polna, Krótka, Miodowa. W najbliższej okolicy znajdują się miejscowości: Iwanowice-Naboków, Opatów, Zwierzyniec Pierwszy, Iwanowice Duże, Krzepice.
Iwanowice to najstarsza osada gminy. Iwanowice Małe to wieś pamiętająca już panowanie Bolesława Wstydliwego czyli koniec XII wieku.Pierwsze wzmianki o miejscowości pochodzą z 1262 roku kiedy to w Iwanowicach odbył się zjazd książąt dzielnicowych (Bolesława Pobożnego i Bolesława Wstydliwego). Data ta jest też pierwszą informacją dotyczącą powiatu w jakim się znajdujemy.Podobnie jak w przypadku Opatowa od XV do XVIII wieku Iwanowice niezmiennie przynależały do starostwa krzepickiego. Jeszcze w XVI-XVIII wieku osada traktowana jest jako całość, bez rozróżnienia na Małe i Duże aczkolwiek była to wieś stosunkowo duża. Podział ten nastąpił w XX wieku W latach 1970-1981 na terenie wsi odkryto liczne pamiątki kultury łużyckiej. W latach 1975–1998 miejscowość administracyjnie należała do województwa częstochowskiego. 
Kaplica.
Według miejscowej legendy, na miejscu, gdzie stoi dzisiejsza kaplica miało straszyć pod koniec XIX wieku. Ludność Iwanowic Małych przejęta tym faktem postanowiła własnymi środkami i wkładem wybudować nowy kościółek.
Plac pod budowę ofiarował Jan Kasprzak, fundatorami zaś byli: Wojciech Jeziorski, Antoni Kowalski i Tomasz Jelonek. Nie ma dokładnej daty powstania kaplicy, ale najprawdopodobniej był to rok 1902.
Była to kaplica wybudowana z cegły i kamienia wapiennego, bezstylowa, z wieżyczkami przy ścianie wejściowej i wieżyczka sygnaturki o cechach bizantyjskich.Kilka lat później Teofilia Peluszka przyniosła z Częstochowy obraz Matki Boskiej Częstochowskiej, który został umieszczony w ołtarzu. Teofilia Peluszka po pielgrzymce z Jasnej Góry została zakonnicą.
W latach 70. XX wieku proboszcz parafii Opatów ks. Zaborowski zabrał obraz do renowacji, a następnie zmienił parafię. Następny obraz ufundowali mieszkańcy i umieścili go na miejscu poprzedniego.
W 2002 powstał Komitet Rozbudowy Kaplicy. Po zbiórce funduszy zburzono starą, sypiącą się kaplicę i w jej miejsce wybudowano nową, większą.
Ludzie.
Teresa Grażyna Chyra to malarka zamieszkała w Iwanowicach Małych. Jej zainteresowania rozwijały się już od dziecka. Tematyka jej prac jest różna – od krajobrazów do portretów. Obrazy biorą udział w wielu licytacjach, na których są bardzo popularne. Dzieła Teresy Chyry zdobią ściany wielu okolicznych domów.

</doc>
<doc id="358723" url="https://pl.wikipedia.org/wiki?curid=358723" title="Irena">
Irena



</doc>
<doc id="358724" url="https://pl.wikipedia.org/wiki?curid=358724" title="Iwanowice-Naboków">
Iwanowice-Naboków

Iwanowice-Naboków – wieś w Polsce położona w województwie śląskim, w powiecie kłobuckim, w gminie Opatów.
W latach 1975–1998 miejscowość administracyjnie należała do województwa częstochowskiego.

</doc>
<doc id="358726" url="https://pl.wikipedia.org/wiki?curid=358726" title="Iwaśki">
Iwaśki

Iwaśki – wieś w Polsce położona w województwie warmińsko-mazurskim, w powiecie ełckim, w gminie Kalinowo.
W latach 1975–1998 miejscowość administracyjnie należała do województwa suwalskiego.

</doc>
<doc id="358727" url="https://pl.wikipedia.org/wiki?curid=358727" title="Iwiczno">
Iwiczno

Iwiczno – wieś kociewska w Polsce położona w województwie pomorskim, w powiecie starogardzkim, w gminie Kaliska. Wieś jest siedzibą sołectwa "Iwiczno", w którego skład wchodzą również miejscowości Łążek i Młyńsk. Na południe od miejscowości znajduje się jezioro Trzechowskie.
Wieś wzmiankowana w 1402 roku. W latach 1945–1975 miejscowość administracyjnie należała do tzw. dużego województwa gdańskiego, a w latach 1975–1998 do tzw. małego województwa gdańskiego.
W miejscowości znajduje się chata kociewska z ok. 1885 oraz figura przydrożna z 1885.
Miejsce urodzenia w 1874 Izydora Gulgowskiego – twórcy skansenu we Wdzydzach Kiszewskich.

</doc>
<doc id="358728" url="https://pl.wikipedia.org/wiki?curid=358728" title="Iwiec">
Iwiec

Iwiec (niem. "Iwitz") – wieś w Polsce położona w województwie kujawsko-pomorskim, w powiecie tucholskim, w gminie Cekcyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 598 mieszkańców. Jest drugą co do wielkości miejscowością gminy Cekcyn.
Historia.
Miejscowość powstała w 2. połowie XVIII wieku. W roku 1889 do Iwca przybył pierwszy kaznodzieja ewangelicki Hermann Römer (późniejszy proboszcz), który spotykał się z wiernymi w miejscowej szkole, a latem na świeżym powietrzu. W 1890 roku uchwalono zgodę na powstanie parafii ewangelickiej, w której skład weszło ponad 30 miejscowości (m.in. Bysław z Teologiem, Wełpin, Błądzim) i 1407 wyznawców.
Dom modlitwy i pastorówka powstały w 1895 lub 1896 roku, kościół rok później (1896 lub 1897). Został on zbudowany w stylu neogotyckim z czerwonej cegły jako jednonawowy. Aż do 1985 nie posiadał on wydzielonego prezbiterium.
Pastorówkę zamieszkiwali nie pastorzy, a trzy ewangelickie siostry zakonne (diakoniski). W 1913 roku wspólnota ta liczyła 1362 wiernych, z czego 411 mieszkało w Iwcu. Od 1910 pastorem był Ernst Otto Blűmel. Ostatni proboszcz ewangelicki (Richard Zellmann) sprawował posługę w Iwcu w latach 1918-1926. Później sprawy bieżące dotyczące funkcjonowania zboru załatwiał pełnomocnik (pomocnik zboru) Krebs, mieszkający w pastorówce, natomiast opiekę duszpasterską sprawował pastor z Tucholi, wspomagany, jak wynika z zapisu wizytacyjnego z 1934, przez pastora Waltera z Jeżewa. W roku 1934 do gminy wyznaniowej należało 500 wiernych z 14 miejscowości, a w 1937 502 mieszkańców z 11 wsi. W roku 1939, w czasie masowych egzekucji w Rudzkim Moście, spośród około 560 pomordowanych Polaków zginęło tam 12 mieszkańców Iwca - najmłodszy miał 25 lat, najstarszy 71 lat. Pomordowanych upamiętniono na obelisku w Iwcu. Po roku 1945 zachowany kościół planowano rozebrać na cegłę. Przed zniszczeniem obronił go sołtys Antoni Chechła, w wyniku czego przekazano go katolikom i konsekrowano w październiku 1945, nadając wezwanie Matki Boskiej Różańcowej. W listopadzie 1945 ówczesne władze przekazały kościół w Iwcu z zakrystią, dzwonnicą z dwoma dzwonami i wewnętrznym urządzeniem (ołtarz, organy, ławki, ambona, chrzcielnica) parafii Bysław wraz z piętrową plebanią, stodołą, chlewem, drewutnią, ogrodem oraz około 20 morgami gruntów rolnych. W kościele, ze względu na jego filialny charakter, msze odprawiano tylko w niedziele i święta.
Zachował się tutaj XIX-wieczny cmentarz ewangelicki z około 100 grobami, odrestaurowany w roku 2005 przez Stowarzyszenie "Światło".

</doc>
<doc id="358729" url="https://pl.wikipedia.org/wiki?curid=358729" title="Iwierzyce">
Iwierzyce

Iwierzyce – wieś w Polsce, położona w województwie podkarpackim, w powiecie ropczycko-sędziszowskim, w gminie Iwierzyce. Siedziba gminy Iwierzyce.
W latach 1954–1972 wieś należała i była siedzibą władz gromady Iwierzyce. W latach 1975–1998 wieś administracyjnie należała do województwa rzeszowskiego.
Przez wieś przepływa Bystrzyca, niewielka rzeka dorzecza Wisły, dopływ Wielopolki.
Były wsią królewską dóbr krzesłowych kasztelanii sandomierskiej w województwie sandomierskim w 1629 roku 
Iwierzyce należą do rzymskokatolickiej parafii św. Michała Archanioła w Nockowej, należącej do dekanatu Sędziszów Małopolski, diecezji rzeszowskiej.
Zabytki.
Według rejestru zabytków NID na listę zabytków wpisany jest zespół dworski: dwór i park, nr rej.: A-960 z 6.05.1976.
Dwór wybudowano w latach 1921-1925 wg projektu Marii z Dembińskich Starowieyskiej, z wykorzystaniem murów wcześniejszego, dziewiętnastowiecznego budynku. Stoi na wzniesieniu i jest otoczony starodrzewiem. Właścicielami dworu do 1944 byli Starowieyscy, po II wojnie światowej został przejęty przez Skarb Państwa. W latach 1945-1946 mieściła się tu Powiatowa Szkoła Gospodarstwa Wiejskiego, później Tuczarnia Trzody Chlewnej i Zakłady Mięsne „Resmięs” SA Rzeszów. Od 1996 zespół stanowi własność prywatną. Obecnie tworzą go: dwór, rządówka, oficyna oraz położone na terenie ośrodka gospodarczego budynki stajni i obory.

</doc>
<doc id="358730" url="https://pl.wikipedia.org/wiki?curid=358730" title="Iwięcino">
Iwięcino

Iwięcino (niem.: "Eventin") – wieś sołecka w Polsce położona w województwie zachodniopomorskim, w powiecie koszalińskim, w gminie Sianów. W pobliżu wsi przebiega linia kolejowa 202 Gdańsk-Stargard.
Według danych z 30 czerwca 2003 r. wieś miała 316 mieszkańców.
Historia.
Pierwsi polscy osadnicy po II wojnie światowej przybyli do Iwięcina w lipcu 1945 roku. W latach 70. XX wieku wieś posiadała dom kultury, remizę strażacką, szkołę, ośrodek zdrowia, leśniczówkę i sklep. Mieszkańcy zajmowali się głównie rolnictwem. 18 lutego 1998 na Iwięcino spadł meteor, według świadków płonąca gwiazda opadała dwie minuty, nad ziemią zwolniła, zapulsowała trzykrotnie i zgasła. 
Kościół w Iwięcinie.
Kościół pod wezwaniem Matki Boskiej Królowej Polski jest najstarszym i najcenniejszym zabytkiem we wsi Iwięcino. Od roku 1960 kościół wraz z otoczeniem (drzewostan i trzy drewniane bramy w ogrodzeniu cmentarnym pochodzące z roku 1725, połowy XVIII i połowy XIX wieku) znajduje się w rejestrze zabytków (nr rej. 293 z dnia 27 września 1960 r.).
Kościół w Iwięcinie powstał pod koniec XIV wieku z inicjatywy cystersów z klasztoru w Bukowie Morskim. Pierwotnie budynek miał 4 wieże, jednak kiedy w roku 1732 piorun zniszczył dwie z nich, odbudowano tylko jedną. Nadano jej pochylenie w kierunku zachodnim aby uchronić ją przed częstymi, silnymi wiatrami zachodnimi. Wieża i nawa kościoła były pokryte gontami dębowymi.
W 1535 roku, w wyniku reformacji kościół przejęli protestanci. Do 1945 w Iwięcinie pracowało 15 pastorów. Spośród nich najdłużej, 50 lat, pełnił swój urząd pastor Mevius. Stary cmentarz, otoczony kamiennym wałem posiadał 3 bramy wejściowe. Każda z nich podlegała jednej z trzech podległych wsi – były to: Iwięcino, Wierciszewo i Bielkowo. Ściśle przestrzegano, aby mieszkańcy korzystali wyłącznie z bramy, która do nich należy. Bramy Wierciszewa i Belkowa były znacznie szersze, ponieważ przy nich pastor odprawiał uroczystości pogrzebowe. W Iwięcinie natomiast odbywały się one w domach zmarłych. Każdą z bram zdobiły rzeźbione napisy:
Napis na bramie dla Iwięcina, pochodzącej z 1725 roku, stał się z czasem nieczytelny.
Na jednej ze ścian kościoła wisiało duże epitafium, wyrzeźbione przez pastora Zeidlera, który sprawował swój urząd w latach 1635-1676.
W 1697 roku, za czasów pastora Malichiusa, wykonano na deskach stanowiących sufit kościoła malowidło przedstawiające Sąd Ostateczny. W późniejszych latach zostało ono pokryte warstwą tynku. Odkryto je ponownie dopiero w roku 1908. Wtedy również przeniesiono ze strychu kościoła zabytkowy 12-ramienny lichtarz oraz korony znad ambony i chrzcielnicy.
Ołtarz kościoła pochodzi z 1622 roku. Zawiera między innymi rzeźby przedstawiające Jezusa Dobrego Pasterza, Mojżesza z tablicami Dekalogu oraz scenę Ukrzyżowania. Na ścianie kościoła wisi obraz olejny przedstawiający właścicielkę majątku Rzepkowo Katarzynę Marię von Bulgrin. Najstarszy i najmniejszy dzwon w wieży kościoła pochodzi z 1417 roku. Organy wykonano w roku 1908.
W 1998 roku byli niemieccy mieszkańcy wsi ufundowali pomnik ku czci wszystkich zmarłych mieszkańców tych ziem. Odprawiono uroczyste nabożeństwo z udziałem pastora kościoła ewangelickiego. W 2001 roku, kosztem ponad 80 tys. złotych została odnowiona zabytkowa ambona z roku 1688. W roku 2008 kosztem około 45 tys. zł odrestaurowano zabytkowe, renesansowe ławy. W roku 2010 staraniami Społecznego Komitetu z proboszczem parafii na czele, kosztem 500 tys. zł wymieniono gont na całej powierzchni dachu.

</doc>
<doc id="358731" url="https://pl.wikipedia.org/wiki?curid=358731" title="Iwin">
Iwin

Iwin (dawniej: niem. "Elfenbusch") – wieś w Polsce położona w województwie zachodniopomorskim, w powiecie szczecineckim, w gminie Grzmiąca.
We wsi znajduje się stacja kolejowa Iwin na linii kolejowej Szczecinek - Białogard - Kołobrzeg. W Iwinie jest szkoła podstawowa im. Marii Konopnickiej, szkoła liczy ok. 80 uczniów ze wsi: Lubogoszcz, Storkowo, Kusowo, Przeradz, Radomyśl.
We wsi znajdują się również 2 cmentarze poniemieckie. 
Historia.
Początki Iwina nie są dobrze znane. Iwin na początku istnienia najprawdopodobniej był osadą założoną przez niemiecki ród Glassenapp. Stacja kolejowa w Iwinie została zbudowana 5 listopada 1878. We wsi znajdowała się mleczarnia, która powstała przed rokiem 1888, a jej współwłaścicielami byli prawdopodobnie Denningowie. W 1898 zaczęła funkcjonować szkoła (Znany jest tylko 1 nauczyciel - Paul Jeske). W podobnym czasie założono tam pocztę oraz gospodę (obecnie dom prywatny), oba obecnie nie funkcjonują. Poczta, zarówno jak i mleczarnia cieszyły się popularnością w okolicach. Około roku 1905 powstał jeden z dwóch cmentarzy. Pomiędzy rokiem 1903, a 1904 rolę kierownika mleczarni przejął Konrad Elfter, rolę tę pełnił do rozpoczęcia 1 wojny światowej, ponieważ został żołnierzem i w listopadzie 1914 trafił on do rosyjskiej niewoli, z której wrócił po zakończeniu 1 wojny światowej w 1918. W między czasie rolę kierownika pełniła żona Konrada. Około 1926, we wsi powstał drugi cmentarz. Oba są w runie. W 1928 nastąpiła przebudowa tamtejszej stacji kolejowej, dowodem są plany stacji z 1930 roku oraz pocztówka sprzed 1909 roku przedstawiająca tę samą stację, ale pod inną formą. W roku 1933 przebudowano również mleczarnię, o tym wydarzeniu Ernst Kunzig napisał 23-stronnicową książkę pod tytułem "Die Molkerei Elfenbusch nach dem Umbau". W 1936 szkoła w Iwinie przestała funkcjonować z prawdopodobnie braku uczniów. W 1939 roku wybuchła II wojna światowa, wraz z nią wiele ludzi, również z Iwina takich jak Konrad Falenski oraz Christina Franz trafiło do obozów koncentracyjnych z czego Christina trafiła 21 kwietnia 1944 roku do obozu koncentracyjnego w Oświęcimiu. 28 lutego 1945 roku, 15 dywizja niemiecka zebrana w Wierzchowie dostała nakaz, by utworzyć pozycję na stacji kolejowej Elfenbusch-Kussow, utrzymana była do 3 marca, bo tego samego dnia ruszyła radziecka ofensywa na Pomorzu, która podzieliła dywizję na trzy części, co pozwoliło Armii Czerwonej zdobyć Iwin. Najprawdopodobniej pomiędzy 28 lutego, a 3 marca tego roku zbombardowana została Iwińska mleczarnia. Po zakończeniu II wojny światowej, Iwin zmienia nazwę. Najpierw z Elfenbusch na Iwiń (1945), a następnie na Iwin (1947). Wiele Polaków zostało przesiedlonych na te tereny. W latach 1954–1968 wieś należała i była siedzibą władz gromady Iwin, po jej zniesieniu w gromadzie Grzmiąca. W latach 60. ruiny dawnej mleczarni zostały rozebrane. 3 września 1954 roku w Iwinie powstała Szkoła Podstawowa im. Marii Konopnickiej, która funkcjonuje do dziś. Dnia 4 stycznia 1993, osady Krzygówka, Rusino oraz Junki zostały przyłączone do Iwina. Około roku 2000 to samo stało się z osadą Owczary. Jesienią 2000 roku rozpoczęto budowę sali gimnastycznej szkoły podstawowej w Iwinie, budowa trwała do września 2004 roku. W listopadzie lub grudniu tego samego roku dwójka nastolatków z Krotoszyna o imieniu Zbigniew i Marta popełniła samobójstwo przez powieszenie w iwińskim lesie. Powodem była 6-miesięczna ciąża Marty. W 2016 roku, szkoła w Iwinie miała zostać zamknięta, ostatecznie się to nie stało i obecnie jest jedną z dwóch szkół w gminie.

</doc>
<doc id="358732" url="https://pl.wikipedia.org/wiki?curid=358732" title="Iwkowa">
Iwkowa

Iwkowa – wieś w Polsce położona w województwie małopolskim, w powiecie brzeskim, w gminie Iwkowa.
Wieś królewska wielkorządów krakowskich, położona była w drugiej połowie XVI wieku w powiecie sądeckim województwa krakowskiego. Reforma administracyjna kraju w 1975 r. zlikwidowała powiaty, Iwkowa znalazła się w nowo powstałym województwie tarnowskim. Kolejna reforma administracyjna kraju przywróciła Iwkową do powiatu brzeskiego. Miejscowość jest siedzibą gminy Iwkowa i gromady Iwkowa.
Położenie miejscowości.
Iwkowa położona jest w południowej części powiatu brzeskiego, na Pogórzu Wiśnickim. Leży w kotlinie wzdłuż rzek Bela i Białka. Od północnej strony nad Iwkową wznosi się Pasmo Szpilówki ze szczytami: Piekarska Góra (515 m), Szpilówka (512 m), Bukowiec (494 m), od wschodu Machulec (Mahulec) (480 m) i inne wzniesienia nad Jeziorem Czchowskim. Od zachodniej i południowej strony Iwkowa ograniczona jest wzniesieniami Rogozowej (536 m) i Sołtysich Gór (436 m). Od wschodu wieś graniczy z Tropiem, a od zachodu z Rajbrotem. 2 km od wsi położony jest zamek Tropsztyn.
Historia.
Etymologicznie nazwa wsi wywodzi się od imienia Iwo (Iwon).
Iwkowa powstała z połączenia dwóch osad. W 1334 r. królowa Jadwiga Łokietkowa, wdowa po Władysławie Łokietku, wystawiła przywilej lokacyjny terenom położonym wzdłuż rzeki Bela. Iwkowa w średniowieczu stanowiła część ziemi sądeckiej. Tędy już od czasów przedhistorycznych ciągnął się trakt „Wielka Droga”, zwany również „Starą Drogą”, łączący Polskę z Węgrami, co sprzyjało rozwojowi osadnictwa. Administracyjnie Iwkowa należała do ziemi sądeckiej do upadku Rzeczypospolitej.
Pod zaborem austriackim Iwkowa funkcjonuje jako dominium w ramach cyrkułu bocheńskiego. W wyniku reformy administracyjnej z 1867 wieś wchodziła w skład powiatu brzeskiego, w którym pozostawała nieprzerwanie do 1975 roku.
Jeszcze w XIX w. oraz obecnie najpopularniejszym nazwiskiem w Iwkowej było miano Szot, które wywodzi się od bawarskiego "Schotte", czyli Szkot.
Urodził się tu Marian Turkowski (ur. 28 lipca 1894, zm. 13 grudnia 1948 w Warszawie), generał brygady Wojska Polskiego, kawaler Orderu Virtuti Militari oraz prof. Franciszek Serafin, historyk, wykładowca Uniwersytetu Śląskiego w Katowicach.
Zabytki.
Obiekty wpisane do rejestru zabytków nieruchomych województwa małopolskiego
Inne zabytki.
W kościele pw. Nawiedzenia NMP w Iwkowej znajdują się witraże Madonny z Dzieciątkiem fundacji Wierzbięty z Branic.
Muzeum parafialne im. ks. Jana Piechoty.
Muzeum parafialne ks. Jana Piechoty zawiera unikatowe zbiory sztuki ludowej minionego okresu, które przez długi czas gromadził proboszcz parafii ks. Jan Piechota. Jest to filia Muzeum Diecezjalnego w Tarnowie. Zebrane w nim zbory świadczą dzisiaj o starodawności miejscowego kultu i biegłości w sztuce artystów ludowych. Obok świętych figurek, które niegdyś wypełniały ołtarzyki kapliczek, ramiona krzyży można zobaczyć także modlitewniki, stare fotografie prezentujące miejscowe wydarzenia i ludzi z tamtych czasów. Dodatkową atrakcją są gospodarskie sprzęty: sochy, pługi i szereg archaicznych narzędzi, których przeznaczenia nieraz trudno dociec.
Atrakcje turystyczne.
W Iwkowej co roku odbywa się "Święto Suszonej Śliwki", promujące susorki iwkowskie – regionalną odmianę suszu owocowego śliwy domowej, jabłoni i gruszy, ciętą w plastry.
Pustelnia św. Urbana.
Pustelnia św. Urbana została wpisana do rejestru zabytków w 2005 roku. Sama pustelnia znajduje się w lesie, z dala od wszelkich zabudów. Położona na stoku Bukowca, poniżej zielonego szlaku. Zbudowana w XVIII w. w miejscu pustelni św. Urbana, obok źródła, które daje początek potokowi Urbana i zasila znaczną część mieszkańców Iwkowej.
Krzyż Milenijny oraz Droga Krzyżowa.
Jedną z wielu atrakcji gminy Iwkowa jest Krzyż Milenijny oraz Droga Krzyżowa w Połomiu Małym. Krzyż osiąga wysokość 14,5 metra i góruje nad okolicą. Krzyż wzniesiony został z okazji 2000-lecia chrześcijaństwa i 20-lecia parafii w Kątach. W miejscu gdzie znajduje się obecnie krzyż, rósł dąb zwany "Dąbkiem". Gdy usechł, miejsce wykorzystano pod budowę krzyża. Pod krzyż prowadzi stroma, szeroka droga będąca zarazem Drogą Krzyżową ze stacjami wykonanymi z piaskowcowych bloków.
Wieża Widokowa na Szpilówce.
Stalowa wieża widokowa w koronie drzew znajduje się na Szpilówce – 516 m n.p.m. Wieża została oddana do użytku w 2019 roku. Powstała dzięki współpracy Tarnowskiej Organizacji Turystycznej i gminy Iwkowa w ramach projektu "Wzrost atrakcyjności turystycznej i rekreacyjnej Subregionu Tarnowskiego etap I: realizowanego w partnerstwie z licznymi samorządami, w tym z gminą Iwkową. Wieża powstała by poprawić atrakcyjność gminy oraz przyciągnąć turystów oraz wesprzeć lokalną bazę hotelarską, gastronomiczną, agroturystykę i kulturę.
Kościół cmentarny pw. Nawiedzenia Najświętszej Maryi Panny.
Kościół pochodzi z końca XV w. Został wpisany do rejestru zabytków nieruchomych województwa małopolskiego i włączony do Szlaku Architektury Drewnianej w Małopolsce. Obiekt jest prawnie chroniony. Bryła kościoła to styl gotycki – wykonana z drewnianych bali kładzionych na zrąb, z zewnątrz oszalowanych deskami. Wewnątrz kościoła znajdują się dwa XV-wieczne portale zwieńczone łukami trójlistnymi, polichromię z 1629 roku, ołtarz główny ze sceną nawiedzenia i wniebowzięcia Najświętszej Maryi Panny, dwa boczne ołtarze z XVII/XVIII w., chór z pozytywem organowym i polichromię stropową ze scenami sądu ostatecznego. Kościółek otacza cmentarz, miejsce spoczynku tutejszej społeczności w tym ks. Jana Piechoty.
Muzeum Parafialne im. ks. Jana Piechoty.
W Muzeum Parafialnym mieszczącym się w piwnicach plebanii w Iwkowej można obejrzeć liczne, ocalone od zapomnienia, unikalne zbiory sztuki ludowej minionego okresu, dokumentujące historię i życie Iwkowej w dawnych czasach, m.in. rzeźbione świątki, mszały, modlitewniki, stare iwkowskie fotografie, obrazy olejne, oleodruki, sprzęty gospodarskie, i inne '.
Kościół pw. NMP Wniebowziętej w Wojakowej.
Kościół został wzniesiony w 1363 roku. Był to kościół gotycki z kamienia i przetrwał w takiej formie do pierwszej połowy XX wieku. W latach 1930–1931 przeszedł remont. Do dzisiaj przetrwały: gotycka kamienna chrzcielnica, barokowy ołtarz główny oraz odlany w 1687 roku dzwon z plakietką Matki Bożej z Dzieciątkiem, umieszczony w wolno stojącej dzwonnicy.
Krzyż powstańców styczniowych.
Wznosi się na niewielkiej leśnej polanie na Piekarskiej Górze (515 m n.p.m). Krzyż został postawiony w 1864 roku jako pamiątka uczestnictwa tutejszej ludności w powstaniu styczniowym. Wzniesiony jako wotum dziękczynne za ocalone życie oraz jako symbol walki i cierpienia o niepodległą Polskę.
Winnica Nowizny.
Winnica położona w miejscowości Połom Mały. Jest to gospodarstwo enoturystyczne, posiadające powierzchnię 5,20 ha łącznie z lasem. Gospodarstwo zajmuje się uprawą winorośli i jej przetwórstwem. Ponadto zajmuje się hodowlą danieli. W winnicy znajduje się park linowy dla dzieci i zjazdy linowe dla dorosłych.

</doc>
<doc id="358733" url="https://pl.wikipedia.org/wiki?curid=358733" title="Iwla">
Iwla

Iwla – wieś w Polsce, położona w województwie podkarpackim, w powiecie krośnieńskim, w gminie Dukla, w dolinie Iwielki, dopływu Wisłoki, przy drodze Dukla – Nowy Żmigród, i na stokach wzgórza Iwli.
W latach 1954-1972 wieś należała i była siedzibą władz gromady Iwla. W latach 1975–1998 wieś administracyjnie należała do województwa krośnieńskiego.
Siedzibą rzymskokatolickiej parafii pw. św. Jana Chrzciciela należącej do dekanatu Dukla w archidiecezji przemyskiej. Miejsce urodzenia Tomasza Falla - jednego z najwybitniejszych polskich organmistrzów przełomu XIX i XX wieku.
Historia.
Miejscowość leży w dolinie rzeki Iwielka, dopływu Wisłoki. Na północ od wsi na stokach Wzgórz Iwielskich znajduje się przysiółek Helenówka. Na południowym wschodzie wznosi się masyw Chyrowej (695 m), na południowym zachodzie: Dania (696 m) i Polana (651 m).
Osadnictwo na tym terenie istniało już w III tysiącleciu p.n.e., o czym świadczą znaleziska, zaliczane do kultury ceramiki sznurowej. W czasach historycznych należała prawdopodobnie do rycerskiego rodu Bogoriów – do Mikołaja Bogorii Skotnickiego. Po raz pierwszy wieś wymieniana jest w dokumencie wydanym w dniu 17 sierpnia 1366 roku przez Kazimierza Wielkiego, wystawionym we Włodzimierzu. Dokument ten zatwierdzał podział majątku kanclerza Janusza (Suchywilka) i darowanie przez niego części majątku swym bratankom. Dobrami kanclerza podzielili się Janusz, Piotr i Mikołaj – synowie Jakuba Cztana z Kobylan.
W XV w. była własnością Kobylańskich (Jana Kobylańskiego herbu Grzymała – przełom XV i XVI wieku), a potem kolejno Cikowskich i Lubnickich. W 1503 roku Iwlę i Duklę, w ramach wymiany za Majkowice koło Bochni, otrzymał Stanisław Cikowski z Mikluszowic – kasztelan biecki. Iwla założona była na prawie wołoskim, a w roku 1504 jej właściciel Stanisław Cikowski uzyskał zgodę na przeniesienie jej na prawo magdeburskie i przeszła na właścicieli Dukli. W 1532 roku, po śmierci męża, Ewa Cikowska przekazała okoliczne miejscowości, w tym Iwlę (pozostawiając jednak sobie Duklę) Mikołajowi Kobylańskiemu, kasztelanowi rozpierskiemu. Dobra te potem dziedziczyła żona Mikołaja, Anna Kobylańska z Pilczy, oraz ich synowie: Jan i Krzysztof Kobylański. Po Krzysztofie Kobylańskim dobra odziedziczyły w 1568 r. jego siostry; Jadwiga Lubnicka z Kobylańskich – żona Jana Lubnickiego i Iwla przeszła na ród Lubnickich.
Ludność zamieszkująca obszar wsi wielokrotnie na przestrzeni wieków musiała stawać do walki w obronie swoich terytoriów. Najazdy obcych wojsk zagrażały mieszkańcom w latach 1474, 1657, 1704.
8 kwietnia 1769 r. Konfederaci barscy pod dowództwem Kazimierza Pułaskiego stoczyli tu zwycięską bitwę przeciw rosyjskim oddziałom Jelczaninowa.
W czasie I wojny toczyły się tu walki w grudniu w 1914 r. i 6 maja 1915 r. a zwłoki poległych żołnierzy złożono na cmentarzu pod Łysą Górą.
Krwawa bitwa pancerna rozegrała się tu od 12 do 14 września 1944 r. Mieszkańcy stali się uczestnikami i bohaterami jednej z największych górskich bitew pancernych II wojny światowej, pozostały po niej wraki czołgów. W walkach brały udział oddziały 38. armii i 4 samodzielnego korpusu pancernego 1 Frontu Ukraińskiego oraz I Korpus Czechosłowacki. 20 września 1944 r. przez Iwlę nacierał na Chyrową i Mszanę I Korpus Czechosłowacki gen. Svobody, który wykrwawił się na Wzgórzu Franków. Wieś wtedy została zrównana z ziemią, a tereny te nazwano Doliną Śmierci. W 1960 roku ku czci żołnierzy radzieckich i czechosłowackich poległych w walce postawiono w Iwli pomnik.
Znane miejsca.
W Iwli do niedawna rósł najstarszy (400 lat) i najgrubszy (620 cm obwodu w pierśnicy) wiąz górski w Polsce, o nazwie "Beskidnik". Obumarł on w ostatnich latach wskutek grafiozy – (naczyniowej choroby wiązów). Był pomnikiem przyrody.
W górnej części wsi znajduje się, uznany za pomnik przyrody, wodospad "Przy Młynie", jeden z nielicznych w Beskidzie Niskim.

</doc>
<doc id="358734" url="https://pl.wikipedia.org/wiki?curid=358734" title="Iwonie">
Iwonie

Iwonie – wieś w Polsce, położona w województwie łódzkim, w powiecie poddębickim, w gminie Zadzim. 
W latach 1975–1998 miejscowość administracyjnie należała do województwa sieradzkiego. W skład sołectwa Iwonie wchodzą Iwonie i przysiółek Babiniec.
Na polach tej wsi 6 stycznia 1863 r. poniósł porażkę powstańczy oddział Jana Birtusa. Do niewoli dostało się kilku powstańców, wśród nich Rosjanie Timofiej Bogdanow i Wasyl Gordiejew - żołnierze z 2 baterii IV brygady artylerii. Obaj zostali rozstrzelani w Łodzi.

</doc>
<doc id="358735" url="https://pl.wikipedia.org/wiki?curid=358735" title="Iwowe">
Iwowe

Iwowe – wieś w Polsce położona w województwie mazowieckim, w powiecie garwolińskim, w gminie Borowie.
 
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. 
W latach 1526-1795 wieś należała do starostwa latowickiego. W latach 1795-1809 była pod zaborem austriackim. Od 1809 w Księstwie Warszawskim, guberni warszawskiej. W latach 1870-1954 należała do gminy Iwowe, a w latach 1954-1972 do gromady Iwowe. Od 1973 należy do gminy Borowie. W latach II Rzeczypospolitej była w granicach województwa warszawskiego, 1939-1945 w Generalnym Gubernatorstwie, a w 1946-1975 w województwie warszawskim.
W latach 1975–1998 miejscowość administracyjnie należała do województwa siedleckiego.
Historia.
Najstarszy ślad osadnictwa stanowi cmentarzysko kultury grobów kloszowych na południe od wsi w rejonie nazywanym „Łysymi Górami”. Wieś wzmiankowano po raz pierwszy w 1525. W 1565 powierzchnia gruntów wynosiła 36 włók i 63 gospodarstwa, we wsi była karczma. W 1613 było 46 domów. Podczas wojen szwedzkich wieś została spalona (pozostała jedynie karczma). W 1789 we wsi były 44 domy. W 1827 wieś liczyła 46 domów i 280 mieszkańców. W 1870 utworzono gminę Iwowe (istniała do 1975). W 1880 po pożarze wioski pozostało 40 domów. W 2 poł. XIX wieku powstała szkoła elementarna. 
Podczas II wojny światowej mieszkańcy wioski działali w AK. W dniach 24 i 25 lutego 1944 miała miejsce akcja odwetowa Niemców za próbę odbicia więźniów ze szkoły-więzienia w Latowiczu. W odwecie zamordowani zostali: Bronisław Kosut, Jan Kosut, Władysław Kosut, Kazimierz Ositek, Jan Pazura, Henryk Zaborowski. W 1960 powstało Koło Gospodyń Wiejskich. W latach 1970-1973 wzniesiono murowany budynek szkoły.
Nazwa wsi odnosiła się do miejsca gdzie rosły wierzby iwy. Jest to tylko pierwszy człon nazwy, która pierwotnie brzmiała zapewne „Iwowe Bagno” lub „Iwowe Błota” i odnosiła do rozciągających w okolicy mokradeł, na których rosły wierzby.

</doc>
<doc id="358736" url="https://pl.wikipedia.org/wiki?curid=358736" title="Izabelin B">
Izabelin B

Izabelin B – wieś położona w województwie mazowieckim, w powiecie warszawskim zachodnim, w gminie Izabelin.
Izabelin B wraz ze wsią Izabelin C tworzą nieformalny zespół wsi potocznie zwany Izabelinem.
Populacja Izabelina B stanowi 9,9% populacji gminy (dane na rok 2008).

</doc>
<doc id="358737" url="https://pl.wikipedia.org/wiki?curid=358737" title="Izabelin C">
Izabelin C

Izabelin C – wieś położona w województwie mazowieckim, w powiecie warszawskim zachodnim, w gminie Izabelin, siedziba tej gminy.
Izabelin C wraz ze wsią Izabelin B tworzą nieformalny zespół wsi zwany Izabelinem.
Populacja Izabelina C stanowi 26,8% populacji gminy (dane na rok 2008).
W latach 1954–1972 wieś należała i była siedzibą władz gromady Izabelin.

</doc>
<doc id="358738" url="https://pl.wikipedia.org/wiki?curid=358738" title="Izabelin-Dziekanówek">
Izabelin-Dziekanówek

Izabelin-Dziekanówek (do 31 grudnia 2002 "Izabelin") – wieś w Polsce położona w województwie mazowieckim, w powiecie nowodworskim, w gminie Czosnów.
W latach 1975–1998 miejscowość administracyjnie należała do województwa warszawskiego. 1 stycznia 2003 wieś "Izabelin" zmieniła nazwę na "Izabelin-Dziekanówek", a będący dotychczas częścią tej wsi Dziekanówek został zlikwidowany jako osobna miejscowość.

</doc>
<doc id="358739" url="https://pl.wikipedia.org/wiki?curid=358739" title="Izabelmont">
Izabelmont

Izabelmont – wieś w Polsce położona w województwie lubelskim, w powiecie lubartowskim, w gminie Abramów.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Abramów. Według Narodowego Spisu Powszechnego (III 2011 r.) wieś liczyła 115 mieszkańców.
Nazwa Izabelmont pochodzi od złożenia imienia Izabela i francuskiego słowa mont – to jest góra, szczyt Wieś notowana w spisie ludności diecezji krakowskiej z roku 1787.

</doc>
<doc id="358740" url="https://pl.wikipedia.org/wiki?curid=358740" title="Izabelów (województwo świętokrzyskie)">
Izabelów (województwo świętokrzyskie)

Izabelów – wieś sołecka w Polsce, położona w województwie świętokrzyskim, w powiecie koneckim, w gminie Końskie.
W latach 1975–1998 miejscowość administracyjnie należała do województwa kieleckiego.
Przez miejscowość przepływa niewielka struga dorzecza Pilicy, Żywiczka.
Wierni kościoła rzymskokatolickiego należą do parafii św. Anny i św. Jana Chrzciciela w Końskich.
Pochodzenie nazwy.
Nazwa wsi pochodzi od imienia Izabeli Małachowskiej, na część której, jej mąż Stanisław Małachowski nazwał tak ową miejscowość. Wieś dzieli się na dwie części: "Izabelów Stary" oraz "Izabelów Nowy".
Turystyka.
Przez Izabelów przechodzi niebieski szlak turystyczny z miejscowości Pogorzałe do Kuźniaków oraz żółty szlak turystyczny z Końskich do Serbinowa
Historia.
Izabelów wieś, w gminie Duraczów, 3 km na płd. od Końskich. W roku 1791 „Izabellow” następnie „Izabellów” w spisie z roku 1827. Obecnie brzmiąca nazwa Izabelów pojawia się od 1882 i tak zapisana w SgKP
W roku 1882 było tu 8 domów i 50 mieszkańców.

</doc>
<doc id="358741" url="https://pl.wikipedia.org/wiki?curid=358741" title="Izabelów (województwo łódzkie)">
Izabelów (województwo łódzkie)

Izabelów (do 2007 "Izabelów Duży") – wieś w Polsce, położona w województwie łódzkim, w powiecie zduńskowolskim, w gminie Zduńska Wola. Do 2007 roku nosiła nazwę Izabelów Duży.
W latach 1975–1998 miejscowość administracyjnie należała do województwa sieradzkiego.

</doc>
<doc id="358743" url="https://pl.wikipedia.org/wiki?curid=358743" title="Izbice (Polska)">
Izbice (Polska)

Izbice – wieś w Polsce położona w województwie wielkopolskim, w powiecie rawickim, w gminie Rawicz.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Izbice należały do okręgu bojanowskiego tego powiatu i stanowiły część majątku Łaszczyn, którego właścicielem był wówczas Szczaniecki. Według spisu urzędowego z 1837 roku wieś liczyła 165 mieszkańców, którzy zamieszkiwali 23 dymy (domostwa). W 1921 roku stacjonowała tu placówka 17 batalionu celnego.
W latach 1954–1958 wieś należała i była siedzibą władz gromady Izbice, po jej zniesieniu w gromadzie Sierakowo. W latach 1975–1998 miejscowość administracyjnie należała do województwa leszczyńskiego.

</doc>
<doc id="358744" url="https://pl.wikipedia.org/wiki?curid=358744" title="Izbicko">
Izbicko

Izbicko (dodatkowa nazwa w j. niem. Stubendorf) – wieś w Polsce, położona w województwie opolskim, w powiecie strzeleckim, w gminie Izbicko.
Miejscowość jest siedzibą gminy Izbicko. 
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie stosowaną, polską nazwą "Izbicko" oraz nazwą niemiecką - "Stubendorf".
Zabytki.
W Izbicku w 1927 r. stwierdzono cmentarzysko kurhanowe. Wykopaliska i badania powierzchniowe prowadzone okresowo od 1952 do 1978 r. pozwoliły ustalić, że w miejscu tym była w IV w. n.e. osada przeworska, a następnie w VII w. założono kurhanowy cmentarz słowiański użytkowany do następnego wieku. W sumie zachowało się 15 kurhanów z ciałopalnymi pochówkami i 19 kopców ziemnych o niepewnej genezie. 
Do wojewódzkiego rejestru zabytków wpisane są:

</doc>
<doc id="358745" url="https://pl.wikipedia.org/wiki?curid=358745" title="Izbiczno">
Izbiczno

Izbiczno – wieś w Polsce położona w województwie wielkopolskim, w powiecie pleszewskim, w gminie Dobrzyca.
Historia.
Izbiczno zostało założone przez Dobrzyckich herbu Leszczyc, właścicieli miasta i okolic. Pierwszą wzmiankę można znaleźć w protokole z roku 1510 dotyczącego uposażenia dobrzyckiego probostwa. Kolejne informacja pochodzą z ksiąg metrykalnych i datowane są na lata 1605 (o narodzinach Sebastjana Dąb, syna gajowego Marcina i Apolonii w gajówce zwanej Zielony Dąb), 1652 (o Zofii z Izbiczna) i z 1681 (o Krzysztofie z Izbiczna). Przypuszcza się, że nazwa wsi pochodzi od wyrazu "izba" w pierwotnym znaczeniu, czyli "cała chata", a więc "Izbica", "Izbiczny", "Izbiczno"to nazwy, które nosiła wieś – miejsce, gdzie stoją chaty. Pierwsze próby osadnictwa w izbicy przeprowadzał już w roku 1602 dziedzic Skoraszewski ze Skoraszewic.
W roku 1677 zapisano w księgach kaliskich (217. f. 241-244), że Izbiczno należy do Leszczyców Dobrzyckich i są tam dwie chałupy. Sześć lat później, w 1683 r. ksiądz Gniński wspomina o Izbicznie, jako o niezamieszkanym i opuszczonym terenie.
W 1717 r. Anna z Radzewskich Dobrzycka (wraz z synami Antonim, Franciszkiem, Ignacym i Józefem) sprzedała Dobrzycę Aleksandrowi Gorzeńskiemu herbu Nałęcz, miecznikowi kaliskiemu, później podczaszemu kaliskiemu a kwotę 106 500 grzywien polskich. Z tej okazji 22 października 1717 r. odbyła się inwentura (księgi kaliskie 79. f. 498-500), w której tak opisano Izbiczno: "Wieś Izbiczna, która jest pusta tylko dwie chałupy złe nie zamieszkane stoią. Pola y łąki chrostami pozarastały. Staw także osiecki pusty y zarosły y nie zastawny y drugi zamkoski także nie zastawny y zarosły".
30 sierpnia 1752 roku, Antoni Gorzeński, syn Aleksandra Gorzeńskiego, sprowadził osadników z Prus i rozmieścił ich w Izbicznie, począwszy od miejsca zwanego Bukowy (od drogi do Bud) po leśniczówkę Zielony Dąb. Spis z 1764 r. podaje, ze Izbiczno w tym czasie liczyło 20 osadników, w tym sołtysa, którzy gospodarowali na 29 hubach, 13 morgach i 129 prętach. Kolejny spis, z 1796 r. podaje nazwiska 31 osadników, w tym jednego, pełniącego funkcję nauczyciela. Po zasiedleniu Izbiczna przez Gorzeńskiego rozpoczęła się intensywna gospodarka produkcyjna. Trudno określić narodowość czy wyznanie osiedleńców sprowadzonych przez Gorzeńskiego. Izbiczno w owym czasie zamieszkiwali katolicy i luteranie (zarówno Polacy jak i Niemcy). Praktyki religijne odprawiali w kościele parafialnym w Dobrzycy.
W okresie Wielkiego Księstwa Poznańskiego (1815-1848) miejscowość wzmiankowana jako "Izbiczne Olendry" należała do wsi większych w ówczesnym pruskim powiecie Krotoszyn w rejencji poznańskiej. Izbiczne Olendry należały do okręgu koźmińskiego tego powiatu i stanowiły część majątku Klonowo, którego właścicielem był wówczas Bandelow. Według spisu urzędowego z 1837 roku wieś liczyła 343 mieszkańców, którzy zamieszkiwali 37 dymów (domostw).
Około 1900 r. cześć Izbiczna (wraz z ruiną gajówki Zielony Dąb) kupił Ludwik Kaczmarek ze Strzyżewa wraz z bratem Antonim. Według ksiąg metrykalnych w początkach roku 1920 mieszkały w Izbicznie tylko 3 polskie rodziny. Jednak na koniec wspomnianego roku sytuacja diametralnie się zmieniła. Część rodzin niemieckich, nie mogąc pogodzić się z niepodległością Polski, wyjechała do Rzeszy, sprzedając swe gospodarstwa Polakom. Obie społeczności żyły obok siebie w zgodzie do 1939 r. Z chwilą wybuchu II wojny światowej Polaków wysiedlono, a ich gospodarstwa przejęli tzw. "Schwarzmeerzy".
W styczniu 1945 r. niemieccy gospodarze opuścili wieś, a na ich miejsce przybyli Polacy wypędzeni z kresów wschodnich zagarniętych przez Sowietów.
W latach 1975–1998 miejscowość administracyjnie należała do województwa kaliskiego. We wsi znajdował się przystanek rozebranego odcinka Krotoszyn – Pleszew Krotoszyńskiej Kolei Dojazdowej. Ruch zlikwidowano 12 stycznia 1986.

</doc>
<doc id="358746" url="https://pl.wikipedia.org/wiki?curid=358746" title="Izbiszcze">
Izbiszcze

Izbiszcze – wieś w Polsce położona nad rzeką Narew, w województwie podlaskim, w powiecie białostockim, w gminie Choroszcz.
Wieś dóbr goniądzko-rajgrodzkich Mikołaja II Radziwiłła, w 1795 roku położona była w ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Serca Pana Jezusa w Konowałach.
Klub Sportowy.
LZS (Ludowy Zespół Sportowy) Izbiszcze - charakteryzuje się zielono-czarnymi barwami. Został założony w 1973.

</doc>
<doc id="358747" url="https://pl.wikipedia.org/wiki?curid=358747" title="Izby">
Izby

Izby (łem. Ізбы) – wieś w Polsce położona w województwie małopolskim, w powiecie gorlickim, w gminie Uście Gorlickie nad Białą dopływem Dunajca.
Historia wsi.
Wieś biskupstwa krakowskiego w powiecie sądeckim w województwie krakowskim w końcu XVI wieku. W latach 1975–1998 miejscowość administracyjnie należała do województwa nowosądeckiego.
Tu Konfederaci barscy w latach 1769–1772 mieli swój obóz i siedzibę dowódcy Kazimierza Pułaskiego oraz byli wspierani przez miejscową ludność. Do roku 1947 wieś była zamieszkiwana przez Łemków, którzy zostali przymusowo wysiedleni. We wsi stoi była cerkiew greckokatolicka pw. św. Łukasza Ewangelisty, obecnie pełniąca funkcję kościoła rzymskokatolickiego. Do lat 60. XX wieku we wsi stała drewniana cerkiew prawosławna, która została zniszczona i rozebrana. Obecnie we wsi zamieszkuje kilka rodzin łemkowskich. W 2012 roku postawiono z inicjatywy byłych mieszkańców wsi i ich potomków pomnik na obecnym cmentarzu, na którym chowano do 1947 roku, przodków wygnanych Rusinów (Łemków). Za rzeką naprzeciwko cerkwi znajduje się stary cmentarz, na którym zachowało się kilka nagrobków. Chowano na nim zmarłych do 1928 roku, czyli daty powrotu całej ludności wsi do prawosławia, wraz ze swoim proboszczem ks. Dymitrem Chylakiem.
W okresie międzywojennym w miejscowości stacjonowała placówka Straży Granicznej I linii „Izby”.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="358748" url="https://pl.wikipedia.org/wiki?curid=358748" title="Izdby">
Izdby

Izdby – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
Wieś duchowna, własność opata benedyktynów w Mogilnie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 56 mieszkańców. Jest 46. co do wielkości miejscowością gminy Mogilno.

</doc>
<doc id="358749" url="https://pl.wikipedia.org/wiki?curid=358749" title="Izdebki-Błażeje">
Izdebki-Błażeje

Izdebki-Błażeje – wieś w Polsce położona w województwie mazowieckim, w powiecie siedleckim, w gminie Zbuczyn.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Matki Bożej Częstochowskiej w Krzesku-Majątku.

</doc>
<doc id="358750" url="https://pl.wikipedia.org/wiki?curid=358750" title="Izdebki-Kosny">
Izdebki-Kosny

Izdebki-Kosny – wieś w Polsce położona w województwie mazowieckim, w powiecie siedleckim, w gminie Zbuczyn.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Matki Bożej Częstochowskiej w Krzesku-Majątku.

</doc>
<doc id="358751" url="https://pl.wikipedia.org/wiki?curid=358751" title="Izdebki-Kośmidry">
Izdebki-Kośmidry

Izdebki-Kośmidry – wieś w Polsce położona w województwie mazowieckim, w powiecie siedleckim, w gminie Zbuczyn.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Matki Bożej Częstochowskiej w Krzesku-Majątku.

</doc>
<doc id="358752" url="https://pl.wikipedia.org/wiki?curid=358752" title="Izdebki-Wąsy">
Izdebki-Wąsy

Izdebki-Wąsy – wieś w Polsce położona w województwie mazowieckim, w powiecie siedleckim, w gminie Zbuczyn.
W latach 1954–1959 wieś należała i była siedzibą władz gromady Izdebki-Wąsy, po jej zniesieniu w gromadzie Krzesk Stary, po zniesieniu tejże w 1961 r. w gromadzie Krzesk. W latach 1975–1998 miejscowość administracyjnie należała do województwa siedleckiego.
Wieś jest gniazdem rodu Izdebskich, herbu Pomian.
Wierni Kościoła rzymskokatolickiego należą do parafii Matki Bożej Częstochowskiej w Krzesku-Majątku.

</doc>
<doc id="358753" url="https://pl.wikipedia.org/wiki?curid=358753" title="Izdebno Kościelne">
Izdebno Kościelne

Izdebno Kościelne – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki. Leży na skraju Równiny Łowicko-Błońskiej. Przez wieś przepływa Pisia Tuczna.
W latach 1975–1998 miejscowość administracyjnie należała do województwa warszawskiego.
Jest to duża okolnica, położona dawniej wokół dużego stawu. We wsi znajduje się strażnica straży pożarnej i szkoła podstawowa imienia związanej z miejscowością Klementyny z Tańskich Hoffmanowej. Izdebno Kościelne posiada połączenie autobusowe z Grodziskiem Mazowieckim.
Historia.
Na terenie wsi w stanowiskach archeologicznych znaleziono m.in. monety rzymskie, pochodzące z epoki rządów cesarza Hadriana, co wskazuje na położenie na szlaku handlowym.
Pierwsze wzmianki o wsi pochodzą z XV w.. W XVII wieku dziedzic Adam Izbiński zgromadził fundusze na budowę kościoła we wsi. W 1621 wybudowano kaplicę, a w latach 1772-1776 – drewniany kościół. W XVIII w. miejscowość była własnością rodziny starostów wyszogrodzkich Szymanowskich, którzy wznieśli kościół i dwór. W 1826 Baron d'Empire Piotr (Pierre) Galichet, Francuz z Szampanii, mąż Doroty z Szymanowskich, były oficer w armii Napoleona, założył w Izdebnie gorzelnię oraz cukrownię, pierwszą na Mazowszu a drugą w Królestwie. W roku 1866 wieś nabył historyk Józef Kazimierz Plebański. Podczas II wojny światowej na terenie tutejszej parafii przechowywano broń zrzucaną przez aliantów.
Zabytki i obiekty historyczne.
W Muzeum Wsi Mazowieckiej w Sierpcu znajduje się zagroda pszczelarska przeniesiona z Izdebna.
Związani z miejscowością.
W Izdebnie Kościelnym urodzili się:
Osiedlił się:
W miejscowości mieszkała w młodości Klementyna Hoffmanowa, wychowywana przez Szymanowskich. Jej ojciec Ignacy Tański zmarł w Izdebnie i został pochowany w sąsiedztwie kościoła.

</doc>
<doc id="358754" url="https://pl.wikipedia.org/wiki?curid=358754" title="Iznota">
Iznota

Iznota (niem. "Isnothen") – wieś w Polsce, położona w województwie warmińsko-mazurskim, w powiecie piskim, w gminie Ruciane-Nida, położona nad rzeką Iznotą, od której wzięła nazwę. Siedziba sołectwa Iznota
W latach 1975–1998 wieś administracyjnie należała do województwa suwalskiego.
W dawnym województwie olsztyńskim, przed 1975 r., była to wieś sołecka (do sołectwa należały także: Bartlewo, Gąsior, Kamień, Malinówko).
Położenie.
Iznota położona jest wśród lasów puszczy Piskiej i znajduje się bezpośrednio nad jeziorem Bełdany. Przez wioskę przepływa rzeka Krutynia.
Historia.
Okolice Iznoty od V w. p.n.e. do XIII w. n.e. zamieszkiwało plemię Galindów. Przez tereny plemienia Galindów przebiegał szlak, którym przewożono cenne towary i bursztyn na północ i zachód.
Dawniej (wiek XVI) nad rzeką znajdował się opuszczony młyn, o którym mówiono, że "w nim straszy", dlatego brakowało chętnych do kupna. Dopiero w 1602 r., na wniosek komisarzy królewskich, elektor brandenburski Jerzy Fryderyk nadał młyn oraz półtorej włóki na prawie magdeburskim, wolne od czynszu. Nadanie otrzymał "Krzysztof Fuschs" – nadleśniczy z Mikołajek – w uznaniu jego służbę w lasach książęcych. Rok 1602 może być uznany za datę założenia Iznoty (niemniej osadnictwo istniało już wcześniej). Nowy właściciel stwierdził, że stary młyn służył za kryjówkę kłusownikom, dlatego kazał go rozebrać. Osada kilkakrotnie była zaludniana i kilkakrotnie się wyludniała. W 1785 r. w Iznocie były 3 domy, w 1818 r. była to wieś chełmińska z 4 domami i 34 mieszkańcami. W 1839 r. Iznota była określana jako dwór na prawie chełmińskim z 6 domami i 37 mieszkańcami. Szkoła we wsi istniała już w 1818 r. Uczyło się wtedy w niej 32 dzieci (wyłącznie po polsku) a nauczycielem był niejaki Borys. W 1935 r. szkoła mieściła się w budynku murowanym a uczyło się w niej 23 dzieci. W tym czasie Iznota należała do parafii w Mikołajkach. W 1939 r. w Iznocie – wraz z pobliskimi osadami – mieszkało 135 osób.
W latach 70. XX wieku do sołectwa Iznota należały następujące miejscowości:
Mimo że w XVI wieku w Iznocie stał młyn, a w XIX wieku wielki dwór, to nie znajdują się tam żadne zabytki architektury. Opuszczony po II wojnie światowej młyn został całkowicie wyburzony pod budowę współczesnego ośrodka wypoczynkowego "Galindia".
Turystyka.
Na półwyspie jeziora Bełdany, pośród lasów, mieści się ośrodek wypoczynkowy "Galindia". Ośrodek turystyczny założony został przez psychoterapeutę Cezarego Kubackiego i nawiązuje do historycznego plemienia Galindów, którzy zamieszkiwali okolice Iznoty (od V wieku p.n.e. do XII wieku). Ośrodek składa się z hotelu, restauracji i pensjonatu, z wystrojem wnętrz i zagospodarowaniem terenu nawiązującymi do dawnej kultury Galindów. Nie jest to ścisłe odtworzenie historyczne, lecz twórcze i luźne nawiązanie stylistyczne. Na terenie ośrodka znajdują się: pieczary, termy, lochy demonów (w tym stylistycznie nawiązujące do bursztynu), studnie głodowe, uroczyska leśne, rytualny krąg kamienny czy labirynt Galindów. Na życzenie turystów inscenizowane są obrzędy oraz zajęcia Galindów, m.in. napady rabunkowe na przejeżdżających autobusem turystów. Droga do ośrodka ozdobiona jest drzewami, "posadzonymi" korzeniami do góry. Na terenie "osady" znajdują się też różnego typu rzeźby i instalacje, stylizowane na epokę Prusów.

</doc>
<doc id="358755" url="https://pl.wikipedia.org/wiki?curid=358755" title="Izydorów">
Izydorów

Izydorów – wieś w Polsce położona w województwie łódzkim, w powiecie łaskim, w gminie Widawa.
W latach 1975–1998 miejscowość administracyjnie należała do województwa sieradzkiego.
Według danych ze Spisu powszechnego z 30 września 1921 r. wieś liczyła 94 mieszkańców, w tym 41 mężczyzn i 53 kobiety. Zamieszkiwali oni w 12 budynkach. W tej liczbie wyznania rzymskokatolickiego były 94 osoby, narodowość polską podali wszyscy mieszkańcy.

</doc>
<doc id="358756" url="https://pl.wikipedia.org/wiki?curid=358756" title="Iżyce">
Iżyce

Iżyce – wieś w Polsce położona w województwie lubelskim, w powiecie lubelskim, w gminie Strzyżewice.
Wieś szlachecka położona była w drugiej połowie XVI wieku w powiecie lubelskim województwa lubelskiego.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Strzyżewice. Według Narodowego Spisu Powszechnego z roku 2011 wieś liczyła 119 mieszkańców.
Historia.
Najstarsze wzmianki o Iżycach pochodzą z 1383 r. i 1416 r. W połowie XVI wieku właścicielem wsi był Mikołaj Bryzek de Iżyce. Również przez cały wiek XVII Iżycami władali Iżyccy. Pod koniec XVII stulecia przez okres pięciu lat Iżyce stanowiły własność Anny Kiełczewskiej. Przez cały wiek XVII wsią władali znowu Iżyccy. W roku 1801 Iżyce kupił Franciszek Grabowski, właściciel Osmolic, odtąd Iżyce wchodziły w skład dóbr Osmolice.
W 1827 roku było tu 11 domów zamieszkałych przez 87 mieszkańców.

</doc>
<doc id="358757" url="https://pl.wikipedia.org/wiki?curid=358757" title="Iżykowice">
Iżykowice

Iżykowice – wieś sołecka w Polsce, położona w województwie świętokrzyskim, w powiecie pińczowskim, w gminie Działoszyce.
W latach 1975–1998 miejscowość administracyjnie należała do województwa kieleckiego.
Historia.
Iżykowice wieś w powiecie pińczowskim, gminie i parafia Sancygniów. Należy do dóbr Sancygniów, wspominana przez Długosza (L.B. t.II s.73) jako dziedzictwo Jana Czyżowskiego herbu Półkozic.
W 1827 roku liczono tu 10 domów, i 79 mieszkańców.
Według wiedzy z roku 1866 rozległość gruntów wynosiła mórg 263: grunta orne i ogrody mórg 196, łąk morgów 4, pastwisk mórg 10, nieużytki i place mórg 55; wieś posiadała osad 13, z gruntem morgów 53.
Według spisu powszechnego z roku 1921 we wsi Iżykowice było 18 domów i 117 mieszkańców, w folwarku 3 domy i 41 mieszkańców
Nazwa.
Iżysław (właściwie Jiżysław), dawne imię, które w skróconej formie Iżeł stanowi prawdopodobny źródłosłów nazwy Iłża (w dawnych dokumentach Izłża). Od skróconej formy Iżyk pochodzi Iżykowice i Iżyce.→ 

</doc>
<doc id="358758" url="https://pl.wikipedia.org/wiki?curid=358758" title="Irena (województwo podkarpackie)">
Irena (województwo podkarpackie)

Irena – wieś w Polsce położona w województwie podkarpackim, w powiecie stalowowolskim, w gminie Zaklików.
Podział administracyjny.
W latach 1975–1998 miejscowość administracyjnie należała do województwa tarnobrzeskiego.
Historia.
Miejscowość w 1837 założył hrabia Henryk Łubieński wśród lasów w należących do niego dobrach Zaklików. Nową wieś nazwał od imienia żony Ireny Lubieńskiej z domu Potockiej. 
W XIX wieku leżała w zaborze rosyjskim w guberni lubelskiej, w powiecie janowskim. Wymieniona w Wielkiej encyklopedii powszechnej ilustrowanej jako wieś oraz osada fabryczna nad rzeką Sanną. We wsi urządzono pudlingarnię i walcownię żelaza, do których surowiec sprowadzano z wielkich pieców ostrowieckich położonego wówczas 7 mil za Wisłą.
W 1843 zakłady ireńskie razem z zakładami Ostrowieckimi i Klimkowiczowskimi przeszły na własność Banku Polskiego, wskutek czego zostały znacznie rozbudowane. Trzy maszyny parowe o sile 60 koni służyły za napęd dla pudlingarni o sześciu piecach i walcowni o dwu piecach oraz czterech walcach. Produkcja roczna dochodziła do 30 000 centnarów o wartości 120 tysięcy rubli. Fabryka narzędzi rolniczych wyrabiała ich za 3 500 rubli. 
Zakłady zatrudniały 120 robotników, dla których Bank założył szkołę początkową i kasę oszczędności. Droga, bita połączyła wieś z Zaklikowem oraz z Wisłą. W późniejszych czasach Irena powróciła w posiadanie hrabiego Lubieńskiego, ten zaś sprzedał ją baronowi Frenklowi, który w 1868 nabywszy od rządu zakłady Starachowickie, a od banku polskiego klimkowiczowskie i ostrowieckie połączył z nimi Irenę w jedną całość administracyjną. W 1880 dobra te przeszły w posiadanie Laskiego, jednak Irena pozostała przy Frenklu, a w 1885 należała do jego spadkobierców. 
W 1875 produkcja zakładów ireńskich wynosiła 170 484 pudy żelaza kutego oraz 56264 pudy wyrobów żelaznych i drutu. W 1877 wyrobiono 100 107 pudów żelaza walcowanego. Średnia roczna produkcja wynosiła 540 000 rubli, a w zakładach pracowało 350 ludzi. W 1884 posiadała: pieców pudlingowych 6, szwejeowych 3, pleców do glejowania 2, młotów parowych 2, walców 4; wyrobiła żelaza pudlingowego 131 117 pudów, walcowanego 141 100 pudów. W r. 1885 posiadała: pieców pudlingowych 3, szwejsowych 3, do glejowania 1, młotów parowych 3, walców 2; wyrobiła żelaza pudlingowego 85 000 pudów, walcowanego 75 000; miała cztery maszyny parowe 4 o sile 130 koni, zatrudniała 90. hutników oraz 20. innych robotników.
3 października 1942 żandarmeria niemiecka spacyfikowała wieś. Niemcy zamordowali 12 mieszkańców a kilka zabudowań spalili.

</doc>
<doc id="358774" url="https://pl.wikipedia.org/wiki?curid=358774" title="Jabłkowo">
Jabłkowo

Jabłkowo – wieś w Polsce położona w województwie wielkopolskim, w powiecie wągrowieckim, w gminie Skoki.
Nazwa.
Miejscowość ma metrykę średniowieczną. Nazwa notowana od XIV wieku: 1399 "de Japkovo", 1417 "in Iablkowo", 1449 "in Jablowo", 1461 "de Japlkowo", 1511-23 "Iablkowo villa", 1580 "Jabłkowo", 1718-19 "Jabłkowo", 1789 "Iabkowo", 1846 "Jabłkowo", 1882 "Jabłkowo". Nazwa pochodzi od nazwy osobowej "Jabłko".
Historia.
Pierwsza wzmianka o Jabłkowie pochodzi z 1399 roku. W 1846 roku właścicielem Jabłkowa był Jan Brzeski herbu Topór. W tym czasie Jabłkowo posiadało 2584 mórg obszaru.
W 1882 roku miejscowość jako "Jabłkowo" wieś leżącą w powiecie wągrowieckim jest opisana w XIX wiecznym Słowniku geograficznym Królestwa Polskiego. Znajdowało się niej 13 domów, w których mieszkało 99 mieszkańców z czego 29 ewangelików oraz 70 katolików. We wsi mieszkało również 19 analfabetów.
W 1885 roku Jabłkowo wchodziło w skład okręgu dominium Pomarzanki, którego właścicielem był Kajetan Buchowski. W 1910 roku Jabłkowo i Raczkowo posiadała Elżbieta Zaborowska z Poznańskich, obszar Jabłkowa wówczas wynosił 413,63 ha, a roczny dochód wynosił 5617 marek.
W okresie międzywojennym miejscowość należała do II Rzeczypospolitej. W 1921 roku we wsi był folwark i część włościańska. Właścicielką folwarku była Elżbieta Zaborowska. Obszar majątku wynosił 644,9 ha, w tym również gorzelnia. W czasie okupacji majątek zajął Niemiec Sznajder.
W latach 1975–1998 miejscowość administracyjnie należała do województwa poznańskiego.
Linki zewnętrzne.
Zobacz też: Jabłków

</doc>
<doc id="358775" url="https://pl.wikipedia.org/wiki?curid=358775" title="Jabłków">
Jabłków

Jabłków – wieś w Polsce położona w województwie wielkopolskim, w powiecie konińskim, w gminie Kramsk. Tworzy samodzielne sołectwo Jabłków.
W latach 1954–1957 wieś należała i była siedzibą władz gromady Jabłków, po jej zniesieniu w gromadzie Kramsk. W latach 1975–1998 miejscowość administracyjnie należała do województwa konińskiego.

</doc>
<doc id="358776" url="https://pl.wikipedia.org/wiki?curid=358776" title="Jabłonica Polska">
Jabłonica Polska

Jabłonica Polska – wieś w Polsce położona w województwie podkarpackim, w powiecie brzozowskim, w gminie Haczów.
W latach 1975–1998 miejscowość administracyjnie należała do województwa krośnieńskiego.
Położenie.
Jabłonica Polska jest wsią położoną w gminie Haczów, w powiecie brzozowskim, który wchodzi w skład województwa podkarpackiego. Wieś jest położona w północno-zachodniej części gminy Haczów. Zgodnie z podziałem na regiony fizycznogeograficzne J. Kondrackiego, Jabłonica Polska leży w obrębie mezoregionu Doły Jasielsko-Sanockie, u podnóża Pogórza Dynowskiego. Przez wieś przepływa potok Jabłonka, który uchodzi do rzeki Wisłok. Znaczna część wsi położona jest w otulinie Czarnorzecko-Strzyżowskiego Parku Krajobrazowego. Od północy i wschodu wieś otacza kompleks leśny w obrębie którego wydzielono dwa rezerwaty cisa pospolitego – Kretówki i Cisy w Malinówce. Pierwszy z nich w znacznej części położony jest na terenie wsi.
Przez miejscowość przebiega trasa Brzozów-Krosno (droga powiatowa), lecz swoje dogodne położenie komunikacyjne wieś zawdzięcza przede wszystkim tym, iż na zachodzie wieś przecina jeden z ważniejszych ciągów komunikacyjnych kraju – droga krajowa nr 19 Rzeszów - Barwinek.
Powierzchnia miejscowości wynosi 8,47 km². Jest to stosunkowo duża miejscowość.
Rys historyczny.
Nazwa wsi – Jabłonica – pochodzi od słowa „jabłoń”. W roku 1848 do nazwy wsi została dodana przydawka – „Polska”, w celu odróżnienia od Jabłonicy Ruskiej n. Sanem i Jabłonicy k. Jasła.
Jabłonica najprawdopodobniej istniała już w XIV wieku, lecz pierwsza wzmianka opatrzona jest datą 1432 r., i dokumenty oraz nazwa miejscowości, z tego roku; świadczą o mieszkających tu Polakach.
Od chwili przyłączenia tych ziem do Korony położona w ziemi sanockiej województwa ruskiego lokowana na prawie niemieckim. Ludność ruska miała w miejscu od XV w. drewnianą cerkiew, natomiast ludność polska należała do parafii Kombornia. W początkowym okresie Jabłonica Polska była własnością Kamienieckich, właścicieli zamku odrzykońskiego (od 1448 do 1480) np. Henryk Andreas Kamieniecki W XVI w. właścicielami wsi zostali Bonerowie, następnie Firlejowie, Mniszchowie, Tarnowscy, Wierzbowscy, Lanckorońscy, w XIX wieku Załuscy. Na przełomie XIX i XX w. właścicielami dóbr ziemskich w Jabłonicy byli Wysoccy. W ciągu swych dziejów wieś przeżywała różne klęski żywiołowe i napady band zza Beskidu, a nawet Tatarów. W 1785 roku miejscowość zamieszkiwało 840 osób, w tym wyznania rzymskokatolickiego 453 osoby, greckokatolickiego 342 osoby oraz 29 Żydów. Na miejscu istniała parafia unicka (obejmowała 9 miejscowości), zaś wierni obrządku łacińskiego uczęszczali do kościoła parafialnego w Komborni. W 1846 roku przez wieś przeszła fala napadów chłopskich, w czasie rzezi galicyjskiej.
W połowie XIX wieku właścicielem posiadłości tabularnej w Jabłonicy Polskiej z Budzyniem był gen. Józef Załuski.
Pierwszą szkołę wieś otrzymała w 1876 roku. Posiadała także kasę pożyczkową - gminną. Na początku XX w., gdy rozparcelowano dwór w Jabłonicy Polskiej, przybyła do wsi grupa osadników z sąsiednich wsi polskich. Ludność obok rolnictwa trudniła się tkactwem.
Tragiczne były losy wsi w trakcie I wojny światowej, spaliło się wówczas ok. 60 gospodarstw.
W roku 1939 wieś liczyła 1140 mieszkańców, w tym 520 Ukraińców, 600 Polaków i 20 Żydów.
W czasie II wojny światowej ludność głodowała, zwłaszcza w 1942 roku. W tym samym roku kilka miejscowych rodzin żydowskich wywieziono do Rymanowa i rozstrzelano. W 1944 r. na terenie wsi toczyły się walki frontowe. Po wojnie ludność ukraińska z obawy przed mordami ze strony polskiej uciekła do Ukraińskiej SRR, zatem w 1947r. Akcja Wisła nie objęła Jabłonicy Polskiej.
Po wojnie, na skutek starań mieszkańców wsi powstał najpierw wikariat eksponowany, a 15 stycznia 1946 r. ustanowiono samodzielną parafię, którą władze państwowe zatwierdziły 9 maja 1946 r. Obecny kościół rzymskokatolicki pw. Zwiastowania NMP to dawna cerkiew greckokatolicka pw. św. Kosmy i św. Damiana, wzniesiona w 1761 roku.
W latach 60. wybudowano remizę strażacką, garaże kółka rolniczego i punkt mleczarski, natomiast w roku 1970 przystąpiono do budowy Domu Ludowego. Wieś zaczęła prężnie funkcjonować. Duże zmiany w życiu społeczności lokalnej zaszły gdy w 1959 r. wieś zelektryfikowano.
Obecnie wieś posiada podłączenie do instalacji gazowej i kanalizacyjnej.
Ludzie związani z Jabłonicą Polską.
Jabłonica Polska może się pochwalić znanymi postaciami, które zapisały się na kartach historii, a wywodzą się z tej niewielkiej miejscowości.
Budowa geologiczna, rzeźba terenu.
Według Kondrackiego Jabłonica Polska położona jest w jednostce geologicznej zwanej Karpaty Zewnętrzne. Podłoże zbudowane jest z fliszu karpackiego składającego się z piaskowców różnej odporności, łupków, margli i zlepieńców, które pod względem stratygraficznym obejmują formacje od dolnej kredy do oligocenu. Znaczna część miejscowości położona jest w obrębie mezoregionu Doły Jasielsko – Sanockie, gdzie przeważa rzeźba lekko pofałdowanej równiny. Od północy nad wsią górują wzgórza Pogórza Dynowskiego. Doły Jasielsko-Sanockie budują mało odporne na działanie erozji i denudacji warstwy krośnieńskie płaszczowiny śląskiej, natomiast pas wzgórz ciągnący się w kierunku pn.-zach. – pd.-wsch., warstwy istebniańskie jednostki śląskiej.
Najmniejszymi wysokościami bezwzględnymi charakteryzuje się południowa część wsi, 275–290 m n.p.m. Na terasie zalewowej rzeki Wisłok wysokości wynoszą ok. 270 m n.p.m. W środkowej części wsi wysokości oscylują pomiędzy wartościami 290–310 m n.p.m. Natomiast tereny powyżej 310 m n.p.m. znajdują się w północnej (tzw. „Dział” z maks. wysokością 405 m n.p.m.) i wschodniej (wzniesienie „Dębina”) części wsi. Największe deniwelacje występują w północnej i wschodniej części miejscowości (40–50 m wysokości względnej). Stoki mają przeważnie ekspozycję południową – wzniesienie Dział (próg Pogórza Dynowskiego), ekspozycje północne i zachodnie występują we wschodniej części miejscowości – wzniesienie Dębina.
Potencjalne obszary osuwisk występują w obrębie głównego cieku wsi, na lewobrzeżnej części. Obszar wsi jest obszarem udokumentowania istnienia czwartorzędowych piasków. Genetycznie są to piaski kopalnej doliny rzecznej lub stożka proluwialnego. Średnia miąższość kopaliny szacowana jest na ok. 3 m przy grubości nadkładu rzędu 2,0 m. Piaski eksploatowane są w przysiółku Budy Jabłońskie, w północnej części wsi dla celów budowlanych. Złoża około 2 mln ton. Istnieje perspektywa szerszego wydobycia. Rzeźba terenu oraz budowa geologiczna sprzyja zarówno prowadzeniu działalności rolniczej jak i procesowi osadniczemu.
Warunki klimatyczne.
Cały obszar wsi znajduje się w klimacie umiarkowanym ciepłym ze średnią roczną temperaturą 6-8 °C. Średnia temperatura stycznia z wielolecia kształtuje się na poziomie –5 do –4 °C, natomiast lipca osiąga wartości 17 do 18 °C. Obszar wsi należy do strefy, w której roczna amplituda powietrza kształtuje się na poziomie 21-22 °C. Średnia roczna suma opadów dla obszaru wynosi ok. 750 mm, stosunkowo największa ilość opadów przypada w okresie letnim (250–400 mm), a najmniejsza w zimie (80–180 mm). Liczba dni z pokrywą śnieżną kształtuje się w granicach od 60 do 150 dni. Okres wegetacyjny trwa ok. 200 dni.
Obszar wsi leży na przedpolu Beskidu Niskiego, który tworzy najniższe obniżenie w głównym grzbiecie Karpat, stąd często występują tu wiatry z kierunku południowego lub północnego. Wiatry południowe mają charakter fenów – zimą przynoszą gwałtowne odwilże, wiosną i latem nadmierne przesuszanie wierzchniej warstwy gleby.
Sieć hydrograficzna.
Obszar wsi należy do zlewni rzeki Wisłok. Przez obszar wsi przepływa rzeka Jabłonka Malinowska, która jest prawobrzeżnym dopływem rzeki Wisłok. Charakterystyczną cechą doliny rzecznej Jabłonki Malinowskiej jest występowanie stromych zboczy (gł. lewobrzeżne) dochodzących nawet do 12 metrów. Zasoby wód podziemnych są małe. W regionie występują wody gruntowe – czwartorzędowe. Zwierciadło tych wód nie jest ciągłe, zależy od warstw słabo przepuszczalnych i morfologii terenu. Wydajność tych wód jest mała, nie przekracza 2 m³/h. Przeważa tu spływ powierzchniowy nad wsiąkaniem.
Gleby.
Wraz ze zróżnicowaniem wysokości zmianie ulegają warunki glebowe. Gleby w Jabłonicy Polskiej w około 2/3 obszaru stanowią utwory pochodzenia wodnego. Są to w przeważającej części stare i współczesne terasy rzeczne, które wytworzone zostały przeważnie z glin. Pozostały obszar przypada na utwory powierzchniowe – górskie (flisz karpacki) o rzeźbie erozyjnej.
Na terenie wsi istnieje duże zróżnicowanie tak pod względem glebowym, jak i pod względem przydatności tych gleb. Na przeważającej części obszaru występują gleby aluwialne, tj. mady i gleby starych teras akumulacyjnych. Gleby te wykształciły się w trzech następujących typach: brunatnym, pseudobielicowym i czarnej ziemi. Stanowią one najlepsze grunty orne i użytki rolne na terenie wsi. Występują głównie w zachodniej i południowej części wsi, gdzie przeważa krajobraz równinny.
Około 1/3 ogólnej powierzchni to utwory wietrzelinowe, leżące w terenie o rzeźbie wzgórzowo-erozyjnej. Z nich powstały gleby brunatne właściwe, wyługowane lub kwaśne. Posiadają one różną wartość rolniczą w zależności od składu mechanicznego i położenia. Na grzbietach i zboczach występują płytkie gleby o niewielkiej wartości rolniczej, trudne lub bardzo trudne do uprawy i przez to w zasadzie nieprzydatne do celów rolniczych. Ich występowanie skupia się przede wszystkim w północnej i wschodniej części.
Gleby kwaśne i bardzo kwaśne o wskaźniku pH powyżej 5,5 stanowią zdecydowaną większość gleb na terenie wsi (82%). Gleb lekko kwaśnych jest 12%, obojętnych 3,5% a zasadowych 2,5%. Tak znaczne zakwaszenie gleb jest wynikiem między innymi takich czynników jak: niska naturalna zawartość wapnia, intensywna produkcja przy braku wapnowania, kwaśne deszcze.
Świat roślin i zwierząt.
Warunki glebowe oraz stosunki klimatyczne, których zasadniczą cechą jest klimat przejściowy od morskiego do kontynentalnego, w znacznej mierze decydują o świecie roślinnym. Najcenniejsze na terenie wsi są ekosystemy leśne z charakterystycznymi gatunkami: jodły, sosny, świerka, buka, jaworu modrzewia, dębu. W obrębie kompleksu leśnego w północnej części miejscowości utworzono w 1959 r. rezerwat przyrody „Kretówki”. Rezerwat o powierzchni 95,91 ha powstał w celu ochrony i zachowania naturalnego stanowiska cisa drzewiastego. Drzewo to występuje tu pojedynczo lub w niewielkich grupach. Łącznie na terenie rezerwatu jest ok. 410 sztuk cisa, niektóre z nich liczą nawet 16 m. W runie leśnym występuje wiele gatunków roślin chronionych m.in.: wawrzynek wilczełyko, bluszcz pospolity, widłak wroniec.
W dolinie Wisłoka zachowały się niewielkie fragmenty łęgu wierzbowo-topolowego i zarośli wiklinowych.
Fauna opisywanego terenu jest bogata w gatunki, w tym objęte ochroną prawną. Z większych ssaków na skraju lasu spotkać można sarny, jelenie, dziki, lisy, kuny, borsuki, tchórze, łasice, wiewiórki. Na polach zobaczyć można bażanty, coraz mniej liczne kuropatwy, przepiórki. Z ptaków bytujących na pograniczu ekosystemu leśnego i rolnego występują nieliczne jarząbki, jastrzębie, myszołowy, puchacze, sowy. Z osiedlami ludzkimi związane są wrony, gawrony, kawki, sikorki, jaskółki, wróble itp. Herpetofaunę reprezentują popularne w całej Polsce żmije, zaskrońce, padalce, jaszczurki. W związku ze znacznym osuszaniem środowiska naturalnego, również w wyniku rozległych melioracji mało jest terenów wilgotnych i związanej z nimi fauny i roślinności. Coraz mniej liczne są salamandry, żaby trawne, wodne, ropuchy, kumaki.
Ludność.
Według Spisu Ludności i Mieszkań 2002, miejscowość Jabłonica Polska zamieszkuje 1076 osób, 550 kobiet i 526 mężczyzn. Gęstość zaludnienia w 2002 roku wynosiła 127 osób na km². Natomiast w całej gminie mieszka 9216 osób, gęstość zaludnienia dla gminy Haczów, w 2002 roku wynosiła 129 osób na km².
W ostatnich latach zauważa się zmniejszanie przyrostu naturalnego w miejscowości (w 2002 jeszcze 4,3‰, natomiast według obliczeń Urzędu Gminy – obecnie poniżej 2‰).
Dodatkowym czynnikiem wpływającym na niekorzystne zmiany w liczbie ludności jest ujemne saldo migracji, utrzymujące się przez całą ostatnią dekadę XX w. Nowa sytuacja gospodarcza kraju skłoniła wiele osób do poszukiwania lepszych warunków bytowych. W latach 90. ubiegłego wieku notowano ujemne saldo migracji, jednak sytuacja zmieniła się już w roku 2001 – saldo migracji osiągnęło wartość dodatnią 0,3‰, a w 2002 już 1,1‰.
Dominującym wykształceniem we wsi Jabłonica Polska jest podstawowe oraz zasadnicze zawodowe – łącznie osiągając 55,8% ogółu we wsi. 34% mieszkańców ma wykształcenie średnie, 2% – policealne. Osoby o najwyższym poziomie wykształcenia stanowią mniejszość wśród ogółu ludności, jedynie 4% charakteryzuje się wykształceniem wyższym. Osoby z wykształceniem nieokreślonym lub niepełnym podstawowym stanowią 4% ogółu ludności. Zaznacza się jednak korzystny trend wśród młodzieży, która podejmuje naukę w szkołach średnich i wyższych. Natomiast niekorzystnym czynnikiem, który wpływa na ogólne wykształcenie mieszkańców jest fakt, iż osoby kończące studia znajdują pracę w miejscu ukończenia studiów i nie wracają w tereny rodzinne.
We wsi działa założony w 1993 klub sportowy LKS Cisy Jabłonica Polska. W sezonie 2021/22 występuje w krośnieńskiej klasie okręgowej..

</doc>
<doc id="358777" url="https://pl.wikipedia.org/wiki?curid=358777" title="Jabłonica Ruska">
Jabłonica Ruska

Jabłonica Ruska (w latach 1977–1981 Jabłonica) – wieś w Polsce położona w województwie podkarpackim, w powiecie brzozowskim, w gminie Dydnia. Wieś leży na prawym brzegu w zakolu Sanu.
Historia.
Wieś po raz pierwszy wspomniana w dokumencie z roku 1373 przy okazji nadania Przemysławowi z Jabłonicy [ruskiej] wsi Ulucz przez księcia Władysława Opolczyka, kolejna wzmianka opatrzona jest datą 1432. W latach 1430–1447 wieś była własnością Małgorzaty Dydyńskiej, wdowy po Mikołaju. Po niej wieś odziedziczyli synowie Paweł i Mikołaj, którzy to posiadali pieczęć z herbem Gozdawa. Oprócz Jabłonicy, byli oni jeszcze w posiadaniu takich wsi jak: Krzemienna, Temeszów i Falejówka. W roku 1489 trzej synowie Elżbiety, tj. Jan, Zygmunt i Stanisław Dydyńscy podzielili majątek pomiędzy siebie w taki sposób, że Janowi przypadły wsie: Falejówka, Jabłonka i połowa Wydrnej, zaś Zygmunt i Stanisław stali się właścicielami Dydni, połowy Wydrnej, Temeszowa, Krzemiennej oraz Jabłonicy Ruskiej.
W połowie XIX wieku właścicielką posiadłości tabularnej w Jabłonicy Ruskiej była Joanna Jagielska.
W latach 1975–1998 miejscowość administracyjnie należała do województwa krośnieńskiego.

</doc>
<doc id="358778" url="https://pl.wikipedia.org/wiki?curid=358778" title="Jabłoniec">
Jabłoniec



</doc>
<doc id="358779" url="https://pl.wikipedia.org/wiki?curid=358779" title="Jabłonka Kościelna">
Jabłonka Kościelna

Jabłonka Kościelna – wieś (dawniej miasto) w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Jabłonki uzyskały lokację miejską po 1790 roku, zdegradowane przed 1825 rokiem. Za Królestwa Polskiego istniała gmina Jabłonka. W latach 1954–1972 wieś należała i była siedzibą władz gromady Jabłonka Kościelna. W latach 1975–1998 miejscowość administracyjnie należała do województwa łomżyńskiego.
Historia.
Historia wsi.
W XVIII wieku Jabłonka Kościelna była miasteczkiem należącym do rodziny Szlaskich.
W 1827 roku miejscowość liczyła 61 domów i 357 mieszkańców. Pod koniec wieku XIX wieś należała do powiatu "mazowieckiego", gmina Chojany, parafia Jabłonka Kościelna i liczyła wówczas 48 domów i 595 mieszkańców, w większości Żydów.
W roku 1921 wymieniona jako "osada miejska". Naliczono tu 15 budynków z przeznaczeniem mieszkalnym i 16 "innych zamieszkałych" oraz 248 mieszkańców (115 mężczyzn i 133 kobiety). Narodowość polską podało 129 osób, białoruską 1, żydowską 116 i "inną" 2. Wyznanie rzymskokatolickie zgłosiło 90 osób, prawosławne 1, a mojżeszowe 116.
W czasie kampanii wrześniowej stacjonowała tu 13 Eskadra Towarzysząca.
Historia kościoła.
Parafia erygowana 30 października 1493 r. przez biskupa łuckiego Jana II Andruszewicza.
Pierwszy kościół drewniany w roku 1496 fundowali Jakub Ciechonowski. i bracia Mioduszewscy. Kolejny drewniany powstał w 1766 lub 1769.
Obecny kościół murowany pw. św. Michała Archanioła zbudowano w latach 1898–1903 staraniem ks. prob. Franciszka Kachnowskiego. W 1944 znacznie zniszczony, odbudowany w 1949 staraniem ks. prob. Józefa Kuleszy - jedynie wieża nie została wówczas w pełni odbudowana. Odbudowa wieży, do przywrócenia jej pełnej wysokości z czasów sprzed wojny, miało miejsce dopiero na przełomie lat 2019-2020. 
W latach 1972–1985 kościół pomalowano i wyposażono wnętrze. Konsekrowany został 9 marca 1997 r. przez biskupa łomżyńskiego Stanisława Stefanka.
Murowaną plebanię wybudowano w 1978 r. staraniem ks. prob. Henryka Szymanowskiego.
Do kościoła przylega cmentarz parafialny. Obecnie istnieje możliwość skorzystania z wyszukiwarki osób zmarłych, pochowanych na cmentarzu.
Kościół jest siedzibą parafii św. Michała Archanioła. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Wysokie Mazowieckie.
Transport.
Wieś oddalona jest około 1 km od drogi krajowej nr 66, którą do Wysokiego Mazowieckiego jest 9 km, do Zambrowa 8 km. 
Z Jabłonki Kościelnej do Warszawy jest 112 km, a do Białegostoku 52 km.
Jadąc z Jabłonki Kościelnej przez Miodusy Wielkie i Stary Skarżyn, można dojechać do drogi krajowej nr 63. Jadąc przez Szczodruchy i Kołaki Kościelne, albo przez Stary Laskowiec i Zambrów, można dojechać do drogi ekspresowej S8.
Poza tym wieś znajduje się na trasie ze wsi Rosochate Kościelne do Kulesz Kościelnych. Przedłużenie tej trasy w obu kierunkach tworzy połączenie Czyżewa z Kobylinem-Borzymami.

</doc>
<doc id="358780" url="https://pl.wikipedia.org/wiki?curid=358780" title="Jabłonka-Świerczewo">
Jabłonka-Świerczewo

Jabłonka-Świerczewo – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Michała Archanioła w Jabłonce Kościelnej.
Historia wsi.
W XIX w. wieś drobnoszlachecka i włościańska w powiecie mazowieckim, gmina Chojany, parafia Jabłonka Kościelna. Grunty rolne o powierzchni 807 morgów. Część wsi licząca 17 osad i 54 morgi użytków rolnych należała do folwarku Tybory-Kamianka.
W 1921 naliczono 7 budynków z przeznaczeniem mieszkalnym i 20 innych zamieszkałych oraz 158. mieszkańców (78. mężczyzn i 80 kobiet). Wszyscy podali narodowość polską. Wyznanie rzymskokatolickie zgłosiło 157 osób, a prawosławne 1.

</doc>
<doc id="358782" url="https://pl.wikipedia.org/wiki?curid=358782" title="Jabłonna Pierwsza">
Jabłonna Pierwsza

Jabłonna Pierwsza (od 30 grudnia 1999 do ?? "Jabłonna") – wieś w Polsce położona w województwie lubelskim, w powiecie lubelskim, w gminie Jabłonna. Leży przy drodze wojewódzkiej nr 835, 20 km od centrum Lublina. 
Wieś stanowi sołectwo gminy Jabłonna. 
Wieś leży w centralnej części gminy Jabłonna. Miejscowość była przejściowo siedzibą gminy Piotrków.
W latach 1975–1998 miejscowość należała administracyjnie do ówczesnego województwa lubelskiego.
Położenie.
Położona malowniczo na terenie Krzczonowskiego Parku Krajobrazowego w obszarze chronionego krajobrazu. Składa się z kilku części: Jabłonna Pierwsza, Jabłonna Druga, Jabłonna-Majątek. W miejscowości znajduje się przedszkole, szkoła podstawowa oraz gimnazjum. Ciekawym miejscem jest zespół parkowo-pałacowy, przed II wojną światową należący do rodziny Vetterów, znanych lubelskich przedsiębiorców i filantropów. Posiadłość obecnie należy do rodziny Janusza Palikota.
Sport.
W miejscowości działają kluby sekcji piłki nożnej "Avenir Jabłonna" i "Muks Jabłonna".
Transport.
Przez Jabłonnę co kilkanaście minut przejeżdżają busy z Lublina do Piotrkowa i do Lublina. Ponadto przez Jabłonnę przejeżdżają busy i autobusy z i do Bychawy, Biłgoraja, Krasnegostawu, Szczebrzeszyna ale też Przemyśla, Zamościa i Warszawy.

</doc>
<doc id="358783" url="https://pl.wikipedia.org/wiki?curid=358783" title="Jabłonna Średnia">
Jabłonna Średnia

Jabłonna Średnia – wieś w Polsce położona w województwie mazowieckim, w powiecie sokołowskim, w gminie Jabłonna Lacka.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Wniebowzięcia Najświętszej Maryi Panny w Jabłonnie Lackiej.

</doc>
<doc id="358784" url="https://pl.wikipedia.org/wiki?curid=358784" title="Jabłonowiec">
Jabłonowiec

Jabłonowiec – wieś w Polsce położona w województwie mazowieckim, w powiecie garwolińskim, w gminie Trojanów.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Antoniego w Życzynie.

</doc>
<doc id="358785" url="https://pl.wikipedia.org/wiki?curid=358785" title="Jabłonowo-Adamy">
Jabłonowo-Adamy

Jabłonowo-Adamy – wieś w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.

</doc>
<doc id="358786" url="https://pl.wikipedia.org/wiki?curid=358786" title="Jabłonowo-Kąty">
Jabłonowo-Kąty

Jabłonowo-Kąty – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Kąty należący do okolicy zaściankowej Jabłonowo położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Michała Archanioła w Płonce Kościelnej.
Historia.
"Jabłonowo" wymienione w dokumencie z roku 1440. W I Rzeczypospolitej "Jabłonowo" należało do ziemi bielskiej.
W 1827 r. Jabłonowo-Kąty liczyły 20 domów i 90 mieszkańców.
Pod koniec wieku XIX wieś w powiecie "mazowieckim", gmina Kowalewszczyzna, parafia "Płonka".
W roku 1921 naliczono tu 19 budynków z przeznaczeniem mieszkalnym oraz 112 mieszkańców (58 mężczyzn i 54 kobiety). Wszyscy podali narodowość polską i wyznanie rzymskokatolickie.

</doc>
<doc id="358787" url="https://pl.wikipedia.org/wiki?curid=358787" title="Jabłonowo-Wypychy">
Jabłonowo-Wypychy

Jabłonowo-Wypychy – wieś w Polsce, położona w województwie podlaskim, w powiecie wysokomazowieckim, w gminie Sokoły.
W latach 1975–1998 wieś administracyjnie należała do województwa łomżyńskiego.
Zaścianek szlachecki Wypychy należący do okolicy zaściankowej Jabłonowo położony był w drugiej połowie XVII wieku w powiecie suraskim ziemi bielskiej województwa podlaskiego. 
Wierni kościoła rzymskokatolickiego należą do parafii św. Michała Archanioła w Płonce Kościelnej.
Historia.
"Jabłonowo" wymienione w dokumencie z roku 1440. W I Rzeczypospolitej "Jabłonowo" należało do ziemi bielskiej.
W 1827 r. Jabłonowo-Wypychy liczyły 19 domów i 103 mieszkańców.
Pod koniec wieku XIX wieś w powiecie "mazowieckim", gmina Kowalewszczyzna, parafia "Płonka".
W roku 1921 naliczono tu 17 budynków z przeznaczeniem mieszkalnym oraz 100 mieszkańców (53 mężczyzn i 47 kobiet). Wszyscy podali narodowość polską i wyznanie rzymskokatolickie.

</doc>
<doc id="358788" url="https://pl.wikipedia.org/wiki?curid=358788" title="Jabłonowo-Zamek">
Jabłonowo-Zamek

Jabłonowo-Zamek – wieś w Polsce położona w województwie kujawsko-pomorskim, w powiecie brodnickim, w gminie Jabłonowo Pomorskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyło 388 mieszkańców. Jest piątą co do wielkości miejscowością gminy Jabłonowo Pomorskie.
Zabytki.
Na terenie wsi zlokalizowane są neogotyckie obiekty zabytkowe, wiązane zwykle z sąsiadującym Jabłonowem Pomorskim: zespół pałacowo-parkowy z pałacem Narzymskich oraz kościół św. Wojciecha.

</doc>
<doc id="358789" url="https://pl.wikipedia.org/wiki?curid=358789" title="Jabłoń-Dąbrowa">
Jabłoń-Dąbrowa

Jabłoń-Dąbrowa – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Założona w XV lub XVI w. Tworzyła okolicę szlachecką "Jabłoń" wzmiankowaną w XV w. Wsie rozróżnione drugim składnikiem nazwy.
"Jablonia Dambrowka" wzmiankowana w 1569. Nazwa wsi pochodzi od słowa "dąbrowa", czyli las dębowy. W 1580 podatek płacili: Matys i Szczepan Jabłońscy, ich brat Paweł (5 włók), Adam Śliwowski (1 włóka), Tomasz "Rządcza" (2 i pół morgi). Paweł ze względu na pożar w gospodarstwie nie płacił podatku ze swojej części.
Obok istniał przysiółek "Jabłoń Zgniła" o powierzchni pół włóki. Z czasem te dwie części stały się jedną miejscowością o nazwie: "Jabłonie Dąbrowa Zgniła" lub "Dąbrowa Zgniła Jabłoń".
Mieszkający w sąsiednich wsiach Jabłońscy pieczętowali się herbem Jasieńczyk. Drobnoszlacheccy właściciele z tej wsi używali herbu Dąbrowa. Zapewne pierwotnie byli "Jasieńczykami", lecz z nieznanych powodów w XVI wieku ta gałąź Jabłońskich przyjęła herb "Dąbrowa".
W spisie podatkowym z 1629 r. "Dąbrowa-Zgniła". Dziedzicami byli: Stanisław i Mateusz ("Mathiae"), Wojciech Brzozowski, Marcin Jabłoński, Piotr i Adam, Adam i Stanisław, Wojciech i Wawrzyniec, Wojciech Proszeński oraz Jaros Zarzecki. Mieszkały tu też dwie rodziny chłopskie. Kolejny spis wymienia: Stanisława i Mateusza "z inszemi cześnikami".
W 1658 Stanisław Jabłoński, komornik ziemski bielski, dziedziczył "na Jabłoni-Dąbrowie i Dobkach".
W spisach podatkowych ziemi bielskiej z 1676 roku – "Jabłonie Dąbrowa Zgniła". Na mapach Podlasia z końca XVIII wieku – "Dąbrowa Zgniła Jabłoń".
W roku 1827 wieś liczyła 31 domów i 150 mieszkańców. Pod koniec XIX w. wieś należała do powiatu "mazowieckiego", gmina "Piekuty", parafia "Jabłoń". Domów 31, grunty rolne o powierzchni 465 morgów.
W 1921 roku we wsi naliczono 38 domów oraz 206 mieszkańców (wśród nich jeden prawosławny i 6 żydów).
Ochotnicza Straż Pożarna w Jabłoni-Dąbrowie powstała w 1974 roku. Należy do niej 20 strażaków.
W roku 2006 miejscowość liczyła 36 domów i 162 mieszkańców.

</doc>
<doc id="358790" url="https://pl.wikipedia.org/wiki?curid=358790" title="Jabłoń-Dobki">
Jabłoń-Dobki

Jabłoń-Dobki – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
Zaścianek szlachecki Dobki należący do okolicy zaściankowej Jabłonia położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Do 1939.
Na popis szlachty Wielkiego Księstwa Litewskiego w 1528 wystawiono 1 konnego jeźdźca ze wsi "Seło Jabłońskich Dobowe". Wymieniono "Bernata Dobkowicza", czyli syna Dobka. Nazwa wsi pochodzi zapewne od takiego imienia. W 1548 do urzędu w Brańsku stawili się: "Domarat" i "Bernard", którzy pisali się "de Jabłouia Dobki". Rycerze z Jabłoni-Dobków składali przysięgę na wierności królowi polskiemu w 1569. Prawdopodobnie w tym czasie przyjęli herb Dąbrowa i nazwisko "Jabłońskich".
W czasie spisu z 1580 podatek płacił szlachcic "Dobek" (1 włóka) od nowo zakupionych pól "Domaratowizny" (dawna własność Domarata) oraz "Grzegorzowizny" (w sumie 3 morgi). We wsi ziemię posiadali także: Szepietowski Jakub – który pisze się także z Brzósek (par. Dąbrowska), Tomasz Kikolski (5 włók) oraz Jakub Malik Jabłoński (3 włóki). Spis podatkowy z 1629 wymienia: Andrzeja i Mateusza, Mateusza i Ambrożego ("oba na półwłóczku") oraz Piotra Purgela, który posiadał jednego poddanego chłopa. Kolejny spis z 1635 przekazuje, że Andrzej i Mateusz płacili "z domów, z inszemi cześnikami, na włóce i ćwierci zł 4".
W innych dokumentach są wymienieni:
Wieś została umieszczona przez Glogera w spisie miejscowości ziemi bielskiej. W 1827 we wsi było 10 domów i 59 mieszkańców, a pod koniec XIX wieku 15 domów i 209 mieszkańców. Rosyjskie dane z 1891 informują o 15 gospodarstwach drobnoszlacheckich i 5 chłopskich. W sumie uprawiano tutaj 114 ha ziemi, w tym 87 ha gruntów ornych.
W 1921 we wsi istniało 14 domów i było 93 mieszkańców.
Okres II wojny światowej.
W okresie niemieckiej okupacji mieszkańcy Jabłoni-Dobek udzielali pomocy polskim partyzantom. We wsi funkcjonowała placówka Armii Krajowej.
8 marca 1944 roku w Jabłoni-Dobkach rozegrała się potyczka pomiędzy patrolem AK a niemiecką żandarmerią, w której wyniku zginął jeden Niemiec, a kilku zostało rannych. W odwecie jeszcze tego samego dnia żandarmi z okolicznych posterunków wsparci przez oddział Wehrmachtu przystąpili do pacyfikacji wsi. Większość mieszkańców zapędzono do jednego z budynków gospodarczych, który następnie podpalono i obrzucono granatami. Z obliczeń Jerzego Smurzyńskiego wynika, że w Jabłoni-Dobkach zamordowano wtedy 93 osoby, w tym 33 kobiety i 30 dzieci poniżej 15. roku życia. Inne źródła szacowały liczbę ofiar na 91–96 osób. Najmłodsza ofiara liczyła 6 miesięcy, najstarsza – 82 lata. Wśród zamordowanych znalazło się 82 mieszkańców wsi oraz 11 osób pochodzących z innych miejscowości. W czasie pacyfikacji spłonęło 17 domów mieszkalnych i 48 budynków gospodarczych. Ocalały tylko trzy gospodarstwa położone na skraju wsi.
Po wojnie wieś odbudowano. Na miejscu zbrodni wzniesiona została kaplica, a zbiorowy grób, w którym spoczęły ofiary, oznaczono nagrobkiem i krzyżem.
Współcześnie.
Wieś liczy 11 domów i 35 mieszkańców. Miejscowość posiada połączenie z drogą powiatową Wysokie Mazowieckie – Jabłoń Kościelna, sieć wodociągową i telefoniczną.

</doc>
<doc id="358791" url="https://pl.wikipedia.org/wiki?curid=358791" title="Jabłoń-Jankowce">
Jabłoń-Jankowce

Jabłoń-Jankowce – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
Zaścianek szlachecki Jankowce należący do okolicy zaściankowej Jabłonia położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś założona najprawdopodobniej w XV lub XVI w. "Seło Jabłońskich Jankowyi" wymienione w dokumentach popisu szlachty litewskiej z 1528 r. Na zjazd stawili się: "Martin Jankowicz, Mikołay Jankowicz Surbło, Martin Mikołaiewicz Surbłowicz, Janawaia Szepetczynaia wdowa, Paweł Janowicz, Mikołaj Szepetczycz, Bernat Stanisławowicz, Brat jeho Bartosz, Stanisław Martinowicz". Można przypuszczać, że pierwszym osadnikiem był Jan, a jego synowie zwali się "Jankowiczami". Stąd też pochodzi druga część nazwy wsi.
Mieszkali tutaj Jabłońscy herbu Jasieńczyk. Spis podatkowy z 1580 r. wspomina o Mikołaju synu Pawła, Michale synu Mikołaja oraz Szczepanie synu Mikołaja.
"Jankowce" są wymieniane w spisie podatku pogłównego z 1676 r. Mapa z 1795 wyszczególnia je jako "Jankowice Jabłoń". Zapewne tutejsza gałąź rodu Jabłońskich herbu Jasieńczyk przyjęła nazwisko "Jankowscy".
Wieś wchodziła w skład okolicy szlacheckiej "Jabłoń", wzmiankowanej w XV w.. Wsie rozróżnione drugim członem nazwy.
W I Rzeczypospolitej miejscowość należała do ziemi bielskiej.
W roku 1827 wieś liczyła 27 domów i 172 mieszkańców. Pod koniec XIX w. należała do powiatu "mazowieckiego", gmina "Piekuty", parafia "Jabłoń". We wsi istniało wówczas 33 domów oraz grunty rolne o powierzchni 306 morg "ziemi poduchownej".
W połowie XIX wieku teren wsi został przecięty odcinkiem kolei warszawsko-petersburskiej.
W 1891 r. wieś liczyła 5 gospodarstw chłopskich i 29 drobnoszlacheckich. Powierzchnia przeciętnego gospodarstwa wynosiła 5 ha.
W 1921 roku naliczono tu 34 domy i 193 mieszkańców.
W roku 1930 założono Ochotniczą Straż Pożarną, drugą co do kolejności na terenie gminy.
Współcześnie.
Miejscowości liczy 46 domów i 234 mieszkańców. Ochotnicza Straż Pożarna zrzesza 24 strażaków oraz 23 członków Młodzieżowej Drużyny Pożarniczej.

</doc>
<doc id="358792" url="https://pl.wikipedia.org/wiki?curid=358792" title="Jabłoń-Kikolskie">
Jabłoń-Kikolskie

Jabłoń-Kikolskie – wieś w Polsce położona w województwie podlaskim, w powiecie wysokomazowieckim, w gminie Szepietowo.
Zaścianek szlachecki Kikolskie należący do okolicy zaściankowej Jabłonia położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś drobnoszlachecka założona w XV lub XVI w. Niegdyś Jabłoń-"Kikoły", później Jabłoń-Kikolskie. Jedna ze wsi okolicy szlacheckiej "Jabłoń", wzmiankowanej w XV w.. Wsie rozróżnione drugim członem nazwy.
W I Rzeczypospolitej miejscowość należała do ziemi bielskiej.
W roku 1827 wieś liczyła 9 domów i 52 mieszkańców. Pod koniec XIX w. należała do powiatu "mazowieckiego", parafia "Jabłoń"
W 1921 r. naliczono tu 7 budynków z przeznaczeniem mieszkalnym i 40 mieszkańców (22 mężczyzn i 18 kobiet). Wszyscy podali narodowość polską.

</doc>
<doc id="358793" url="https://pl.wikipedia.org/wiki?curid=358793" title="Jabłoń Kościelna">
Jabłoń Kościelna

Jabłoń Kościelna – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
Zaścianek szlachecki Kościelna należący do okolicy zaściankowej Jabłonia położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1954–1972 wieś należała i była siedzibą władz gromady Jabłoń Kościelna. W latach 1975–1998 miejscowość administracyjnie należała do województwa łomżyńskiego.
Historia.
Historia miejscowości.
Miejscowość drobnoszlachecka założona na początku XV w. Kolejne nazwy miejscowości: "Jabłonia, Jabłoń-Wronia, Jabłoń Wielka", obecnie "Kościelna". Ośrodek okolicy szlacheckiej obejmującej kilkanaście wsi, rozróżnianych drugim członem nazwy. Zamieszkiwana przez różne rody Jabłońskich.
W roku 1676 umieszczona w spisie miejscowości ziemi bielskiej.
W roku 1827 w miejscowości 28 domów i 162 mieszkańców. Pod koniec XIX w. grunty włościańskie liczą 479 morgów, a kościelne 118. W miejscowości szkoła początkowa, 2 wiatraki i 2 karczmy.
Ludność żydowska w całej parafii to 123 osoby.
Historia kościoła.
Pierwszy znany kościół wzmiankowany w 1480 r. Parafia pw. św. św. Piotra, Leonarda i Marii Magdaleny erygowana przez biskupa łuckiego Jana. Fundatorami miejscowi dziedzice; bracia: Dobiesław, Jakub, Mikołaj i Stanisław wraz z rodzicami oraz Jadwiga, żona Szczepana z synami Janem, Piotrem i Mikołajem.
Zapewne kolejny, drewniany kościół spłonął w czasie wojen szwedzko-moskiewskich. Odbudowany.
W roku 1732 wzniesiono następny, drewniany, dwuwieżowy. Remontowany w 1842. Spłonął w 1866.
Obecny, murowany, według projektu architekta Karola Majewskiego, zbudowany w latach 1867–1868 staraniem ks. proboszcza Franciszka Kruszewskiego. Fundatorami: Ignacy Jeliński i parafianie. Parafia katolicka liczy w tym czasie 2281 wiernych.
Kościół jest siedzibą parafii św. Apostołów Piotra i Pawła. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Wysokie Mazowieckie.
Transport.
Jabłoń Kościelna ma drogowe połączenia z miejscowościami Wysokie Mazowieckie, Mazury, Nowe Piekuty, Jabłoń-Dąbrowa, Dąbrówka Kościelna, Stara Ruś (a przez to z Sokołami i Kuleszami Kościelnymi) oraz z miejscowością Rzące. Układ ulic w Jabłoni Kościelnej przypomina literę H.
Obok wsi znajduje się przystanek kolei Białystok – Warszawa.

</doc>
<doc id="358794" url="https://pl.wikipedia.org/wiki?curid=358794" title="Jabłoń-Markowięta">
Jabłoń-Markowięta

Jabłoń-Markowięta – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
Zaścianek szlachecki Markowięta należący do okolicy zaściankowej Jabłonia położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Nazwa wsi pochodzi od mieszkającego tu, zapewne w XV wieku, Marka. "Seło Jabłońskich Markowi" wymienione podczas popisu pospolitego ruszenia z roku 1528. Wzmiankowani: "Bernat Markowicz, Mikołaj Markowicz i Staszko Markowicz", którzy byli zobowiązani do wystawienia 1 konnego na czas wojny. W dokumentach przygotowań do unii polsko-litewskiej z 1569 r. wyszczególniona jako: "Jablonia Markowietha, de Markowiętha ac Jabłonia".
Wraz z innymi wsiami tworzyła okolicę szlachecką "Jabłoń", wzmiankowaną w XV w. Wsie rozróżnione drugim członem nazwy..
Spis podatkowy z 1580 r. przekazuje, że na półwłókowym gospodarstwie "siedział Stanisław Jabłoński Rogaty", posiadający 2 zagrodników. 10 morgów należało do szlachcica "Sensorowa".
W 1629 roku wieś liczyła 2 domy. Mieszkali tutaj Wojciech i dwóch Stanisławów, którzy posiadali 1. włókę ziemi. Podobnie było w kolejnym spisie podatkowym z 1635. Mieszkający tutaj Jabłońscy używali herbu Dąbrowa oraz Jasieńczyk. W spisie podatku pogłównego (1676) nazwę wsi zapisano jako "Jabłonie Markowięta". To samo miano pojawia się na mapach z końca XVIII wieku i w źródłach dziewiętnastowiecznych.
W I Rzeczypospolitej miejscowość należała do ziemi bielskiej.
W roku 1827 wieś liczyła 16 domów i 87 mieszkańców. Pod koniec XIX w. należała do powiatu "mazowieckiego", gmina "Piekuty", parafia "Jabłoń". We wsi stało wówczas 14 domów, zaś powierzchnia gruntów rolnych wynosiła 158 morgów.
W 1891 roku notowano tu 11 drobnoszlacheckich gospodarstw na 80 ha ziemi. Przeciętne miało powierzchnię 7,3 ha.
W 1921 roku wieś liczyła 13 domów i 77 mieszkańców.
Współcześnie 18 domów zamieszkuje 89 mieszkańców.

</doc>
<doc id="358795" url="https://pl.wikipedia.org/wiki?curid=358795" title="Jabłoń-Piotrowce">
Jabłoń-Piotrowce

Jabłoń-Piotrowce – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
Zaścianek szlachecki Piotrowce należący do okolicy zaściankowej Jabłonia położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś założona prawdopodobnie na przełomie XV i XVI w. przez "Piotra" z rodu Jabłońskich. Wraz z innymi wsiami tworzyła okolicę szlachecką "Jabłoń" wzmiankowaną w XV w.. Wsie rozróżnione drugim członem nazwy.
Spis wojskowy z 1528 r. wymienia 2 rycerzy: "Jana Petrowicza z Małkoni" i "Tworko Petrowicza". W 1580 dziedziczyli tu: Jakub Stawierej (1/2 włóki), Stanisław Kostro (1 włóka), Stanisław Moczydło (2 włóki i 22 morgi), Jurga Kostro (1/2 włóki).
W XVII w. "Piotrowice". Spis podatkowy z roku 1673 wymienia Stanisława Płońskiego, "viceregenta ziemskiego bielskiego".
W I Rzeczypospolitej miejscowość należała do ziemi bielskiej.
W roku 1827 wieś liczyła 31 domów i 170 mieszkańców. Pod koniec XIX w. należała do powiatu "mazowieckiego", gmina "Piekuty", parafia "Jabłoń". Domów 29, grunty rolne "w pszennej glebie" o powierzchni 388 morg.
Na przełomie XIX i XX w. na 31 gospodarstw 30 należało do drobnoszlacheckich właścicieli. Uprawiano wtedy 232 ha ziemi. Przeciętne gospodarstwo liczyło prawie 6 ha.
W czasie spisu powszechnego z 1921 r. naliczono 26 domów i 164 mieszkańców.
W roku 2008 wieś liczyła 25 domów i 126 mieszkańców.

</doc>
<doc id="358796" url="https://pl.wikipedia.org/wiki?curid=358796" title="Jabłoń-Rykacze">
Jabłoń-Rykacze

Jabłoń-Rykacze – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś drobnoszlachecka założona w XV lub XVI w. Jedna ze wsi okolicy szlacheckiej "Jabłoń", wzmiankowanej już w XV w. Wsie rozróżnione drugim członem nazwy. Wymieniona w dokumentach w roku 1569.
W I Rzeczypospolitej należała do ziemi bielskiej.
W roku 1827 wieś liczyła 16 domów i 103 mieszkańców. Pod koniec XIX w. należała do powiatu "mazowieckiego", gmina Piekuty, parafia "Jabłoń". Grunty rolne zajmowały powierzchnię 158 morgów. We wsi znajdował się wiatrak.
W roku 1921 w miejscowości naliczono 14 budynków z przeznaczeniem mieszkalnym i 2 "inne, zamieszkałe" oraz 75 mieszkańców (37 mężczyzn i 38 kobiet). Wszyscy podali narodowość polską i wyznanie rzymskokatolickie.

</doc>
<doc id="358797" url="https://pl.wikipedia.org/wiki?curid=358797" title="Jabłoń-Samsony">
Jabłoń-Samsony

Jabłoń-Samsony – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś drobnoszlachecka założona w XV lub XVI w., należąca do okolicy szlacheckiej "Jabłoń", wzmiankowanej w XV w.. Wsie rozróżnione drugim członem nazwy.
W I Rzeczypospolitej miejscowość należała do ziemi bielskiej.
W roku 1827 wieś liczyła 15 domów i 79 mieszkańców. Pod koniec XIX w. należała do powiatu "mazowieckiego", parafia "Jabłoń".
W 1921 r. naliczono tu 12 budynków z przeznaczeniem mieszkalnym i 2 "inne zamieszkałe" oraz 91 mieszkańców (45 mężczyzn i 46 kobiet). Wszyscy podali narodowość polską.
Urodził się tu Michał Jabłoński (ur. 29 września 1897, zm. 8 lutego 1961 w Białymstoku) – chorąży kawalerii Wojska Polskiego, kawaler Orderu Virtuti Militari.

</doc>
<doc id="358798" url="https://pl.wikipedia.org/wiki?curid=358798" title="Jabłoń-Spały">
Jabłoń-Spały

Jabłoń-Spały – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
Zaścianek szlachecki Spały należący do okolicy zaściankowej Jabłonia położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś założona w XV lub XVI w. W 1528 r. wymieniona jako "Seło Wspały". Nazwa pochodzi od czasownika "spalić" lub od przydomka "Wspała". W 1580 r. wzmiankowana jako "Wspały". Dziedzicem był Stanisław syn Pawła Wspały. Gospodarował na 5 włókach ziemi.
Zamieszkiwana głównie przez różne rody Jabłońskich. Jedna ze wsi okolicy szlacheckiej "Jabłoń", wzmiankowanej w XV w. Wsie rozróżnione drugim składnikiem nazwy.
W XVI wieku nazwę miejscowości zapisywano jako "Wspały". Od roku 1676 roku pojawia się nazwa współczesna: "Spały". W roku 1676 umieszczona w spisie miejscowości Ziemi bielskiej.
Na mapie Podlasia z 1795 r. wyszczególniona jako "Spały Jabłoń".
W roku 1827 wieś liczyła 13 domów i 68 mieszkańców. Pod koniec XIX w. należała do powiatu "mazowieckiego", gmina "Piekuty", parafia "Jabłoń". Domów 9, grunty rolne o powierzchni 188 morg, uprawiane przez drobnoszlacheckich gospodarzy.
We wsi zachował się cmentarz wojenny z okresu I wojny światowej, w którym pochowano żołnierzy wojsk rosyjskich i niemieckich.
W roku 1921 naliczono 9 domów, 2 inne budynki mieszkalne oraz 67 mieszkańców.
W 2008 r. miejscowość liczyła 13 domów i 85 mieszkańców.

</doc>
<doc id="358799" url="https://pl.wikipedia.org/wiki?curid=358799" title="Jabłoń-Śliwowo">
Jabłoń-Śliwowo

Jabłoń-Śliwowo – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś założona w XV lub XVI w. Wraz z pobliskimi wsiami tworzyła okolicę szlachecką "Jabłoń", wzmiankowaną w XV w.. Wsie rozróżnione drugim członem nazwy.
W roku 1528 mieszkali tu: "Szczep Karol" i "Mikołaj Adreiewicz". Wystawili 2 jeźdźców na wyprawę wojenną.
Początkowo zasiedlana przez Jabłońskich herbu Jasieńczyk, później w posiadaniu innych rodów, przede wszystkim Śliwowskich herbu Jasieńczyk. W roku 1580 wymienieni: Piotr syn Józwy Śliwowskiego, Wojciech Warchel, Jan syn Andrzeja Śliwowskiego, Adam Śliwowski syn Józwy i Marcin syn Stanisława.
W I Rzeczypospolitej miejscowość należała do ziemi bielskiej.
W roku 1827 wieś liczyła 24 domy i 121 mieszkańców. Pod koniec XIX w. należała do powiatu "mazowieckiego", gmina "Piekuty", parafia "Jabłoń". Domów 22, grunty rolne "w średniej glebie" o powierzchni 296 morg. "Las sosnowy opałowy".
W 1891 roku wieś zamieszkiwało 28 drobnoszlacheckich gospodarzy. Powierzchnia przeciętnego gospodarstwo wynosiła około 6,3 ha.
Latem, 1915 r. w pobliżu wsi miały miejsce walki niemiecko-rosyjskie.
Dane z 1921 r. mówią o 31 domach i 175 mieszkańcach (jeden wyznania prawosławnego).
Współcześnie miejscowość liczy 25 domów i 133 mieszkańców.

</doc>
<doc id="358800" url="https://pl.wikipedia.org/wiki?curid=358800" title="Jabłoń-Uszyńskie">
Jabłoń-Uszyńskie

Jabłoń-Uszyńskie – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś drobnoszlachecka założona w XV lub XVI w. Jedna ze wsi okolicy szlacheckiej "Jabłoń", wzmiankowanej już w XV w. Wsie rozróżnione drugim członem nazwy.
W roku 1676 umieszczona w spisie miejscowości ziemi bielskiej.
W roku 1827 wieś liczyła 14 domów i 88 mieszkańców. Pod koniec XIX w. należała do powiatu "mazowieckiego", gmina Piekuty, parafia "Jabłoń". Liczyła wówczas 12 domów, zaś grunty rolne zajmowały powierzchnię 162 morgów.
W roku 1921 w miejscowości naliczono 13 budynków z przeznaczeniem mieszkalnym oraz 86 mieszkańców (45 mężczyzn i 41 kobiet). Wszyscy podali narodowość polską. Wyznanie rzymskokatolickie zgłosiły 84 osoby, a prawosławne 2.

</doc>
<doc id="358801" url="https://pl.wikipedia.org/wiki?curid=358801" title="Jabłoń-Zambrowizna">
Jabłoń-Zambrowizna

Jabłoń-Zambrowizna – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Wieś założona najprawdopodobniej w XVI w. Tworzyła okolicę szlachecką "Jabłoń" wzmiankowaną w XV w. Wsie rozróżnione drugim składnikiem nazwy.
Wymieniona w dokumentach z roku 1569. Nazwa wsi pochodzi od słowa "ząbr", oznaczającego obrzmienie podniebienia i dziąseł u konia. W roku 1580 "Jabłonia Zembrowizna". Właścicielem 4 włók ziemi uprawnej był Baltazar Jabłoński.
Dziedzicami wsi byli Jabłońscy herbu Jasieńczyk, później inne rody (np. Śliwowscy).
W roku 1676 "Zembrowizna" umieszczona w spisie miejscowości ziemi bielskiej.
Na mapie z 1795 roku wyszczególniona jako "Zembrowizna Jabłoń".
W roku 1827 wieś liczyła 10 domów i 58 mieszkańców. Pod koniec XIX w. należała do powiatu "mazowieckiego", gmina "Piekuty", parafia "Jabłoń". Domów 9, grunty rolne o powierzchni 149 morg.
W 1891 odnotowano 12 drobnoszlacheckich gospodarstw, przeciętne liczyło prawie 8 ha. Łącznie mieszkańcy uprawiali 92 ha ziemi. Spis powszechny z 1921 r. informuje o 10 domach i 71 mieszkańcach.
W roku 2008 we wsi 14 domów i 59 mieszkańców.

</doc>
<doc id="358802" url="https://pl.wikipedia.org/wiki?curid=358802" title="Jabłoń-Zarzeckie">
Jabłoń-Zarzeckie

Jabłoń-Zarzeckie – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
Zaścianek szlachecki Zarzeckie, należący do okolicy zaściankowej Jabłonia, położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia wsi.
Założona w XV lub XVI wieku, wraz z innymi wsiami, tworzyła okolicę szlachecką "Jabłoń", wzmiankowaną na XV wiek. Wsie rozróżniane były drugim członem nazwy. Nazwa "Zarzeckie" pochodzi od lokalizacji miejscowości względem przepływającej w pobliżu rzeki. Zamieszkiwana była głównie przez Jabłońskich herbu Jasieńczyk.
Została wymieniona w roku 1580 jako "Zarzeczkie Biernathki". Wtedy jej dziedzicami byli Stanisław i Mikołaj Zarzeccy. W ich imieniu podatek płacił woźny ziemski bielski Sebastian Jabłoński i Zarzeccy zwani "Biernatami". W roku 1676 została umieszczona w spisie miejscowości ziemi bielskiej. W roku 1827 wieś liczyła 10 domów i 58 mieszkańców. Pod koniec XIX w. należała do powiatu "mazowieckiego", gminy "Piekuty" oraz parafii "Jabłoń". Liczyła 15 domów i 253 morgi gruntów rolnych.
W 1795 roku miejscowość nosiła nazwę "Zarzecki Jabłoń". Na przełomie wieków we wsi znajdowało się 15 drobnoszlacheckich gospodarstw, przeciętnie o powierzchni 9 ha. Łącznie uprawiano 135 ha, w tym 115 ha gruntów ornych. 
Spis powszechny z roku 1921 informuje o 6 domach, 14 innych budynkach mieszkalnych oraz o 101 mieszkańcach (w tym 1 prawosławnym). Na mapie z okresu międzywojennego po drugiej stronie rzeki wykazano cegielnię oraz kapliczkę.
W roku 2006 miejscowość liczyła 24 domy i 77 mieszkańców.

</doc>
<doc id="358803" url="https://pl.wikipedia.org/wiki?curid=358803" title="Jabłowo (wieś w województwie pomorskim)">
Jabłowo (wieś w województwie pomorskim)

Jabłowo – wieś kociewska w Polsce położona w województwie pomorskim, w powiecie starogardzkim, w gminie Starogard Gdański nad jeziorem Jabłowo przy skrzyżowaniu dróg wojewódzkich nr (Starogard Gdański-Skórcz) i nr (Jabłowo-Pelplin-Wielkie Walichnowy). Wschodnimi krańcami wsi prowadzi linia kolejowa Starogard Gdański-Skórcz-Smętowo Graniczne (obecnie zawieszona w ruchu pasażerskim).
W latach 1954–1959 wieś należała i była siedzibą władz gromady Jabłowo, po jej zniesieniu w gromadzie Bobowo. W latach 1975–1998 miejscowość administracyjnie należała do województwa gdańskiego. 
Główne ulice Jabłowa to: Krótka, Osiedlowa, Boczna, Nad Jeziorem, Bobowska, Polna, Pelplińska, Szkolna. 
W Jabłowie działa Publiczna Szkoła Podstawowa im. Jana Brzechwy.
Historia.
W 1457 król Kazimierz Jagiellończyk podarował Janowi ze Starej Jani (pierwszemu wojewodzie pomorskiemu) dobra ziemskie Jabłowa (wraz ze Starogardem Gdańskim i 8 innymi wsiami). Od XIX wieku majątek należał do rodziny Jackowskich (należał do niej m.in. jezuita Henryk Jackowski, urodzony w Jabłowie). Na cmentarzu parafialnym w Jabłowie znajduje się murowana kaplica grobowa tego rodu.
Zabytki.
Według rejestru zabytków NID na listę zabytków wpisany jest kościół parafialny pw. św. Wawrzyńca, XIV, nr rej.: A-321 z 8.09.1962.
We wsi zachowały się także niszczejące obecnie zabudowania folwarczne i dwór Jackowskich.
Na przykościelnym cmentarzu pochowany jest Kazimierz Hącia, minister skarbu w rządzie I. Paderewskiego, właściciel majątku w pobliskim Owidzu. 
Wiosną 2010 pod kościelną posadzką odkryto kryptę, w której znajdowało się 9 czaszek. Jak głosi legenda, gdy wyburzy się mur tej krypty i pójdzie się ścieżką dojdzie się do jaskini pod Jeziorem Jabłowskim, gdzie znajduje się ukryty przez krzyżaków skarb.

</doc>
<doc id="358804" url="https://pl.wikipedia.org/wiki?curid=358804" title="Jabłowo Pałuckie">
Jabłowo Pałuckie

Jabłowo Pałuckie – wieś w Polsce położona w województwie kujawsko-pomorskim, w powiecie żnińskim, w gminie Łabiszyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 227 mieszkańców. Jest ósmą co do wielkości miejscowością gminy Łabiszyn.

</doc>
<doc id="358805" url="https://pl.wikipedia.org/wiki?curid=358805" title="Jabłów">
Jabłów

Jabłów (niem. "Gaablau") – wieś w Polsce położona w województwie dolnośląskim, w powiecie wałbrzyskim, w gminie Stare Bogaczowice. Wieś leży na Wyżynie Jabłowskiej, w obniżeniu pomiędzy Masywem Trójgarbu i Krąglaka i Masywem Chełmca. Przez wieś przebiega droga wojewódzka nr 376. W 1988 roku w Jabłowie mieszkały 494 osoby, a w 2011 liczba ta spadła do 426 mieszkańców.
Historia.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Gablow". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Gabela pagus".
Na listę zabytków Narodowego Instytutu Dziedzictwa wpisany jest późnogotycki kościół filialny pw. Matki Boskiej Częstochowskiej z XVI wieku.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="358806" url="https://pl.wikipedia.org/wiki?curid=358806" title="Jaborowice">
Jaborowice

Jaborowice (dodatkowa nazwa w j. niem. Jaborowitz, od 1936 "Holdenfilde") – wieś w Polsce położona w województwie opolskim, w powiecie kędzierzyńsko-kozielskim, w gminie Polska Cerekiew.
Nazwa.
Nazwa pochodzi od polskiej nazwy drzewa z rodziny klonowatych - "jawora". Do grupy miejscowości na Śląsku, których nazwy wywodzą się od tego drzewa - "von jawor = Ahorn" zalicza ją niemiecki geograf oraz językoznawca Heinrich Adamy. W swoim dziele o nazwach miejscowych na Śląsku wydanym w 1888 roku we Wrocławiu wymienia najwcześniejszą nazwę miejscowości w polskiej formie "Jaworowice" podając jej znaczenie jako "Ahorndorf" czyli w tłumaczeniu "jaworowa wieś, wieś jaworów". 
W alfabetycznym spisie miejscowości na terenie Śląska wydanym w 1820 roku we Wrocławiu przez Johanna Knie miejscowość występuje pod obecnie używaną polską nazwą "Jaborowice" oraz zgermanizowaną "Jaborowitz" Niemcy fonetycznie zgermanizowali nazwę miejscowości na "Jaborowitz" w wyniku czego utraciła ona swoje pierwotne znaczenie.
Po zakończeniu II wojny światowej polska administracja spolonizowała zgermanizowaną nazwę na "Jaborowice" w wyniku czego obecna nazwa nie wiąże się już z pierwszym znaczeniem.
Historia.
Pierwsze wzmianki o wsi Jaworowitz pochodzą z 1303 r., jednak istniała ona już w XIII wieku.
W 1783 r. w Jaborowicach było 134 mieszkańców.

</doc>
<doc id="358807" url="https://pl.wikipedia.org/wiki?curid=358807" title="Jabramowo">
Jabramowo

Jabramowo – osada w Polsce położona w województwie warmińsko-mazurskim, w powiecie gołdapskim, w gminie Gołdap.
Przez miejscowość przebiega droga krajowa nr 65.
W latach 1975–1998 miejscowość administracyjnie należała do województwa suwalskiego.

</doc>
<doc id="358808" url="https://pl.wikipedia.org/wiki?curid=358808" title="Jacentów (powiat konecki)">
Jacentów (powiat konecki)

Jacentów – wieś w Polsce, położona w województwie świętokrzyskim, w powiecie koneckim, w gminie Radoszyce.
W latach 1954–1959 wieś należała i była siedzibą władz gromady Jacentów, po jej zniesieniu w gromadzie Radoszyce. W latach 1975–1998 miejscowość administracyjnie należała do województwa kieleckiego.
Przez miejscowość przepływa niewielka rzeka Plebanka dopływ Czarnej.
Wierni Kościoła rzymskokatolickiego należą do parafii Świętych Apostołów Piotra i Pawła w Radoszycach.
Historia.
Pod koniec XVIII w. wieś Jacentów weszła w skład własności rodu Małachowskich, kanclerza i starosty radoszyckiego Jacka Małachowskiego. Od jego imienia pochodzi nazwa miejscowości. Wybudował on tutaj kuźnicę wodną nad rzeką Czarną. Znany poeta i historyk tamtej epoki Adam Tadeusz Naruszewicz, towarzysząc królowi Stanisławowi Augustowi Poniatowskiemu w podróży na Ukrainę, prowadził dziennik, w którym odnotowywał wszystkie ważniejsze wydarzenia. Pod datą 15 lipca 1787 roku Naruszewicz wymienił w swym djariuszu Jacentów, jako kuźnicę wodną o trzech kołach i topornię o jednym młocie.
W późniejszych dokumentach odnotowano spalenie się zakładu, a w roku 1825 wymieniona została walcownia żelaza na rzece Czarnej.
Po śmierci Jacka Małachowskiego w 1821 roku staraniem Stanisława Staszica zakłady w Jacentowie przywrócono skarbowi państwa i podporządkowano Głównej Dyrekcji Górniczej. Depozytariuszem dóbr rządowych w latach 1833–1843 był Bank Polski. Następnie na miejscu zakładu wybudowano młyn i tartak poruszany energią wody.
Do upadku zakładów w Jacentowie oprócz czynników ekonomicznych przyczynił się prawdopodobnie, też stan techniczny zbiornika wodnego, który uległ z biegiem czasu zamuleniu. Nie tylko brakowało dostatecznej ilości wody do zasilania urządzeń fabrycznych w Jacentowie, ale również przed podobną wizją stanęły zakłady w Cieklińsku, położone w dole rzeki. W tej sytuacji Bank Polski zajmujący się przemysłem Staropolskiego Zagłębia Przemysłowego zalecił zamknięcie starego stawu w Jacentowie, a w roku 1861 przekopano groblę, unieruchamiając w ten sposób młyn i tartak.
W 1827 r. było tu 13 domów i 67 mieszkańców, a w 1880 r. 39 domów i 295 mieszkańców.

</doc>
<doc id="358809" url="https://pl.wikipedia.org/wiki?curid=358809" title="Jacewicze">
Jacewicze

Jacewicze – wieś w Polsce położona w województwie podlaskim, w powiecie bielskim, w gminie Bielsk Podlaski. Wchodzi w skład sołectwa Plutycze.
W latach 1975–1998 miejscowość administracyjnie należała do województwa białostockiego.
Historia.
Wieś królewska w starostwie bielskim w ziemi bielskiej województwa podlaskiego w 1795 roku.
Według Pierwszego Powszechnego Spisu Ludności, przeprowadzonego w 1921 roku, wieś Jacewicze zamieszkiwało 45 osób (23 kobiety i 22 mężczyzn) w 9 domach. Wszyscy mieszkańcy miejscowości zadeklarowali wówczas białoruską przynależność narodową oraz wyznanie prawosławne. W owym czasie miejscowość znajdowała się w gminie Wyszki.
Inne.
Wieś zamieszkiwana jest przez mniejszość białoruską. Mieszkańcy Jacewicz w codziennych kontaktach posługują się między sobą ukraińską gwarą podlaską, lecz w wyniku uwarunkowań historyczno-geograficznych nie wykształcili ukraińskiej tożsamości narodowej. W 1980 r. w Jacewiczach dokonano badań dialektologiczno-językowych pod kierunkiem Janusza Siatkowskiego, w ramach których odnotowano, że "podstawowym środkiem porozumiewania się mieszkańców między sobą jest gwara o cechach ukraińskich".
Prawosławni mieszkańcy wsi przynależą do parafii pw. Świętych Apostołów Piotra i Pawła w niedalekim Rajsku, a wierni kościoła rzymskokatolickiego należą do parafii Wniebowstąpienia Pańskiego w Strabli.

</doc>
<doc id="358810" url="https://pl.wikipedia.org/wiki?curid=358810" title="Jacewo">
Jacewo

Jacewo – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (marzec 2011 r.) wieś liczyła 569 mieszkańców. Jest trzecią co do wielkości miejscowością gminy Inowrocław.
Obiekty noclegowe.
W miejscowości znajduje się gościniec z początków XIX wieku noszący obecnie nazwę „U Nadraja”. W 2016 w Jacewie 84A (przy drodze wojewódzkiej nr 252) rozpoczął działalność nowy obiekt pod nazwą „Gościniec pod Młynem”, świadczący usługi gastronomiczne i hotelarskie.
Gospodarka.
Do 2020 siedziba przedsiębiorstwa Alstal.

</doc>
<doc id="358811" url="https://pl.wikipedia.org/wiki?curid=358811" title="Jachimowice">
Jachimowice

Jachimowice – wieś w Polsce położona w województwie świętokrzyskim, w powiecie sandomierskim, w gminie Samborzec.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga wojewódzka nr 758.
Zabytki.
Park dworski z XIX w., wpisany do rejestru zabytków nieruchomych (nr rej.: A.712 z 19.12.1957).
Dawne części wsi i obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Jachimowic zawarty w tabeli 1.

</doc>
<doc id="358812" url="https://pl.wikipedia.org/wiki?curid=358812" title="Jachowo">
Jachowo

Jachowo – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="358813" url="https://pl.wikipedia.org/wiki?curid=358813" title="Jachranka">
Jachranka

Jachranka – wieś w Polsce położona w województwie mazowieckim, w powiecie legionowskim, w gminie Serock.
Historia.
Pierwsze wzmianki o Jachrance pojawiły się już w XV w. (1424 r.). Wymieniana już wtedy jako część dóbr Zegrze. Dziedziczką Jachranki była Barbara Narzymska (podkomorzyna płocka).
Gdy wybudowano kościół parafialny na Woli Kiełpińskiej na jednym z pól powstał cmentarz.
Cegielnia należąca do NBP powstała w Jachrance w roku 1837. Jej zarządcą był znany polski etnograf Kazimierz Władysław Wójcicki. Obecnie można odnaleźć pozostałe po cegielni miejsca poboru gliny.
Tuż po tym jak powstał Zalew Zegrzyński, Jachranka stała się miejscowością turystyczną. Znajdowało się tu sanatorium, prywatne ośrodki wypoczynkowe i ogródki działkowe.
W latach 1975–1998 miejscowość administracyjnie należała do województwa warszawskiego.
Jachranka obecnie.
Obecnie Jachranka jest największą miejscowością turystyczną gminy Serock. Znajduje się tu wiele ośrodków wypoczynkowych i hoteli oraz prywatne działki wypoczynkowe.

</doc>
<doc id="358814" url="https://pl.wikipedia.org/wiki?curid=358814" title="Jaciążek">
Jaciążek

Jaciążek – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.
W miejscowości znajduje się kościół, który jest siedzibą parafii św. Stanisława Kostki, prowadzony przez Salezjanów. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Krasnosielc.

</doc>
<doc id="358815" url="https://pl.wikipedia.org/wiki?curid=358815" title="Jacinki">
Jacinki

Jacinki (niem. "Jatzingen") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 wieś położona była w województwie koszalińskim.

</doc>
<doc id="358816" url="https://pl.wikipedia.org/wiki?curid=358816" title="Jaciska">
Jaciska

Jaciska – wieś w Polsce położona w województwie śląskim, w powiecie kłobuckim, w gminie Panki. Położona jest także nad Parkiem krajobrazowym „Lasy nad Górną Liswartą”. W roku 1867 wieś Jaciska należała do parafii Truskolasy.
W latach 1975–1998 miejscowość administracyjnie należała do województwa częstochowskiego.
Od 2006 r. na terenie miejscowości prowadzony jest przełajowy wyścig rowerowy „Tour De Jaciska”. Organizatorm tej imprezy jest Przemysław Maj. Wyścig rowerowy składał się z IV Etapów, z czego ostatni z nich odbył się 5 czerwca 2010 r. Cykl wyścigów „TDJ” wygrał Przemysław Kulej, który w końcowej klasyfikacji uzbierał łączną sumę 380 pkt.

</doc>
<doc id="358818" url="https://pl.wikipedia.org/wiki?curid=358818" title="Jackowice">
Jackowice

Jackowice – wieś w Polsce, położona w województwie łódzkim, w powiecie łowickim, w gminie Zduny.
Historia.
Wieś duchowna położona była w drugiej połowie XVI wieku w powiecie orłowskim województwa łęczyckiego. Była wsią klucza zduńskiego arcybiskupów gnieźnieńskich.
Po rozbiorach Polski miejscowość znalazła się w zaborze rosyjskim. Jako dwie wsie "Jackowice prymasowskie i pijarskie" leżące w gminie Bąków powiat łowicki opisał ją XIX wieczny Słownik geograficzny Królestwa Polskiego. "Jackowice pijarskie" były folwarkiem i stanowiły wieczystą dzierżawę zakonu pijarów. Liczyły wówczas 428 morg obszaru w tym: 120 morg obsianych pszenicą, 16 żytem, 34 łąk, 95 pastwisk oraz 15 nieużytków. oraz 37 nieużytków. W 1897 roku we wsi było 10 zabudowań dworskich, które zamieszkiwało 107 osób wyznania katolickiego.
"Jackowice prymasowskie" należały początkowo do biskupów gnieźnieńskich, a w 1881 były już własnością chłopów. Liczyły wówczas w sumie 842 morg włościańskich w tym 250 obsianych pszenicą, 356 żytem, 25 morg łąk, 200 pastwisk i 21 nieużytków. Wieś była kolonią, w której znajdował 1 dom dworski oraz 24 domy kolonistów. Miejscowość w 1879 roku zamieszkiwało 296 katolików wśród nich 40 osadników i 249 mieszkańców.
W czerwcu 1956 roku tutejszą spółdzielnię produkcyjną odwiedził przebywający z wizytą państwową w PRL następca tronu Kambodży książę Norodom Sihanouk.
W latach 1975–1998 miejscowość administracyjnie należała do województwa skierniewickiego.

</doc>
<doc id="358819" url="https://pl.wikipedia.org/wiki?curid=358819" title="Jackowo Dolne">
Jackowo Dolne

Jackowo Dolne – wieś w Polsce położona w województwie mazowieckim, w powiecie wyszkowskim, w gminie Somianka. Leży nad Bugiem.
W latach 1975–1998 miejscowość administracyjnie należała do województwa ostrołęckiego.
Graniczy z Jackowem Górnym, Barcicami, oraz Jankami.
Mieszkańcy wsi zajmują się głównie uprawą roli oraz hodowlą bydła. Jackowo posiada sieć elektryczną, wodociągową, oraz telefoniczną. Przez wieś biegnie droga asfaltowa. W Jackowie Dolnym znajduje się przystanek autobusowy.
Mieszkańcy wyznania rzymskokatolickiego należą do parafii Narodzenia NMP w Popowie Kościelnym.

</doc>
<doc id="358820" url="https://pl.wikipedia.org/wiki?curid=358820" title="Jackowo Dworskie">
Jackowo Dworskie

Jackowo Dworskie – wieś w Polsce położona w województwie mazowieckim, w powiecie nowodworskim, w gminie Nasielsk.
Na początku XIX wieku właścicielem dóbr ziemskich w Jackowie był Romuald Ostaszewski, który z małżeństwa z Heleną Jabłońską miał troje dzieci, urodzonych w Jackowie: Eufemię (1804), Józefę (1805) i Konstancję (1810). W 1861 właścicielem był Jakub Waśniewski (ur. 1815), a w 1920 roku Feliks Grzebski (1873-1943).
W latach 1975–1998 miejscowość administracyjnie należała do województwa ciechanowskiego.
W miejscowości znajduje się przystanek kolejowy Jackowo Dworskie.

</doc>
<doc id="358821" url="https://pl.wikipedia.org/wiki?curid=358821" title="Jackowo Górne">
Jackowo Górne

Jackowo Górne – wieś w Polsce, położona w województwie mazowieckim, w powiecie wyszkowskim, w gminie Somianka.
W latach 1975–1998 miejscowość administracyjnie należała do województwa ostrołęckiego.
Mieszkańcy wyznania rzymskokatolickiego należą do parafii Narodzenia NMP w Popowie Kościelnym.
Z Jackowa Górnego pochodzi były wicemarszałek sejmu RP, a obecnie europoseł Jarosław Kalinowski.

</doc>
<doc id="358822" url="https://pl.wikipedia.org/wiki?curid=358822" title="Jackowo Włościańskie">
Jackowo Włościańskie

Jackowo Włościańskie – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="358823" url="https://pl.wikipedia.org/wiki?curid=358823" title="Jacnia">
Jacnia

Jacnia – wieś w Polsce położona w województwie lubelskim, w powiecie zamojskim, w gminie Adamów, nad rzeczką Jacynką.
W latach 1975–1998 miejscowość administracyjnie należała do województwa zamojskiego.
Wieś położona przy drodze wojewódzkiej 849, stanowi sołectwo gminy Adamów.
W obszar wsi wchodzą:
Historia.
Pierwsza wzmianka o miejscowości pochodzi z 1722 roku.
Według Słownika geograficznego Królestwa Polskiego z roku 1882 wieś i folwark w powiecie zamojskim, ówczesnej gminie Podklasztor, parafii Krasnobród. Jacnia leży śród lasów na południe od Zamościa oddalona o 20 wiorst około 1882 roku wieś liczyła domów dworskich 1, włościańskich 43, mieszkańców katolików 238 a łącznie 294 dusz. Obszar włościański stanowił 855 mórg, gleba piaszczysta, obszar dworski zaś zaliczony był do majątku Krasnobród.
We wrześniu 1939 roku żołnierze z Wołyńskiej Brygady Kawalerii dowodzonej przez płk. Filipowicza oraz Kombinowanej Brygady Kawalerii płk. Zakrzewskiego toczyli pod Jacnią ciężkie walki z VII Korpusem wojsk niemieckich.

</doc>
<doc id="358824" url="https://pl.wikipedia.org/wiki?curid=358824" title="Jacochów">
Jacochów

Jacochów – wieś w Polsce położona w województwie łódzkim, w powiecie skierniewickim, w gminie Maków.
W latach 1975–1998 miejscowość administracyjnie należała do województwa skierniewickiego.
W latach 1977–1983 w gminie Łyszkowice.

</doc>
<doc id="358825" url="https://pl.wikipedia.org/wiki?curid=358825" title="Jacowlany">
Jacowlany

Jacowlany – wieś w Polsce położona w województwie podlaskim, w powiecie sokólskim, w gminie Sidra.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
We wsi znajdują się: Szkoła Podstawowa im. kpt. Józefa Kłopotowskiego, oraz remiza OSP Jacowlany.
Wierni kościoła rzymskokatolickiego należą do parafii Przemienienia Pańskiego w Sokolanach.

</doc>
<doc id="358826" url="https://pl.wikipedia.org/wiki?curid=358826" title="Jaczew">
Jaczew

Jaczew – wieś w Polsce położona w województwie mazowieckim, w powiecie węgrowskim, w gminie Korytnica.
Wieś szlachecka Jaczewo położona była w drugiej połowie XVI wieku w powiecie liwskim ziemi liwskiej województwa mazowieckiego. Do 1952 roku miejscowość była siedzibą gminy Jaczew. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Wawrzyńca w Korytnicy.

</doc>
<doc id="358827" url="https://pl.wikipedia.org/wiki?curid=358827" title="Jaczewek">
Jaczewek

Jaczewek – wieś w Polsce położona w województwie mazowieckim, w powiecie mińskim, w gminie Dobre.
W latach 1975–1998 miejscowość administracyjnie należała do województwa siedleckiego.

</doc>
<doc id="358828" url="https://pl.wikipedia.org/wiki?curid=358828" title="Jaczkowice">
Jaczkowice

Jaczkowice (niem. "Jätzdorf") – wieś w Polsce, położona w województwie dolnośląskim, w powiecie oławskim, w gminie Oława.
Podział administracyjny.
W latach 1975–1998 miejscowość należała administracyjnie do województwa wrocławskiego.
Nazwa.
12 listopada 1946 nadano miejscowości polską nazwę Jaczkowice.

</doc>
<doc id="358829" url="https://pl.wikipedia.org/wiki?curid=358829" title="Jaczków">
Jaczków

Jaczków (do 1945 r. "Hartmannsdorf") – wieś w Polsce, położona w województwie dolnośląskim, w powiecie wałbrzyskim, w gminie Czarny Bór.
Podział administracyjny.
W latach 1975–1998 miejscowość administracyjnie należała do województwa wałbrzyskiego, obecnie do woj. dolnośląskiego.
Położenie.
Wieś leży nad rzeką Lesk, w malowniczej kotlinie położonej pomiędzy Masywem Trójgarbu i Krąglaka na północy a Górami Kamiennymi na południu.
Zabytki.
Do wojewódzkiego rejestru zabytków wpisane są:
Demografia.
Wieś liczy obecnie (III 2011 r.) 463 mieszkańców, z czego ⅔ jest w wieku produkcyjnym (158 mężczyzn i 151 kobiet). Pomimo tego, że wieś, jak i cała gmina ma charakter rolniczy, z rolnictwa utrzymuje się około 20% mieszkańców. Większość mieszkańców utrzymuje się z pracy w przemyśle i usługach w pobliskiej Kamiennej Górze i Wałbrzychu, gdzie znajdują się Specjalne Strefy Ekonomiczne. Poziom bezrobocia, pomimo spadku, utrzymuje się na dość wysokim poziomie około 25-30%.
Gospodarka.
Na terenie miejscowości działają dwa niewielkie sklepy, tartak, trzy warsztaty samochodowe, kilka firm transportowych, zakład wyrobów stalowych, dystrybutor gazów technicznych, tłumacz, gospodarstwo rolnicze oraz kawiarnia.
Komunikacja.
Wieś leży na ważnym szlaku kolejowym, łączącym Jelenią Górę z Wałbrzychem i Wrocławiem. 
Rozrywka, kultura.
W Jaczkowie działa klub sportowy LZS Joker Jaczków oraz świetlica wiejska.

</doc>
<doc id="358830" url="https://pl.wikipedia.org/wiki?curid=358830" title="Jaczniki">
Jaczniki

Jaczniki – wieś w Polsce położona w województwie podlaskim, w powiecie augustowskim, w gminie Lipsk.
Wieś szlachecka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="358831" url="https://pl.wikipedia.org/wiki?curid=358831" title="Jaczno (powiat sokólski)">
Jaczno (powiat sokólski)

Jaczno (białorus. Ячнае)– wieś w Polsce położona w województwie podlaskim, w powiecie sokólskim, w gminie Dąbrowa Białostocka.
Jaczno jest siedzibą prawosławnej parafii Zmartwychwstania Pańskiego. Natomiast wierni kościoła rzymskokatolickiego należą do parafii Ofiarowania Najświętszej Maryi Panny w Różanymstoku.
Historia.
Jaczno to dawna wieś królewska ekonomii grodzieńskiej, która w końcu XVIII wieku położona była w powiecie grodzieńskim województwa trockiego Wielkiego Księstwa Litewskiego.
Według Pierwszego Powszechnego Spisu Ludności z 1921 r. wieś Jaczno liczyła 149 mieszkańców (80 kobiet i 69 mężczyzn) zamieszkałych w 30 domach. Większość mieszkańców miejscowości zadeklarowała wówczas wyznanie prawosławne (81 osób), pozostali zgłosili wyznanie rzymskokatolickie (68 osób). Podział religijny mieszkańców miejscowości pokrywał się z ich strukturą narodowo-etniczną, gdyż 78 mieszkańców zadeklarowało narodowość białoruską, zaś pozostali zgłosili kolejno: narodowość polską (68 osób) i narodowość rosyjską (3 osoby).
W 1944, w czasie walk radziecko-niemieckich o wieś Jaczno - został ranny batiuszka Mikołaj Niesłuchowski, późniejszy arcybiskup białostocki i gdański Nikanor, jego żona Olga wówczas zginęła. 
W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwały 72 osoby.
Religia.
We wsi znajdują się 2 cerkwie prawosławne:
We wsi znajduje się cmentarz prawosławny założony w XIX wieku.

</doc>
<doc id="358833" url="https://pl.wikipedia.org/wiki?curid=358833" title="Jaczowice">
Jaczowice

Jaczowice(niem. "Jatzdorf") – wieś w Polsce położona w województwie opolskim, w powiecie opolskim, w gminie Niemodlin.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Jazowitz" we fragmencie "Jazowitz decima more polonico".

</doc>
<doc id="358834" url="https://pl.wikipedia.org/wiki?curid=358834" title="Jaczów">
Jaczów

Jaczów (niem. "Friedenshagen", do 1937 r. "Jätschau") – wieś w Polsce, położona w województwie dolnośląskim, w powiecie głogowskim, w gminie Jerzmanowa.
Podział administracyjny.
W latach 1954–1958 wieś należała i była siedzibą władz gromady Jaczów, po jej zniesieniu w gromadzie Ruszowice. W latach 1975–1998 miejscowość należała administracyjnie do województwa legnickiego.
Nazwa.
W łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") z 1295 r. miejscowość wymieniona jest pod nazwą Jeczow.
Rozporządzenie ministerialne "o przywróceniu i ustaleniu urzędowych nazw miejscowości" z 1946 r. wymienia Friedenshagen jako niemiecką nazwę miejscowości. "Słownik nazw miejscowych Dolnego Śląska" (1995) podaje, że w 1937 r. w miejsce nazwy Jätschau wprowadzono nazwę Friedenshagen. Jednak "Słownik nazewnictwa krajoznawczego" (2002) wymienia jedynie nazwę Friedenshagen, mimo redakcji haseł zakładającej podanie także wcześniejszej nazwy, jeśli jej zmiana miała miejsce w okresie rządów NSDAP. Praca "Deutsche Verwaltungsgeschichte" (2006) wymienia wprawdzie miejscowość Jätschau, ale podaje, że 1 kwietnia 1937 r. została ona włączona do miejscowości Friedenshagen, którą odnotowuje także w 1933 r. przy okazji wyników spisu powszechnego.
12 listopada 1946 r. nadano miejscowości polską nazwę Jaczów.
Historia.
W Jaczowie odnaleziono liczne ślady wczesnego osadnictwa, świadczące o obecności tam plemienia Dziadoszan.
W 1305 miejscowość ta należała do biskupstwa wrocławskiego. 
W latach 60. XVI wieku rozwijał się tu luteranizm, stan ten utrzymywał się do końca wojny trzydziestoletniej.
W 1814 roku w Jaczowie Francuzi podpisali akt kapitulacji głogowskiej twierdzy po oblężeniu prusko-rosyjskim.
W 2006 roku założono w miejscowości Ochotniczą Straż Pożarną.
Demografia.
W roku 1925 w miejscowości mieszkało 1131 osób. 80 lat później (2006 r.) w Jaczowie mieszkało około 1000 osób. Według Narodowego Spisu Powszechnego (III 2011 r.) wieś zamieszkiwały 1342 osoby i była to największa miejscowość gminy Jerzmanowa.
Zabytki.
Do rejestru zabytków Narodowego Instytutu Dziedzictwa wpisane są:

</doc>
<doc id="358835" url="https://pl.wikipedia.org/wiki?curid=358835" title="Jadachy">
Jadachy

Jadachy – wieś w Polsce położona w województwie podkarpackim, w powiecie tarnobrzeskim, w gminie Nowa Dęba. Przez Jadachy przepływa rzeka Trześniówka - dopływ Wisły.
W latach 1954-1960 wieś należała i była siedzibą władz gromady Jadachy, po jej zniesieniu włączona do gromady Chmielów. W latach 1975–1998 miejscowość administracyjnie należała do województwa tarnobrzeskiego.
W Jadachach ma siedzibę piłkarski Ludowy Zespół Sportowy LZS Jadachy, grający w sezonie 2016/2017 w klasie okręgowej, w grupie Stalowa Wola. Znajduje się tam także kościół pw. św. Maksymiliana Marii Kolbe, szkoła podstawowa oraz gimnazjum, które istnieje od 2003. Szkoła ta nosi imię ks. kardynała Stefana Wyszyńskiego.
Historia.
Nazwa wsi pochodzi najprawdopodobniej od imienia Adam. W formie staropolskiej i dialektycznej występuje głoska -j- przed nagłosowym -a-, stąd w wymowie słychać Jadam. Początek osady Jadachy dała rodzina Jadachów, młynarzy przyjezdnych ze Szwecji, wspominanych po raz pierwszy w lustracji dóbr z 1569. Młynarzy Jadachów było prawdopodobnie czterech. Jadachy jako samoistna osada występuje po raz pierwszy w lustracji dóbr z 1569 i w rejestrach skarbowych z 1640. W 1662 osada liczyła około 45 głów (osób). W 1750 wioski Jadachy i Cygany obejmowały łącznie 30 gospodarstw i tyleż chałup. Wioski te obsiewały 16 i pół morgi, a siedziało na nich 24 zagrodników. Według lustracji dóbr z 1750 występują daniny obciążające całe wioski jak "hiberna", czyli opłata na żywność dla wojska rozmieszczonego na czas zimy po wioskach królewskich. W tej lustracji Jadachy występują wspólnie z Cyganami i Chmielowem, płacąc 101 zł polskich. Z tych rejestrów wynika też, że jako wieś królewska uiszczała także pewną opłatę na rzecz skarbu państwa na tzw. "fundusz religijny", zamiast płacenia dziesięciny.
Po 1772 tereny Jadachów znalazły się pod zaborem austriackim, wieś Jadachy należała do obwodu (powiatu) w Pilźnie, od 1792 do Rzeszowa. Od 1855 Jadachy podlegały Urzędowi Powiatowemu w Tarnobrzegu.
W 1884 powołano w gminach sołtysów lub wójtów. Władzę państwową na niskim szczeblu reprezentowały dominia (dwory), dla Jadachów był to dwór w Chmielowie.
W latach 1815 - 1843 wieś Jadachy dzierżawił od rządu austriackiego Antoni Centnarski.
W 1838 zostały sprzedane wraz z Chmielowem i Cyganami Karolowi Perratowi i Janowi Jędrzejewiczowi, którzy około 1844 odstąpili je Antoniemu Gothardowi, hrabiemu Schaffgotschele. W 1869 dzierżawcami tych włości zostali baron Beust i jego żona Hrabina Schaffgotschele. Na przełomie XIX i XX wieku odkupił je hrabia Jan Tarnowski z Dzikowa.
Ważnym wydarzeniem z początku XX wieku dla mieszkańców Jadachów, Chmielowa i Cyganów było usypanie w Chmielowie kopca Grunwaldzkiego i postawienie obelisku w 500-rocznicę zwycięstwa nad Krzyżakami.
I wojna światowa nie miała większego wpływu na życie mieszkańców wsi, w 1914 przechodziły przez te okolice główne siły wojska austriackiego wycofujące się z frontu. Po I wojnie światowej wybudowano linię kolejową Tarnobrzeg - Nowa Dęba z przystankiem na "Kozielcu".
W 1944, w czasie II wojny światowej, przez te tereny przechodziły oddziały wojskowe wycofującego się frontu, głównie oddziały zaplecza. Zajęły one budynek szkoły i stacjonowały we wsi kilka dni. Po II wojnie światowej wieś zelektryfikowano.
Budowa kopalni siarki spowodowała rozwój Tarnobrzega i w latach 70./80. migrację ludzi do miasta.
Przy współpracy ks. Mariana Kondysara i mieszkańców wsi w 1981 rozpoczęto starania o budowę kościoła i utworzenie parafii w Jadachach (do 1924 Jadachy należały do parafii Miechocin, a następnie do parafii Chmielów). 20 maja 1982 odbyło się poświęcenie placu pod budowę kościoła, a 12 września tego samego roku poświęcenie kamienia węgielnego. 14 czerwca 1983 erygowano nową parafię dekanatu Tarnobrzeg Południe pw. św. Maksymiliana Marii Kolbe. Poświęcenie nowego kościoła odbyło się 18 września 1985.

</doc>
<doc id="358836" url="https://pl.wikipedia.org/wiki?curid=358836" title="Jadaminy">
Jadaminy

Jadaminy (niem. "Adamsgut") – wieś w Polsce, w województwie warmińsko-mazurskim, w powiecie olsztyńskim, w gminie Gietrzwałd.
W latach 1975–1998 miejscowość należała administracyjnie do województwa olsztyńskiego.
Nazwa.
12 lutego 1948 r. ustalono urzędową polską nazwę miejscowości – Jadaminy, określając drugi przypadek jako Jadamin, a przymiotnik – jadamiński.

</doc>
<doc id="358837" url="https://pl.wikipedia.org/wiki?curid=358837" title="Jadamwola">
Jadamwola

Jadamwola – wieś w Polsce, położona w województwie małopolskim, w powiecie limanowskim, w gminie Łukowica.
W latach 1975–1998 wieś administracyjnie należała do województwa nowosądeckiego.
Liczba ludności w 2022 r. wynosiła 587 mieszkańców.
Jadamwola prawie w całości pokryta jest rozległymi sadami jabłoniowymi.
Historia.
W 1293 r. pierwsza wzmianka o wsi Jadamwola noszącą wówczas nazwę Adamowa Wola.
W XVI w. właścicielem tych dóbr był Adam Uchacz, mieszczanin nowosądecki, którego uznaje się jako założyciela wsi. Mieszkańcy okolicznych miejscowości zaczęli ten majątek nazywać Wolą (Wólką?) Adama, a po przestawieniu i zmiksowaniu wyrazów z gwarą tutejszą powstała Jadamwola. Wcześniej, bo w 1383 r. pojawia się wzmianka, że właścicielami tych ziem są bracia Mikołaj i Wiesław Uchaczowie. W 1581 r. (i dalej również w wieku XVII) Adamowa Wola była w posiadaniu ubogiej szlachty Pielszów (m.in. Jakuba, i Jana) oraz nadal Uchaczów. W wieku XIX zaś większa część majątku należała do pani Stahlbergerowej.
W Jadamwoli urodził się w 1891 mjr Stanisław Stahlberger, kawaler Orderu Virtuti Militari.
Do 1935 właścicielką ziemską w Jadamwoli była Wanda Bieniaszewska z domu Reklewska.

</doc>
<doc id="358838" url="https://pl.wikipedia.org/wiki?curid=358838" title="Muhafazat Musandam">
Muhafazat Musandam

Muhafazat Musandam – półeksklawa Omanu i muhafaza w północnej części półwyspu Musandam, nad cieśniną Ormuz. Od reszty kraju oddziela ją terytorium Zjednoczonych Emiratów Arabskich. Zajmuje powierzchnię 1800 km². Siedzibą administracyjną jest Chasab.
Według spisu powszechnego z 2010 roku liczba mieszkańców wynosiła 31 425 osób, a wedle informacji centrum statystyk Omanu, w 2016 roku zamieszkiwało tam 42 865 osób. 
Muhafaza dzieli się na cztery wilajety. 

</doc>
<doc id="358839" url="https://pl.wikipedia.org/wiki?curid=358839" title="Jadeszki">
Jadeszki

Jadeszki – wieś w Polsce położona w województwie podlaskim, w powiecie monieckim, w gminie Jaświły.
Wieś Jodeszki leśnictwa nowodworskiego w ekonomii grodzieńskiej w drugiej połowie XVII wieku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Serca Pana Jezusa w Jaświłach.

</doc>
<doc id="358840" url="https://pl.wikipedia.org/wiki?curid=358840" title="Jadowniki Bielskie">
Jadowniki Bielskie

Jadowniki Bielskie (niem. "Wartenberg") – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 153 mieszkańców. Jest 29. co do wielkości miejscowością gminy Żnin.
Zabytki.
Według rejestru zabytków NID na listę zabytków wpisany jest park dworski z 2. połowy XIX w., nr rej.: 172/A z 15.06.1985.

</doc>
<doc id="358841" url="https://pl.wikipedia.org/wiki?curid=358841" title="Jadowniki Mokre">
Jadowniki Mokre

Jadowniki Mokre – wieś w Polsce położona w województwie małopolskim, w powiecie tarnowskim, w gminie Wietrzychowice.
W latach 1954–1960 wieś należała i była siedzibą władz gromady Jadowniki Mokre, po jej zniesieniu w gromadzie Wietrzychowice. W latach 1975–1998 miejscowość administracyjnie należała do województwa tarnowskiego.
W Jadownikach Mokrych znajduje się parafia pw. Niepokalanego Serca Najświętszej Maryi Panny oraz ośrodek opiekuńczo-rehabilitacyjny dla dzieci i młodzieży prowadzony przez Caritas Diecezji tarnowskiej.
Historia.
Niepisana historia osadnictwa na tym terenie sięga neolitu świadczą o tym odkrycia archeologiczne potwierdzające obecność osadnictwa sprzed dwóch tysięcy lat.
W wieku XIX miejscowość opisana została jako: Jadowniki Mokre (z Zaurbaniem), wieś między Dunajcem a ujściem Uszwicy do Wisły, w powiecie brzeskim, parafii Wietrzychowice, w okolicy równej, ma 976 mieszkańców wyznania rzymskokatolickiego.
W 1449 roku właścicielem Jadownik był Albert Czapka herbu Nowina.
W 1476 roku wioska przeszła w ręce rodziny Pieniążków z Witkowic herbu Jelita.
W XV w. wieś była własność Stanisława Pieniążka herbu Jelita. Następnie przeszła na własność do Feliksa i Pauliny Konopków.
W 1880 roku "Jadowniki Mokre" należały już tylko do Jana Konopki.
Większa posiadłość we własności Konopki odznaczała się wzorową uprawą i ma 330 mórg roli, 157 mórg łąk i ogrodów, 23 mórg pastwisk i 771 mórg sosnowego pięknego lasu.
Posiadłość mniejsza (Zaurbanie) 404 mórg roli, 362 mórg łąk i ogrodów 150 mórg pastw.
W 2002 roku Jadowniki liczyły 992 mieszkańców i zajmowały obszar 1446,29 ha.
W 1944 przeprowadzono tu akcję Most III.
4 maja 1944 Gestapo i żandarmeria niemiecka zatrzymały we wsi 65 osób, po czym 12 z nich rozstrzelała. Spaliła również 12 budynków.
We wsi znajduje się tablica dla uczczenia poległych i pomordowanych w latach 1939–1945.
Pochodzą z Jadownik Mokrych.
28 sierpnia 1938 r. w Jadownikach Mokrych urodził się abp Józef Kowalczyk – nuncjusz apostolski w Polsce w latach 1989–2010, Prymas Polski w latach 2010–2014

</doc>
<doc id="358842" url="https://pl.wikipedia.org/wiki?curid=358842" title="Jadowniki Rycerskie">
Jadowniki Rycerskie

Jadowniki Rycerskie – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1954–1961 wieś należała i była siedzibą władz gromady Jadowniki, po jej zniesieniu w gromadzie Żnin-Wschód. W latach 1975−1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 378 mieszkańców. Jest ósmą co do wielkości miejscowością gminy Żnin.

</doc>
<doc id="358843" url="https://pl.wikipedia.org/wiki?curid=358843" title="Jadwichna">
Jadwichna

Jadwichna – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość administracyjnie należała do województwa sieradzkiego.

</doc>
<doc id="358844" url="https://pl.wikipedia.org/wiki?curid=358844" title="Jadwinin (województwo łódzkie)">
Jadwinin (województwo łódzkie)

Jadwinin – wieś w Polsce położona w województwie łódzkim, w powiecie pabianickim, w gminie Pabianice.
Wieś jest siedzibą sołectwa "Jadwinin" w którego skład wchodzi również miejscowość Władysławów.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="358845" url="https://pl.wikipedia.org/wiki?curid=358845" title="Jadwinów (powiat zwoleński)">
Jadwinów (powiat zwoleński)

Jadwinów – wieś w Polsce położona w województwie mazowieckim, w powiecie zwoleńskim, w gminie Policzna.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Stefana w Policznie.

</doc>
<doc id="358846" url="https://pl.wikipedia.org/wiki?curid=358846" title="Jadzień">
Jadzień

Jadzień – wieś w Polsce położona w województwie łódzkim, w powiecie łowickim, w gminie Kiernozia.
W latach 1975–1998 miejscowość administracyjnie należała do województwa płockiego.

</doc>
<doc id="358847" url="https://pl.wikipedia.org/wiki?curid=358847" title="Jagarzewo">
Jagarzewo

Jagarzewo (niem. "Jägersdorf") – wieś w Polsce położona w województwie warmińsko-mazurskim, w powiecie nidzickim, w gminie Janowo.
W latach 1954–1971 wieś należała i była siedzibą władz gromady Jagarzewo, po jej zniesieniu w gromadzie Janowo. W latach 1975–1998 miejscowość administracyjnie należała do województwa olsztyńskiego.
Przez wieś przebiega droga wojewódzka nr 604.
W lesie nieopodal wsi znajduje się cmentarz wojenny. Pochowano tu 17 żołnierzy armii niemieckiej i 6 żołnierzy armii rosyjskiej, poległych 28-30 sierpnia 1914 r.

</doc>
<doc id="358848" url="https://pl.wikipedia.org/wiki?curid=358848" title="Jagatowo">
Jagatowo

Jagatowo (niem. "Jetau") – wieś w Polsce położona w województwie pomorskim, w powiecie gdańskim, w gminie Pruszcz Gdański.
Historia.
Historyczne nazwy Jagatowa to: Jodotowitz, Jodotowicz, Jodocowicz, Judochowicz, Godotow, Geretow, Jodotaw, Kamionka, Jetau, Groß Jetau.
Pierwsza wzmianka pisana o osadzie pochodzi z 1352 roku i dotyczy nadania na prawie magdeburskim przez wielkiego mistrza Winricha von Kniprode Hannusowi Dytlebenowi 14,5 włóki ziem w dobrach Jodotowitz. W 1454 roku na mocy przywileju króla Kazimierza Jagiellończyka osada została włączona do gdańskiego patrymonium wiejskiego i było wydzierżawiane okolicznej szlachcie. Od początku XVII w losy Jagatowa związane były ściśle z majątkiem w Wojanowie.
Spośród kolejnych właścicieli wsi wymienić można: Jana Ende (1631 r.), Johanna Ende, Elisabeth von Rüdiger (1691 r.), Eduard Heinrich von Giese (1712-1734), Sigismund Carl von Giese (1750 r.). W latach 1763-1927 właścicielami Jagatowa była rodzina von Tiedemann-Brandis.
W 1856 roku we wsi mieszkało 172 mieszkańców, w 1905 roku – 382, a w 1910 roku – 364.
W 1897 roku we wsi były dwa zajazdy, siedziba gminy oraz szkoła. Z Jagatowem związane było wybudowanie Klein Jetau, w którym w 1925 roku mieszkało 25 osób oraz folwark Schabianken.
W 1920 roku znalazła się w granicach utworzonego Wolnego Miasta Gdańska, a we wrześniu 1939 roku została włączona do Rzeszy.
W latach 1954–1957 wieś należała i była siedzibą władz gromady Jagatowo, po jej zniesieniu w gromadzie Pruszcz Gdański. W latach 1945–1975 miejscowość administracyjnie należała do tzw. dużego województwa gdańskiego, a w latach 1975-1998 do tzw. małego województwa gdańskiego.
W 2015 kosztem 3,5 mln zł wybudowano ulice Czeremchową, Górną i częściowo Kolonia oraz stworzono miejsce rekreacji nad zbiornikiem retencyjnym.
8 września 2018 oddano do użytku ścieżkę rowerową łączącą Jagatowo z Wojanowem.

</doc>
<doc id="358849" url="https://pl.wikipedia.org/wiki?curid=358849" title="Jagiele">
Jagiele

Jagiele (niem. "Kleinzedmar", do 1938 "Jaggeln") – wieś sołecka w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość administracyjnie należała do województwa suwalskiego.

</doc>
<doc id="358850" url="https://pl.wikipedia.org/wiki?curid=358850" title="Jagielnica (województwo dolnośląskie)">
Jagielnica (województwo dolnośląskie)

Jagielnica (niem. "Altjägel") – wieś w Polsce położona w województwie dolnośląskim, w powiecie strzelińskim, w gminie Przeworno.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w staropolskiej formie Jagelno. Nazwę miejscowości w formie "Iagilna" wielokrotnie notuje wraz z sąsiednimi wsiami spisana po łacinie w latach 1269–1273 Księga henrykowska we fragmencie "Polonos Iagilna".
Niemiecki leksykon geograficzny Neumana wydany w 1905 roku notuje nazwę miejscowości jako "Polnisch Jägel". 17 stycznia 1922 r. usunięto z nazwy pierwszy człon "Polnisch" zmieniając go na "Alt" (pol. "stary") i wprowadzono nową niemiecką nazwę - "Altjägel". 12 lutego 1948 r. ustalono urzędową polską nazwę miejscowości – Jagielnica, określając drugi przypadek jako Jagielnicy, a przymiotnik – jagielnicki.
Zabytki.
Do wojewódzkiego rejestru zabytków wpisany jest:
inne obiekty:

</doc>
<doc id="358851" url="https://pl.wikipedia.org/wiki?curid=358851" title="Jagielnik (Święty Wojciech)">
Jagielnik (Święty Wojciech)

Jagielnik – osada wsi Święty Wojciech w Polsce, położona w województwie lubuskim, w powiecie międzyrzeckim, w gminie Międzyrzecz.
W latach 1975–1998 osada administracyjnie należała do województwa gorzowskiego.
W obrębie znajduje się cmentarz komunalny obsługujący miasto Międzyrzecz.

</doc>
<doc id="358852" url="https://pl.wikipedia.org/wiki?curid=358852" title="Jagielno (województwo dolnośląskie)">
Jagielno (województwo dolnośląskie)

Jagielno (niem. "Deutsch Jägel") – wieś w Polsce położona w województwie dolnośląskim, w powiecie strzelińskim, w gminie Przeworno.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Nazwa.
Nazwa wywodzi się od polskiej nazwy kaszy jaglanej - "jagieł". Historię powstania nazwy miejscowości opisuje spisana po łacinie w latach 1269–1273 Księga henrykowska podając dwie zlatynizowane staropolskie nazwy "Iagelno" oraz "Gagelno". W łacińskim tekście księga wyjaśnia genezę powstania nazwy Jagielno: "In diebus autem antiquis stabat in villam Ianusow quedam arbor, magno platanus, que arbor in Polonico uocatur Iawor. Ad cuius arboris radicem oriebatur fons, qui fons ab ipsa arbore appellabatur tunc temporis Iauworica. De illo fonte egreditur riuulus, qui hodierna die transit villam Heinrichow, sed ipse riuulus uocatur Iagelno, ea uidelicet racione, quia Poloni antiquitus in connallibus eiusdem riuuli sepe seminabant milium. Unde eciam castellum, quod nunc est inter Wadichowiz et claustrum, appellatur Gagelno." czyli w tłumaczeniu na język polski: "W dawnych czasach stało we wsi Januszów pewne wielkie drzewo, które po polsku zwie się jawor. U konarów tego drzewa biło źródło, które od tego drzewa zwane było wówczas Jaworzyca. Z tego źródła płynie potok, który dzisiaj przepływa przez wieś Henryków, lecz sam potok zwie się Jagielno, a to z tego mianowicie powodu, ponieważ Polacy od dawna w dolince tego potoku często siali jagły. Stąd też i gród, który obecnie znajduje się między Wadochowicami, a klasztorem, nazywa się Jagielno".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w staropolskiej formie "Jagelno".
Zabytki.
Do wojewódzkiego rejestru zabytków wpisany jest:
Szlaki turystyczne.
 droga Szklary-Samborowice
(szlak zielony) - Jagielno - Krynka - Przeworno - Strużyna - Kaszówka - Jegłowa kop. - Gromnik - Biały Kościół – Nieszkowice – Czerwieniec – Kowalskie – Żelowice – Piotrkówek – Ostra Góra – Niemcza - Gilów - Piława Dolna - Góra Parkowa - Bielawa - Kalenica - Nowa Ruda - Tłumaczów - Radków - Pasterka - Karłów - Skalne Grzyby - Batorów - Duszniki-Zdrój - Szczytna - Zamek Leśna - Polanica-Zdrój - Bystrzyca Kłodzka - Igliczna - Międzygórze - Przełęcz Puchacza

</doc>
<doc id="358853" url="https://pl.wikipedia.org/wiki?curid=358853" title="Jagiełłów">
Jagiełłów

Jagiełłów – wieś w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość administracyjnie należała do województwa konińskiego.

</doc>
<doc id="358854" url="https://pl.wikipedia.org/wiki?curid=358854" title="Jaginty">
Jaginty

Jaginty – wieś w Polsce położona w województwie podlaskim, w powiecie sokólskim, w gminie Nowy Dwór.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Jana Chrzciciela w Nowym Dworze.

</doc>
<doc id="358855" url="https://pl.wikipedia.org/wiki?curid=358855" title="Jaglice">
Jaglice

Jaglice – wieś w Polsce położona w województwie zachodniopomorskim, w powiecie wałeckim, w gminie Człopa.
W latach 1975–1998 miejscowość administracyjnie należała do województwa pilskiego.
W Jaglicach rośnie jedna z najgrubszych lip szerokolistnych w kraju – zwana „Dobrosławą”. To drzewo o obwodzie pnia 821 cm i wysokości 23 m, z koroną o szerokości 22 x 20 m (pomiary z 2011 roku). Wiek jest szacowany na około 370 lat (w 2016).
We wsi znajduje się kościół filialny pod wezwaniem Matki Bożej Wspomożenia Wiernych, podlegający parafii z Człopy. Wybudowany został pod koniec XIX wieku, do 1945 roku służył ewangelickim mieszkańcom. W okresie powojennym radzieccy wyzwoliciele wykorzystywali budynek jako stajnię i magazyn. Od 1947 roku kościół funkcjonuje jako świątynia katolicka. W kościele znajduje się także najmniejszy obszar chroniony w ramach sieci Natura 2000. Jest to jedna z większych kolonii nietoperza nocka dużego w północnej Polsce, zlokalizowana na strychu świątyni.

</doc>
<doc id="358856" url="https://pl.wikipedia.org/wiki?curid=358856" title="Jaglisko">
Jaglisko

Jaglisko (niem. "Diebelsbruch") – wieś sołecka w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2008 wieś liczyła 210 mieszkańców. 
Geografia.
Wieś leży ok. 2 km na południowy wschód od Bierzwnika, przy drodze wojewódzkiej nr 160, między Bierzwnikiem a miejscowością Klasztorne.
Historia.
Wieś została założona w czasie kolonizacji w 1752 roku przez namiestnika króla pruskiego Fryderyka II – kapitana von Knobelsdorffa, który przeprowadził werbunek wśród mieszkańców okolic Wielenia. Nadał im plac z jednym bukiem i dębem, gdzie mieli założyć wieś. Miejsce nazwano początkowo "Diebelbruch" czyli Diabelskie Błota. W 1752 r. kapitan otrzymał informację o założeniu wsi. W 1800 roku nadal miejscowość nazywano „wsią kolonistów”. Wówczas 125 osób zamieszkiwało w 19 domenach, w tym 18 komorników, 2 wyrobników. W XVIII wieku uprawiano tutaj morwę. W 1840 r. we wsi znajdowały się 22 domy. W 1940 r. w kościele znajdowała się szkoła. W tym okresie na wieś składało się 40 gospodarstw.
Kultura i sport.
W Jaglisku znajduje się świetlica wiejska oraz filia Gminnego Ośrodka Kultury i Sportu w Bierzwniku. W maju 2021 roku oficjalnie otwarto plac zabaw wraz z boiskiem sportowym do siatkówki, na otwarciu pojawił się wicemarszałek województwa zachodniopomorskiego Olgierd Kustosz.
Komunikacja.
W miejscowości kiedyś znajdowała się stacja kolejowa linii kolejowej nr 351. Aktualnie we wsi znajdują się dwa przystanki autobusowe, na których zatrzymują się autobusy PKS Gorzów Wielkopolski dowożące uczniów do szkoły w Bierzwniku.

</doc>
<doc id="358857" url="https://pl.wikipedia.org/wiki?curid=358857" title="Jagłowice">
Jagłowice

Jagłowice – wieś w Polsce położona w województwie lubuskim, w powiecie żarskim, w gminie Tuplice.
W latach 1975–1998 miejscowość administracyjnie należała do województwa zielonogórskiego. 

</doc>
<doc id="358859" url="https://pl.wikipedia.org/wiki?curid=358859" title="Jagłowo">
Jagłowo

Jagłowo – wieś w Polsce położona w województwie podlaskim, w powiecie augustowskim, w gminie Sztabin. Leży nad Biebrzą.
Wieś leśnictwa nowodworskiego w ekonomii grodzieńskiej w drugiej połowie XVII wieku. Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
We wsi liczna drewniana zabudowa z XIX i XX w, oraz krzyż choleryczny z drugiej połowy wieku XIX.
We wsi znajduje się też drewniana kaplica Matki Bożej Królowej Pokoju, wybudowana w 1943 roku przez mieszkańców wsi, w której ukrywał się wówczas ks. Witold Ostrowski, wikariusz z Suchowoli. W pobliskim lesie znajduje się cmentarz dzieci nieochrzczonych, na którym zachowało się kilka nagrobków, z których najstarsze datowane są na połowę XIX wieku, a najnowsze postawiono w latach sześćdziesiątych XX wieku.
W roku 1968 ekipa Muzeum Etnograficznego zrealizowała w Jagłowie film dokumentalny pod tytułem "Połów ryb niewodem".
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="358860" url="https://pl.wikipedia.org/wiki?curid=358860" title="Lake District">
Lake District

Lake District (także "The Lakes" i "Lakeland", Kraina Jezior) – obszar w północno-zachodniej Anglii w hrabstwie Kumbria, jedno z najpopularniejszych miejsc wypoczynkowych Wielkiej Brytanii. W swojej centralnej części obejmuje Park Narodowy Lake District.
Kraina, obfitująca w jeziora (Windermere, Ullswater) i góry (najwyższy szczyt Anglii Scafell Pike, 978 m n.p.m.), stanowiła inspirację dla artystów, szczególnie w dobie romantyzmu. To z nią związani są poeci William Wordsworth, Samuel Taylor Coleridge oraz Robert Southey (zwani angielskimi poetami jezior), a także pejzażysta John Constable, który nazwał ją „najpiękniejszym w świecie krajobrazem”.
W 2017 roku Lake District został wpisany na listę światowego dziedzictwa UNESCO.
Geografia.
Ogólna charakterystyka.
Lake District liczy około 55 km szerokości. Jej ukształtowanie terenu to wynik zlodowaceń, ostatnie z których miało miejsce około 15 000 lat temu. Wiele z wyrzeźbionych przez lodowiec dolin U-kształtnych wypełniają jeziora, w wyższych partiach odnajdziemy cyrki lodowcowe, często zajęte przez jeziora karowe. Wyższe góry są skaliste, niższe zaś pokrywają otwarte wrzosowiska charakterystycznie porośnięte paprocią i wrzosem. Poniżej linii drzew pierwotne lasy dębowe występują obok dziewiętnastowiecznych plantacji sosny i torfowisk. Utworzony w 1951 r. na powierzchni 2292 km² Park Narodowy Lake District jest jednym z najgęściej zaludnionych parków narodowych.
Nomenklatura.
Część słów używanych w nazwach geograficznych ma skandynawską etymologię w związku z obecnością wikingów w północnej Anglii. Niektóre nazwy charakterystyczne dla regionu Lake District wywodzą się z dialektu kumbryjskiego.
Północny zachód.
Północno-zachodnia część Lake District rozciąga się pomiędzy doliną Borrowdale i jeziorem Buttermere, połączonymi przełęczą Honister Pass. Do charakterystycznych elementów obszaru należą wzgórza Newlands ze szczytami Dale Head, Robinson, Catbells i łączącym je grzbietem. Na północy górują szczyty Grasmoor, Grisedale Pike i wzgórza wokół doliny Coledale oraz na dalekim północnym zachodzie las Thornthwaite i wzgórze Lord's Seat. Niewiele tu jezior i ścian skalnych. Wyraźnie odznacza się masyw Skiddaw z charakterystycznych łupków.
Zachód.
Część zachodnia to obszar pomiędzy jeziorem Buttermere i doliną Wasdale, z przełęczą Sty Head jako wierzchołkiem dużego trójkąta. Jest przecięta na pół przez dolinę Ennerdale. Na północy odnajdziemy szczyty High Stile i Loweswater Fells, na południu sztandarową grupę Pillar i Great Gable. Inne góry tego skalistego i stromego obszaru to Seatallan, Haystacks i Kirk Fell. Położone tu jezioro Wastwater to najgłębsze jezioro Anglii. Nad doliną Wasdale góruje Scafell Pike, najwyższy szczyt kraju.
Centrum.
Część centralna położona jest najniżej i przyjmuje podłużną formę od szczytu Loughrigg Fell nad miejscowością Ambleside, popularnym kurortem, do miasteczka Keswick. Jezioro Derwent Water wyróżnia się na zachodzie a Thirlmere na wschodzie. Częstym miejscem wycieczek są szczyty Langdale Pikes i dalsze High Raise. Na północy grzbiet ponad High Seat to teren wyjątkowo bagnisty.
Wschód.
Na wschodzie odnajdziemy długie południkowo zorientowane pasmo gór Helvellyn, od Clough Head po Seat Sandal z górą Helvellyn (950 m) jako najwyższym punktem. Jego zachodnie zbocza są trawiaste, na wschodzie występują skaliste cyrki lodowcowe i ściany. Podobnie uformowana jest grupa Fairfield na południu pasma, której najwyższy szczyt to Red Screes nad przełęczą Kirkstone Pass.
Dalsze wzniesienia na wschodzie, o stromych zboczach, leżą za doliną Patterdale i prowadzą do wielkiego wrzosowiskowego płaskowyżu zorientowanego na osi północ-południe. Szczyt High Street góruje nad doliną Mardale i jeziorem Haweswater. Na południu tej części góry otaczają jezioro Kentmere, a na południowym wschodzie dominuje Shap Fell, obszar wrzosowiska bliższy Górom Pennińskim niż krainie Lake District.
Środkowy zachód.
Góry środkowo-zachodnie układają się w trójkątną formę, z rogami przy Morzu Irlandzkim oraz dolinach Borrowdale i Langdale. Wśród nich: Wastwater Screes ponad Wasdale, grzbiet Glaramara nad Borrowdale, trzy szczyty Crinkle Crags, Bowfell i Esk Pike nad Langdale i wreszcie Scafell Pike, najwyższy punkt Anglii, oraz Scafell. W te dzikie, najbardziej skaliste i najtrudniejsze do przebycia obszary wdziera się dolina Eskdale.
Południowy zachód.
Góry południowego zachodu za swoją północną granicę mają strome i wąskie przełęcze Hardknott i Wrynose, gdzie droga wije się wieloma ciasnymi serpentynami. Góry Furness (często zwane Coniston Fells) leżą między Coniston i doliną Duddon Valley, która ukośnie przecina cały obszar. Po jej drugiej stronie piętrzą się Harter Fell i długi grzbiet od Whitfell do Black Combe i morza. Południe regionu pokryte jest lasami i pagórkami, z wrzosowiskiem Kirkby Moor jako południową granicą. Krańcem Lake District są tu półwyspy Furness, gdzie leży drugie pod względem wielkości miasto Kumbrii – Barrow-in-Furness.
Południowy wschód.
Terytorium południowo-wschodnie krainy, z lasem Grizedale Forest, rozciąga się pomiędzy jeziorami Coniston Water i Windermere i dalej na wschód. Brak tu wysokich szczytów, przeważają wzgórza i pagórki jak Gummer's How, Whitbarrow i Top o' Selside. Pogranicze krainy wyznaczają Kendal i zatoka Morecambe Bay.
Geologia.
Geologia Lake District jest skomplikowana, ale też dobrze opracowana. Najstarsze skały to łupki Skiddaw i wulkaniczne w Borrowdale, pochodzące z ordowiku, sprzed ok. 500 mln lat. Te pierwsze znajdują się w północnej części krainy. Prawdopodobnie akumulowały się w płytkich morzach i dziś nieznana pozostaje grubość ich warstwy. Odporne na warunki atmosferyczne skały wulkaniczne tworzą najwyższe szczyty krainy. Wśród nich pojawiają się intruzje skał magmowych. Wśród wielu innych, do większych grup skalnych należy syluryjska grupa Windermere z wapieni spoczywających na skałach wulkanicznych.
Klimat.
Położenie na północno-zachodnim wybrzeżu i górska rzeźba terenu czynią Lake District najbardziej wilgotnym obszarem Anglii. Pomiary brytyjskiego instytutu meteorologii (Met Office) wskazują średni roczny opad powyżej 2000 mm, ale z dużym zróżnicowaniem w poszczególnych częściach. Mimo że cały region pozostaje powyżej angielskiej średniej roczengo opadu, w oczy rzuca się duża różnica między zachodnią a wschodnią częścią Lake District. Seathwaite w Borrowdale jest najwilgotniejszym zamieszkanym miejscem Wysp Brytyjskich z roczną średnią 3300 mm, podczas gdy pobliskie jezioro Sprinkling Tarn notuje aż 5000 mm. Dla kontrastu w Keswick, na końcu Borrowdale, spada rocznie średnio 1470 mm, a w Penrith (tuż poza Lake District w głąb wyspy) tylko 870 mm. Najsuchsze miesiące to marzec, kwiecień, maj i czerwiec, a między październikiem a styczniem obserwujemy okres najbardziej mokry. Wciąż jednak różnice między miesięcznymi opadami pozostają niewielkie na mniejszych wysokościach.
Lake District to obszar wietrzny – w dolinach mamy do czynienia ze średnio 5 dniami wichru rocznie. Na równinach nadmorskich to już 20 dni, na szczytach – 100 dni.
W związku z morskim klimatem w Lake District obserwowane są niskie roczne amplitudy temperatury. Średnia temperatura w dolinach wynosi od 3 °C w styczniu do ok. 15 °C w lipcu. Dla porównania w Moskwie, położonej na tej samej szerokości geograficznej, odpowiednio -10 °C i 19 °C.
Ze względu na niską wysokość większości szczytów możliwy jest tu brak pokrywy śnieżnej zimą. Zazwyczaj najobfitsze opady śniegu występują pomiędzy listopadem a kwietniem. Na szczycie Helvellyn śnieg pada średnio 67 dni w roku. W dolinach rejestruje się średnio 20 dni śnieżnych, 200 deszczowych i 145 suchych.
We wszystkich porach roku powszechnym zjawiskiem jest mgła. W górach odnotowujemy średnio 2,5 godziny słońca na dzień. Wskaźnik ten wzrasta do 4,1 godziny na dzień na równinach nadbrzeżnych.
Przyroda.
Lake District to ciekawe środowisko naturalne, część tutejszych gatunków jest wyjątkowa na skalę Anglii. Zamieszkuje tu rzadka w Anglii wiewiórka ruda i jedyna gniazdująca w kraju para orłów przednich. Występują też kolonie rosiczki i tłustosza, dwóch rodzimych dla Wielkiej Brytanii roślin mięsożernych.
W jeziorach żyją unikalne gatunki ryb: sielawa "vandesius" w jeziorach Bassenthwaite i Derwent Water, coregonus stigmaticus (ang. "schelly") w Brothers Water, Haweswater, Red Tarn i Ullswater oraz palia alpejska w Buttermere, Coniston Water, Crummock Water, Ennerdale Water, Haweswater, Loweswater, Thirlmere, Wast Water i Windermere. Mimo to tutejsze zbiorniki wodne nie są tak bogate gatunkowo jak podobne środowiska na południu Anglii czy w kontynentalnej Europie. Dodatkowo, populacji sielawy "vandesius" zagroziło wprowadzenie do jezior nierodzimego jazgarza.
Rolnictwo i przemysł.
W neolicie Lake District był ważnym ośrodkiem wyrobu kamiennych toporów odnajdywanych dziś w całej Wielkiej Brytanii. Część spośród najstarszych kamiennych kręgów wyspy powstała z użyciem toporów z Lake District, wytwarzanych na zboczach Langdale Pikes.
Od czasów rzymskich trzonem gospodarki regionu jest rolnictwo, w szczególności hodowla owiec. Najczęściej utożsamiane z krainą rasy to Herdwick, Rough Fell i Swaledale. Przyciągający dziś tłumnie turystów krajobraz jest częściowo następstwem hodowli owiec – tak charakterystyczne dla regionu kamienne mury powstawały dla odgradzania pastwisk. Część terenów rolnych jest obecnie wykorzystywana pod chów bydła mlecznego i produkcję kiszonki. Zbocza porastają gdzieniegdzie plantacje nierodzimej tu sosny.
Od XVI do XIX w. główną gałąź przemysłu stanowiło górnictwo miedzi i ołowiu, często z domieszkami srebra, barytu, grafitu i łupków. Za źródło węgla drzewnego używanego w procesie wytapiania służyło drewno z lokalnych zagajników. Do dziś kontynuuje się wydobycie łupków w kopalni Honister u szczytu przełęczy Honister Pass. Górnictwo grafitu przyczyniło się do rozwoju produkcji ołówków w Keswick. Wraz z zanikiem wydobycia porzucano kolejne sztolnie, dziś urozmaicenie krajobrazu wrzosowisk. W XIX w. połowa światowej produkcji taśmy „bobiny” dla przemysłu tekstylnego ulokowana była właśnie w Lake District.
Turystyka.
Wśród pierwszych podróżników, którzy zawitali w Lake District dla nauki i przyjemności podróży, była Celia Fiennes w czasie swojej wyprawy wzdłuż Anglii w 1698 r., kiedy to odwiedziła Kendal i przez przełęcz Kirkstone Pass wjechała do doliny Patterdale. Swoje doświadczenia i wrażenia opisała w dziele "Wielka Podróż do Newcastle i Kornwalii".
W 1724 r. Daniel Defoe opublikował pierwszy tom "Podróży przez całą wyspę Wielką Brytanię". O regionie Westmorland napisał, że to:
Pod koniec XVIII w. kraina Lake District stawała się coraz częstszym celem wycieczek. Działo się tak w pewnym stopniu w wyniku wojen w kontynentalnej Europie ograniczających możliwości podróży. W 1778 r. o. Thomas West stworzył "Przewodnik po jeziorach" ("A Guide to the Lakes"), który znaczy początek epoki współczesnej turystyki w regionie.
West wyliczył „stacje” – punkty widokowe, gdzie turyści mogli podziwiać najpiękniejsze pejzaże. W niektórych tych miejscach wzniesiono budynki, mające ułatwić komfortową kontemplację krajobrazu. Do dziś zwiedzić można pozostałości stacji Claife (na zachodnim brzegu Windermere poniżej wzgórz Claife).
William Wordsworth wydał swój "Przewodnik po Jeziorach" ("Guide to the Lakes") w 1810 r., a już w 1835 r. doszło do jego piątego wydania pod nazwą "Przewodnik po Krainie Jezior na północy Anglii". Książka okazała się szczególnie skuteczna w popularyzacji regionu. Ulubiona dolina Wordswortha, Dunnerdale (lub Duddon Valley), kryje się na południowym zachodzie krainy.
Rozbudowa połączeń kolejowych dodatkowo zwiększyła napływ wczesnych turystów i przyspieszyła rozwój całej turystycznej infrastruktury. Jako pierwsza w głąb Lake District wdarła się linia kolejowa Kendal i Windermere, docierając do Kendal w 1846 r. i w rok później do miasteczka Windermere. Linię do Coniston zainaugurowano w 1848 r., jednak do 1857 r. pozostawała połączona z ogólnokrajową siecią jedynie przez promy między Fleetwood i Barrow-in-Furness). Linia z Penrith przez Keswick do Cockermouth ruszyła w 1865 r., natomiast linia do Lakeside nad samym jeziorem Windermere – w 1869 r. Oprócz kolei uruchomiono na głównych jeziorach jak Ullswater, Windermere, Coniston Water i Derwent Water połączenia parowcowe.
Wzrost liczby turystów trwał również w epoce dominacji silnika spalinowego, od kiedy też zaznaczył się wyraźny spadek roli kolei. Utworzenie Parku Narodowego Lake District w 1951 r. wyszło naprzeciw potrzebie ochrony środowiska Lake District przed nadmiernym wykorzystaniem gospodarczym. Mimo to utrzymano brak ograniczeń w ruchu turystycznym w regionie. Autostrada M6, przebiegająca na wschodnich obrzeżach krainy, znacząco ułatwiła dojazd. Wciąż jednak wąskie drogi Parku Narodowego stanowią wyzwanie dla ruchu kołowego i mniej więcej od lat 60. niektóre obszary są regularnie zakorkowane.
Kiedy już drogi i koleje zapewniły łatwiejszy dostęp, wielu ludzi do Lake District przyciągnął "Obrazkowy przewodnik po wzgórzach Krainy Jezior" ("Pictorial Guide to the Lakeland Fells") Alfreda Wainwrighta. W swych pierwszych wydaniach z 1952 i 1965 r. książka ta, wzbogacona ręcznie wykonanymi mapami, panoramami oraz mnóstwem dodających kolorytu krainie opowieści, przedstawiała drobiazgowo 214 szczytów. Do dziś używana jest w aktualizowanych co do tras i dostępności wersjach przez wielu turystów, obierających sobie za ostateczny cel zaliczenie wszystkich wzniesień z tzw. "Listy Wainwrighta".
Od lat sześćdziesiątych, stawiając czoło rozwijającej się turystyce, Park Narodowy Lake District zatrudnia strażników dla obserwacji i ochrony swojego terytorium. Pierwszym z nich był John Wyatt, autor serii przewodników.
Bardzo znaczącą postacią krainy była pisarka Beatrix Potter – wielu turystów, w tym z krajów tak odległych jak Japonia, przybywa by pośród górskiego krajobrazu odnaleźć jej ślady.
Obecnie turystyka stanowi kluczową gałąź gospodarki regionu odwiedzanego rocznie przez 14 mln ludzi. W przeważającej części turyści pochodzą z większych miast Wielkiej Brytanii oraz Chin, Japonii, Hiszpanii, Niemiec i Stanów Zjednoczonych Lake District pojawia się w jego filmach "Tommy" i "Mahler".
Część badaczy legend arturiańskich (w tym Phyllis Ann Karr) umiejscawia w Lake District królestwo Graala – Listeneise.
Z Lake District związany jest również James Rebanks, hodowca owiec rasy Herdwick i pisarz, autor książki "Życie pasterza. Opowieść z Krainy Jezior".

</doc>
<doc id="358861" url="https://pl.wikipedia.org/wiki?curid=358861" title="Jagnin">
Jagnin

Jagnin – wieś sołecka w Polsce położona w województwie świętokrzyskim, w powiecie opatowskim, w gminie Opatów.
W latach 1975–1998 miejscowość administracyjnie należała do województwa tarnobrzeskiego.
Historia.
Jagnin w wieku XIX – wieś i folwark w powiecie opatowskim, gminie Modliborzyce, parafii Strzyżowice.
W 1827 r. było tu 17 domów 106 mieszkańców. W roku 1882 19 osad, 18 domów, 178 mieszkańców, 250 mórg ziemi dworskiej i 98 mórg włościańskiej. 
W XV wieku wieś była dziedzictwem Mikołaja Ziarunickiogo Różyca (Długosz L.B. t.I s.885).

</doc>
<doc id="358862" url="https://pl.wikipedia.org/wiki?curid=358862" title="Jagoczany">
Jagoczany

Jagoczany (niem. do 1938 "Jagotschen", 1938–1945 "Gleisgarben") – wieś sołecka w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość administracyjnie należała do województwa suwalskiego.

</doc>
<doc id="358863" url="https://pl.wikipedia.org/wiki?curid=358863" title="Feng Shui">
Feng Shui



</doc>
<doc id="358864" url="https://pl.wikipedia.org/wiki?curid=358864" title="Jagodne Wielkie">
Jagodne Wielkie

Jagodne Wielkie (niem. "Groß Jagodnen", od 1938 r. "Großkrösten") – wieś w Polsce położona w województwie warmińsko-mazurskim, w powiecie giżyckim, w gminie Miłki. W latach 1975−1998 miejscowość administracyjnie należała do województwa suwalskiego.

</doc>
<doc id="358865" url="https://pl.wikipedia.org/wiki?curid=358865" title="Jagodnica">
Jagodnica

Jagodnica – wieś sołecka w Polsce położona w województwie lubelskim, w powiecie bialskim, w gminie Leśna Podlaska.
Wierni Kościoła rzymskokatolickiego należą do parafii Narodzenia Najświętszej Maryi Panny w Leśnej Podlaskiej.
W latach 1975–1998 miejscowość administracyjnie należała do województwa bialskopodlaskiego.
Historia.
Jagodnica w wieku XIX wieś i folwark w powiecie bialskim, gminie Sitnik, parafii Biała. W 1827 r. było tu 22 domów i 154 mieszkańców. W 1883 roku 11 domów, 139 mieszkańców i 573 mórg obszaru.

</doc>
<doc id="358866" url="https://pl.wikipedia.org/wiki?curid=358866" title="Jagodniki">
Jagodniki

Jagodniki – wieś w Polsce położona w województwie podlaskim, w powiecie hajnowskim, w gminie Dubicze Cerkiewne.
W latach 1975–1998 miejscowość administracyjnie należała do województwa białostockiego.
Wieś założono między 1566 a 1569 rokiem. W latach tych leśniczy Hrehory Wołłowicz osadził wsie Jahodnik, Łoknica i Szostakowo. Nazwa jest topograficzna, gdyż „jahudnyk” w okolicznych gwarach znaczy krzew jagód czarnych, czernicy lub miejsce, gdzie rośnie dużo czernicy. 
Prawosławni mieszkańcy wsi należą do parafia św. Michała Archanioła w Starym Korninie, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="358867" url="https://pl.wikipedia.org/wiki?curid=358867" title="Jagodzin (województwo dolnośląskie)">
Jagodzin (województwo dolnośląskie)

Jagodzin (do roku 1945 niem. "Neuhammer Oberlausitz") – wieś w Polsce, położona w województwie dolnośląskim, w powiecie zgorzeleckim, w gminie Węgliniec.
Podział administracyjny.
W latach 1954–1959 wieś należała i była siedzibą władz gromady Jagodzin, po jej zniesieniu w gromadzie Ruszów. W latach 1975–1998 miejscowość administracyjnie należała do województwa jeleniogórskiego. 
Demografia.
Według danych z roku 2009 miejscowość liczyła 418 mieszkańców. Narodowy Spis Powszechny (III 2011 r.) wykazał natomiast 401 mieszkańców. Jest czwartą co do wielkości miejscowością gminy Węgliniec.
Położenie.
Jagodzin leży w Borach Dolnośląskich nad rzeką Czerną Małą, na skrzyżowaniu dróg DW296 i DW351. 
Historia.
Wieś powstała w XV wieku jako osada górnicza, początkowo była własnością rodu von Penzig z Pieńska W latach 1491-1492 przeszła w posiadanie rady miejskiej Zgorzelca. W 1755 zamknięto miejscową hutę żelaza. W kwietniu 1945 okolice wsi były miejscem koncentracji wojsk, głównie sił pancernych: niemieckich (21 Dywizja Pancerna) i polskich (4 Drezdeńska Brygada Pancerna). W tym okresie we wsi mieścił się sztab 2 Armii Wojska Polskiego pod dowództwem gen. Karola Świerczewskiego.

</doc>
<doc id="358868" url="https://pl.wikipedia.org/wiki?curid=358868" title="Jagodziniec">
Jagodziniec

Jagodziniec – wieś w Polsce położona w województwie wielkopolskim, w powiecie kaliskim, w gminie Brzeziny.
W latach 1975–1998 miejscowość administracyjnie należała do województwa kaliskiego.

</doc>
<doc id="358869" url="https://pl.wikipedia.org/wiki?curid=358869" title="Jagodziny">
Jagodziny

Jagodziny (niem. "Ketzwalde") – wieś w Polsce położona w województwie warmińsko-mazurskim, w powiecie ostródzkim, w gminie Dąbrówno.
Historia.
Wieś prawdopodobnie założona przez wymienianego w dokumentach z 1333 i 1335 roku Stefana Kleca z Klecewa w powiecie sztumskim. Pierwszą wzmiankę o Klecwałdzie podają w XV w. księgi szkodowe krzyżackie po wojnie z królem Jagiełłą. W tym okresie wieś jako dobra rycerskie o powierzchni 40 włók podlegała pod komturię w Dąbrównie. Książę Albrecht Hohenzollern nadał tę opustoszałą po wojnach wieś, o obszarze 40 włók, Janowi i Jerzemu von der Gablenz.
W latach 1975–1998 miejscowość administracyjnie należała do województwa olsztyńskiego.
Toponimia.
Polską nazwę "Jagodziny" ustalono oficjalnie w 1947 roku w miejsce niemieckiej "Ketzwalde".

</doc>
<doc id="358870" url="https://pl.wikipedia.org/wiki?curid=358870" title="Jagoszyce">
Jagoszyce

Jagoszyce – wieś w Polsce położona w województwie dolnośląskim, w powiecie trzebnickim, w gminie Prusice.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="358871" url="https://pl.wikipedia.org/wiki?curid=358871" title="Jagoty">
Jagoty

Jagoty – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="358872" url="https://pl.wikipedia.org/wiki?curid=358872" title="Jagów">
Jagów

Jagów (niem. "Jagow") – wieś sołecka w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 260 mieszkańców.
Geografia.
Wieś leży ok. 4 km na północny zachód od Pełczyc.
Historia.
Pierwsza wzmianka o wsi pochodzi z 1299 r. W 1. poł. XIV wieku było to lenno rodów rycerskich Billerbeck i Slemer. Wieś pograniczna, w XV wieku większa jej część leżała w granicach Pomorza (Billerbecków), mniejsza w granicach Nowej Marchii (lenno rodu von Waldow). W latach 20./30. XVII wieku była to już duża jednostka osadnicza, składająca się z 33 gospodarstw chłopskich i 6 zagrodniczych. Znajdowały się tu karczma, kuźnia oraz dwa młyny. W tym czasie cały majątek rycerski należał do Billerbecków. W 1690 r. dobra przejęli Lüdewitzowie, po czym – w 1713 r. – sprzedali je, zaś od 1776 r. właścicielami stała się rodzina von Armin. Od pocz. XIX wieku aż do roku 1945 majątek w Jagowie pozostawał w ręku rodu von Schröder. W poł. XIX w. była to wieś dworsko-chłopska, zamieszkana przez 359 osób, w tym 226 to ludność folwarczna. Poza dobrami szlacheckimi, liczącymi ponad 1000 ha (w ich skład wchodziły również tartak i cegielnia) było też 7 gospodarstw chłopskich i 7 zagrodniczych. W 1856 r. wzniesiono nowy kościół wg projektu Heinricha Wenzla, fundacji Friedricha von Schrödera. Po 1945 r. majątek upaństwowiono, tworząc na jego bazie Państwowe Gospodarstwo Rolne.
Zabytki.
Do wojewódzkiego rejestru zabytków wpisane są:

</doc>
<doc id="358873" url="https://pl.wikipedia.org/wiki?curid=358873" title="Jaguszewice">
Jaguszewice

Jaguszewice – wieś w Polsce położona w województwie kujawsko-pomorskim, w powiecie brodnickim, w gminie Jabłonowo Pomorskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 198 mieszkańców. Są czternastą co do wielkości miejscowością gminy Jabłonowo Pomorskie.

</doc>
<doc id="358874" url="https://pl.wikipedia.org/wiki?curid=358874" title="Jajczaki">
Jajczaki

Jajczaki – wieś w Polsce położona w województwie łódzkim, w powiecie wieluńskim, w gminie Wierzchlas.
W latach 1975–1998 miejscowość administracyjnie należała do województwa sieradzkiego.

</doc>
<doc id="358875" url="https://pl.wikipedia.org/wiki?curid=358875" title="Jajkowice">
Jajkowice

Jajkowice – wieś w Polsce położona w województwie łódzkim, w powiecie rawskim, w gminie Sadkowice.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.
Historia.
Dawna nazwa wsi (Słow. geogr.): Trebarzowska Wola (XVI w.), Jajkowa Wola.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="358876" url="https://pl.wikipedia.org/wiki?curid=358876" title="Jajkowo">
Jajkowo

Jajkowo – wieś w Polsce położona w województwie kujawsko-pomorskim, w powiecie brodnickim, w gminie Brzozie, przy drodze krajowej nr 15.
Opis.
Obecnie na terenie Jajkowa działa szkoła podstawowa. Wieś podległa jest pod parafię Pokrzydowo. Na terenie Jajkowa umiejscowione są dwa sklepy spożywcze i tartak.
Podział administracyjny.
W latach 1954–1959 wieś należała i była siedzibą władz gromady Jajkowo, po jej zniesieniu w gromadzie Pokrzydowo. W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyło 585 mieszkańców. Jest drugą co do wielkości miejscowością w gminie Brzozie.

</doc>
<doc id="358877" url="https://pl.wikipedia.org/wiki?curid=358877" title="Jakać-Borki">
Jakać-Borki

Jakać-Borki – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Śniadowie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwało 109 osób w 20 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="358878" url="https://pl.wikipedia.org/wiki?curid=358878" title="Jakać Dworna">
Jakać Dworna

Jakać Dworna – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Śniadowie.
Historia.
W latach 1921 – 1939 ówczesna kolonia leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku kolonię zamieszkiwało 150 osób w 22 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W pobliżu wsi przebiegała Linia Mołotowa (Zambrowski Rejon Umocniony). Do dziś zachowały się schrony, rozsiane w okolicznych lasach.
W latach 1954-1959 wieś należała i była siedzibą gromady Jakać Dworna, po jej zniesieniu przyłączona do gromady Śniadowo. W latach 1975–1998 miejscowość administracyjnie należała do województwa łomżyńskiego.

</doc>
<doc id="358879" url="https://pl.wikipedia.org/wiki?curid=358879" title="Jakać Młoda">
Jakać Młoda

Jakać Młoda – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Śniadowie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwało 145 osób w 20 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W pobliżu wsi przebiegała Linia Mołotowa (Zambrowski Rejon Umocniony). Do dziś zachowały się schrony, rozsiane w okolicznych lasach. W latach 1975–1998 miejscowość administracyjnie należała do województwa łomżyńskiego.

</doc>
<doc id="358880" url="https://pl.wikipedia.org/wiki?curid=358880" title="Jaki">
Jaki

Jaki – wieś w Polsce położona w województwie podlaskim, w powiecie grajewskim, w gminie Wąsosz.
Prywatna wieś szlachecka położona była w drugiej połowie XVI wieku w powiecie wąsoskim ziemi wiskiej województwa mazowieckiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Narodzenia Najświętszej Maryi Panny w Słuczu.

</doc>
<doc id="358881" url="https://pl.wikipedia.org/wiki?curid=358881" title="Jakimowice">
Jakimowice

Jakimowice – wieś w Polsce położona w województwie świętokrzyskim, w powiecie koneckim, w gminie Radoszyce.
W latach 1954–1959 wieś należała i była siedzibą władz gromady Jakimowice, po jej zniesieniu w gromadzie Słupia. W latach 1975–1998 miejscowość należała administracyjnie do województwa kieleckiego.
Wieś istniała zapewne już we wczesnym średniowieczu, a pierwsze zapisy o jej istnieniu przez Jana Długosza występują w 1411 roku: należała do Jachimowskich (Jakimowskich, obecnie Jachymowskich) herbu Czewoja lub Łzawa – stąd zapewne pochodzi nazwa Jakimowice.
Wierni Kościoła rzymskokatolickiego należą do parafii św. Wawrzyńca w Lipie.

</doc>
<doc id="358882" url="https://pl.wikipedia.org/wiki?curid=358882" title="Jakówki">
Jakówki

Jakówki – wieś w Polsce położona w województwie lubelskim, w powiecie bialskim, w gminie Janów Podlaski.
Wierni Kościoła rzymskokatolickiego należą do parafii Trójcy Świętej w Janowie Podlaskim.
W latach 1975–1998 miejscowość administracyjnie należała do województwa bialskopodlaskiego.
Linki zewnętrzne.
 

</doc>
<doc id="358883" url="https://pl.wikipedia.org/wiki?curid=358883" title="Jaksiczki">
Jaksiczki

Jaksiczki – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 149 mieszkańców. Jest 29. co do wielkości miejscowością gminy Inowrocław.

</doc>
<doc id="358884" url="https://pl.wikipedia.org/wiki?curid=358884" title="Jaksin">
Jaksin

Jaksin – wieś w Polsce położona w województwie dolnośląskim, w powiecie strzelińskim, w gminie Borów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="358885" url="https://pl.wikipedia.org/wiki?curid=358885" title="Jaksonek (wieś w województwie łódzkim)">
Jaksonek (wieś w województwie łódzkim)

Jaksonek – wieś w Polsce położona w województwie łódzkim, w powiecie piotrkowskim, w gminie Aleksandrów.
Był wsią klasztoru cystersów sulejowskich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa piotrkowskiego.
Przez wieś przebiega droga krajowa nr 74. We wschodniej części wsi – droga z okolic Radoni (od drogi krajowej nr 12) przez Skotniki do Przedborza.
Wierni Kościoła rzymskokatolickiego należą do parafii św. Apostołów Piotra i Pawła w Dąbrowie nad Czarną.

</doc>
<doc id="358886" url="https://pl.wikipedia.org/wiki?curid=358886" title="Jaksonowice">
Jaksonowice

Jaksonowice – wieś w Polsce położona w województwie dolnośląskim, w powiecie wrocławskim, w gminie Długołęka.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Miejscowość została wymieniona w łacińskim dokumencie, wydanym w 1332 roku w Oleśnicy w zlatynizowanej staropolskiej formie "villa Jaxonowicz".
Zabytki.
Do wojewódzkiego rejestru zabytków wpisany jest:

</doc>
<doc id="358887" url="https://pl.wikipedia.org/wiki?curid=358887" title="Boisko">
Boisko

Boisko – miejsce przeznaczone do ćwiczeń gimnastycznych, gier, zabaw, rozgrywek i zawodów sportowych. 
Etymologia.
Słowo „boisko” pochodzi od ludowego określenia płaskiej przestrzeni w środkowej części stodoły, położonej między dwoma sąsiekami, miejsca młocki zboża, zwanego także „bojewica”, „bojewisko”, „klepisko”.
Boisko dziś.
Boisko to wydzielony, równy i utwardzony teren, porośnięty trawą, czasami pokryty nawierzchnią tartanową lub sztuczną trawą. Może być wyposażone w bieżnie, skocznie lekkoatletyczne (boisko lekkoatletyczne) lub bramki piłkarskie (boisko piłkarskie). Zazwyczaj otoczone trybunami dla widzów, tworzy stadion.

</doc>
<doc id="358888" url="https://pl.wikipedia.org/wiki?curid=358888" title="Jaksonów">
Jaksonów

Jaksonów – wieś w Polsce położona w województwie dolnośląskim, w powiecie wrocławskim, w gminie Żórawina.
W latach 1954–1961 wieś należała i była siedzibą władz gromady Jaksonów, po jej zniesieniu w gromadzie Kobierzyce. W latach 1975–1998 miejscowość administracyjnie należała do województwa wrocławskiego.
Historia.
Nazwę miejscowości w zlatynizowanej staropolskiej formie "Iaxonovo" wielokrotnie notuje wraz z sąsiednimi wsiami spisana po łacinie w latach 1269–1273 Księga henrykowska m.in. we fragmencie "villam Iaxonovo".
Sport.
W Jaksonowie działa klub piłkarski Polonia Jaksonów występujący w A-klasie nieprzerwanie od sezonu 2018/19.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="358889" url="https://pl.wikipedia.org/wiki?curid=358889" title="Jaktorów-Kolonia">
Jaktorów-Kolonia

Jaktorów-Kolonia – wieś w Polsce położona w województwie mazowieckim, w powiecie grodziskim, w gminie Jaktorów.
W latach 1975–1998 miejscowość administracyjnie należała do województwa skierniewickiego.

</doc>
<doc id="358890" url="https://pl.wikipedia.org/wiki?curid=358890" title="Jakubice">
Jakubice

Jakubice – wieś w Polsce, położona w województwie łódzkim, w powiecie sieradzkim, w gminie Warta.
W latach 1954–1958 wieś należała i była siedzibą władz gromady Jakubice, po jej zniesieniu w gromadzie Warta. W latach 1975–1998 miejscowość administracyjnie należała do województwa sieradzkiego.
We wsi znajduje się szkoła podstawowa im. Ks. Infułata Władysława Sarnika.
Części wsi.
Wieś królewska w starostwie sieradzkim w powiecie sieradzkim województwa sieradzkiego w końcu XVI wieku. 
W 1827 roku we wsi było 185 mieszkańców w 37 domach.

</doc>
<doc id="358891" url="https://pl.wikipedia.org/wiki?curid=358891" title="Jakubiki">
Jakubiki

Jakubiki – wieś w Polsce położona w województwie mazowieckim, w powiecie sokołowskim, w gminie Kosów Lacki. Przez wieś przepływa rzeka Kosówka.
W latach 1975–1998 miejscowość administracyjnie należała do województwa siedleckiego.
Na końcu wsi, obok mostu, znajduje się zabytkowy młyn wodny z 1946 r. Wcześniej znajdował się tu jeszcze starszy młyn. Zbudowany został przez Romana Kluczyńskiego.
Miejscowość jest oddalona około 5 km od byłego obozu zagłady w Treblince, położona na terenie Nadbużańskiego Parku Krajobrazowego.
Wierni wyznania rzymskokatolickiego zamieszkali w miejscowości należą do parafii Kosów Lacki.

</doc>
<doc id="358892" url="https://pl.wikipedia.org/wiki?curid=358892" title="Jakubikowice">
Jakubikowice

Jakubikowice – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Jacubicowitz".

</doc>
<doc id="358893" url="https://pl.wikipedia.org/wiki?curid=358893" title="Jakubka">
Jakubka

Jakubka – kolonia w Polsce położona w województwie wielkopolskim, w powiecie tureckim, w gminie Przykona.
W latach 1975–1998 miejscowość administracyjnie należała do województwa konińskiego.

</doc>
<doc id="358894" url="https://pl.wikipedia.org/wiki?curid=358894" title="Jakubkowice">
Jakubkowice

Jakubkowice (niem. "Jakobsdorf") – wieś w Polsce położona w województwie dolnośląskim, w powiecie średzkim, w gminie Kostomłoty.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="358895" url="https://pl.wikipedia.org/wiki?curid=358895" title="Jakubowice Konińskie">
Jakubowice Konińskie

Jakubowice Konińskie (do 2001 r. - "Jakubowice") – wieś w Polsce położona w województwie lubelskim, w powiecie lubelskim, w gminie Niemce.
Przez miejscowość przepływa rzeka Ciemięga, lewy dopływ Bystrzycy.
W latach 1954–1959 wieś należała i była siedzibą władz gromady Jakubowice, po jej zniesieniu w gromadzie Krasienin. W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Niemce. Według Narodowego Spisu Powszechnego z roku 2011 wieś liczyła 1346 mieszkańców.
Zabytki.
Według rejestru zabytków NID na listę zabytków wpisane są obiekty:
Składający się z:

</doc>
<doc id="358896" url="https://pl.wikipedia.org/wiki?curid=358896" title="Jakubowice Konińskie-Kolonia">
Jakubowice Konińskie-Kolonia

Jakubowice Konińskie-Kolonia (do 2001 r. - "Jakubowice-Kolonia") – kolonia w Polsce położona w województwie lubelskim, w powiecie lubelskim, w gminie Niemce.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Niemce. Według Narodowego Spisu Powszechnego z roku 2011 wieś liczyła 492 mieszkańców.

</doc>
<doc id="358897" url="https://pl.wikipedia.org/wiki?curid=358897" title="Jakubowice Murowane">
Jakubowice Murowane

Jakubowice Murowane – wieś w Polsce położona w województwie lubelskim, w powiecie lubelskim, w gminie Wólka.
W latach 1975–1998 miejscowość administracyjnie należała do województwa lubelskiego.
1 stycznia 1989 część wsi (292,41 ha) włączono do Lublina.
Wieś stanowi sołectwo gminy Wólka. Według Narodowego Spisu Powszechnego z roku 2011 wieś liczyła 254 mieszkańców.
Od 30 grudnia 1999 Jakubowice Murowane są siedzibą władz gminy Wólka (siedziba została przeniesiona z Wólki). Jakubowice Murowane są najbliżej położoną siedzibą gminy wobec zarówno miasta powiatowego, jak i wojewódzkiego w województwie lubelskim (poza siedzibami znajdującymi się w tych miastach).
W Jakubowicach Murowanych znajduje się również kościół pw. Trójcy Przenajświętszej parafii Wólka, który został wzniesiony w latach 1985–1993.
Jakubowice Murowane są niewielką miejscowością, położoną w pobliżu rzeki Bystrzyca.
Jest to miejscowość granicząca z Lublinem, dlatego dojazd jest bardzo dobry. Można się tu dostać zarówno autobusami ZTML (linia nr 2 i nr 22), jak i innymi autobusami jeżdżącymi w kierunku Łęcznej.

</doc>
<doc id="358898" url="https://pl.wikipedia.org/wiki?curid=358898" title="Jakubowizna">
Jakubowizna

Jakubowizna – wieś w Polsce położona w województwie mazowieckim, w powiecie grójeckim, w gminie Chynów.
W latach 1975–1998 miejscowość administracyjnie należała do województwa radomskiego.

</doc>
<doc id="358899" url="https://pl.wikipedia.org/wiki?curid=358899" title="Jakubowo Kisielickie">
Jakubowo Kisielickie

Jakubowo Kisielickie – wieś w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1954–1959 wieś należała i była siedzibą władz gromady Jakubowo Kisielickie, po jej zniesieniu w gromadzie Redaki. W latach 1975–1998 miejscowość administracyjnie należała do województwa elbląskiego.

</doc>
<doc id="358900" url="https://pl.wikipedia.org/wiki?curid=358900" title="Jakubowo Lubińskie">
Jakubowo Lubińskie

Jakubowo Lubińskie (niem. "Jakobsdorf") – wieś w Polsce, położona w województwie dolnośląskim, w powiecie polkowickim, w gminie Przemków.
W latach 1975–1998 wieś administracyjnie należała do województwa legnickiego.
Ochrona fauny.
Od roku 2010 na łąkach koło Jakubowa Lubińskiego wypuszczane są susły moręgowane, w ramach programu przywracania tego gatunku faunie Polski, realizowanego przez Polskie Towarzystwo Ochrony Przyrody "Salamandra" .
Zabytki.
Do wojewódzkiego rejestru zabytków wpisany jest:

</doc>
<doc id="358901" url="https://pl.wikipedia.org/wiki?curid=358901" title="Jakubowskie">
Jakubowskie

Jakubowskie – wieś w Polsce położona w województwie podlaskim, w powiecie bielskim, w gminie Boćki.
W latach 1975–1998 miejscowość administracyjnie należała do województwa białostockiego.
Wieś położona jest nad rzeką Nurzec. W Jakubowskich mieszkają 263 osoby. Jest trzecią co do wielkości wsią w gminie Boćki (po Boćkach i Andryjankach).
Wierni kościoła rzymskokatolickiego należą do parafii św. Józefa Oblubieńca w Boćkach.

</doc>
<doc id="358902" url="https://pl.wikipedia.org/wiki?curid=358902" title="Jakubowy Borek">
Jakubowy Borek

Jakubowy Borek (niem. "Jakobswalde") – wieś w Polsce położona w województwie warmińsko-mazurskim, w powiecie szczycieńskim, w gminie Wielbark.
W latach 1975–1998 miejscowość administracyjnie należała do województwa olsztyńskiego.

</doc>
<doc id="358903" url="https://pl.wikipedia.org/wiki?curid=358903" title="Jakubów-Kolonia">
Jakubów-Kolonia



</doc>
<doc id="358904" url="https://pl.wikipedia.org/wiki?curid=358904" title="Jakuby (województwo warmińsko-mazurskie)">
Jakuby (województwo warmińsko-mazurskie)

Jakuby (niem. "Jakubben") – wieś w Polsce położona w województwie warmińsko-mazurskim, w powiecie piskim, w gminie Biała Piska.
W latach 1975–1998 miejscowość administracyjnie należała do województwa suwalskiego.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV w. wieś wymieniana w dokumentach pod nazwą "Schwartz Jakube".
Osada powstała przed wojną trzynastoletnią (1454–1466) przy samej granicy z Mazowszem. Wieś służebna lokowana przez komtura "Zygfryda Flacha von Schwartzburga" w 1471 r., na 17 łanach na prawie magdeburskim, z obowiązkiem jednej służby zbrojnej. Przywilej otrzymał "Janko Czarny" i "Jakub Czarny", synowie "Jakuba" oraz ich stryj "Stefan" i ich przyrodni brat "Janko".

</doc>
<doc id="358905" url="https://pl.wikipedia.org/wiki?curid=358905" title="Jakunowo">
Jakunowo

Jakunowo (niem. "Angertal") – wieś w Polsce położona w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość administracyjnie należała do województwa suwalskiego.
Nazwa.
12 lutego 1948 r. ustalono urzędową polską nazwę miejscowości – Jakunowo, określając drugi przypadek jako Jakunowa, a przymiotnik – jakunowski.

</doc>
<doc id="358906" url="https://pl.wikipedia.org/wiki?curid=358906" title="Jakunówko">
Jakunówko

Jakunówko (niem. "Jakunowken", 1938–1945 "Jakunen") – wieś w Polsce położona w województwie warmińsko-mazurskim, w powiecie węgorzewskim, w gminie Pozezdrze.
Częścią wsi Jakunówko jest Jakunowska Góra, do wsi należy też leśniczówka Wilkus oraz leśniczówka Lipowa Góra.
W latach 1975–1998 miejscowość administracyjnie należała do województwa suwalskiego. Najbliższe jezioro to położona na zachód od wsi Krzywa Kuta.

</doc>
<doc id="358907" url="https://pl.wikipedia.org/wiki?curid=358907" title="Jakusze">
Jakusze

Jakusze – wieś w Polsce położona w województwie lubelskim, w powiecie łukowskim, w gminie Trzebieszów.
Do 1927 roku istniała gmina Jakusze. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Dziesięciu Tysięcy Rycerzy Męczenników w Trzebieszowie.

</doc>
<doc id="358908" url="https://pl.wikipedia.org/wiki?curid=358908" title="Fengshui">
Fengshui



</doc>
<doc id="358909" url="https://pl.wikipedia.org/wiki?curid=358909" title="Jakuszowa">
Jakuszowa

Jakuszowa (niem. "Jakobsdorf") – wieś w Polsce położona w województwie dolnośląskim, w powiecie jaworskim, w gminie Paszowice, na Pogórzu Kaczawskim (Pogórzu Złotoryjskim) w Sudetach.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
Pierwsza wzmianka o miejscowości pochodzi ze średniowiecznego dokumentu z 1307 roku gdzie wymieniona jest jako "Jacobivilla" czyli po łacinie "Wieś Jakuba".
Zabytki.
Do wojewódzkiego rejestru zabytków wpisane są obiekty:

</doc>
<doc id="358910" url="https://pl.wikipedia.org/wiki?curid=358910" title="Jakuszowice">
Jakuszowice

Jakuszowice – wieś w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość administracyjnie należała do województwa kieleckiego.
W miejscowości znajduje się Sala Królestwa Świadków Jehowy.
Odkrycie archeologiczne.
W 1911 r. dokonano tu odkrycia grobu młodego mężczyzny z pierwszej połowy V w. Grób odnaleziono podczas wybierania piasku na głębokości 6 m. Mężczyzna pochowany został wraz z koniem oraz darami grobowymi. Wśród nich znajdował się miecz, okucie łuku, złote okucia pochwy i rękojeści miecza oraz części stroju i uprzęży końskiej. Wiele spośród znalezionych w grobie przedmiotów związanych jest z kulturą Hunów.

</doc>
<doc id="358911" url="https://pl.wikipedia.org/wiki?curid=358911" title="Jakuszów">
Jakuszów

Jakuszów (niem. "Jakobsdorf bei Liegnitz") – wieś w Polsce położona w województwie dolnośląskim, w powiecie legnickim, w gminie Miłkowice.
Podział administracyjny.
W latach 1975–1998 miejscowość administracyjnie należała do województwa legnickiego.
Położenie.
Niedaleko Jakuszowa położone są 2 jeziora z zespołu jezior morenowych, zwanych Pojezierzem Legnickim.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Jacobivilla" czyli "Wieś Jakuba".
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="358913" url="https://pl.wikipedia.org/wiki?curid=358913" title="Jałowe">
Jałowe

Jałowe – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne.
W połowie XIX wieku właścicielami posiadłości tabularnej w Jałowem z Zamłyniem byli hr. Tomasz i Katarzyna Tomatis.
W latach 1975–1998 miejscowość administracyjnie należała do województwa krośnieńskiego

</doc>
<doc id="358914" url="https://pl.wikipedia.org/wiki?curid=358914" title="Jałowęsy">
Jałowęsy

Jałowęsy – wieś w Polsce położona w województwie świętokrzyskim, w powiecie opatowskim, w gminie Opatów.
Prywatna wieś szlachecka "Jałowąsy" położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość administracyjnie należała do województwa tarnobrzeskiego.
Etymologia nazwy wsi.
Na przestrzeni wieków nazwa wsi ewoluowała. W materiałach źródłowych, poza wspomnianymi, można znaleźć takie nazwy jak: "Jalowansz", "Jalowansi", "Jałowansy", "Jalowąssy", "Ialowązy", a nawet "Yallowassy" czy "Jałowęty". Nazwa wsi pochodzi od nazwy osobowej "Jałowąs", czyli imienia mężczyzny mającego rzadki zarost twarzy lub pozbawionego go w ogóle.
Historia.
Pierwsze wzmianki o miejscowości pochodzą z 1328 r. Wówczas wieś nazywała się "Ialovans" i wchodziła w skład włości biskupów lubuskich. Według Jana Długosza w XV w. wieś składała się z 21 łanów ziemi, w tym 2 sołtysich. Miejscowi kmiecie oddawali biskupowi dziesięcinę w wysokości do 20 grzywien. Była tu także karczma. W 1578 r. w źródłach pojawiła się nazwa "Ialowaszy". Rejestr poborowy powiatu sandomierskiego z 1629 r. wskazuje, że ówczesnym właścicielem wsi był Władysław Dominik Zasławski-Ostrogski. W 1827 r. wieś liczyła 27 domostw. Pod koniec XIX w. dobra Jałowęs składały się z folwarku Jałowęsy i Karsy. Wieś liczyła 48 domostw.
Zabytki.
Park dworski, wpisany do rejestru zabytków nieruchomych (nr rej.: A.525 z 11.12.1957 i z 25.10.1991).

</doc>
<doc id="358915" url="https://pl.wikipedia.org/wiki?curid=358915" title="Jałowice">
Jałowice

Jałowice (niem. "Jaulitz", łuż. "Jałojce") – wieś w Polsce położona w województwie lubuskim, w powiecie żarskim, w gminie Brody.
W latach 1975–1998 miejscowość administracyjnie należała do województwa zielonogórskiego.
Według danych z 1 stycznia 2011 roku wieś liczyła 169 mieszkańców. 
Pierwszy raz wspomniano o Jałowicach w dokumentach w roku 1408. We wcześniejszym okresie do wsi należał majątek. Przylegający do wsi folwark został rozebrany i w roku 1838 ponownie poza granicami wsi zbudowany pod niemiecką nazwą "Bornfelde". W roku 1864 Jałowice posiadały młyn wodny.
Przez wieś przepływa rzeka Lubsza.

</doc>
<doc id="358917" url="https://pl.wikipedia.org/wiki?curid=358917" title="Jamborek">
Jamborek

Jamborek – wieś w Polsce położona w województwie łódzkim, w powiecie bełchatowskim, w gminie Zelów, w dolinie rzeki Grabi.
W latach 1975–1998 miejscowość administracyjnie należała do województwa piotrkowskiego.

</doc>
<doc id="358918" url="https://pl.wikipedia.org/wiki?curid=358918" title="Jambrzyki">
Jambrzyki

Jambrzyki – wieś w Polsce położona w województwie podlaskim, w powiecie grajewskim, w gminie Szczuczyn.
Prywatna wieś szlachecka "Jałbrzyki" położona była w drugiej połowie XVI wieku w powiecie wąsoskim ziemi wiskiej województwa mazowieckiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Imienia Najświętszej Maryi Panny w Szczuczynie.

</doc>
<doc id="358919" url="https://pl.wikipedia.org/wiki?curid=358919" title="Jamielne">
Jamielne

Jamielne – wieś w Polsce położona w województwie lubelskim, w powiecie łukowskim, w gminie Stoczek Łukowski.
Wieś duchowna Jemielno położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Stoczku Łukowskim.

</doc>
<doc id="358920" url="https://pl.wikipedia.org/wiki?curid=358920" title="Jamielnik-Kolonia">
Jamielnik-Kolonia

Jamielnik-Kolonia – wieś w Polsce położona w województwie lubelskim, w powiecie łukowskim, w gminie Stoczek Łukowski.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Stoczku Łukowskim.

</doc>
<doc id="358921" url="https://pl.wikipedia.org/wiki?curid=358921" title="Jamienko">
Jamienko

Jamienko – wieś w Polsce położona w województwie zachodniopomorskim, w powiecie wałeckim, w gminie Tuczno.
Według danych 2011 roku wieś liczyła 122 mieszkańców. 
W latach 1975–1998 miejscowość administracyjnie należała do województwa pilskiego.

</doc>
<doc id="358922" url="https://pl.wikipedia.org/wiki?curid=358922" title="Jaminy">
Jaminy

Jaminy (lit. "Jominai") – wieś w Polsce położona w województwie podlaskim, w powiecie augustowskim, w gminie Sztabin. Leży na skraju Biebrzańskiego Parku Narodowego. Około 200 mieszkańców (2006).
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. Do 1954 roku miejscowość była siedzibą gminy Dębowo, następnie, aż do 1972 r., należała i była siedzibą gromady Jaminy. W latach 1975–1998 miejscowość położona była w województwie suwalskim.
Historia.
Pierwsze wzmianki o miejscowości pochodzą z XVII w. Nad rzeczką Jaminą powstała rudnia, prowadzona przez Stanisława Reszkę. W 1703 roku Rudę i Puszczę Jaminy przejął miecznik litewski i generał artylerii Kazimierz Sienicki. Bezprawnie pozabierał okolicznym osadnikom łąki i pozakładał nowe wsie (Mogilnice, Czarniewo, Lipowo, Wrotki). Rozbudował też osadę Jaminy, niszczejącą rudnię przekształcił w młyn wodny a obok wystawił dwór. W 1707 roku podczas wojny północnej Kazimierz Sienicki trafił do niewoli rosyjskiej, a w 1711 roku zmarł na Syberii. Po jego śmierci dzierżawę ziem przejął Kasper Dewicz, który kontynuował akcję osadniczą na tych terenach. W 1713 roku posesorem wsi leżących na terenie Puszczy Jaminy został wojewoda mścisławski Jerzy Stanisław Sapieha (zm. 1732) i wdowa po nim – Teodora z Sołtanowa. W 1755 roku Teodora Sapieha wystawiła w Jaminach na piaszczystym pagórku drewniany kościół parafialny pw. św. Mateusza, który spłonął w 1789 roku. Rok później parafianie zbudowali tymczasową kaplicę. W 1793 Król Stanisław August Poniatowski nadał parafii grunt i nakazał budowę nowej świątyni. Zanim jednak do tego doszło, nastąpiły rozbiory, a budulec przeznaczono na budowę kościoła w Suchowoli. Obecny kościół drewniany z 1780 roku został przeniesiony z Augustowa w 1845 roku. Przy kościele jest krzyż upamiętniający rozstrzelanie przez Niemców 22 czerwca 1944 roku 24 mieszkańców wsi za zabicie niemieckiego żandarma.
Zamordowani mieszkańcy wsi.
22 czerwca 1944 roku 24 mieszkańców wsi zostało rozstrzelanych w odwecie za zabicie niemieckiego żandarma. Miejscem egzekucji jest lasek koło Jamin (Ług przy polu Nowinka). Po ekshumacji przeniesieni zostali na cmentarz parafialny w Jaminach, gdzie stoi pamiątkowy krzyż. Na placu w centrum wsi znajduje się pamiątkowy pomnik z nazwiskami wszystkich zamordowanych osób postawiony w 1969 roku.
Zabytki.
We wsi znajdują się ciekawe świronki (zabytkowe spichlerze z podcieniami). Na cmentarzu żeliwne pomniki i krzyże wytapianie niegdyś w Hucie Sztabińskiej. W okolicy zachowały się również kapliczki drewniane o konstrukcji zrębowej z XIX w.

</doc>
<doc id="358923" url="https://pl.wikipedia.org/wiki?curid=358923" title="Jamiołki-Godzieby">
Jamiołki-Godzieby

Jamiołki-Godzieby – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Godzieby należący do okolicy zaściankowej Jamiołki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Według niepotwierdzonych dokumentami przekazów ustnych, Jamiołki-Godzieby powstały na przełomie XV i XVI wieku. Osadę założył "Ralik Jamiołkowski", brat "Klosa", na otrzymanej części ojcowizny. W niedługim czasie powstały tu trzy gospodarstwa. Ponieważ "Ralik" i "Klos" żyli w zgodzie i wspólnie użytkowali grunt – godzili się, zwyczajowo zaczęto nazywać ten przysiółek "Godziebami".
Jest pewne, że wzrost osadnictwa na tym terenie wystąpił w latach 1391–1444. Miejscowość wymieniono w akcie erekcyjnym parafii w Sokołach z roku 1471.
"Słownik geograficzny Królestwa Polskiego i innych krajów słowiańskich" podaje, że w roku 1827 w "Jamiołkach-Godziębach" w 7 domach żyło 37 mieszkańców.
W pobliżu w roku 1893 zbudowano Kolej Nadnarwiańską z Łap do Ostrołęki.
W roku 1921 "Jamiołki-Godzięby". Naliczono tu 9 budynków z przeznaczeniem mieszkalnym oraz 54 mieszkańców (27 mężczyzn i 27 kobiet). Wszyscy podali narodowość polską.
Współcześnie.
W miejscowości jest 9 gospodarstw. Istnieje dogodny dojazd do gminnych Sokół.

</doc>
<doc id="358924" url="https://pl.wikipedia.org/wiki?curid=358924" title="Jamiołki-Kowale">
Jamiołki-Kowale

Jamiołki-Kowale (do 2005: "Jamiołki-Kowale Rawki") – wieś w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Według niepotwierdzonych dokumentami przekazów ustnych, wieś została założona przez "Jamiołkowskiego" z przydomkiem "Ralik", przybysza z "Klos", w wieku XIV lub wcześniej. Gospodarz ten osiedlił na swoich gruntach kowala i zduna.
Jest pewne, że wzrost osadnictwa na tym terenie wystąpił w latach 1391–1444. Miejscowość wymieniono w akcie erekcyjnym parafii w Sokołach z roku 1471.
Później w "Kowalach" pojawiły się rodziny Faszczewskich i Perkowskich. W XIX w. córka ostatniego, męskiego potomka "Ralików Jamiołkowskich" wyszła za mąż za Macieja Stypułkowskiego.
"Słownik geograficzny Królestwa Polskiego i innych krajów słowiańskich" podaje, że w roku 1827 w "Kowalach" w 8 domach żyło 56 mieszkańców, a w "Rawkach" w 7 domach 40 mieszkańców.
W pobliżu, w roku 1893, zbudowano Kolej Nadnarwiańską z Łap do Ostrołęki.
W 1921 r. naliczono tu 10 budynków z przeznaczeniem mieszkalnym oraz 52 mieszkańców (27 mężczyzn i 25 kobiet). Wszyscy podali narodowość polską.
Zmiana nazwy miejscowości.
W roku 2005 Rada Gminy Sokoły wystąpiła z wnioskiem do Ministra Spraw Wewnętrznych i Administracji o zmianę nazwy miejscowości "Jamiołki-Kowale Rawki" na "Jamiołki-Kowale".
Na podstawie Rozporządzenia Ministra Spraw Wewnętrznych i Administracji z dnia 27 grudnia 2005 r. zmieniono nazwę wioski "Jamiołki-Kowale Rawki" na "Jamiołki-Kowale", z odmianą w dopełniaczu "Jamiołek-Kowali".

</doc>
<doc id="358925" url="https://pl.wikipedia.org/wiki?curid=358925" title="Jamiołki-Piotrowięta">
Jamiołki-Piotrowięta

Jamiołki-Piotrowięta – wieś w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Według niepotwierdzonych dokumentami przekazów ustnych, wieś powstała w latach 1270–1320. Jest pewne, że wzrost osadnictwa na tym terenie wystąpił w latach 1391–1444. Miejscowość wymieniono w akcie erekcyjnym parafii w Sokołach z roku 1471.
"Słownik geograficzny Królestwa Polskiego i innych krajów słowiańskich" podaje, że w 1827 r. w Jamiołkach-Piotrowiętach, w 21 domach żyło 126 mieszkańców. W roku 1887 wieś liczyła 203 mieszkańców.
W pobliżu, w roku 1893 zbudowano Kolej Nadnarwiańską z Łap do Ostrołęki.
W roku 1921 naliczono tu 29 budynków z przeznaczeniem mieszkalnym oraz 168 mieszkańców (91 mężczyzn i 77 kobiet). Wszyscy podali narodowość polską.
W okresie międzywojennym w miejscowości funkcjonowała szkoła powszechna.
Zabytki.
We wsi znajduje się wiadukt dawnego szlaku kolejowego Łapy – Ostrołęka, z końca XIX w. (1893 r.). Wiadukt został zniszczony przez wycofujących się Niemców w 1944 r., obecny został wybudowany w 1954 r.

</doc>
<doc id="358926" url="https://pl.wikipedia.org/wiki?curid=358926" title="Jamiołki-Świetliki">
Jamiołki-Świetliki

Jamiołki-Świetliki – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Świetliki należący do okolicy zaściankowej Jamiołki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Według niepotwierdzonych dokumentami przekazów ustnych, wieś powstała poprzez wydzielenie gruntów ze wsi "Jamiołki-Klosy". Te same przypuszczenia mówią, że nazwa wsi łączona jest ze zjawiskiem świecenia w ciemności próchniejącego drewna. Prawdopodobnie wieś powstała wśród starych drzew olchowych, które powalone ze starości i spróchniałe dawały efekty świetlne. Inna hipoteza mówi o roślinie leczniczej nazywanej świetlikiem, która występowała powszechnie na okolicznych łąkach i pastwiskach. Jest pewne, że wzrost osadnictwa na tym terenie wystąpił w latach 1391–1444.
"Słownik geograficzny Królestwa Polskiego i innych krajów słowiańskich" podaje, że w roku 1827 w Jamiołkach-Świetlikach w 8 domach żyło 46 mieszkańców.
W roku 1891 we wsi było 8 gospodarstw.
W pobliżu miejscowości, w roku 1893, zbudowano Kolej Nadnarwiańską z Łap do Ostrołęki.
W roku 1921 naliczono tu 6 budynków z przeznaczeniem mieszkalnym oraz 28 mieszkańców (14 mężczyzn i 14 kobiet). Narodowość polską podały 22 osoby, a 6 żydowską.
Współcześnie.
We wsi 5 gospodarstw, specjalizujących się w produkcji mleka. Istnieje dogodny dojazd do gminnych Sokół.

</doc>
<doc id="358927" url="https://pl.wikipedia.org/wiki?curid=358927" title="Jamna (wieś)">
Jamna (wieś)

Jamna – wieś w Polsce położona w województwie małopolskim, w powiecie tarnowskim, w gminie Zakliczyn.
W latach 1975–1998 miejscowość administracyjnie należała do województwa tarnowskiego.
24 września 1944 wieś została otoczona przez Wehrmacht, SS, żandarmerii niemieckiej oddziały ukraińskiej SS „Galizien”. Wywiązała się potyczka z partyzantami. Po wycofaniu się partyzantów, Niemcy wkroczyli do wsi i zabijali napotkanych mieszkańców. Zabili 23 osoby i spalili 30 zabudowań.
Na wzgórzu w Jamnej, w dniach 25 i 26 września 1944 r. rozegrała się zwycięska bitwa batalionu „Barbara” 16. pp Armii Krajowej.
Istnieje tu założony przez dominikanina ojca Jana Górę Dom Św. Jacka, ośrodek duszpasterstwa akademickiego „Respublica Dominicana” oo. dominikanów z Poznania. Dom Św. Jacka powstał po przekazaniu dominikanom w 1992 r. przez Gminę Zakliczyn reprezentowaną przez Wójta Gminy Stanisława Chrobaka budynku dawnej szkoły na Jamnej wraz z przylegającym terenem. 3 maja 2001 r. nastąpiło poświęcenie kościoła pod wezwaniem Matki Bożej Jamneńskiej – Matki Niezawodnej Nadziei, którego dokonał prymas Polski, kardynał Józef Glemp i powstało Sanktuarium Matki Bożej Niezawodnej Nadziei. 7 maja 2019 r. w Rzymie Generał Zakonu Dominikanów o. Bruno Cadoré wydał akt erygowania domu zakonnego pod wezwaniem Matki Bożej Niezawodnej Nadziei w Jamnej.
Działa tutaj Chatka Włóczykija – powstały w 2009 r. na tarasie widokowym z ekspozycją na Pogórze Rożnowskie i Tatry obiekt agroturystyczny z informacją turystyczną oraz Schronisko Dobrych Myśli, serwujące potrawy z listy produktów regionalnych. 
Cykliczne wydarzenia w Jamnej:

</doc>
<doc id="358928" url="https://pl.wikipedia.org/wiki?curid=358928" title="Jamnice">
Jamnice

Jamnice – wieś w Polsce położona w województwie wielkopolskim, w powiecie kaliskim, w gminie Brzeziny.
W latach 1975–1998 miejscowość administracyjnie należała do województwa kaliskiego.

</doc>
<doc id="358929" url="https://pl.wikipedia.org/wiki?curid=358929" title="Jamniki">
Jamniki

Jamniki – wieś w Polsce położona w województwie lubelskim, w powiecie włodawskim, w gminie Urszulin.
Wierni Kościoła rzymskokatolickiego należą do parafii św. Izydora w Woli Wereszczyńskiej.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Urszulin.
Wieś położona jest przy granicy Poleskiego Parku Narodowego, w jego otulinie, na terenie Poleskiego Parku Krajobrazowego. W Jamnikach ma swoje zakończenie ścieżka przyrodnicza „Dąb Dominik” prowadząca do jeziora Moszne.

</doc>
<doc id="358930" url="https://pl.wikipedia.org/wiki?curid=358930" title="Jamskie">
Jamskie

Jamskie – przysiółek wsi Motyczno w Polsce, położony w województwie świętokrzyskim, w powiecie włoszczowskim, w gminie Włoszczowa. Przysiółek wchodzi w skład sołectwa Motyczno.
W latach 1975–1998 przysiółek administracyjnie należał do województwa kieleckiego.
Historia.
W wieku XIX Motyczno Jamskie i Motyczno Kotówka stanowiły wieś Motyczno z osadą fabryczną. Wieś wymieniana w XVI wieku u Jana Łaskiego (L.B. s. 609,610.)
W roku 1827 wieś rządowa z 17 domami i 97. mieszkańcami.

</doc>
<doc id="358931" url="https://pl.wikipedia.org/wiki?curid=358931" title="Janaszów (województwo świętokrzyskie)">
Janaszów (województwo świętokrzyskie)

Janaszów – wieś w Polsce położona w województwie świętokrzyskim, w powiecie kieleckim, w gminie Zagnańsk.
W latach 1975–1998 miejscowość administracyjnie należała do województwa kieleckiego.
W 1827 r. we wsi było 15 domów z 107 mieszkańcami. W tym czasie funkcjonowała tu fryszerka, przerabiająca surówkę z huty "Józef"" w niedalekim Samsonowie.
Przez miejscowość przebiega droga wojewódzka nr 750.
Przez wieś przechodzi zielony szlak turystyczny z Bliżyna do Zagnańska.
W Janaszowie znajduje się kaplica przydrożna z II połowy XVIII w., obecnie zakrystia kościoła pw św Maksymiliana Kolbe, wpisana do rejestru zabytków nieruchomych (nr rej.: A.468z 29.01.1987).
W miejscowości urodził się ks. Marian Pastuszko, profesor Akademii Teologii Katolickiej w Warszawie.
Dojazd z Kielc zapewniają autobusy komunikacji miejskiej :

</doc>
<doc id="358932" url="https://pl.wikipedia.org/wiki?curid=358932" title="Janaszówek">
Janaszówek

Janaszówek – wieś w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="358933" url="https://pl.wikipedia.org/wiki?curid=358933" title="Jancewicze">
Jancewicze

Jancewicze – kolonia w Polsce położona w województwie podlaskim, w powiecie hajnowskim, w gminie Czeremcha.
Wieś magnacka położona była w końcu XVIII wieku w hrabstwie wysockim w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa białostockiego.
Prawosławni mieszkańcy kolonii należą do parafii Opieki Matki Bożej w Zubaczach, a wierni kościoła rzymskokatolickiego do parafii Najświętszej Maryi Panny Królowej Polski w Czeremsze.
Historia.
Początki osady w Jancewiczach należy datować na XVI w. Pierwotna siedziba dworska w Jancewiczach powstała w obrębie nadania króla Kazimierza Jagiellończyka dla niejakiego Tura, a w 1499 r. posiadaczami tego obszaru byli wnukowie Tura – Korniłło i Iwaszko Andrejewicze. Pierwsza wzmianka o miejscowości pochodzi dopiero z 1656 r. i nie jest wykluczone, że pierwotna osada dworska znajdowała się gdzie indziej – w uroczysku Zamczysko, gdzie na łąkach nad rzeką Pulwą znajduje się czworoboczna przestrzeń otoczona wałem i fosą, w której narożu widnieje zarosły staw, a kilka starych drzew (mających w latach 80. XX w. do 100 cm średnicy pni) i rozrosłe krzewy znamionują istnienie nieznanego bliżej obiektu. Być może jest to pozostałość dworzyska Tura z XV w.
W 1886 r. majątek Jancewicze należał do kilku spadkobierców Jaczynowskiego. Obejmował wtedy 850 ha. Później całość dóbr przeszła w ręce jego syna Romualda. Romualdowi Jaczynowskiemu (zm. w Mińsku Białoruskim w 1939 r.) kompozycja Jancewicz zawdzięcza swój ostateczny kształt. Założył on tu park. W okresie międzywojennym majątek Romualda Jaczewskiego borykał się z dużymi trudnościami finansowymi i trwała rozsprzedaż gruntów. We wrześniu 1939 r. Jancewicze znalazły się w granicach ZSRR. W latach 1939–1941 założenie zdewastowano. W dworze stacjonował wtedy oddział wojsk radzieckich, żołnierze zniszczyli rzeźbę św. Jana Nepomucena, a w kaplicy urządzili najpierw stróżówkę, a później ustęp. Zabudowania gospodarcze zawaliły się, zaś pozbawiony opieki park był trzebiony i wyniszczany. W 1941 r. założenie przejęli Niemcy, którzy z gruntów majątków Jancewicze, Klateczka, Łunna (dziś poza granicami Polski) i Łowiennice stworzyli wielki kompleks agrarny. Później, w lipcu 1944 r. podczas działań wojennych pożar zniszczył zabudowania gospodarcze.
Po zakończonej w 1945 roku wojnie majątek Jancewicze został w ramach reformy rolnej rozparcelowany, przy czym większość gruntów i ocalałe budynki gospodarcze przejęło Państwowe Gospodarstwo Rolne Wólka Nurzecka, które rozebrało i przeniosło do Wólki lodownię i spichlerz, toteż gospodarcza część dawnego założenia przestała istnieć (z zabudowań dworskich pozostał jedynie dwór). Ogród, tereny po sadach i części gospodarczej otrzymał w ramach reformy Antoni Szwejkus (zm. około 1979 r.). Zamieszkał on we dworze, który ostatecznie został przez niego rozebrany w 1973 lub 1974 r., po czym wzniósł dla siebie na terenie parku nową zagrodę. Wdowa po nim – Stanisława – wyszła za mąż za Jerzego Zielińskiego, który pozostawał właścicielem terenu dawnego założenia w latach 80. XX w.

</doc>
<doc id="358934" url="https://pl.wikipedia.org/wiki?curid=358934" title="Janczewice">
Janczewice

Janczewice – wieś w Polsce położona w województwie mazowieckim, w powiecie piaseczyńskim, w gminie Lesznowola. Została założona w 1838 r.
Wieś królewska Janczewice położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Zabytki: 

</doc>
<doc id="358935" url="https://pl.wikipedia.org/wiki?curid=358935" title="Janczewko">
Janczewko

Janczewko – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku zamieszkiwały tu 73 osoby w 14 budynkach. Miejscowość należała do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W czasie okupacji niemieckiej mieszkająca we wsi rodzina Wyrzykowskich udzieliła pomocy Leii i Jakubowi Kubrzańskim, Józefowi Grondowskiemu, Leii, Berekowi i Mosze Olszewiczom, Samuelowi Wasersztajn. W 1991 roku Instytut Jad Waszem podjął decyzję o przyznaniu Aleksandrowi i Antoninie Wyrzykowskim tytułu Sprawiedliwych wśród Narodów Świata.
W latach 1975–1998 miejscowość administracyjnie należała do województwa łomżyńskiego.

</doc>
<doc id="358936" url="https://pl.wikipedia.org/wiki?curid=358936" title="Janczewo-Sukmanki">
Janczewo-Sukmanki

Janczewo-Sukmanki – wieś w Polsce położona w województwie mazowieckim, w powiecie ostrowskim, w gminie Szulborze Wielkie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Szulborzu Wielkim.

</doc>
<doc id="358937" url="https://pl.wikipedia.org/wiki?curid=358937" title="Janczewo Wielkie">
Janczewo Wielkie

Janczewo Wielkie – wieś w Polsce położona w województwie mazowieckim, w powiecie ostrowskim, w gminie Szulborze Wielkie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Szulborzu Wielkim.

</doc>
<doc id="358938" url="https://pl.wikipedia.org/wiki?curid=358938" title="Janczewy">
Janczewy

Janczewy – wieś w Polsce położona w województwie wielkopolskim, w powiecie kolskim, w gminie Kłodawa.
W latach 1975–1998 miejscowość administracyjnie należała do województwa konińskiego.

</doc>
<doc id="358939" url="https://pl.wikipedia.org/wiki?curid=358939" title="Janczowa">
Janczowa

Janczowa – wieś w Polsce, położona w województwie małopolskim, w powiecie nowosądeckim, w gminie Korzenna.
W latach 1975–1998 wieś administracyjnie należała do województwa nowosądeckiego.
Jednostka posiada Ochotniczą Straż Pożarną, założoną w 1985 roku, posiada ona samochód bojowy Iveco.

</doc>
<doc id="358940" url="https://pl.wikipedia.org/wiki?curid=358940" title="Janczyce">
Janczyce

Janczyce – wieś sołecka w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 miejscowość administracyjnie należała do województwa tarnobrzeskiego.

</doc>
