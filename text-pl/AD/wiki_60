<doc id="359955" url="https://pl.wikipedia.org/wiki?curid=359955" title="Krasnodęby-Kasmy">
Krasnodęby-Kasmy

Krasnodęby-Kasmy – wieś w Polsce położona w województwie mazowieckim, w powiecie sokołowskim, w gminie Sokołów Podlaski.
W latach 1975–1998 miejscowość administracyjnie należała do województwa siedleckiego.
Jedna z trzech, obok Krasnodębów Sypytek i Krasnodębów Rafałów, gniazdowych wsi szlacheckich, założona pod koniec XV wieku, przez ród Krasnodębskich. Według rodowej legendy jej założycielem był Kosma, jeden z trzech braci, dziedziców na Krasnodębach, któremu wieś zawdzięcza nazwę.
W przededniu Unii Polsko Litewskiej w Lublinie, 14 maja 1569 roku, dziedzicowie z Krasnodąb Sipitkow: szlachetny Jan syn Stanisławow Sadło, szlachetny Piotr woźny ziemski, szlachetny Jakub Krasnodębski, szlachetny Paweł syn Marcinow, szlachetny Jan syn Marcinow, szlachetny Kasper syn Janow, dziedzice, szlachetny Paweł syn Michałow, szlachetny Jozef syn Michałow, szlachetny Andrzej syn Mikołajow, szlachetny Jan syn Mikołajow, szlachetny Grzegorz syn Mikołajow, szlachetny Bartosz syn Szymonow, dziedzicowie z Kasm Krasnodąb, złożyli przysięgę na wierność Koronie Polskiej.
Słownik Geograficzny Królestwa Polskiego i Innych Krajów Słowiańskich podaje że w roku 1827 Krasnodęby Kasmy, należące wówczas do gminy Wyrozęby w powiecie Sokołów Podlaski, liczyły 24 domostwa ze 141 mieszkańcami natomiast w roku 1883 20 domostw ze 141 mieszkańcami. Tereny uprawne wsi liczono wówczas na 371 mórg.
W roku 1999, wieś Krasnodęby Kasmy wraz z Krasnodębami Sypytkami oraz Krasnodębami Rafałami, została włączona do gminnego systemu wodociągowego. We wszystkich trzech wsiach dostępne są też kablowe media telewizyjne i telefoniczne. Liczba ludności - 56 osób. Całkowita powierzchnia gruntów - 246,44 ha w tym; grunty rolne - 192,08 ha; łąki i pastwiska - 33,95 ha; lasy - 5,14 ha; nieużytki - 0,32 ha.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Sokołowie Podlaskim

</doc>
<doc id="359956" url="https://pl.wikipedia.org/wiki?curid=359956" title="Krasnodęby-Rafały">
Krasnodęby-Rafały

Krasnodęby-Rafały – wieś w Polsce położona w województwie mazowieckim, w powiecie sokołowskim, w gminie Sokołów Podlaski.
Zaścianek szlachecki Rafały należący do okolicy zaściankowej Krasnodęby położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Jedna z trzech, obok Krasnodębów Sypytek i Krasnodębów Kasm, gniazdowych wsi szlacheckich, założona pod koniec XV wieku, przez ród Krasnodębskich. 
Według rodowej legendy jej założycielem był Rafał, jeden z trzech braci, dziedziców na Krasnodębach, któremu wieś zawdzięcza nazwę.. Początkiem wsi był drewniany dwór szlachecki i karczma które leżały przy jednej z odnóg Wielkiego Gościńca Litewskiego łączącego Koronę Polską z Wielkim Księstwem Litewskim.
Słownik Geograficzny Królestwa Polskiego i Innych Krajów Słowiańskich podaje że w roku 1827 Krasnodęby Rafały, należące wówczas do gminy Wyrozęby w powiecie Sokołów Podlaski, liczyły 12 domostwa z 60 mieszkańcami natomiast w roku 1883 10 domostw z 57 mieszkańcami. Tereny uprawne wsi liczono wówczas na 334 mórg.
W roku 1999, wieś Krasnodęby Rafał wraz z Krasnodębami Sypytkami oraz Krasnodębami Kasmami, została włączona do gminnego systemu wodociągowego. We wszystkich trzech wsiach dostępne są też kablowe media telewizyjne i telefoniczne. Liczba ludności - 58 osób. Całkowita powierzchnia gruntów - 204,22 ha w tym; grunty rolne - 146,06 ha; łąki i pastwiska - 34,16 ha; lasy - 13,12 ha; nieużytki - 0,39 ha.
Wierni kościoła rzymskokatolickiego należą do parafii św. Wawrzyńca w Kożuchówku

</doc>
<doc id="359957" url="https://pl.wikipedia.org/wiki?curid=359957" title="Krasnodęby-Sypytki">
Krasnodęby-Sypytki

Krasnodęby-Sypytki – wieś w Polsce położona w województwie mazowieckim, w powiecie sokołowskim, w gminie Sokołów Podlaski.
Zaścianek szlachecki Sypytki należący do okolicy zaściankowej Krasnodęby położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Jedna z trzech, obok Krasnodębów Kasm i Krasnodębów Rafałów, gniazdowych wsi szlacheckich, założona pod koniec XV wieku, przez ród Krasnodębskich. Według rodowej legendy jej założycielem był Spytko, jeden z trzech braci, dziedziców na Krasnodębach, któremu wieś zawdzięcza nazwę.
W przededniu Unii Polsko Litewskiej w Lublinie, 14 maja 1569 roku, dziedzicowie z Krasnodąb Sipitkow: szlachetny Jan Krasnodębski syn Wojciechow, szl. Sebastjan s. Maciejow, szl. Walenty s. Maciejow, szl. Kasper s. Maciejow, szl. Serafin s. Maciejow, szl. Mikołaj s. Maciejow, złożyli przysięgę na wierność Koronie Polskiej.
Słownik Geograficzny Królestwa Polskiego i Innych Krajów Słowiańskich podaje że w roku 1827 Krasnodęby Sypytki liczyły 14 domostw z 84 mieszkańcami natomiast w roku 1883 8 domostw z 65 mieszkańcami. Tereny uprawne wsi liczono wówczas na 310 mórg.
28 kwietnia 1865 w Krasnodębach Sypytkach został schwytany dowódca ostatniego oddziału walczącego z Rosjanami po upadku powstania styczniowego - ksiądz Stanisław Brzóska oraz jego wierny adiutant Franciszek Wilczyński.. W roku 1986, staraniem mieszkańców wsi, w miejscu w którym stał dom sołtysa Ksawerego Bielińskiego w którym ukrywał się powstańczy przywódca, ustawiono kamienny pomnik z tablicą pamiątkową.
W roku 1999, wieś Krasnodęby Sypytki wraz z Krasnodębami Kasmami oraz Krasnodębami Rafałami, została włączona do gminnego systemu wodociągowego. We wszystkich trzech wsiach dostępne są też kablowe media telewizyjne i telefoniczne..
Liczba ludności: 36 osób. Całkowita powierzchnia gruntów - 230,31 ha w tym; grunty rolne - 139,35 ha; łąki i pastwiska - 20,19 ha; lasy - 59,03 ha; nieużytki - 1,49 ha.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Sokołowie Podlaskim

</doc>
<doc id="359959" url="https://pl.wikipedia.org/wiki?curid=359959" title="Krasnogliny">
Krasnogliny

Krasnogliny – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość należała administracyjnie do ówczesnego województwa lubelskiego.
We wsi znajduje się mogiła żołnierzy Armii Radzieckiej.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Bobrownikach.

</doc>
<doc id="359960" url="https://pl.wikipedia.org/wiki?curid=359960" title="Krasnogruda">
Krasnogruda

Krasnogruda – wieś nad jeziorem Hołny w Polsce położona w województwie podlaskim, w powiecie sejneńskim, w gminie Sejny. Leży nad jeziorem Gaładuś, tuż przy granicy z Litwą.
W latach 1975–1998 miejscowość administracyjnie należała do województwa suwalskiego.
Historia.
Pierwsza wzmianka o dworze i majątku Krasnogruda (pierwotna nazwa Krasnyhrud) pochodzi z 1676 roku. Wczesne dzieje majątku nie są dokładnie znane, więcej wiadomo od 1785 roku, kiedy dobra Krasnogruda (składające się z folwarku Krasnogruda oraz wsi Żegary, Gawieniańce i Bierżynie) zostały zakupione przez Eysymontów. Ich pierwszym z rodu właścicielem był Maciej Tadeusz Eysymont, m.in. fundator kościoła w Żegarach.
Majątek ziemski pod koniec XIX w. posiadał 4 domy i 38 mieszkańców. Dobra Krasnogruda składały się z folwarków Krasnogruda i Wereszczeńszczyzna. Obejmował 1815 mórg.
W 1929 r. majątek ziemski obejmował 414 mórg. Właścicielem był Bronisław Kunat (wg innych źródeł pisał się Kunatte).
Dzieje dworu i własności ziemskiej w okresie od końca XVIII wieku do drugiej wojny światowej ściśle związane są z rodzinami ziemiańskimi Eysymontów i Kunatów. Pierwszym właścicielem Krasnogrudy z rodziny Kunatów, z której wywodziła się matka Czesława Miłosza, Weronika, był Teofil, po nim syn Bronisław Kunat. W okresie międzywojennym ostatnie spadkobierczynie Krasnogrudy, siostry Gabriela Lipska z d. Kunat (1888–1962) i Janina Niementowska z d. Kunat (1898–1977) prowadziły we dworze pensjonat letniskowy. W okresie drugiej wojny światowej majątek przeszedł pod zarząd niemiecki. Po wojnie, w rezultacie dekretu PKWN z 6 września 1944 roku o reformie rolnej, dwór i dobra ziemskie (wówczas o powierzchni 344,5 ha) przestały pełnić rolę własności prywatnej, a właściciele zostali zmuszeni do jego opuszczenia. Nierozparcelowaną część, tj. 154,5 ha, przejęło państwo. Użytkownikiem Krasnogrudy po wojnie był najpierw Aleksander Czyrowski, a następnie Okręgowy Zarząd Lasów Państwowych Nadleśnictwo Pomorze. We dworze mieszkały rodziny pracowników nadleśnictwa.
Wolą Czesława i Andrzeja Miłoszów oraz Janiny i Andrzeja Jurewiczów – ostatnich spadkobierców Krasnogrudy – dwór krasnogrudzki wraz z parkiem w 2002 roku w wieloletnią dzierżawę przejęła Fundacja „Pogranicze”, który po rewitalizacji jest siedzibą Międzynarodowego Centrum Dialogu.
Dwór.
We wsi znajduje się dworek z końca XVII wieku – dawna siedziba Macieja Eysymonta. We dworze często przebywał Czesław Miłosz, którego matka Weronika z domu Kunat była siostrą cioteczną ostatnich spadkobierczyń dóbr krasnogródzkich – Gabrieli Lipskiej z d. Kunat i Janiny Niementowskiej z d. Kunat.
Parterowy budynek, podpiwniczony, datowany na koniec XVII:
W pierwszej połowie XIX wieku dwór został przebudowany, a w skład założeń ponadto wchodziły: dom mieszkalny i kancelaria gminy Krasnogruda, dom dla czeladzi, stajnie, wozownie, trzy obory, dwie stodoły oraz browar. Dwór otaczał park, którego resztki przetrwały do dzisiaj.
Zasadnicza bryła dworu została zachowana, ale remonty przeprowadzane w latach 1967–1986 spowodowały liczne zmiany. Po rewitalizacji w 2011 roku, w setną rocznicę urodzin Czesława Miłosza, otwarto w krasnogrudzkim dworze Międzynarodowe Centrum Dialogu. W uroczystości wziął udział syn poety Anthony Milosz. W okresie wakacyjnym organizowane są przez Ośrodek „Pogranicze - sztuk, kultur, narodów” w Sejnach liczne spektakle. Na amarantowym frontonie dawnego dworu Eysymontów, Kunatów, Lipskich widnieje  przywołanie autorstwa  Oskara Władysława Miłosza „Bieda temu, kto wyrusza i nie powraca”.
Zespół dworski (dwór wraz z parkiem) wpisany jest do rejestru zabytków Narodowego Instytutu Dziedzictwa.

</doc>
<doc id="359962" url="https://pl.wikipedia.org/wiki?curid=359962" title="Krasnolipie">
Krasnolipie

Krasnolipie – wieś w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego.

</doc>
<doc id="359963" url="https://pl.wikipedia.org/wiki?curid=359963" title="Krasnołany">
Krasnołany

Krasnołany – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.

</doc>
<doc id="359964" url="https://pl.wikipedia.org/wiki?curid=359964" title="Krasnołęg">
Krasnołęg

Krasnołęg – wieś w Polsce położona w województwie lubuskim, w powiecie sulęcińskim, w gminie Krzeszyce.
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:

</doc>
<doc id="359965" url="https://pl.wikipedia.org/wiki?curid=359965" title="Krasnołęka (województwo zachodniopomorskie)">
Krasnołęka (województwo zachodniopomorskie)

Krasnołęka – wieś sołecka w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.

</doc>
<doc id="359966" url="https://pl.wikipedia.org/wiki?curid=359966" title="Krasnopol (województwo podlaskie)">
Krasnopol (województwo podlaskie)

Krasnopol – wieś (dawniej miasto) w Polsce położona na Pojezierzu Wschodniosuwalskim, w województwie podlaskim, w powiecie sejneńskim, siedziba gminy Krasnopol. Miejscowość leży przy drodze wojewódzkiej nr 653.
Krasnopol uzyskał lokację miejską w 1770 roku. Został zdegradowany w 1825 roku. Miasto królewskie w ekonomii grodzieńskiej położone było w końcu XVIII wieku w powiecie grodzieńskim województwa trockiego. W latach 1954–1972 wieś należała i była siedzibą władz gromady Krasnopol. W latach 1975–1998 miejscowość administracyjnie należała do województwa suwalskiego.
Na terenie Krasnopola znajduje się zabytkowa synagoga z 1850. Do rejestru zabytków wpisany jest też układ urbanistyczny miejscowości. We wsi znajduje się kościół parafialny pod wezwaniem Przemienienia Pańskiego oraz synagoga niepełniąca już swej pierwotnej funkcji. 
Historia.
I Rzeczpospolita.
Krasnopol został założony w 1770 z polecenia Antoniego Tyzenhauza w uroczysku Opidemie przy drodze z Sejn do Wigier i Suwałk. Przywilej miejski uzyskał prawdopodobnie w 1782. Według planów miał stać się głównym ośrodkiem klucza dóbr królewski Pomorze, utworzonego w ramach kolonizacji słabo zaludnionej Puszczy Przełomskiej. W trakcie lokalizacji wyznaczono prostokątny rynek o wymiarach 130x90 m z miejscem pod zabudowę kościelną przy południowej pierzei, a także drugi mniejszy rynek. W 1781 erygowano parafię Przemienienia Pańskiego. Pierwotnie powstał na jej potrzeby drewniany kościół.
Osadnictwo w Krasnopolu, mimo przeznaczenia w tym celu dużych terenów, rozwijało się powoli. W 1786 w Krasnopolu zamieszkiwały 94 rodziny. W mieście osiedlali się także Żydzi – w 1786 w mieście było 6 rodzin żydowskich, zaś w 1792 zamieszkiwało 26 rodzin. Miejscowość nie rozwinęła się w większy ośrodek usługowo-handlowy (w 1792 był w niej tylko 1 kramarz i 6 rzemieślników), pozostając dużą osadą rolniczą.
Królestwo Prus.
Po III rozbiorze Polski Krasnopol znalazł się w Królestwie Prus w prowincji Prusy Nowowschodnie w powiecie wigierskim. Na przełomie XVIII i XIX w. Krasnopol liczył 533 mieszkańców i 172 domy, z czego Żydzi stanowili 4,5% (40 osób). W mieście działało 29 rzemieślników. Miejscowość miała charakter rolniczy, zajmując 120 włók. Liczba hodowanych zwierząt przedstawiała się następująco: 137 koni, 170 wołów, 180 krów, 99 cieląt, 375 owiec i 614 świń. W czasach panowania pruskiego Krasnopol utracił prawa miejskie.
Księstwo Warszawskie i Królestwo Kongresowe.
5 lipca 1807 Krasnopol został zajęty przez brygadę gen. Stanisława Fiszera. Krasnopol wszedł następnie w skład departamenty łomżyńskiego w Księstwie Warszawskim.
W 1827 w Krasnopolu zamieszkiwało 1414 mieszkańców, zaś w 1880 liczba ludności wynosiła 2246 osób. W 1862 w miejscu drewnianego kościoła wybudowano murowaną, późnoklasycystyczną świątynię Przemienienia Pańskiego. W XIX wieku Krasnopol, podobnie jak inne miejscowości powiatu sejneńskiego, specjalizował się ówcześnie w uprawie chmielu.
W trakcie powstania styczniowego pod Krasnopolem 26 sierpnia 1863 miała miejsce potyczka oddziału dowodzonego przez Reklewskiego i Dahlena. Po reorganizacji administracyjnej w 1866 Krasnopol wszedł w skład powiatu sejneńskiego w guberni suwalskiej.
Dwudziestolecie międzywojenne.
Po I wojnie światowej Krasnopol wszedł w skład Polski dopiero w sierpniu 1919. Liczba ludności Krasnopola spadła po wojnie do 1192 mieszkańców. W 1929 we wsi był kościół katolicki oraz synagoga.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:
Synagoga.
Synagoga została wybudowana w 1850. Zlokalizowano ją przy Małym Rynku Żydowskim (obecnie ul. Polna). Wybudowano ją na planie prostokąta z surowego kamienia, oszkarpowano ją i pokryto gontem. W trakcie okupacji Niemcy zdewastowali synagogę. Po wojnie budynek niszczał, a następnie został przeznaczony na magazyn. Obecnie jest otynkowany i pokryty dachówką.
Szkoła.
Dzieci i młodzież z Gminy Krasnopol uczęszczają do nowego budynku szkoły, w którym mieści się Szkoła Podstawowa im. Jana Pawła II.

</doc>
<doc id="359967" url="https://pl.wikipedia.org/wiki?curid=359967" title="Krasnosielc">
Krasnosielc

Krasnosielc – wieś w Polsce położona w województwie mazowieckim, w powiecie makowskim, w gminie Krasnosielc, nad rzeką Orzyc.
Dawniej miasto; uzyskał lokację miejską w 1824 roku, zdegradowany w 1870 roku.
W latach 1954–1972 wieś należała i była siedzibą władz gromady Krasnosielc. W latach 1975–1998 miejscowość administracyjnie należała do województwa ostrołęckiego.
W miejscowości znajduje się kościół, który jest siedzibą parafii św. Jana Kantego. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Krasnosielc.
Nazwa.
Pierwotna nazwa osady to "Siedlec", "Sielc" i została utworzona od apelatywu „sioło” – 'siedlisko, siedziba’. Po przejęciu wsi przez Krasińskich utworzona została od nazwiska właścicieli nazwa "Krasnosielc", znana od XVIII wieku.
Herb.
Nie zachowały się żadne pieczęcie Krasnosielca. W 1847 roku przesłano władzom do zatwierdzenia projekt herbu, który wówczas nie wszedł w życie. Dziś ów projekt stanowi podstawę współczesnego herbu. Wyobraża on biegnącego jelenia, nad którym znajduje się półksiężyc. Półksiężyc i jeleń są złote, na tle czerwonym.
Historia.
Średniowiecze.
Najstarsze zapisy o Krasnosielcu sięgają 1374 roku. Z listu komtura ostródzkiego, Henryka Holta z 15 lutego 1413 roku do wielkiego mistrza, Henryka von Plauena wiadomo, że w 1374 roku odbywał się ujazd graniczny, mający doprowadzić do rozsądzenia sporów o granicę mazowiecko-krzyżacką. Brali w nim udział książę mazowiecki, Janusz I, a ze strony krzyżackiej, komtur ostródzki Burkhart von Mansfeld. Januszowi I towarzyszyły postacie związane z Krasnosielcem. Pierwsza to Paszko (Paweł) z Radzanowa, wymieniony przy erekcji kościoła parafialnego w Sielcu w 1386 roku jako właściciel wsi. Drugą z osób był bartnik książęcy, Tomasz Michałowicz ("Thomis Michalowicz"), sołtys wsi Sielc ("starost czu Seelcz"), spełniający rolę przewodnika w puszczy.
XVI–XVIII wiek.
Znajdująca się od końca XVII do połowy XIX wieku w rękach Krasińskich osada przeżywała dynamiczny rozwój gospodarczy. W 1730 roku rozpoczęto budowę drewnianego kościoła, który ufundował Błażej Jan Krasiński. Świątynię pod wezwaniem świętych Piotra i Pawła konsekrował sufragan płocki, Marcin Załuski 3 czerwca 1740 roku. Około 1800 roku kościół przeniesiono do Drążdżewa, a stamtąd w 2007 roku do Muzeum Wsi Mazowieckiej w Sierpcu. Obecny, murowany kościół parafialny pw. św. Jana Kantego został ufundowany pod koniec XVIII wieku przez Kazimierza Krasińskiego i jego żonę Annę z Ossolińskich. Byli oni wykonawcami woli głównego fundatora, Jana Kantego Krasińskiego, sufragana chełmskiego.
Dzięki przywilejowi króla Stanisława Augusta Poniatowskiego z 14 kwietnia 1781 roku w Krasnosielcu mogły odbywać się cotygodniowe targi i cztery jarmarki rocznie, a po pięciu latach nawet osiem.
13 marca 1794 roku przez Krasnosielc przemaszerował oddział generała Antoniego Madalińskiego, kierujący się przez Mławę do Krakowa, aby dołączyć do Tadeusza Kościuszki.
XIX wiek.
W latach 1824–1869 Krasnosielc posiadał prawa miejskie. Miasto było ośrodkiem handlu i rzemiosła. W 1824 roku w mieście było 56 rzemieślników. Byli oni zorganizowani w cechach. W 1860 roku właściciel miejscowości, Karol Krasiński uruchomił fabrykę sukna, zatrudniającą 34 osoby i produkującą 5000 arszynów sukna rocznie. Ponadto działało tu 10 małych zakładów sukienniczych. W 1883 roku w Krasnosielcu znajdowało się 108 dymów. Miejscowość zamieszkiwało wówczas 1720 osób. Drobne warsztaty rzemieślnicze i małe gospodarstwa dawały niskie dochody mieszkańcom. Dodatkowo, sytuację pogarszały epidemie (tyfus, suchoty), klęski żywiołowe (np. susza z 1880 roku). W roku 1881 hrabia Ludwik Krasiński z Opinogóry i Krasnosielca organizował wraz ze Stanisławem Skarzyńskim, właścicielem dóbr nad Bugiem pomoc finansową na rzecz dotkniętych głodem Kurpiów.
Ciężka sytuacja powodowała wzrost śmiertelności, szczególnie wśród dzieci. W księgach parafialnych w 1882 roku odnotowano 201 zgonów, w tym 113 dzieci (56,2%). Mimo tego w kolejnych latach liczba urodzeń z reguły przewyższała liczbę zgonów. Powodowało to w dalszej kolejności emigrację tych mieszkańców, którzy nie znajdowali w Krasnosielcu środków do utrzymania. Emigracja zarobkowa była na przełomie XIX i XX wieku zjawiskiem charakterystycznym dla całego północnego Mazowsza. Głównym terenem gdzie kierowało się wychodźstwo zarobkowe były Stany Zjednoczone.
Powstanie styczniowe.
Jeszcze przed wybuchem powstania w 1861 roku wikariusz parafii św. Jana Kantego, ks. Franciszek Rutkowski trafił do twierdzy Modlin, jako podejrzany o współpracę z tajnymi związkami działającymi na rzecz sprawy narodowej. W planie opracowanym przez Zygmunta Padlewskiego na potrzeby powstania styczniowego Krasnosielc i jego okolice miały być miejscem przeznaczonym dla schronienia młodzieży przed branką. Aby ułatwić przeprowadzenie poboru naczelnik Okręgu Wojennego w Płocku, gen. Siemeka wydał rozkaz w ramach którego w Krasnosielcu znalazło się 200 strzelców z 3 kompanii niżegrodzkiego pułku piechoty. W okolicach Krasnosielca formułowały się oddziały partyzanckie, tworzone z inspiracji wychowanka Polskiej Szkoły Wojskowej w Cuneo, Roberta Skowrońskiego. W rejonie Krasnosielca oddział partyzancki w początkach 1863 roku stworzyli także bracia Wacław i Tytus Szteinkellerowie. W bitwie pod Podosiem w lutym 1863 roku grupa powstańców przegrała z Rosjanami, a wśród zabitych był również Tytus Szteinkeller. Prawa miejskie utracił Krasnosielc w 1869 roku, czego powodem była pomoc dla powstańców styczniowych. W tym samym roku miejscowość uzyskała status osady.
XX wiek.
Początek XX wieku przyniósł w Krasnosielcu wzrost ludności. Miejscowość liczyła w 1910 roku 2782 mieszkańców. W 1920 roku po zniszczeniach wojny polsko-bolszewickiej liczba ludności zmalała do 1842 osób. W 1939 roku liczba ludności Krasnosielca osiągnęła rekordową liczbę 3960 osób. W czasie II wojny światowej w wyniku najróżniejszych represji liczba ludności Krasnosielca spadła do 1820 osób.
Krasnosielca nie ominęły wydarzenia Rewolucji 1905–1907. Mieszkańcy żądali m.in. poprawy warunków bytowych, jak i wprowadzenia języka polskiego do szkół i urzędów. 1 czerwca 1905 roku pod Krasnosielcem odbyła się młodzieżowa manifestacja, podczas której śpiewano pieśni patriotyczne i wznoszono okrzyki: „Wiwat, niech żyje Polska!”. 26 grudnia 1906 roku strajkowali robotnicy rolni zatrudnieni w majątku Krasnosielc. Wydarzenia rewolucyjne w miejscowości przyczyniły się do powstania w sierpniu 1905 roku Kółka Rolniczego, a w 1906 roku do utworzenia Ochotniczej Straży Pożarnej.
W styczniu 1945 okolica stała się miejscem oporu dywizji Grossdeutschland, która usiłowała powstrzymać natarcie Armii Czerwonej maszerującej na Szczytno i Olsztyn. Po zakończeniu działań wojennych Krasnosielc był siedzibą makowskiej powiatowej rady narodowej. W nocy z 1 na 2 maja 1945 miał miejsce atak na areszt Powiatowego Urzędu Bezpieczeństwa Publicznego w Krasnosielcu żołnierzy Narodowych Sił Zbrojnych.
Żydzi w Krasnosielcu.
Nadanie miejscowości praw miejskich spowodowało wzrost liczby Żydów. Ze spisu ludności przeprowadzonego w 1776 roku wynika, iż w parafii Krasnosielc znajdowało się 250 Żydów. W 1781 roku otrzymali oni pozwolenie na budowę synagogi i założenie kirkutu. Samodzielna gmina żydowska powstała w 1842 roku na mocy decyzji płockiego rządu gubernialnego, która spowodowała uniezależnienie się Żydów krasnosieleckich od gminy wyznaniowej w Przasnyszu. Argumentem w tej sprawie był fakt, że dozór bóżniczy w Przasnyszu miernie obsługiwał Żydów wsi Łazy i Sławki, oddalonych od Przasnysza o 2,5 mili, a od Krasnosielca tylko o ćwierć mili. Żydzi zajmowali tereny przy ulicach: Wodnej, Zduńskiej i Nadrzecznej, a zmiana tych miejsc zamieszkania była prawnie zakazana. W latach 80. XIX wieku działała garbarnia Motla Frajmana. W 1883 roku ukończono budowę murowanej synagogi, która zastąpiła drewnianą. W 1827 roku na 981 mieszkańców było 604 Żydów (61,6%). W 1857 roku liczba ludności Krasnosielca wynosiła 1842, w tym 926 Żydów (50%).
W Krasnosielcu urodził się Benjamin Warner (prawdopodobnie pierwotnie nosił nazwisko "Wonsal"), ojciec współzałożycieli wytwórni filmowej Warner Bros., braci: Hirsza Harry’ego, Abrahama Alberta i Samuela Sama, którzy także (pod koniec XIX wieku) urodzili się w Krasnosielcu.
5 września 1939 roku w Krasnosielcu doszło do masakry Żydów. Tego dnia w miejscowej synagodze żołnierze niemieckiej Dywizji Pancernej „Kempf” zamordowali w okrutny sposób ok. 50 żydowskich mężczyzn. 28 września 1939 Niemcy wypędzili z Krasnosielca wszystkich Żydów.

</doc>
<doc id="359968" url="https://pl.wikipedia.org/wiki?curid=359968" title="Krasnosielc Leśny">
Krasnosielc Leśny

Krasnosielc Leśny – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Jana Kantego w Krasnosielcu.

</doc>
<doc id="359969" url="https://pl.wikipedia.org/wiki?curid=359969" title="Krasnowo">
Krasnowo

Krasnowo – wieś w Polsce położona w województwie podlaskim, w powiecie sejneńskim, w gminie Sejny.
Do 1954 roku miejscowość należała do gminy Krasnowo. W latach 1954–1971 wieś należała do gromady Jodeliszki, po jej zniesieniu i należała była siedzibą władz gromady Krasnowo. W latach 1975–1998 miejscowość administracyjnie należała do województwa suwalskiego.
Zabytki.
Do rejestru zabytków Narodowego Instytutu Dziedzictwa wpisana jest zbiorowa mogiła żołnierzy radzieckich z II wojny światowej (nr rej.: A-974 z 2.12.1993).

</doc>
<doc id="359970" url="https://pl.wikipedia.org/wiki?curid=359970" title="Notting Hill">
Notting Hill

Notting Hill – dzielnica Londynu, leżąca w gminie Royal Borough of Kensington and Chelsea. Uważana jest ona za stosunkowo zamożną i modną, znana z wysokiej klasy restauracji oraz markowych sklepów, a także "second-handów". Inną atrakcją turystyczną jest targ na Portobello Road.
Notting Hill zyskało światową sławę dzięki Notting Hill Carnival – paradom ulicznym w stylu karaibskim odbywającym się w sierpniu. Przyciągają one corocznie rzesze turystów. Rozsławione zostało także dzięki hollywoodzkiej produkcji "Notting Hill", w której zagrali Julia Roberts i Hugh Grant.

</doc>
<doc id="359971" url="https://pl.wikipedia.org/wiki?curid=359971" title="Krasnybór">
Krasnybór

Krasnybór (lit. "Krasniburas") – wieś w Polsce położona w województwie podlaskim, w powiecie augustowskim, w gminie Sztabin.
W latach 1954-1957 wieś należała i była siedzibą władz gromady Krasnybór. W latach 1975–1998 miejscowość administracyjnie należała do województwa suwalskiego.
Nazwa wsi Krasnybór wywodzi się od dawnej puszczy – Krasnego Boru.
Historia.
Krasnymborem nazywano część Puszczy Grodzieńskiej, którą po 1492 roku jako „ziemię podłaźną” nadał wielki książę Aleksander Jagiellończyk leśniczemu Koledzie, a w 1506 podskarbiemu litewskiemu – Bohdanowi Chreptowiczowi. Nazwa ta przeszła na dobra, a później na ośrodek zarządzania.
Adam Iwanowicz Chreptowicz, podkomorzy nowogródzki wraz z żoną Anną ufundowali tutaj drewniany kościół dla parafii rzymskokatolickiej erygowanej 27 sierpnia 1598 roku. Fundusz parafii katolickiej w 1598 r. ustanowił trzy jarmarki: na dzień Zwiastowania Panny Marii (25 III), na dzień Nawrócenia Świętego Pawła (25 I) i trzeci w dniu Świętego Bartłomieja (24 VIII). W 1617 roku Adam Chreptowicz ukończył budowę murowanej świątyni dla unickich bazylianów, jednak gdy w wyniku zarazy wymarli wszyscy poddani monasteru bazyliańskiego, Adam Chreptowicz zamienił w 1627 roku fundusz bazylianów na dobra w Nowogródku, dokąd przenieśli się mnisi. W roku 1661 Samuel Litawor Chreptowicz na prośbę swojej matki Anny, po odejściu bazylianów, ufundował przy kościele zakonnym klasztor bernardynów, jednak fundacja ta nie utrzymała się, dlatego w ich miejsce w roku 1679 sprowadzono zakon dominikanów. Dominikanie trwali do kasaty zakonu w roku 1825. Obok zakonu, przynajmniej w XIX w. funkcjonował pleban krasnoborski urzędując w drewnianym kościele stojącym w obrębie cmentarza grzebalnego w miejscu, gdzie obecnie stoi kościół św. Rocha. Po zawaleniu się kościoła drewnianego i po odejściu dominikanów proboszcz przeniósł się do kościoła zakonnego i zamieszkał w opuszczonym i częściowo zdewastowanym klasztorze.
Wieś magnacka położona była w końcu XVIII wieku w powiecie grodzieńskim województwa trockiego.
Zabytki.
Znajdują się tu dwie zabytkowe świątynie: kaplica św. Rocha (w miejscu pierwotnego drewnianego kościoła parafialnego) i świątynia zakonna zbudowana w latach około 1614–1617 (parafialny w XIX wieku).

</doc>
<doc id="359972" url="https://pl.wikipedia.org/wiki?curid=359972" title="Krasocin">
Krasocin

Krasocin – wieś w Polsce położona w województwie świętokrzyskim, w powiecie włoszczowskim, w gminie Krasocin.
Wieś w powiecie chęcińskim województwa sandomierskiego była w latach 70. XVI wieku własnością kasztelana sandomierskiego Stanisława Szafrańca. W latach 1975–1998 miejscowość położona była w województwie kieleckim.
Miejscowość jest siedzibą gminy Krasocin.
W 1979 r. z inicjatywy ludowego poety Feliksa Raka w wiatraku w Krasocinie otwarto Muzeum Chleba (obecnie nieistniejące), lecz w 2020 r. ma zakończyć się remont wiatraka i będzie ponownie otwarte Muzeum Chleba. Wiatrak po zakończeniu remontu ma ponownie się zakręcić.

</doc>
<doc id="359973" url="https://pl.wikipedia.org/wiki?curid=359973" title="Krasowice">
Krasowice

Krasowice (niem. "Kraschen") – wieś w Polsce, położona w województwie opolskim, w powiecie namysłowskim, w gminie Namysłów.
W latach 1954–1961 wieś należała i była siedzibą władz gromady Krasowice, po jej zniesieniu w gromadzie Ligota Książęca.
Nazwa.
Według Heinricha Adamy'ego nazwa pochodzi od staropolskiej nazwy "kraszenia" - oznaczającej barwienie, ozdabianie czegoś. W swoim dziele o nazwach miejscowych na Śląsku wydanym w 1888 roku we Wrocławiu wymienia on najstarszą nazwę miejscowości w polskiej formie "Kraszow" tłumacząc jej znaczenie "Schonfeld" czyli po polsku "piękne, ładne pole". Nazwa została zgermanizowana przez Niemców na "Kraschen" w wyniku czego utraciła swoje pierwotne znaczenie.
Zabytki.
Do wojewódzkiego rejestru zabytków wpisany jest:
Literatura.
Kurcoń Jan: "400-lecie kościoła Krzyża Świętego w Smarchowicach". [Tytuł okładki:] "Smarchowice Śląskie : 400-lecie kościoła Krzyża Świętego". Duszpasterstwo Rzymsko-Katolickie Najświętszego Serca Pana Jezusa Przeczów – Wydawnictwo Aga, Wrocław 2003 [s. 24-30 – "Krasowice. Kościół MB Częstochowskiej i św. Jerzego"].

</doc>
<doc id="359974" url="https://pl.wikipedia.org/wiki?curid=359974" title="Krasowiec">
Krasowiec

Krasowiec – wieś w Polsce położona w województwie lubuskim, w powiecie gorzowskim, w gminie Deszczno.
W latach 1954–1972 wieś należała i była siedzibą władz gromady Krasowiec. W latach 1975–1998 miejscowość administracyjnie należała do województwa gorzowskiego.
Wieś połączona jest z Gorzowem WIelkopolskim linią MZK.

</doc>
<doc id="359975" url="https://pl.wikipedia.org/wiki?curid=359975" title="Krasowo-Częstki">
Krasowo-Częstki

Krasowo-Częstki – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
Niedaleko wsi przebiega droga wojewódzka nr 659. Wieś jest oddalona o 2 km od miejscowości Nowe Piekuty, 16 km od Wysokiego Mazowieckiego, 18 od miejscowości Łapy i 51 km od Białegostoku.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Kazimierza w Nowych Piekutach.
Historia.
W roku 1408 Krasowo wzmiankowane jako wieś należąca do rodu "Boleszczyce". Książę mazowiecki Władysław w 1441 r. nadał Mikołajowi z "Krassowa", kasztelanowi "wizkiemu" 40 łanów ziemi we wsi Sieburczyn nad Biebrzą.
Krasowo-Częstki wzmiankowane w roku 1500 i w dokumentach związanych z unią polsko-litewską z 1569 roku. Drugi człon nazwy wsi językoznawcy wywodzą od mieszkającego tu najprawdopodobniej szlachcica zwanego "Częstkiem".
W 1580 we wsi dziedziczyli: Lenart syn Bernata Krassowskich ("Craszowski") (1 włóka), Andrzej Krassowski komornik ziemski, Mateusz syn Tomasza Krassowskiego, Marcin syn Piotra (Mateusz i Marcin w sumie 6 włók), Jan syn Macieja, Andrzej Skłodo syn Mikołaja, Krzysztof Kostro oraz Krzysztof Krassowski w imieniu Jana syna Wojciecha.
W 1827 r. było tu 66 domów i 375 mieszkańców.
W I Rzeczypospolitej wieś należała do ziemi bielskiej.
Pod koniec XIX w. wieś drobnoszlachecka nad rzeczką Tłoczewką w powiecie "mazowieckim", gmina i parafia "Piekuty". Wieś liczyła wówczas 70 domów ("dymów"), 375 katolików i 32 żydów. Powierzchnia gruntów rolnych wynosiła 621 morg. W pobliżu wsi znajdowało się uroczysko "Skarbia Góra" z pozostałościami pochówków szkieletowych i ciałopalnych.
Dane z 1891 wykazały 66 gospodarzy drobnoszlacheckich oraz 6 chłopskich, w sumie uprawiali 390 ha ziemi, jednak ich gospodarstwa były niewielkie – liczyły po około 5 ha.
Spis powszechny z 1921 informuje o 31 domach i 44 innych budynkach mieszkalnych. W miejscowości mieszkało 405 osób, w tym 10 prawosławnych i 15 żydów. Była to największa miejscowość w gminie Nowe Piekuty.
17 lipca 1943 roku wieś została spacyfikowana przez niemieckich żandarmów z posterunków w Wysokiem Mazowieckiem, Dąbrówce Kościelnej, Czyżewie i Nowych Piekutach. Rozstrzelano 257 mieszkańców, w tym 83 dzieci poniżej 17. roku życia. Wieś po uprzednim ograbieniu doszczętnie spalono. Była to najkrwawsza pacyfikacja przeprowadzona przez Niemców na tych terenach przedwojennego województwa białostockiego, które po 1945 roku pozostały w granicach Polski. Zbrodni dokonano w odwecie za śmierć ośmiu żandarmów, którzy zginęli 12 lipca w Krasowie-Wólce w potyczce z oddziałem Armii Krajowej. W historiografii można natrafić na tezę, że ekspedycją karną kierował komisarz powiatowy z Łomży, Karl von Groeben.
W odwecie za mord oddział Stanisława Karolkiewicza "Szczęsnego" podjął wyprawę do Prus Wschodnich, gdzie spalił leśnictwo Krumenheide, a w dniu 15 sierpnia 1943 roku spacyfikował wieś Mittenheide.
Od 1946 roku miejsce, w którym zamordowano mieszkańców wsi jest upamiętnione kaplicą ufundowaną przez mieszkańców wsi oraz przez pochodzącego z tej wsi księdza Józefa Kaczyńskiego. Dzięki jego działaniom mieszkańcy niemieckiego Mackenhim ufundowali "Dzwon Pojednania", który zawisł w kościele w Nowych Piekutach.
W 1985 roku wieś została uroczyście odznaczona Krzyżem Kawalerskim Orderu Odrodzenia Polski&lt;ref name="WPH4/1985"&gt;&lt;/ref&gt;. Corocznie obchodzone są uroczystości ku czci pomordowanych.
Dla uczczenia pamięci ofiar Agnieszka Arnold nakręciła film "Czarny lipiec", a w Krasowie-Częstkach postawiono tablicę pamiątkową w pobliżu miejsca, gdzie doszło do zbrodni hitlerowskiej.
W 2008 roku miejscowość liczyła 41 domów i 146 mieszkańców.

</doc>
<doc id="359976" url="https://pl.wikipedia.org/wiki?curid=359976" title="Krasowo-Siódmaki">
Krasowo-Siódmaki

Krasowo-Siódmaki – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Kazimierza w Nowych Piekutach.
Historia wsi.
W roku 1408 "Krasowo" wzmiankowane jako wieś należąca do rodu "Boleszczyce". Książę mazowiecki Władysław nadaje w roku 1441 Mikołajowi z "Krassowa", kasztelanowi "wizkiemu" 40 łanów ziemi we wsi Sieburczyn nad Biebrzą.
Krasowo-"Siódmaki" założone w połowie XVI w. Wzmianka o miejscowości pojawiła się w roku 1569 w aktach unii polsko-litewskiej. W roku 1580 wieś o powierzchni 1 włóki, zapisana jako "Koboski Siódmaki". Mieszkał tu Stanisław syn Jana "z cześnikami swemi".
Na mapie z 1790 r. wykazana jako "Kraszewo Siodmaki".
W I Rzeczypospolitej wieś należała do ziemi bielskiej. W roku 1827 naliczono 15 domów i 87 mieszkańców.
W roku 1863 w pobliżu wsi miała miejsce potyczka oddziału Feliksa Górskiego z wojskami rosyjskimi.
Pod koniec XIX w. wieś drobnoszlachecka licząca 17 domów ("dymów"), 121 katolików, 6 żydów i 2 unitów należała do powiatu "mazowieckiego", gmina i parafia "Piekuty". Grunty rolne "liche i piaszczyste" o powierzchni 194 morg. Ludność utrzymywała się z rolnictwa i "wyrobków".
W roku 1891 wykazano 19 drobnoszlacheckich gospodarzy pracujących na 101 ha ziemi. Przeciętne gospodarstwo o powierzchni 5,3 ha. W 1921 w miejscowości istniało 15 domów i 87 mieszkańców.
Współcześnie wieś liczy 12 domów i 60 mieszkańców.

</doc>
<doc id="359977" url="https://pl.wikipedia.org/wiki?curid=359977" title="Krasowo Wielkie">
Krasowo Wielkie

Krasowo Wielkie – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Kazimierza w Nowych Piekutach.
Historia.
Wieś założona najprawdopodobniej w XV w. przez rycerzy herbu Ślepowron, pochodzących z Krasowa w ziemi rawskiej.
W roku 1408 "Krasowo" było wsią należącą do rodu "Boleszczyce". W 1441 r. Książę mazowiecki Władysław nadał Mikołajowi z "Krassowa", kasztelanowi "wizkiemu" 40 łanów ziemi we wsi Sieburczyn nad Biebrzą.
"Krasowo" wzmiankowane w roku 1519 i 1526.
W I Rzeczypospolitej wieś należała do ziemi bielskiej.
Na popis szlachty podlaskiej w roku 1528 wysłano ze wsi 6 konnych jeźdźców. Wymienieni rycerze: "Mroczek Krasowski, Bernat Krasowski, Liasota, Woytech, Andrej Michyłowicz Pekolka, Stanisław Kras, Matey Michałowicz, Jan Mikołaiewicz Liaszkowicz, Jan Mateiewicz brat ieho Martin, Matey Liaszkowicz, Paweł Martinowicz, Tomko Kordasowicz".
W XVI wieku miejscowość rozpadła się na mniejsze osiedla: "Częstki, Siódmaki, Wólka".
"Mroczek Krassowski" stanął przed obliczem królewskim w Krakowie jako delegat szlachty w sporze ze starostą brańskim Gasztołdem.
W 1580 r. mieszkał tu między innymi Andrzej Krassowski komornik ziemski bielski, właściciel młyna oraz 3 włók ziemi. Notowano również: "Krzysztofa syna Szczęsnego Kostro, Jakuba Krassowskiego syna Walentego, Mikołaja Rzepnego, Piotra syn Wawrzyńca Kostro, Więczsława syna Jana Krasowskiego oraz Jana syna Mroczka Krassowskiego".
Dokument z roku 1631 podaje, że nazwę miejscowości zapisywano również jako Krassowo-Piekuty.
Pod koniec XIX w. wieś drobnoszlachecka i włościańska nad rzeczką Dzierżą w powiecie "mazowieckim", gmina i parafia "Piekuty". Wieś liczyła wówczas 31 domów ("dymów"), 194 katolików, 48 żydów i jednego unitę. Grunty rolne "w glebie średniej". Powierzchnia gruntów drobnoszlacheckich wynosiła 534, a włościańskich 16 morg. Ziemi "poduchownej" 7½ morgi. We wsi istniała karczma i wiatrak. Przez pewien czas największym właścicielem ziemskim był Drągowski.
W pobliżu znajduje się cmentarz rzymskokatolicki parafii "Piekuty" założony w roku 1870.
W 1891 r. we wsi istniało 19 gospodarstw drobnoszlacheckich i 12 chłopskich. W 1921 r. – 28 domów, 16 innych budynków mieszkalnych z liczbą 270 mieszkańców, wśród nich 31 Żydów i 4 prawosławnych. Przed II wojną światową działał tu sklep spożywczy I. Bursztyna, istniał też wiatrak J. Podhasanego.
Raporty z czasów okupacji sowieckiej donosiły: "Wojno Aleksander syn Kazimierza, urodził się w 1918 roku, wcześniej mieszkał we wsi Krasowo, rejonu brańskiego, uciekł z domu i znajdował się na nielegalnej stopie. Wykryty i aresztowany 26 lutego 1941 roku w domu Leśniewskiego. Śledztwo prowadzi 3 Oddział NKWD".
Podczas pacyfikacji wsi Skłody Borowe Niemcy podpalili również zabudowania tej wsi, uprzednio wysiedlając mieszkańców. Dwóch mężczyzn zabrali do "Skłod Borowych" i tam zamordowali, byli to: Antoni Skłodowski zwany "Statuta" oraz Antoni Kobosko (lat 45).
Współcześnie miejscowość liczy 46 domów i 200 mieszkańców.

</doc>
<doc id="359978" url="https://pl.wikipedia.org/wiki?curid=359978" title="Krasowo-Wólka">
Krasowo-Wólka

Krasowo-Wólka – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Kazimierza w Nowych Piekutach.
Historia wsi.
Na znajdującym się pobliżu wsi żwirowisku, odkryto obejmujące obszar około 1 ha wczesnośredniowieczne cmentarzysko szkieletowe.
W roku 1408 "Krasowo" wzmiankowane jako wieś należąca do rodu "Boleszczyce". Książę mazowiecki Władysław w roku 1441 nadał Mikołajowi z "Krassowa", kasztelanowi "wizkiemu" 40 łanów ziemi we wsi Sieburczyn nad Biebrzą.
"Krassowo-Wólka" wzmiankowane w roku 1526.
W 1827 roku odnotowano tu 1 dom i 7 mieszkańców.
Pod koniec XIX w. folwark należał do powiatu "mazowieckiego", gmina i parafia "Piekuty". Liczył on wówczas 1 dom ("dym") i 10 mieszkańców. Grunty rolne "pszenne" o powierzchni 104 morg.
Według spisu powszechnego z 1921 r. w "Krasowie Wólka kolonia" znajdował się 1 dom i 16 mieszkańców. Mapy z lat 30. XX wieku wykazały 2 domy mieszkalne.
Współcześnie, w 21 domach zamieszkuje 91 osób.

</doc>
<doc id="359979" url="https://pl.wikipedia.org/wiki?curid=359979" title="Krastudy">
Krastudy

Krastudy – wieś w Polsce położona w województwie pomorskim, w powiecie sztumskim, w gminie Mikołajki Pomorskie.
Wieś szlachecka położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.

</doc>
<doc id="359980" url="https://pl.wikipedia.org/wiki?curid=359980" title="Kraszew (powiat łódzki wschodni)">
Kraszew (powiat łódzki wschodni)

Kraszew – wieś w Polsce, położona w województwie łódzkim, w powiecie łódzkim wschodnim, w gminie Andrespol.
W latach 1975–1998 miejscowość administracyjnie należała do ówczesnego województwa łódzkiego.
Miejscowość ma powierzchnię 2,20 km². W Kraszewie znajduje się Sala Królestwa miejscowego zboru Świadków Jehowy.

</doc>
<doc id="359981" url="https://pl.wikipedia.org/wiki?curid=359981" title="Kraszewo-Czubaki">
Kraszewo-Czubaki

Kraszewo-Czubaki – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="359982" url="https://pl.wikipedia.org/wiki?curid=359982" title="Kraszewo-Falki">
Kraszewo-Falki

Kraszewo-Falki – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="359983" url="https://pl.wikipedia.org/wiki?curid=359983" title="Sterlitamak">
Sterlitamak

Sterlitamak (ros. Стерлитамак, "Stierlitamak", baszk. Стәрлетамаҡ / "Stärletamaq") – miasto w Rosji. Jest położone w zachodniej części kraju, w Baszkortostanie. W 2020 liczyło 276 394 mieszkańców.
Przemysł.
W mieście działa zakład sodowy, należący do kompanii BSK – największy w Rosji producent węglanu sodu.

</doc>
<doc id="359984" url="https://pl.wikipedia.org/wiki?curid=359984" title="Kraszewo-Gaczułty">
Kraszewo-Gaczułty

Kraszewo-Gaczułty – wieś w Polsce położona w województwie mazowieckim, w powiecie płońskim, w gminie Raciąż.
W latach 1954–1958 wieś należała i była siedzibą władz gromady Kraszewo-Gaczułty, po jej zniesieniu w gromadzie Raciąż. W latach 1975–1998 miejscowość administracyjnie należała do województwa ciechanowskiego.

</doc>
<doc id="359986" url="https://pl.wikipedia.org/wiki?curid=359986" title="Kraszewo-Rory">
Kraszewo-Rory

Kraszewo-Rory – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="359987" url="https://pl.wikipedia.org/wiki?curid=359987" title="Kraszewo-Sławęcin">
Kraszewo-Sławęcin

Kraszewo-Sławęcin – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="359988" url="https://pl.wikipedia.org/wiki?curid=359988" title="Kraszew Wielki">
Kraszew Wielki

Kraszew Wielki – wieś w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość administracyjnie należała do województwa skierniewickiego.

</doc>
<doc id="359989" url="https://pl.wikipedia.org/wiki?curid=359989" title="Kraszkowice">
Kraszkowice

Kraszkowice – wieś sołecka w Polsce położona w województwie łódzkim, w powiecie wieluńskim, w gminie Wierzchlas.
Miejscowość leży przy drodze wojewódzkiej nr 486 z Wielunia do Działoszyna.
W latach 1975–1998 miejscowość administracyjnie należała do województwa sieradzkiego.
Duża wielodrożnicowa wieś (ponad 250 zagród) znana od 1414 r. W XVIII w. istniała tu szkoła parafialna podległa Komisji Edukacji Narodowej. , jego skonfiskowane dobra nabył Ender – przemysłowiec z Pabianic i zbudował tu pałacyk myśliwski. W czasie II wojny światowej Niemcy spalili wieś w 80%.
Pośrodku drogi, w centrum wsi, stoi murowana kaplica z XIX w. pw. św. Anny. Jest to budowla na planie kwadratu z wystającą absydą, z dobudowaną później dzwonnicą. We wsi i okolicy zespół kapliczek i krzyży ufundowanych przez rodzinę Stępniów na pocz. XX w. Wspomniany drewniany pałacyk myśliwski, zbudowany w 1933 r., użytkowany był przez szkołę podstawową. Otacza go park o pow. 2 ha. W parku aleja z 70 ponad 100-letnich lip o obw. 2-3 m i druga aleja ok. 120 brzóz. Ponadto okazałe świerki, żywotniki, modrzewie, sosny, dęby, klony, kasztanowce, robinie akacjowe i orzechy włoskie. Od 2004 roku pałacyk myśliwski wraz z parkiem należy do osoby prywatnej.

</doc>
<doc id="359990" url="https://pl.wikipedia.org/wiki?curid=359990" title="Kraszowice">
Kraszowice

Kraszowice (dawniej niem. "Kroischwitz") – wieś w Polsce położona w województwie dolnośląskim, w powiecie bolesławieckim, w gminie Bolesławiec, na pograniczu Pogórza Izerskiego i Pogórza Kaczawskiego w Sudetach.
W latach 1945–1954 siedziba gminy Kraszowice. W latach 1954–1972 wieś należała i była siedzibą władz gromady Kraszowice. W latach 1975–1998 miejscowość administracyjnie należała do województwa jeleniogórskiego.
Historia.
Miejscowość została wymieniona jako osobna wieś w łacińskim dokumencie wydanym w 1233 roku we Wrocławiu w zlatynizowanej staropolskiej formie "Croswicz". Kolejna wzmianka znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w zlatynizowanej obecnie używanej, polskiej formie "„Crasovice”", a w 1305 jako "Crassowitz". Nazwa miejscowości została zgermanizowana na "Kroischwitz" w wyniku czego straciła pierwotne brzmienie. Po II wojnie światowej polska administracja przywróciła wcześniejszą nazwę.
Zabytki.
Do wojewódzkiego rejestru zabytków wpisane są:

</doc>
<doc id="359991" url="https://pl.wikipedia.org/wiki?curid=359991" title="Kraszów">
Kraszów

Kraszów – wieś w Polsce, położona w województwie dolnośląskim, w powiecie oleśnickim, w gminie Międzybórz.
W latach 1975–1998 wieś administracyjnie należała do województwa kaliskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Crassow".

</doc>
<doc id="359993" url="https://pl.wikipedia.org/wiki?curid=359993" title="Kraszyce">
Kraszyce

Kraszyce – wieś w Polsce położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 151 mieszkańców. Jest 30. co do wielkości miejscowością gminy Kruszwica.
Historia.
Pierwsza wzmianka o Kraszycach pochodzi z 1298 roku. Jej rozwój był stosunkowo równomierny, podobnie jak rozwój pobliskiej (odległość 7,5 km) Kruszwicy.

</doc>
<doc id="359994" url="https://pl.wikipedia.org/wiki?curid=359994" title="Kraszyn">
Kraszyn

Kraszyn – wieś w Polsce położona w województwie łódzkim, w powiecie poddębickim, w gminie Zadzim.
W dawnych dokumentach pojawiają się też wersje nazwy Krasin bądź Krasino, które być może odnoszą się do tej miejscowości. Na podstawie tego można by przypuszczać, że z Kraszyna wywodził się szlachecki ród Krasińskich zamieszkujących w ziemi sieradzkiej.
W 1608 przynajmniej połowa Krasina (Krasino) należała do Gabriela Krasińskiego i jego żony, Zofii z Zaborowskich.
W 1647 część Krasina (Krasin) należała do Jana Skotnickiego i jego żony, Anny z Grzymisławskich (użyta forma – Krasin).
W 1781 dziedzicem Kraszyna był Józef Pstrokoński herbu Poraj, cześnik inowłodzki.
W latach 1975–1998 miejscowość administracyjnie należała do województwa sieradzkiego.

</doc>
<doc id="359995" url="https://pl.wikipedia.org/wiki?curid=359995" title="Kraśniany">
Kraśniany

Kraśniany – wieś w Polsce położona w województwie podlaskim, w powiecie sokólskim, w gminie Sokółka.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Antoniego Padewskiego w Sokółce.

</doc>
<doc id="359997" url="https://pl.wikipedia.org/wiki?curid=359997" title="Kraśnicza Wola">
Kraśnicza Wola

Kraśnicza Wola – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki.
Historia.
W latach 1975–1998 miejscowość administracyjnie należała do województwa warszawskiego.
Okolica obfituje w liczne stawy, które powstały po wyrobiskach gliny. Mają one wysoką wartość, jako ostoja rzadkich gatunków flory i fauny. We wsi park z dobrze zachowanym starodrzewem.
W latach 1996–1998 na zlecenie wojewódzkiego Konserwatora Zabytków archeolodzy przeprowadzili prace badawcze przed planowaną w tym miejscu budową składowiska odpadów. Ostatecznie badania archeologiczne doprowadziły do udokumentowania kilku tysięcy obiektów archeologicznych z różnych okresów chronologicznych – od epoki brązu po wczesne średniowiecze. Do najcenniejszych należą paleniska kamienne związane z działalnością kowalską, datowane wstępnie na okres wpływów rzymskich.
W ostatnich latach postępuje szybki rozwój wsi, która jest atrakcyjnym terenem pod budownictwo jednorodzinne. Znana jest z produkcji ziół w funkcjonującym tu gospodarstwie zielarskim Swedeponic. 

</doc>
<doc id="359998" url="https://pl.wikipedia.org/wiki?curid=359998" title="Kraśniczyn">
Kraśniczyn

Kraśniczyn – wieś (dawniej miasto) w Polsce położona w województwie lubelskim, w powiecie krasnostawskim, w gminie Kraśniczyn, nad rzeką Wojsławką (prawy dopływ Wieprza). Miejscowość jest siedzibą gminy Kraśniczyn.
Kraśniczyn uzyskał lokację miejską przed 1500 rokiem. Prawa miejskie do 3 lipca 1821 roku.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Kraśniczyn. Według Narodowego Spisu Powszechnego (III 2011 r.) wieś liczyła 407 mieszkańców.
Historia.
Pierwsze wzmianki o Kraśniczynie pojawiły się w 1564. Był on wówczas najmniejszym miasteczkiem w powiecie krasnostawskim. Znajdował się w nim rynek i karczma.
Od 1772 miejscowość znajdowała się w zaborze austriackim, a od 1809 w Księstwie Warszawskim. Natomiast w 1815 r. w wieś leżała na terenie zaboru rosyjskiego (Królestwo Polskie). Prawa miejskie utraciła w 1824.
W 1867 utworzono gminę Czajki, w której skład wchodziła większość terenów obecnej gminy Kraśniczyn i m.in. wieś Kraśniczyn. Gubernia lubelska została podzielona na większą liczbę powiatów – pozostał powiat Krasnystaw, w którego skład wchodziła gmina Czajki (w 1880 roku mieszkało tam 4008 mieszkańców).
W 1905 na terenie Królestwa Polskiego miały miejsce strajki fornali z majątków ziemskich. Odbyły się one m.in. w Kraśniczynie, Bończy, Czajkach i Olszance.
W latach 1915–1918 miejscowość znajdowała się na terenie okupacji austro-węgierskiej.
W 1919 wieś należała do województwa lubelskiego, powiatu krasnostawskiego i gminy Czajki składającej się z 31 miejscowości. Urząd gminy znajdował się w Kraśniczynie.
Ważniejsze miejsca i zabytki.
Zabytki:
W parku znajdującym się w centrum wsi stoi pomnik poświęcony pamięci poległych żołnierzy i partyzantów Armii Ludowej i Batalionów Chłopskich walczących w l. 1939–1944.
W znajdującym się niedaleko wsi lesie rosną modrzewie (o obwodzie pnia 240–375 cm), które są pomnikami przyrody. Jest tam także punkt widokowy (282 m n.p.m.), z którego można oglądać panoramę Kraśniczyna.
W jeziorze kraśniczyńskim, które ze względu na występujące wokół trzęsawiska i zarośla jest niedostępne, występuje żółw błotny.
Niedaleko Kraśniczyna znajduje się Skierbieszowski Park Krajobrazowy, wąwozy lessowe (Bończa, Olszanka – Rezerwat przyrody Głęboka Dolina o powierzchni 243,15 ha).

</doc>
<doc id="359999" url="https://pl.wikipedia.org/wiki?curid=359999" title="Kraśnik Dolny">
Kraśnik Dolny

Kraśnik Dolny (niem. "Niederschönfeld") – wieś w Polsce położona w województwie dolnośląskim, w powiecie bolesławieckim, w gminie Bolesławiec.
W latach 1954–1961 wieś należała i była siedzibą władz gromady Kraśnik Dolny, po jej zniesieniu w gromadzie Dąbrowa Bolesławiecka. W latach 1975–1998 miejscowość administracyjnie należała do województwa jeleniogórskiego. Przed II wojną światową wieś posiadała niemiecką nazwę "Niederschönfeld".
Położenie.
Przez miejscowość przepływa rzeczka Bobrzyca, dopływ Bobru.
W sierpniu 2009 otwarto odcinek Autostrady A4: Zgorzelec-Krzyżowa (długość 51,4 km). Częścią tego odcinka jest MOP 46 Kraśnik Dolny.

</doc>
<doc id="360000" url="https://pl.wikipedia.org/wiki?curid=360000" title="Kraśnik Górny">
Kraśnik Górny

Kraśnik Górny (dawniej niem. "Oberschönfeld") – wieś w Polsce położona w województwie dolnośląskim, w powiecie bolesławieckim, w gminie Bolesławiec.
Historia.
Po raz pierwszy wzmiankowana w dokumentach w roku 1387.
W latach 1975–1998 miejscowość administracyjnie należała do województwa jeleniogórskiego.
Położenie.
Przez miejscowość przepływa rzeczka Bobrzyca, dopływ Bobru.

</doc>
<doc id="360001" url="https://pl.wikipedia.org/wiki?curid=360001" title="Kraśnik Koszaliński">
Kraśnik Koszaliński

Kraśnik Koszaliński (niem. "Kratzig") – wieś w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2008 r. wieś miała 372 mieszkańców.
W latach 1946–1954 siedziba gminy Kraśnik Koszaliński.
Kraśnik obecnie jest wsią o charakterze rolniczo-turystycznym.
Posiada duży potencjał rolniczy. Duże znaczenie ma hodowla bydła i trzody chlewnej. Bogactwem sołectwa są tereny położone między rzeką Radew, a drogą krajową nr 6 przeznaczone pod usługi turystyczne.
We wsi znajduje się zespół pałacowo-parkowy złożony z pałacu z poł. XIX w. oraz z parku krajobrazowego z przełomu XVIII/XIX w., o pow. 5 ha.
W pobliżu Kraśnika położony jest rezerwat florystyczny Wierzchomińskie Bagno o powierzchni 43,6 hektarów. Jest to duże skupisko bagiennej roślinności. Tworzy się tu torfowisko oraz stanowiska wiciokrzewu pomorskiego.
Na terenie sołectwa zlokalizowany jest klub wiejski, w którym odbywają się spotkania z mieszkańcami i imprezy kulturalne.

</doc>
<doc id="360002" url="https://pl.wikipedia.org/wiki?curid=360002" title="Kraśnik Łobeski">
Kraśnik Łobeski

Kraśnik Łobeski – wieś w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 miejscowość administracyjnie należała do województwa szczecińskiego.

</doc>
<doc id="360003" url="https://pl.wikipedia.org/wiki?curid=360003" title="Kraśniów">
Kraśniów

Kraśniów – wieś w Polsce położona w województwie świętokrzyskim, w powiecie kazimierskim, w gminie Opatowiec.
Wieś związana jest z pobytem pierwszego polskiego świętego, Andrzeja Świerada. 
W tej wsi mieszkał Bolesław Dybała – dziadek Paulo Dybali, piłkarza, reprezentanta Argentyny.
W latach 1975–1998 miejscowość administracyjnie należała do województwa kieleckiego.

</doc>
<doc id="360004" url="https://pl.wikipedia.org/wiki?curid=360004" title="Krauszów">
Krauszów

Krauszów – wieś w Polsce położona w województwie małopolskim, w powiecie nowotarskim, w gminie Nowy Targ.
Wieś duchowna, własność opactwa cystersów szczyrzyckich położona była w drugiej połowie XVI wieku w powiecie sądeckim województwa krakowskiego. W latach 1975–1998 miejscowość administracyjnie należała do województwa nowosądeckiego.
Położenie.
Krauszów leży w zachodniej części gminy nowotarskiej na granicy dwóch krain geograficznych Podhala: Kotliny Orawsko-Nowotarskiej i Beskidu Orawsko-Podhalańskiego. Sąsiaduje z miejscowościami: Ludźmierz, Rogoźnik, Długopole, Morawczyna. Pola i zabudowania Krauszowa znajdują się w dolinie Czarnego Dunajca i Lepietnicy, oraz na wznoszących się nad nimi wzniesieniach Za Drogami (683 m) i Wieśniostyka (682 m). Dzięki temu, że są to wzniesienia beleśne, rozciąga się z nich rozległy widok na Tatry, Babią Górę, Beskid Orawsko-Podhalański, Gorce i Kotlinę Nowotarską.
Historia.
Krauszów obok Ludźmierza i Rogoźnika należy do najstarszych osad na Podhalu. Został założony przez cystersów w 1333 roku na miejscu małej osady na polanie. Posiadłościami wiejskimi administrował opat szczyrzycki będący proboszczem w pobliskim Ludźmierzu. Krauszów od początku istnienia należy do parafii ludźmierskiej.
Położenie wsi ma charakter obronny; od południa dostępu bronił Dunajec, a od północy dosyć stroma skarpa, do której przylegały usadowione obok siebie zabudowania gospodarcze. Ta lokalizacja zmuszała do gęstej zabudowy wzdłuż drogi wiejskiej biegnącej równolegle do potoku. Domy stały po obydwu stronach drogi, skierowane do niej frontem, za nimi umieszczano zabudowania gospodarcze. W północnej części wsi, gdzie brakowało miejsca, zagrody sytuowano po północnej stronie drogi przy skarpie, która w tym miejscu zbliżała się do potoku.
Urodził się tu Jan Bienias – podporucznik piechoty, cichociemny, powstaniec warszawski.
Dzisiejszy Krauszów.
Można powiedzieć, że Krauszów dzieli się na trzy części. Główną zabudowę wiejską leżącą w środku miejscowości, wkraczającą na południe od potoku; ogrody, które są usadowione na północ od pierwotnej zabudowy, których pola ciągną się aż do gruntów Morawczyny i Trutego, oraz trzecią część, którą jest Zawodzie, mieszczące się od strony zachodniej wsi, do granicy z Długopolem, gdzie dawniej znajdowały się gminne pastwiska na kamieńcu dla gęsi i owiec, a dalej dla bydła. Na Zawodziu, w południowej części Krauszowa występowały torfowiska wysokie, które ciągnęły się od granicy z Długopolem, aż do pól ludźmierskich. Torf bardzo szybko się skończył, ponieważ w Krauszowie brakowało budulca drewnianego i dlatego istniały tu cegielnie wzniesione na gruntach zwanych Na Kadłubie i Na Górach.
Krauszów jak większość miejscowości jest miejscowością przejezdną z obu stron; ze strony wschodniej od Ludźmierza, a od strony zachodniej od Długopola. W Krauszowie jest około 150 budynków mieszkalnych, wraz ze starymi drewnianymi domami liczącymi około 50 budynków, lecz nie wszystkie są zamieszkane.
Miejscowość ta jest wsią rolniczą, ludność zajmuje się hodowlą bydła mlecznego. Mleko przetwarza się tradycyjnymi metodami na serki wędzone w przetwórstwie owczarskim, tak charakterystycznym dla Podhala. Dzięki temu małe gospodarstwa mają zapewnione wyższe dochody niż jedynie ze sprzedaży mleka.
Z zabytków sakralnych na uwagę zasługuje kapliczka Trzeciego Upadku, murowana, z drewnianą figurką Pana Jezusa z krzyżem wykonana w stylu ludowym. Kapliczka usytuowana jest przy skrzyżowaniu dróg, strzegła wejścia do wsi od wschodniej strony.
W Krauszowie mieści się budynek Ochotniczej Straży Pożarnej, który liczy dwa wozy strażackie, jeden bardziej nowoczesny, drugi nieco mniej. W miejscowości tej każdy budynek ma dobry dojazd w sytuacji gdyby zaistniał pożar i straż musiałaby interweniować. 
W Krauszowie znajduje się także budynek szkoły podstawowej. Szkoła ta mieści ok. 10 klas. W 2002 roku była remontowana zarówno od zewnątrz jak i od wewnątrz (malowanie), zostało założone ogrzewanie gazowe, ocieplenie, zostało wymienione pokrycie dachowe, wyremontowane ubikacje i szatnie.
Krauszów jest miejscowością, zagrożoną katastrofami naturalnymi, takimi jak powodzie.
W miejscowości funkcjonuje klub sportowy Podgórki Krauszów.

</doc>
<doc id="360005" url="https://pl.wikipedia.org/wiki?curid=360005" title="Krawara">
Krawara

Krawara – wieś w Polsce położona w województwie mazowieckim, w powiecie szydłowieckim, w gminie Chlewiska.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. 
Wieś była własnością Jakuba Chlewickiego w latach 1576-1577. 
Według zapisu z regestru urodzin hrabstwa szydłowieckiego z roku 1812 posesorem Krawary był Gaspar Pugłowski, w roku tym dnia 01.10.1812 urodził się Michał Nikodem syn Gaspara i Franciszki Pugłowskiej.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Świętych Apostołów Piotra i Pawła w Pawłowie.
Linki zewnętrzne.
 

</doc>
<doc id="360006" url="https://pl.wikipedia.org/wiki?curid=360006" title="Krawce (województwo podkarpackie)">
Krawce (województwo podkarpackie)

Krawce – wieś w Polsce położona w województwie podkarpackim, w powiecie tarnobrzeskim, w gminie Grębów.
W latach 1975–1998 miejscowość administracyjnie należała do województwa tarnobrzeskiego.
W 1818 roku w obszarze dworskim "Sulechów" ("Sulchiow", "Sulichów") powstała niewielka kolonia niemieckich luteran. W 1838 roku zamieszkiwało ją 16, ale w 1840 roku już 40 osób. Ewangelicy należeli do zboru w Raniżowie, ale posiadali własną drewnianą kaplicę i cmentarz. W 1880 roku 53 z 90 mieszkańców Sulechowa było niemieckimi protestantami, a w 1900 roku mieszkało w gminie Krawce łącznie 72 polskojęzycznych ewangelików, a ponadto 18 w sąsiednim Grębowie. Spis z 1921 roku nie wykazał już żadnych ewangelików.
Linki zewnętrzne.
 

</doc>
<doc id="360007" url="https://pl.wikipedia.org/wiki?curid=360007" title="Krawcowizna">
Krawcowizna

Krawcowizna – wieś w Polsce położona w województwie mazowieckim, w powiecie wołomińskim, w gminie Strachówka.
W latach 1975–1998 miejscowość administracyjnie należała do województwa siedleckiego.
2 września 1943 miejscowy leśniczy wydał w ręce niemieckie oddział Gwardii Ludowej im. Mordechaja Anielewicza, którego członkami byli dawni powstańcy getta warszawskiego pod dowództwem Janka Szwarcfusa. Dwunastu członków oddziału zostało zabitych przez Niemców, zaś dwójce udało się zbiec. Zabici zostali upamiętnieni pomnikiem na cmentarzu żydowskim przy ulicy Okopowej w Warszawie. 

</doc>
<doc id="360008" url="https://pl.wikipedia.org/wiki?curid=360008" title="Krawczyki">
Krawczyki

Krawczyki (do 1945 r. niem. "Kraftshagen") – wieś w Polsce, położona w województwie warmińsko-mazurskim, w powiecie bartoszyckim, w gminie Bartoszyce. 
W latach 1975–1998 wieś administracyjnie należała do województwa olsztyńskiego.
We wsi znajdują się gospodarstwa agroturystyczne, piekarnia z cukiernią oraz szkoła podstawowa.
Historia.
Wieś czynszowa lokowana w 1336 r. Kościół wybudowano już w XIV w. W czasie wojny polsko-krzyżackiej wieś została mocno zniszczona a kościół został spalony, w 1414 r. straty wyliczono na 2000 grzywien. W XVI w. wieś została nadana Denhoffom.
W 1889 r. majątek ziemski w Krawczykach, znajdujący się we władaniu grafów Denhoffów (Dönhoddów), razem z folwarkami: Klekotki i Szwarunki, obejmował 1143 ha ziemi. Na początku XX w. ziemia została rozparcelowana i przekazano chłopom.
Szkoła wiejska powstała już w XVIII wieku. W 1935 r. pracowało w niej trzech nauczycieli a uczyło się 94 dzieci. W 1939 r. we wsi mieszkało 484 osób.
Po drugiej wojnie światowej pierwsi osadnicy (m.in. Aleksandra Brygoła i Wacław Kulesza - późniejsi wójtowie gminy Galiny, Jan Gróda, Toedor Guzanka - późniejsi radni powiatowi) pojawili się już w 1945 r., a szkołę uruchomiono w 1946 r., a jej organizatorem i pierwszym kierownikiem był Jan Gabirel. W późniejszych latach duże zasługi w rozwoju szkoły wniósł nauczyciel Edward Szołoch. Początkowo szkoła było czteroklasowa, w 1950 r. powstała klasa piąta. Początkowo w budynku szkolnym mieścił się Dom Wczasów Dziecięcych, prowadzony przez Towarzystwo Przyjaciół Dzieci, a turnusy trwały cały rok z dwutygodniową zmianą. W późniejszych latach Towarzystwo Przyjaciół Dzieci organizowało wakacyjne kolonie letnie. W roku 1951 szkołę przeniesiono do pałacu. W tym czasie była to szkoła siedmioklasowa, w której pracowało 4 nauczycieli. W tamtym okresie szkoła była głównym ośrodkiem kultury dla środowiska wiejskiego. Organizowano koncerty orkiestry wojskowej, działało młodzieżowe kółko teatralne, kierowane przez Irenę Wasilewską. W tamtym czasie członkami kółka teatralnego byli: Zdzisław Brygoła, Tadeusz Chadaj, Janina Czarnota, Wiktor Chilimończyk, Janina Kulesza, Henryk Masiulaniec, Maria Masiulaniec, Łucja Prońska, Alicja Wójtowicz, Marian Wasilewski, Wiesław Wasilewski, Bogdan Szczepanik. Spektakle wystawiane były w Krawczykach oraz innych miejscowościach. Ścisłą współpracą utrzymywano z Domem Kultury w Batroszycach oraz teatrem im. S. Jaracza w Olsztynie, skąd wypożyczano stroje do przedstawień. W 1958 r. zakupiono dla szkoły telewizor. Był to pierwszy telewizor we wsi. W grudniu 1961 r. spaliła się część szkoły. Od 1967 r. szkoła była ośmioklasowa. 
W 1983 r. we wsi były 62 domy z 68 mieszkaniami i 279 mieszkańcami. W tym czasie było tu 59 indywidualnych gospodarstw rolnych, uprawiających łącznie 702 ha ziemi. W gospodarstwach hodowano 414 sztuk bydła (w tym 224 mleczne krowy) 546 sztuk nierogacizny, 45 koni i 23 owce. We wsi była szkoła, punkt biblioteczny, boisko sportowe, sala kinowa na 60 miejsc, sklep wielobranżowy, kuźnia.
W 1997 r. do szkoły w Krawczykach zaczęły uczęszczać dzieci z Mint oraz Galin. W tym czasie w szkole w Krawczykach uczyło się ponad 120 dzieci. Od 2000 r. szkoła była sześcioklasowa, w roku szkolnym 2003/ 2004 zdobyła certyfikat „Szkoły z klasą” pod patronatem pana prezydenta Aleksandra Kwaśniewskiego oraz „Gazety Wyborczej”. W 2004 r. w szkole uruchomiono nową pracownię komputerową. W szkole organizowanych jest wiele imprez środowiskowych dla mieszkańców wsi. 

</doc>
<doc id="360009" url="https://pl.wikipedia.org/wiki?curid=360009" title="Krawieczyn">
Krawieczyn

Krawieczyn – wieś w Polsce położona w województwie mazowieckim, w powiecie płockim, w gminie Bodzanów.
W latach 1975–1998 miejscowość administracyjnie należała do województwa płockiego. W skład sołectwa Krawieczyn wchodzi ponadto miejscowość Felicjanów.

</doc>
<doc id="360010" url="https://pl.wikipedia.org/wiki?curid=360010" title="Krawno">
Krawno

Krawno – wieś w Polsce położona w województwie warmińsko-mazurskim, w powiecie mrągowskim, w gminie Piecki. Miejscowość wchodzi w skład sołectwa Babięta.
W latach 1975–1998 miejscowość administracyjnie należała do województwa olsztyńskiego.

</doc>
<doc id="360011" url="https://pl.wikipedia.org/wiki?curid=360011" title="Krągłe">
Krągłe

Krągłe – wieś w Polsce położona w województwie zachodniopomorskim, w powiecie szczecineckim, w gminie Szczecinek.
Ok. 1 km na południowy zachód od wsi znajduje się wzniesienie Orla Góra.

</doc>
<doc id="360012" url="https://pl.wikipedia.org/wiki?curid=360012" title="Krągola">
Krągola

Krągola – wieś w Polsce położona w województwie wielkopolskim, w powiecie konińskim, w gminie Stare Miasto.
W latach 1975–1998 miejscowość administracyjnie należała do województwa konińskiego.

</doc>
<doc id="360013" url="https://pl.wikipedia.org/wiki?curid=360013" title="Krągola Pierwsza">
Krągola Pierwsza

Krągola Pierwsza – wieś w Polsce położona w województwie wielkopolskim, w powiecie konińskim, w gminie Stare Miasto.
W latach 1975–1998 miejscowość administracyjnie należała do województwa konińskiego.

</doc>
<doc id="360014" url="https://pl.wikipedia.org/wiki?curid=360014" title="Krąpiewo">
Krąpiewo

Krąpiewo – wieś w Polsce położona w województwie kujawsko-pomorskim, w powiecie bydgoskim, w gminie Koronowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Koronowo (XII 2015 r.) miejscowość liczyła 247 mieszkańców.
Zabytki.
Według rejestru zabytków NID na listę zabytków wpisany jest zespół dworski z XIX w., nr rej.: A/211/1-3 z 5.06.1987:
Dawne schrony.
Na terenie wsi w pierwszej połowie l. 80. XX wieku zlokalizowano schron specjalnego przeznaczenia. Udostępniony w 2010 dla zwiedzających, został ostatecznie zamknięty i w 2013 pozbawiony większości wyposażenia. W 2022 roku właściciel razem z terenem 8,5 ha wystawił schron na sprzedaż.

</doc>
<doc id="360015" url="https://pl.wikipedia.org/wiki?curid=360015" title="Lila">
Lila



</doc>
<doc id="360016" url="https://pl.wikipedia.org/wiki?curid=360016" title="Krąplewice">
Krąplewice

Krąplewice – wieś w Polsce położona w województwie kujawsko-pomorskim, w powiecie świeckim, w gminie Jeżewo. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 943 mieszkańców. Jest trzecią co do wielkości miejscowością gminy Jeżewo.
W Krąplewicach znajduje się XIX-wieczny dwór z parkiem krajobrazowym i stawem. Po II wojnie światowej przeznaczony na potrzeby Państwowego Gospodarstwa Rolnego (PGR), a obecnie zaniedbany. W parku znajduje się 6 pomników przyrody: 
Pałac należący do dworu obecnie przeznaczony jest na cele mieszkaniowe. Reszta pałacowych zabudowań powoli niszczeje.
Przed II wojną światową pałac w Krąplewicach (niem. "Klunkwitz") wraz z ziemią należał do Maksa Nehringa. Rozporządzeniem Rady Ministrów z dnia 31 marca 1932 majątek został objęty przymusową parcelacją w ramach reformy rolnej.
Grób Nehringa znajduje się w lesie nieopodal Krąplewic.
Miejscowość powstała jako osada robotnicza, zamieszkiwana w większości przez pracowników największego w tym rejonie zakładu mięsnego. Według Biuletynu Informacji Publicznej (dane z 31 grudnia 2012 r.) wieś zamieszkiwało 706 osób. Prawdopodobnie liczba ta jest zawyżona o około 150 osób. Liczba ludności zmniejsza się z roku na rok, w wyniku migracji młodych ludzi do większych miast oraz innych krajów (Anglia, Irlandia, Niemcy, itp). 
W Krąplewicach działają dwa sklepy spożywcze, jeden z nich został powiększony w miejscu dawnego baru piwnego, a jeszcze wcześniej stołówki zakładowej, która przez kilka lat działała również jako przedszkole. W Krąplewicach ukończono, po wielu latach od pierwotnie planowanego terminu szkołę podstawową z niepełnowymiarową salą gimnastyczną. Do szkoły uczęszczało: (2002 r.) - 86, (2003 r.) - 90, (2004 r.) - 88, (2015 r.) - 80 uczniów. Szkoła dostała od wójta gminy Jeżewo ceglasty kort tenisowy, następnie przekształcony w boisko do piłki nożnej. Wieś posiada też boisko do koszykówki - siatkówki. 
W 2010 roku na terenie przy Szkole Podstawowej w Krąplewicach został oddany do użytku nowoczesny plac zabaw. Powstał on dzięki wsparciu rządowego programu „Radosna Szkoła”. Na początku roku, również dzięki temu programowi Szkoła wzbogaciła się o wyposażenie świetlicy w pomoce dydaktyczne.
We wrześniu 2012 roku na pograniczu gmin Jeżewo i Drzycim, między Krąplewicami i Gródkiem, w lesie tuż przy szosie została odkryta zbiorowa mogiła. Spoczywają w niej ciała Polaków: osób cywilnych, w tym kobiet i dzieci, oraz polskich żołnierzy, którzy zginęli podczas bombardowania na początku września 1939 roku.
Krąplewice nie posiadają poczty, brak jest też jakiegokolwiek ośrodka kultury. Wieś skupiona jest wokół jednej głównej ulicy, drogi Jeżewo - Drzycim. Po prawej stronie (jadąc w kierunku Jeżewa) znajdują się niegdyś zakładowe, a obecnie spółdzielcze ogródki działkowe, natomiast po lewej kolejno pięć bloków mieszkalnych, z których pierwsze trzy posiadają dwie klatki schodowe (18 mieszkań w każdym), następnie dwa bloki po dwie klatki schodowe (18 mieszkań), następnie trzy bloki jednoklatkowe i jednopiętrowe.
Wieś posiada niewątpliwe zalety przyrodnicze. Leży dokładnie przy samym lesie będącym początkiem Wdeckiego Parku Krajobrazowego, oddalona jest zaledwie o 2,5 km od jednego z najczystszych jezior w tym rejonie - Stelchna, a od rzeki Wdy 3 km. Najbliższe miasta to Świecie (odległość: 13,5 km) i Grudziądz (25,5 km).
Historia.
Krąplewice to stara kociewska wieś. Pierwsza historyczna nazwa pochodzi z 1273 r. i została zapisana jako Crambcouske. Następnie to: Crampowitz (1400 r.), Carampowicz (1415 r.), Crampionicze (1534 r.), Krąpienicze (1583 r.), Krąpiewicze (1584 r.), Krampiewicze (1649 r.), Krąplewice (1668 r.), niem. Klunkwitz. Nazwę wsi interpretuje się dwojako: 1 - nazwa patronimiczna pochodząca od nazwy osobowej Krępa, 2 - od rzeczownika pospolitego "krąp" - niedużej ryby słodkowodnej, pospolitej w rzekach nizinnych i wodach stojących.
Pierwsza wzmianka historyczna o wsi pochodzi z 1273 r. i podaje, ze książę pomorski Mszczuj II nadał wieś Krąplewice Mikołajowi Jankowicowi - możnowładcy wielkopolskiemu. W czasach krzyżackich (lata 1309-1466) osada należała do komturstwa świeckiego. Kolejnych właścicieli wsi źródła przekazują z polowy XVI wieku, kiedy to Krąplewice należały do rodu Dzieszyńskich. W połowie XVII stulecia wieś dzielili dwaj właściciele:Niewieścińscy i Walewscy. W 1676 r. całość dóbr przeszła w ręce rodziny Pląskowskich. Po śmierci Izydora Pląskowskiego (1777 r.) dobra krąplewickie stały się wieczystą dzierżawą. Po przeprowadzonych zmianach w strukturze agrarnej, w 1832 r. Krąplewice znalazły się ponownie w rękach prywatnych, głównie - niemieckich. W końcu XIX wieku we wsi wybudowano pałac dla właściciela (obiekt przetrwał do dziś i jest wielorodzinnym budynkiem mieszkalnym, niestety w wyniku przebudowy z 1968 r. zatracił cechy budowli pierwotnej), część budynków gospodarskich (lecznica i stajnia dla koni) oraz 1,5 ha park przydworski.
W 1920 r. wieś wróciła do Polski, natomiast dobra ziemskie w Krąplewicach pozostały w rekach niemieckich (w latach 1920 - 1939 właścicielem dóbr był Maksymilian Nehring). W 1936 r.rozpoczęto przymusową parcelację majątku, do wykupu przeznaczono 217,19 ha. W wyniku podziału ziemi stworzono 17 samodzielnych rolniczych działek. Część powstałych osad została przyznana rolnikom z Krakowskiego, którzy w czasie powodzi utracili swoje gospodarstwa. Z tego okresu zachowały się drewniane budynki zwane "Poniatówkami". W czasie okupacji hitlerowskiej folwark był pod zarządem niemieckim. W 1945 r. majątek stał się własnością skarbu Państwa Polskiego. W 1947 r. utworzono państwowe gospodarstwo rolne. Pierwsze informacje o obszarze wsi pochodzą z 1400 r. i podają, że wieś miała 30,5 łanów (ok. 518 ha), w 1884 r. - ok. 675 ha, w 1921 r. - 479 ha. Najstarsze dane liczbowe o liczbie mieszkańców pochodzą z 1649 r. i podają, że żyło tam siedem rodzin chłopskich, w 1772 r. wieś miała 77 mieszkańców.
Po 1832 r. zaczęła się rozwijać kolonia szlachecka Nowe Krąplewice. W 1889 r. w centrum wsi wybudowano budynek szkolny, w którym, po otwarciu uczyło się 103 dzieci, w tym 45 ewangelików (budynek przetrwał do dziś, pełni funkcje mieszkaniowe).

</doc>
<doc id="360017" url="https://pl.wikipedia.org/wiki?curid=360017" title="Krążek">
Krążek

Krążek – wieś w Polsce położona w województwie małopolskim, w powiecie olkuskim, w gminie Bolesław.
W miejscowości znajduje się Sala Królestwa Świadków Jehowy jako miejsce zebrań ich czterech pobliskich zborów.
W latach 1975–1998 miejscowość administracyjnie należała do województwa katowickiego.
Z Krążka pochodził:

</doc>
<doc id="360019" url="https://pl.wikipedia.org/wiki?curid=360019" title="Krążkówko">
Krążkówko

Krążkówko – wieś w Polsce położona w województwie dolnośląskim, w powiecie głogowskim, w gminie Kotla.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Najmniejsza miejscowość gminy Kotla. Według Narodowego Spisu Powszechnego liczyła 35 mieszkańców (III 2011 r.)

</doc>
<doc id="360020" url="https://pl.wikipedia.org/wiki?curid=360020" title="Krebsówka">
Krebsówka

Krebsówka – wieś w Polsce położona w województwie lubelskim, w powiecie lubelskim, w gminie Niedrzwica Duża.
W latach 1975–1998 miejscowość należała administracyjnie do województwa lubelskiego. Przez miejscowość przebiega Via Carpatia.
Wieś stanowi sołectwo gminy Niedrzwica Duża. Według Narodowego Spisu Powszechnego z roku 2011 wieś liczyła 279 mieszkańców.
Informacje ogólne.
Krebsówka położona jest we wschodniej części gminy Niedrzwica Duża przy drodze powiatowej łączącej Niedrzwicę Dużą z Osmolicami. Zajmuje obszar 355 ha, w tym na grunty orne przypada 311 ha, na sady 13, lasy - 11 ha, drogi 5 ha. Pod zabudową znajduje się 14 ha, rowy i nieużytki zajmują 26 arów. Krebsówka ma gleby klasy średniej 4 i 3. Według danych z 2019 roku zamieszkuje ją 275 osób. Głównym źródłem utrzymania jest rolnictwo, jednak średnia wielkość gospodarstwa wynosi jedynie 3,85 ha. 
Nazwa miejscowości pochodzi od nazwiska kolonisty niemieckiego Krebsa, który posiadał ziemie leżące na terenie dzisiejszej wsi. Koloniści niemieccy którzy przybyli w okolice Niedrzwicy około 1905 roku założyli swą osadę, która pierwotnie nazywała się Kolonia Niedrzwica Duża. Nazwa ta została przekształcona na Krebsówkę i w tej postaci występuje w spisie miejscowości z 1921 r. Po II wojnie światowej, kiedy wysiedlono z niej ludność pochodzenia niemieckiego, rozważano zmianę nazwy z niemiecko brzmiącej na Malinówkę. Pomysł ten jednak odrzucono. Koloniści niemieccy pojawiali się na terenach Lubelszczyzny już od 1847 roku. Wprowadzili oni formę tzw. Rzędówki, czyli sposobu zabudowania danej wsi polegający na tym że osią zabudowy była tam ulica, po jednej stronie lub po obu stronach której budowano domy i obejścia, jednak w pewnych odstępach. Prostopadle do drogi wydzielonym pasem ciągnęło się pole, przylegające do każdego z gospodarstw. Krebsówka do dziś zachowała nie tylko niemiecko brzmiącą nazwę ale i rzędową zabudowę. W czasach drugiej wojny światowej działała w pobliskim lesie partyzantka. Po wojnie na skutek przesiedleń zamieszkujący tu koloniści musieli opuścić swe ziemie. Mogli jednak zabrać cały swój dobytek.
Do początku lat 90. XX wieku w Krebsówce istniał zakład produkujący materiały budowlane. Tereny po dawnym zakładzie wykupił Stanisław Bartoszcze. Obecnie znajduje się tam bar, skup złomu i surowców wtórnych z recyklingiem pojazdów, punkt sprzedaży węgla kamiennego i brunatnego oraz tartak.
We wsi przy trasie Niedrzwica Duża-Krebsówka znajduje się murowana kapliczka zbudowana w 1981 roku staraniem całej wsi. Została zbudowana na miejscu wcześniejszej kapliczki, która powstała w latach 1923–1924]. W 1981 była już tak zniszczona, że nie nadawała się do remontu. Fundatorem I kapliczki był Bolesław Trynkiewicz i Andrzej Leśniak. Wewnątrz kapliczki znajduje się figurka ufundowana przez nauczycielkę Marię Kogut. Murarze murujący nową kapliczkę w 1981 wykonali za małą wnękę na tę figurę, dlatego w kapliczce umieszczono figurę Matki Bożej zakupioną przez Helenę Paluch. Pierwsza figura od tego czasu znajdowała się w domu pani Paluch, ale uległa zniszczeniu (stłukła się). W kapliczce znajdują się 4 obrazy: Matki Bożej Częstochowskiej, Matki Bożej Nieustającej Pomocy, Madonny z Dzieciątkiem i św. Stanisława Kostki. We wsi znajduje się również druga drewniana kapliczka Matki Bożej Niepokalanej. Kapliczka o wymiarach 220 cm wysokości i 120 cm szerokości. Została wykonana w kształcie groty. Na jej szczycie umieszczony jest krzyż. We wnętrzu kapliczki jest figura Matki Bożej o wysokości 90 cm ustawiona na drewnianej podstawie. Kapliczka znajduje się w ogrodzie państwa Osiewiczów i jest podziękowaniem za ocalenie życia ich córki Kasi. Kapliczka została poświęcona przez ks. Proboszcza Mariana Kaczmarę w dniu 13 września 1998 r. 
W roku 2008 sporządzono "Plan odnowy miejscowości Krebsówka, Marianka, Osmolice-Kolonia".

</doc>
<doc id="360021" url="https://pl.wikipedia.org/wiki?curid=360021" title="Kreców">
Kreców

Kreców (w latach 1977–1981 Sady) – wieś w Polsce położona w województwie podkarpackim, w powiecie sanockim, w gminie Tyrawa Wołoska. Leży w dolinie potoku dopływu Tyrawki.
Wieś wchodzi w skład sołectwa Rozpucie.
Historia.
Od 1340 do 1772 ziemia sanocka, województwo ruskie. Do 1914 powiat sanocki, pow. podatkowy Bircza, austriacka Prowincja Galicja.
Właścicielami posiadłości tabularnej w Krecowie byli Józefa Giebułtowska (poł. lat 50 XIX wieku). Ludwik Ossuchowski (stan z 1868), Zygmunt Rosowski (stan z 1872), Władysław Nowacki (lata 80, 90 XIX wieku, zm. 1901), Józefa Nowacka (stan z 1904), Stanisław Ossoliński (1914, 1918).
W latach 1975–1998 miejscowość administracyjnie należała do województwa krośnieńskiego.
We wsi znajdowała się drewniana cerkiew Objawienia Pańskiego rozebrana w 1980.

</doc>
<doc id="360022" url="https://pl.wikipedia.org/wiki?curid=360022" title="Krejwińce">
Krejwińce

Krejwińce – wieś w Polsce położona w województwie podlaskim, w powiecie sejneńskim, w gminie Sejny.
Wieś królewska położona była w końcu XVIII wieku w starostwie niegrodowym berżnickim w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="360023" url="https://pl.wikipedia.org/wiki?curid=360023" title="Kreki">
Kreki

Kreki (niem. "Kröken") – osada w Polsce położona w województwie warmińsko-mazurskim, w powiecie ostródzkim, w gminie Małdyty.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1315, jako wieś pruska na 10 włókach. Pierwotna nazwa "Grekin" najprawdopodobniej wywodzi się od imienia Prusa – "Kreka". W roku 1782 we wsi odnotowano trzy domy (dymy), natomiast w 1858 w trzech gospodarstwach domowych było 56 mieszkańców. W latach 1937–1939 było 72 mieszkańców. W roku 1973 jako majątek Kreki należały do powiatu morąskiego, gmina Małdyty, poczta Połowite.

</doc>
<doc id="360024" url="https://pl.wikipedia.org/wiki?curid=360024" title="Krekole">
Krekole

Krekole (niem. " Krekollen") – wieś w Polsce położona w województwie warmińsko-mazurskim, w powiecie lidzbarskim, w gminie Kiwity. Przez Krekole przebiega fragment północno-wschodniej granicy Warmii.
W latach 1954-1959 wieś należała i była siedzibą władz gromady Krekole, po jej zniesieniu w gromadzie Rogóż. W latach 1975–1998 miejscowość administracyjnie należała do województwa olsztyńskiego.
Historia.
Wieś założył w roku 1336 wójt warmiński Henryk von Luter na 53 włókach. Lokację wsi potwierdził w roku 1346 biskup warmiński Herman z Pragi. Wieś najprawdopodobniej została zniszczona w czasie wojny głodowej. Wieś zniszczona została także w czasie wojny polsko-krzyżackiej 1519–1521. W roku 1583 z 53 włók 7,5 włóki było zalesionych. W roku 1638 we wsi było dwóch sołtysów, 20 gospodarstw chłopskich i 4 zagrodników.
Szkoła parafialna była wymieniana tu w protokołach wizytacyjnych parafii od drugiej połowy XVI wieku. Po II wojnie światowej w Krekolach funkcjonowała szkoła podstawowa.
Krekole są wsią sołecką.
Kościół.
Kościół pw. Świętego Krzyża i świętego Wawrzyńca konsekrował w roku 1424 biskup warmiński Franciszek Kuhschmalz. Został on zniszczony ok. 1520, odbudowany kościół ponownie był konsekrowany w roku 1582 przez biskupa warmińskiego Marcina Kromera. Masywna wieża zachodnia nakryta jest dwuspadowym dachem, wschodni schodkowy szczyt jest rozbudowany. Nawa nakryta sklepieniem zwierciadlanym, wystój wnętrza barokowo-rokokowy.
Demografia.
W roku 1783 we wsi było 50 domów.
Liczba mieszkańców kształtowała się następująco: w roku 1818 – 328 osób, w 1939 – 627, w 1998 – 320 osób.
Inne.
Od 2004 roku w Krekolach działa Stowarzyszenie Wspierające Rozwój Wsi, które przyjęło na siebie zadania związane ze wspieraniem rozwoju wsi polskiej, rozwiązywaniem jej problemów i niesieniem pomocy środowisku wiejskiemu.

</doc>
<doc id="360025" url="https://pl.wikipedia.org/wiki?curid=360025" title="Krelikiejmy">
Krelikiejmy

Krelikiejmy (dawna i lokalna nazwa "Królikowo", niem. "Kröligkeim") – wieś w Polsce położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 miejscowość administracyjnie należała do województwa olsztyńskiego.
Przez Krelikiejmy przepływa rzeka Liwna.
Wieś słynie z dużej liczby gnieżdżących się bocianów. We wsi, na rzece Liwnie, znajduje się także punkt pomiarowy WIOŚ w Olsztynie. Przy wsi znajduje się cmentarz.
We wsi znajduje się przystanek autobusowy, sklep, cmentarz, świetlica. Ludność w większości stanowią przesiedleńcy z dawnych kresów Rzeczypospolitej oraz ludność ukraińska i łemkowska, przesiedlona w ramach akcji Wisła. W rejonie miejscowości znajdują się dwie kolonie (osady) przy drodze w kierunku Garbna (potocznie nazywana przez ludność miejscowa - Garbonia) oraz Drogosz. 
Historia.
Nazwa wsi, zawierająca pruską końcówkę kaym (określenie rozbudowanej zagrody Prusów, można traktować jako odpowiednik polskiego dworu) wskazuje na istnienie wcześniejszego osadnictwa Prusów w tym miejscu. Pierwotnie brzmiała zapewne "Krelekaimis", czyli “Wieś Leworęcznego” ("krel" = leworęczny, "kaimis" = wieś). Tereny te było kolonizowane przez Zakon już na początku XIV w., po podboju ziemi Bartów obszar ten podzielono między biskupstwo warmińskie oraz komturstwo w Bałdze i Podkarminie a część północno-wschodnią włączono do komturstwa królewieckiego. Kolonizację rozpoczęto w latach 1324-1330, w pobliskim Sątocznie powstał zameczek (prokurator tam urzędujący miał zadanie m.in. pobierać daniny). Jednakże po najeździe Litwinów w 1347 r. tereny te, łącznie z obszarem, gdzie leżą Krelikiemy, zostały spustoszone i wyludnione. Ponowna kolonizacja rozpoczęła się dopiero w latach 70. XIV w. Z tego okresu pochodzi lokacja Krelikiejm.
Wieś lokowana była na prawie chełmińskim w 29 czerwca 1374 roku, przez komtura Bałgi Lindena. Nadanie otrzymali dwaj bracia Klaus i Heinrich, a jako uposażenie swego sołectwa otrzymali 5,5 łana ziemi. Osadnicy otrzymali 11 lat wolnizny. Obszar wsi wynosił 54 włóki (ok. 907 ha), czego 10 leżało na pograniczu z Sątocznem, “na pograniczu puszczy” (co wskazuje, że te tereny były jeszcze słabo zaludnione). W 1422 obszar wsi był taki sam, sześć włók sołtysa wolnych było od czynszu, a z pozostałych opłata wynosiła od włóki po pół grzywny i po dwie kury.
W 1437 we wsi były dwie karczmy, od których płacono czynsz po dwie grzywny. W roku 1490 prokurator kętrzyński Jerzy Truchsess odnowił przywilej prowadzenia karczmy dla B. Resenkircha.
W czasie epidemii dżumy w 1710 r. we wsi zmarły jedynie 3 osoby. W 1785 r. były we wsi 23 domy, a w 1820 r. 25 z 287 mieszkańcami. Po pierwszej wojnie światowej przy wsi powstał niewielki majątek, liczący 213 ha, którego właścicielem był dr Bernard Hammer-Schmidt. W 1928 r. wieś liczyła 550 mieszkańców.
Wiejska szkoła została zniszczona w czasie II wojny światowej. Budynku szkoły nigdy nie odbudowano, ruiny znajdują się w rejonie mostu na Liwnie, na posiadłości obecnie p. Hirniak, niegdyś p. Drążek. W tym rejonie znajdowała się jedna z karczm (siedlisko p. Szczepura), obecnie budynki te nie istnieją. W Krelikiejmach funkcjonował również przeniesiony z pałacu w Silginach ośrodek szkoleniowy Hitlerjugend. Na jego lokalizację wskazują pozostałości ruin po lewej stronie drogi prowadzącej do miejscowości Kolwiny-Drogosze, potocznie zwane przez ludność miejscową "Baraki". Naprzeciwko tych ruin znajdowało się boisko, które funkcjonowało jeszcze w latach powojennych. Boisko to obecnie nie istnieje.
W roku 1970 wieś liczyła 234 mieszkańców. W latach 1973–1977 sołectwo Krelikiejmy należało do gminy Skandawa. Od 1977 sołectwo Krelikiejmy należy do Gminy Barciany.

</doc>
<doc id="360026" url="https://pl.wikipedia.org/wiki?curid=360026" title="Krempachy">
Krempachy

Krempachy (, do 1899 "Dunajecz-Krempach", ) – wieś w Polsce położona w województwie małopolskim, w powiecie nowotarskim, w gminie Nowy Targ. W latach 1975–1998 miejscowość położona była w województwie nowosądeckim. Położona jest w południowej Małopolsce w regionie geograficznym Kotlina Nowotarska i historyczno-etnograficznym Spisz.
Nazwa pochodzi prawdopodobnie od (niem. „kręty potok”), co odnosi się do Dursztyńskiego Potoku (dawniej Kręcina). Jeszcze w XIX wieku i na początku XX wieku w powszechnym użyciu była nazwa "Krempach".
Historia.
Założył je w XIV w. ród Berzeviczych. Podobnie jak inne wsie spiskie wchodziły w skład posiadłości niedzickich, których właścicielami były znane rody węgierskie: Brzeviczych, Zapolyich, Horvathów i Salomonów, a w XVI w. polski ród Łaskich. W 1549 wieś przechodzi na luteranizm za sprawą właściciela Horvatha, a jej rekatolicyzacja nastąpiła dopiero po 1660 za sprawą rodu Stansithów-Horvathów.
W listopadzie 1918 r. wieś została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność Krempachów do Polski potwierdziło 24 grudnia 1918 r. polsko-czechosłowackiego porozumienie zawarte w Popradzie wyznaczające przebieg tymczasowej granicy główną granią Tatr Wysokich i Magury Spiskiej, a następnie schodzącej w dolinę Popradu koło Lubowli. Jednakże 13 stycznia 1919 r., wobec coraz trudniejszej sytuacji wojsk polskich w wojnie polsko-bolszewickiej i na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało rozkaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziało przeprowadzenie tu plebiscytu, i wiosną 1920 r. teren plebiscytowy Spisza znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 wieś powróciła w granice państwa polskiego.
W okresie 1939–1945 wieś była okupowana przez Słowację.
Zabytki.
Wieś ma typową dla spiskich wsi zabudowę. Wrzecionowaty rynek powstał z rozdwojenia osi głównej na dwie drogi zbiegające się na jego końcach. Przy rynku stoi kościół parafialny, a po obu stronach domy zwrócone szczytami do drogi oraz rzędy stodół okalające zabudowę w pewnej odległości od domów ze względów przeciwpożarowych oraz obronnych.
Szczególnie cennymi zabytkami wsi są dwa kościoły – parafialny św. Marcina i cmentarny św. Walentego.
Kościół św. Marcina.
Kościół św. Marcina – murowany, o jednokalenicowej konstrukcji dachu, kryty gontem – reprezentuje styl przejściowy między gotykiem i renesansem, wybudowany został w I poł. XVI w. jego wyposażenie zaś pochodzi z połowy XVIII w. Kościół posiada sklepienie kolebkowe z lunetami, w prezbiterium z żebrami dekoracyjnymi. W nawie pilastry. We wnęce ołtarza obraz św. Marcina klęczącego przed ukazującym mu się na górze Chrystusem XVIII w. Na szczególną uwagę zasługuje tu gotycka monstrancja z roku 1528 w kształcie kapliczki z figurką św. Piotra. Na północnej ścianie współczesna polichromia obrazująca legendę o św. Marcinie – w stroju rzymskim, odcina mieczem pół płaszcza i oddaje żebrakowi.
Renesansowa wieża po stronie zachodniej jest elementem, którego nie spotka się w innych polskich kościołach poza Spiszem (występuje również we Frydmanie). Obiega ją hurdycja (czatownia), która mogła spełniać funkcje obronne lub być doskonałym punktem widokowym. Nad drewnianą hurdycją znajduje się attyka z elementami zbliżonymi do motywu jaskółczego ogona.
Kościół św. Walentego.
Bezwieżowy kościół cmentarny, leżący na skraju wsi, został wybudowany w roku 1761 na miejscu starego drewnianego kościoła, prawdopodobnie starszego od kościoła parafialnego. Wnętrze podzielone pilastrami. Sklepienie kolebkowe z lunetami podzielone jest na pole, wypełnione gipsową ornamentyką. Ołtarz główny zdobi obraz przedstawiający świętych Stanisława, Walentego i Mikołaja – tzw. "święta rozmowa", który jest środkowym obrazem z dawnego tryptyku pochodzącego ze starego, drewnianego kościoła.
Zdobione ołtarze obydwu kościołów stanowią przykłady urządzenia świątyni w stylu rokokowym.
Ludzie.
W Krempachach urodził się 21 marca 1896 r. Wojciech Lorencowicz (zm. 7 listopada 1952 r. w Podwilku na Orawie), w okresie 1918-1920 działacz niepodległościowy, organizator i dowódca Kompanii Spiskiej oraz Tajnej Organizacji Wojskowej na Spiszu.
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka. Tradycyjnym ubiorem był strój spiski w odmianie trybskiej.
Turystyka.
W okolicy znajduje się rezerwat przyrody Przełom Białki pod Krempachami, gdzie można zobaczyć m.in. reliktową roślinność naskalną. Wapienne skałki w okolicy ciągną się od Kramnicy w przełomie Białki do Czerwonej Skały.
Przez Krempachy przebiega zielony szlak turystyczny z Nowej Białej do Dursztyna.

</doc>
<doc id="360027" url="https://pl.wikipedia.org/wiki?curid=360027" title="Krerowo">
Krerowo

Krerowo – wieś w Polsce położona w województwie wielkopolskim, w powiecie poznańskim, w gminie Kleszczewo.
Wieś duchowna "Kryrowo", własność biskupstwa poznańskiego, pod koniec XVI wieku leżała w powiecie pyzdrskim województwa kaliskiego. Wieś należała do dóbr biskupów poznańskich, następnie do Rekowskich. Przed II wojną światową była w rękach Antoniego Plewczyńskiego. 
W latach 1954–1959 wieś należała i była siedzibą władz gromady Krerowo, po jej zniesieniu w gromadzie Kleszczewo. W latach 1975–1998 miejscowość administracyjnie należała do województwa poznańskiego.
W miejscowości znajduje się kościół św. Jana Chrzciciela z XVI wieku. Oprócz tego w Krerowie można zobaczyć pałac-willę wybudowany w latach 1905-06 według projektu Rogera Sławskiego. To parterowy budynek z piętrowymi ryzalitami, nakryty dachem dwuspadowym. Nad jego głównym wejściem umieszczony jest półkolisty taras.

</doc>
<doc id="360028" url="https://pl.wikipedia.org/wiki?curid=360028" title="Kretki Duże">
Kretki Duże

Kretki Duże – wieś w Polsce położona w województwie kujawsko-pomorskim, w powiecie brodnickim, w gminie Osiek.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 153 mieszkańców. Są jedenastą co do wielkości miejscowością gminy Osiek.

</doc>
<doc id="360029" url="https://pl.wikipedia.org/wiki?curid=360029" title="Kretki Małe">
Kretki Małe

Kretki Małe – wieś w Polsce położona w województwie kujawsko-pomorskim, w powiecie brodnickim, w gminie Osiek.
Podział administracyjny.
W latach 1954–1959 wieś należała i była siedzibą władz gromady Kretki Małe, po jej zniesieniu w gromadzie Osiek. W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 351 mieszkańców. Są trzecią co do wielkości miejscowością gminy Osiek.

</doc>
<doc id="360030" url="https://pl.wikipedia.org/wiki?curid=360030" title="Kretlewo">
Kretlewo

Kretlewo – wieś w Polsce położona w województwie zachodniopomorskim, w powiecie kamieńskim, w gminie Golczewo.
Według danych z 1 stycznia 2011 roku wieś liczyła 225 mieszkańców. 
W latach 1975–1998 miejscowość administracyjnie należała do województwa szczecińskiego.

</doc>
<doc id="360031" url="https://pl.wikipedia.org/wiki?curid=360031" title="Kretomino">
Kretomino

Kretomino – część miasta Koszalin. Do 31 grudnia 2022 wieś w północno-zachodniej Polsce, położona w województwie zachodniopomorskim, w powiecie koszalińskim, w gminie Manowo, przy trasie drogi krajowej nr 11. Połączenie z centrum Koszalina umożliwiają autobusy komunikacji miejskiej (linia nr 8), sama miejscowość jest w I strefie koszalińskiej komunikacji. Przylega do koszalińskich osiedli Raduszka i Wilkowo.
Siedziba piłkarskiego klubu sportowego "Zryw Kretomino".
W pobliżu wsi położony jest rezerwat przyrody Jezioro Lubiatowskie.
W latach 1975–1998 miejscowość administracyjnie należała do województwa koszalińskiego.
Na początku roku 2022 98% ankietowanych mieszkańców Kretomina odpowiedziało „zdecydowane nie” na pytanie dotyczące przyłączenia wsi do Koszalina. Pomimo to 25 lipca 2022 r. wydano rozporządzenie Rady Ministrów, na mocy którego Kretomino ma zostać przyłączone do miasta Koszalin 1 stycznia 2023 r.

</doc>
<doc id="360032" url="https://pl.wikipedia.org/wiki?curid=360032" title="Kręcieszki">
Kręcieszki

Kręcieszki – wieś w Polsce położona w województwie łódzkim, w powiecie kutnowskim, w gminie Bedlno. 
W latach 1975–1998 miejscowość administracyjnie należała do województwa płockiego.
Kręcieszki położone są wzdłuż trasy E2. Nazwa pochodzi od stwierdzenia, że wieś dawno temu biegła wzdłuż drogi, która była bardzo kręta (kręte ścieżki). Obecnie jednak jest to prosta droga. Wieś liczy około 150 mieszkańców. 70% mieszkańców Kręcieszek utrzymuje się z rolnictwa.

</doc>
<doc id="360033" url="https://pl.wikipedia.org/wiki?curid=360033" title="Kręcko">
Kręcko

Kręcko (niem. "Kranz"; dawn. "Krańsk") – wieś w Polsce położona w województwie lubuskim, w powiecie świebodzińskim, w gminie Zbąszynek.
W latach 1975–1998 miejscowość administracyjnie należała do województwa zielonogórskiego.
W pobliżu wsi funkcjonuje rezerwat przyrody Kręcki Łęg.
Nazwa.
Według niemieckiego językoznawcy Heinricha Adamy’ego nazwa pochodzi od polskiej nazwy oznaczającej zakończenie, granicę czegoś – "krańca". W swoim dziele o nazwach miejscowych na Śląsku wydanym w 1888 roku we Wrocławiu wymienia on najstarszą nazwę miejscowości w polskiej formie "Kraniec" tłumacząc jej znaczenie "Dorf am Abhange" czyli po polsku "Miejscowość na stoku, zboczu, pochyłości". Nazwa została zgermanizowana przez Niemców na "Kranz" w wyniku czego utraciła swoje pierwotne znaczenie. Polska administracja spolonizowała zgermanizowaną nazwę na "Kręcko" w wyniku czego nie wiąże się ona obecnie z pierwszym znaczeniem.
Historia.
Wzmiankowana była po raz pierwszy w dokumencie z 1293 roku, kiedy to niejaki Teodoryk otrzymał od zbąszyńskiego kasztelana 14 łanów ziemi – miejscowość jest w nim wzmiankowana jako "Grącze". Mikosz z Kiebłowa (Kębłowa), pochodzący z rodu Jeleni-Niałków, podarował w 1334 roku Kręcko swojemu rycerzowi Benczowi de Noblisczicze, najprawdopodobniej pochodzącemu z Nebelschütz na Łużycach. Wówczas też odnotowano nazwę wsi Cranczsko. Później przez dłuższy czas jej właścicielem była rodzina Nadelwiczów-Kręskich. W 1440 roku odnotowano Maternę Budziszyn-Kręckiego, właściciela majątku. W tym czasie Władysław III Warneńczyk przyznał prawo lokacji w Kręcku miasta i nadał przywilej organizowania targu co czwartek oraz dwudniowego, na dzień św. Wawrzyńca, przypadającego 10 sierpnia jednak ostatecznie nie doszła ona do skutku. W 1554 roku rodzina Nadelwiczów-Kręskich, do których w tym czasie należała wieś, założyła w niej gminę ewangelicko-augsburską i wybudowała kościół dla wyznawców tej religii. W drugiej połowie XIX wieku w Kręcku powstał nowy kościół ewangelicki, ufundowany przez ówczesnego właściciela wsi – Ericha von Tiedemanna. Przed II wojną światową w miejscowości funkcjonował folwark, zajmujący się głównie hodowlą owiec, oraz gorzelnia. Funkcjonowały także urząd stanu cywilnego i parafia ewangelicka. Według spisu z maja 1939 roku wieś liczyła 440 osób (w zdecydowanej większości ewangelików). Od 1930 roku we wsi funkcjonował przystanek kolejowy, który ostatecznie został zlikwidowany i rozebrany w 2013 roku (przystanek był nieczynny już w poprzednich latach), w ramach modernizacji linii kolejowej nr 358.
Zabytki.
Do wojewódzkiego rejestru zabytków wpisane są:

</doc>
<doc id="360034" url="https://pl.wikipedia.org/wiki?curid=360034" title="Kręczków">
Kręczków

Kręczków – wieś w Polsce położona w województwie dolnośląskim, w powiecie strzelińskim, w gminie Borów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="360035" url="https://pl.wikipedia.org/wiki?curid=360035" title="Kręćkowo">
Kręćkowo

Kręćkowo – wieś w Polsce położona w województwie mazowieckim, w powiecie sierpeckim, w gminie Sierpc.
We wsi znajduje się pomnik ku czci mieszkańców wsi zamordowanych w czasie okupacji hitlerowskiej. Zginęło wówczas 36 mieszkańców Kręćkowa.
Historia.
Prywatna wieś szlachecka "Krzętkowo" położona była w drugiej połowie XVI wieku w powiecie sierpeckim województwa płockiego. 
W latach 1975–1998 miejscowość administracyjnie należała do województwa płockiego.

</doc>
<doc id="360036" url="https://pl.wikipedia.org/wiki?curid=360036" title="Kręgi (powiat wyszkowski)">
Kręgi (powiat wyszkowski)

Kręgi – wieś w Polsce położona w województwie mazowieckim, w powiecie wyszkowskim, w gminie Somianka.
Wierni kościoła rzymskokatolickiego należą do parafii św. Wojciecha w Wyszkowie.
Nazwa miejscowości.
Domniemywa się, że nazwa wsi, zaświadczona już w XII wieku, pochodzi od słowa "krąg" w znaczeniu "koło", "okrąg", "pierścień". Wówczas mogłaby ona nawiązywać do kamiennych kręgów, tworzonych w miejscach kultu pogańskiego.
Historia.
Kręgi, pod nazwą Cransi, pojawiły się w dokumencie z 1185 roku. Wojewoda mazowiecki Ziro potwierdził w nim nadania jego rodziców i dziadów kościołowi Najświętszej Panny Maryi na przedmieściu Płocka oraz wymienił własne dla niego nadania, wśród których znajdowały się Kręgi i kilka pobliskich wsi. Kolejna wzmianka o wsi, zapisanej jako Krangy, pojawiła się w 1426, w okresie ponownego zasiedlania wschodniego Mazowsza, pustoszonego przez najazdy Jaćwingów i Litwinów w XIII i XIV wieku.
Spis podatkowy ziemi nurskiej z 1578 odnotował, że Krągi należały do braci Jana, Grzegorza, Pawła, Adama, Marcina i Kaspra Rybińskich, przedstawicieli rodziny pochodzącej z Rybna, której majątek obejmował wiele wsi z okolic Wyszkowa.
Kręgi pozostały później częścią dóbr Rybno, jednak części wsi wraz z podziałami w rodzinie Rybińskich trafiły w ręce innych rodów. Jednym z nich byli Gulczewscy z pobliskiego Gulczewa. Jak podaje „Herbarz polski” Adama Bonieckiego, w 1643 Kręgi zostały sprzedane Niedziałkowskiemu, a sprzedawcą był Paweł Gulczewski, syn Jana, właściciel Gulczewa. Wcześniej, bo w 1615 Zygmunt Święcicki sprzedał Kręgi, także Niedziałkowskiemu.
Później dziedzicami w Kręgach byli Obrębscy, a od nich część wsi kupił Antoni Lipiński herbu Brodzic. Jego potomek Antoni jeszcze w 1744 sprzedał chłopa z tej wsi Załuskiemu.
W sumie, większa część wsi cały czas należała do dóbr Rybno, a dwa niewielkie majątki wykształcone w jej pozostałych fragmentach często zmieniały właścicieli.
W drugiej połowie XVIII wieku dobra Rybno, wraz z dużą częścią Krąg, kupił Jan Stefan Giedroyć, biskup inflancki i później żmudzki. Oprócz niego w tym okresie właścicielami fragmentów Krąg byli Chociszewski i Glinka. Po zmarłym w 1801 biskupie dobra odziedziczył jego wychowanek Aleksander Giedroyć i jego żona Młocka. Po ich śmierci spadkobiercy wyprzedali te tereny stopniowo. W 1827 odnotowano 25 domów we wsi, a zamieszkiwały ją 192 osoby. 
Majątek Kręgi był później własnością rodziny Leskich. W pierwszej połowie XIX wieku był to Michał Leski, były żołnierz armii Królestwa Polskiego i uczestnik powstania listopadowego, i jego żona Monika z Zielińskich, łowczanka nurska, którzy kupili tę wieś w 1841. Później właścicielami majątku byli także Ludwik Leski, który w 1871 ożenił się z Bronisławą Sumińską, oraz Marian Leski. Po nabyciu wsi Lescy wybudowali w niej klasycystyczny pałac.
Po ogłoszeniu reformy zamieniającej pańszczyznę na czynsz, chłopi odmówili 27 kwietnia 1861 odrabiania pańszczyzny. Bunt ten trwał 11 dni.
W końcu XIX wieku Kręgi należały do powiatu pułtuskiego, gminy Somianka, w parafii Wyszków. Stanowiły wówczas część folwarku Wólka Zabadowska (dziś Wólka Zabudowska, przysiółek Kręgów). Całość była własnością Leskich. Po uwłaszczeniu w 1864 powstało 55 zagród na 309 morgach gruntu. Ostatnim właścicielem folwarku Kręgi, liczącego wówczas 620 ha, był Władysław Leski, syn Mariana. W 1921 wieś liczyła 49 domów i 316 mieszkańców, z czego 9 było wyznania mojżeszowego, a w odrębnym od niej folwarku były 4 domy zamieszkane przez 68 osób.
Po wybuchu II wojny światowej, 5 września 1939 września klucz P.11 pod dowództwem por. pil. Stefana Okrzei zaatakował nad wsią niemieckie samoloty Dornier Do 17. W walce został zestrzelony i zginął por. Okrzeja, a kpr. Nowakowski został zestrzelony i ciężko kontuzjowany przy lądowaniu na spadochronie. Niemcy stracili jednego Do 17 z III./KG 3, który spłonął podczas przymusowego lądowania po niemieckiej stronie frontu. Por. Okrzeję pochowano pierwotnie w miejscu znalezienia ciała, obok wraku samolotu. Wiosną 1940 roku szczątki przeniesiono do rodzinnego grobowca Leskich na cmentarzu w Wyszkowie. W 1961 powstał na terenie sołectwa poświęcony mu pomnik.
W latach 1954–1968 wieś należała i była siedzibą władz gromady Kręgi, po jej zniesieniu w gromadzie Somianka. W latach 1975–1998 miejscowość administracyjnie należała do województwa ostrołęckiego.
Zabytki.
Zespół pałacowy został wpisany w 1962 i w 1978 pod nr A-420 do rejestru zabytków. Powstał po roku 1841 na zlecenie rodziny Leskich, którzy byli jego właścicielami do 1945.
Pałac jest wybudowany w stylu późnego klasycyzmu. Bryła budynku jest regularna, wybudowana z cegły i otynkowana, podpiwniczona. Budynek ma dwie kondygnacje oraz mieszkalne poddasze, pokryty jest czterospadowym dachem. Od zachodu do pałacu przylega późniejsza parterowa dobudówka.
Drugą częścią zespołu jest park z XIX w., przekomponowany w 1927 roku według projektu Stefana Rogowicza.
W pobliżu znajdują się także murowane stajnie z 1. połowy XIX w.
Obecnie w budynku pałacowym znajduje się Publiczna Szkoła Podstawowa im. por. pil. Stefana Okrzei.
Pomnik poległego 5 września 1939 por. Okrzei w postaci złamanego śmigła został odsłonięty w 1961 r. przy drodze krajowej nr 62 w pobliżu miejsca, gdzie rozbił się samolot. Inskrypcja brzmi: 

</doc>
<doc id="360037" url="https://pl.wikipedia.org/wiki?curid=360037" title="Kręgi Nowe">
Kręgi Nowe

Kręgi Nowe – wieś w Polsce położona w województwie mazowieckim, w powiecie wyszkowskim, w gminie Wyszków. Leży przy drodze krajowej nr 62.
W latach 1975–1998 miejscowość administracyjnie należała do województwa ostrołęckiego.
Wieś posiada zabudowę rozproszoną, lecz większość zabudowań zlokalizowana jest w pobliżu drogi krajowej.
Ziemie na których leżą Kręgi Nowe stanowiły część majątku Kręgi (dawniej: "Krągi") należącego do rodziny Leskich.
Wierni kościoła rzymskokatolickiego należą do parafii św. Wojciecha w Wyszkowie.
Nazwa miejscowości.
Obowiązująca wcześniej nazwa "Nowe Kręgi" została zmieniona w rozporządzeniu MSWiA z dnia 14 stycznia 2002. W dopełniaczu następuje zamiana "ę" na "ą" (np. "Jadę do Krąg Nowych").

</doc>
<doc id="360038" url="https://pl.wikipedia.org/wiki?curid=360038" title="Krępa Górna">
Krępa Górna

Krępa Górna – wieś w Polsce, położona w województwie mazowieckim, w powiecie lipskim, w gminie Lipsko.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Świętych Apostołów Piotra i Pawła w Krępie Kościelnej.

</doc>
<doc id="360039" url="https://pl.wikipedia.org/wiki?curid=360039" title="Krępa Kaszubska">
Krępa Kaszubska

Krępa Kaszubska (kaszb. "Krãpa", niem. "Krampe") – wieś kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska w pobliżu drogi wojewódzkiej nr .
W latach 1975–1998 miejscowość administracyjnie należała do województwa słupskiego.
Inne miejscowości o nazwie Krępa: Krępa, Krępiec

</doc>
<doc id="360040" url="https://pl.wikipedia.org/wiki?curid=360040" title="Krępa Kościelna">
Krępa Kościelna

Krępa Kościelna – wieś w Polsce położona w województwie mazowieckim, w powiecie lipskim, w gminie Lipsko. Leży nad rzeczka Krępianką, przy drodze z Lipska do Iłży (nr 747).
Wieś jest siedzibą rzymskokatolickiej parafii Świętych Apostołów Piotra i Pawła.
Historia.
Wieś Krępa powstała w średniowieczu. Pochodził z niej Piotr z Krępy, dowódca obrony Sandomierza przed najazdem Tatarów w 1259 r. Od Piotra pochodzą szlacheckie rodziny Dębnów, Sienieńskich i Oleśnickich. Do końca XIV w. w posiadaniu Dębnów znajdowała się Krępa, Jawor, Sienno i Wierzchowiska. 
W XIV w. wybudowany został kościół (źródła po raz pierwszy wspominają o nim w 1326 r.), będący kościołem filialnym parafii w Lipsku. 
W połowie XIV w. w parafia Krępa cechowała się niskim poziomem zaludnienia - w okresie panowania Kazimierze Wielkiego odnotowano 330 mieszkańców parafii, co dawało gęstość zaludnienia ok. 5 osób/km kwadratowy. Na niski poziom osadnictwa miały wpływ mało urodzajne gleby oraz peryferyjne położenie Krępy i jej okolic w granicach Małopolski.
W nocy z 2 na 3 maja 1681 r. krępski kościół został obrabowany z naczyń liturgicznych przez Szymona Diaczka. Diaczek włamał się do kościoła, zabierając z chóru 20 groszy oraz 40 miar płótna. Z ołtarza natomiast zabrał mszalny kielich, wysypując znajdujące się w nim hostie. W procesie przeprowadzonym kilka dni później przed sądem wójtowskim w Lipsku, oskarżony przyznał się do kradzieży oraz profanacji hostii. Według zeznań Diaczka do przestępstwa nakłoniła go starozakonna rodzina Abrahamków z Lipska, która obiecała mu, że odkupi od niego skradzione przedmioty, za samą kradzież oferując mu pół garnca miodu. Diaczek został pojmany następnego dnia, a 6 maja odbył się proces z udziałem m.in. administratora dóbr wojewody wołyńskiego, księcia Michała Czartoryskiego. W trakcie przesłuchań przyznał się do zarzucanych mu czynów, a także do innych kradzieży. Wyrok śmierci został wykonany 9 maja, zgodnie z wyrokiem "aby mu ręce wprzód były ogniem upalone, (...) żeby na stosie drew był spalony."
Od 1714 r. Krępa była oddzielną parafią. Na początku XVIII w. właścicielem wsi był hetman polny litewski i wojewoda płocki Stanisław Denhoff, a następnie jego córka Konstancja Sanguszkowa vel Rogalińska. Sanguszkowa w 1774 r. ufundowała nowy kościół jednonawowy z drewna sosnowego z kamienną podmurówką, pokryty blachą. Parafia zyskała prawo do organizacji trzech odpustów: św. Piotra i Pawła, św. Tekli i św. Barbary.
Od 1735 r. w Krepie działało religijne Bractwo św. Barbary, patronki umierających. 
W czasie powstania kościuszkowskiego parafia zorganizowała zbiórkę srebra i złota na rzecz prowadzonych walk, a informacja o zbiórce została odnotowana w kościelnych archiwach.
5 listopada 1863 r. na plebanii w Krępie Kościelnej spędził noc płk Dionizy Czachowski, będący w drodze do Jawora Soleckiego, gdzie został zabity przez wojska rosyjskie 6 listopada 1863 r. Na krępskim cmentarzu zostało pochowanych pięciu żołnierzy z jego oddziału, poległych pod Jaworem (Polaków i Węgrów). 
W końcu XIX w. Krępa Kościelna liczyła 58 gospodarstw i 297 mieszkańców. Majątek ziemski obejmował folwark w Krępie razem z wsiami Krępa Kościelna, Krępa Górna, Ratyniec, Nowa Wieś i Bronisławów.
Drewniany kościół służył parafii do lat 30 XX w. Wobec powiększającej się liczby parafian mała budowla nie wystarczała na potrzeby miejscowej społeczności i w latach 1911-1930 staraniem księży Andrzeja Baltyna, Feliksa Horodyskiego i Józefa Dobrowicza oraz dzięki wkładowi parafian wybudowano nowy kościół pod wezwaniem św. Apostołów Piotra i Pawła. Teren poprzedniego, nieistniejącego już kościoła i otaczającego go cmentarza został upamiętniony kurhanem oraz figurą z 1851 r.. Ołtarz główny z drewnianego kościoła przeniesiono do nowej budowli i znajduje się obecnie w lewej nawie (ołtarz św. Tekli).
Ostatnimi właścicielami Krępy byli Grabowscy, a następnie Wiśniewscy - rodzice urodzonego w Krępie w 1876 r. księdza Jana Wiśniewskiego, regionalisty, działacza endeckiego i oświatowego.
W czasie I wojny światowej wieś i parafia uległy poważnym zniszczeniom. Według informacji spisanych przez księdza Andrzeja Baltyna w kronice parafialnej w 1915 r. "w lipcu (...) Rosjanie spalili w parafii 78 domów, 103 stodoły, 127 stajni i 50 innych budynków, a ponadto skosili lub stratowali zasiewy, wskutek czego większa część ludności pozostała bez chleba. Dom parafialny w Krępie został kompletnie zdewastowany, a materiał zwieziony na budowę nowego kościoła ulotnił się jak kamfora. Żołnierze obrabowali dzwony kościelne, oderwali wszystkie klamki mosiężne od drzwi oraz okucia, drzwiczki i śruby od pieców." 
W 1924 r. w Krępie urodził się Stanisław Sygnet, biskup pomocniczy sandomierski w latach 1976-1985.
Do 16 października 1930 wieś należała do gminy Wierzchowiska, powiat iłżecki, województwo kieleckie. W latach 1930–1954 siedziba gminy Krępa Kościelna. W latach 1954–1972 wieś należała i była siedzibą władz gromady Krępa Kościelna. W latach 1975–1998 miejscowość administracyjnie należała do województwa radomskiego.
W latach 60. i 70. XX wieku w miejscowości znajdowała się kaplica domowa Kościoła Starokatolickiego Mariawitów w domu Kazimierza i Anieli Grodzickich. Kaplica była pozostałością po parafii mariawickiej w Prędocinie. Jednak po ich śmierci ich siostrzeniec, rzymski katolik, który odziedziczył posesję, nie wyraził zgody na utrzymanie w budynku kaplicy mariawickiej.
28 października 1942 r. żandarmi niemieccy z posterunku w Lipsku rozstrzelali rodzinę Jana Tuźnika w odwecie za udzielenie schronienia partyzantowi Leopoldowi Dudkowi, ukrywającemu się wcześniej w gospodarstwie Józefa Hołuja w Leszczynach. Niemcy rozstrzelali Jana i Józefę Tuźników oraz Anielę Dudek, których zwłoki zostały spalone razem z zabudowaniami należącymi do Tuźników. Zastrzelona została również Józefa Kawałek, a Leopold Dudek został wywieziony przez Niemców w nieznanym kierunku.
Od 1984 r. funkcjonuje szkołą podstawowa, działająca wcześniej (w latach 1916-1984) w Krępie Górnej.

</doc>
<doc id="360041" url="https://pl.wikipedia.org/wiki?curid=360041" title="Krępa Słupska">
Krępa Słupska

Krępa Słupska (kaszb. "Krãpô" lub "Stôłpskô Krãpô", niem.: "Krampe") – wieś w Polsce położona w województwie pomorskim, w powiecie słupskim, w gminie Słupsk. Leży na północnym obrzeżu Parku Krajobrazowego Dolina Słupi. 
Wieś jest siedzibą sołectwa Krępa Słupska, w którego skład wchodzi również miejscowość Łupiny.
Niedaleko od wsi znajduje się słowiańskie grodzisko.
Na zachód od miejscowości znajduje się lotnisko Słupsk-Krępa
W latach 1975–1998 miejscowość administracyjnie należała do województwa słupskiego.

</doc>
<doc id="360042" url="https://pl.wikipedia.org/wiki?curid=360042" title="Krępa (województwo świętokrzyskie)">
Krępa (województwo świętokrzyskie)

Krępa (do 27.12.2005 r. "Krępa Zabłocka") – wieś sołecka w Polsce położona w województwie świętokrzyskim, w powiecie opatowskim, w gminie Iwaniska.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu iwaniskiego dóbr Zbigniewa Ossolińskiego. W latach 1975–1998 miejscowość administracyjnie należała do województwa tarnobrzeskiego.
Historia.
Krępa Nowa i Krępa Stara - w wieku XIX występują w opisie gminy Iwaniska
Według spisu powszechnego z roku 1921: Krepa Dolna posiadała 44 domy 327 mieszkańców. Krępa Górna 11 domów 77 mieszkańców.

</doc>
<doc id="360043" url="https://pl.wikipedia.org/wiki?curid=360043" title="Krępcewo">
Krępcewo

Krępcewo (niem. "Cremzow") – wieś w Polsce położona w województwie zachodniopomorskim, w powiecie stargardzkim, w gminie Dolice, położona 9,5 km na północny zachód od Dolic (siedziby gminy) i 10 km na południowy wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
Wieś rozciąga się na długości 1300 m, zabudowania są symetryczne po obu stronach szosy prowadzącej na zachód do Stargardu, na wschód do Piasecznika, na południe do Kolina (przerwany jest dojazd północny do Krąpiela). Krępcewo była wsią rodową von Wedlów – rodu na prawach książąt pomorskich.

</doc>
<doc id="360044" url="https://pl.wikipedia.org/wiki?curid=360044" title="Krępica (województwo mazowieckie)">
Krępica (województwo mazowieckie)

Krępica – wieś w Polsce położona w województwie mazowieckim, w powiecie płońskim, w gminie Płońsk.
We wsi działa jednostka OSP.
Prywatna wieś szlachecka położona była w drugiej połowie XVI wieku w powiecie zakroczymskim ziemi zakroczymskiej województwa mazowieckiego. W latach 1975–1998 miejscowość administracyjnie należała do województwa ciechanowskiego.
Wierni kościoła rzymskokatolickiego należą do parafii Świętego Stanisława Biskupa Męczennika w Starej Wronie.

</doc>
<doc id="360045" url="https://pl.wikipedia.org/wiki?curid=360045" title="Krępiny (województwo lubuskie)">
Krępiny (województwo lubuskie)

Krępiny – wieś w Polsce położona w województwie lubuskim, w powiecie sulęcińskim, w gminie Krzeszyce.
W 1945 r. wieś została włączona do Polski, do powstałego w nowych granicach województwa poznańskiego. 
W latach 1954–1961 wieś należała i była siedzibą władz gromady Krępiny, po jej zniesieniu w gromadzie Krzeszyce. W latach 1975–1998 miejscowość administracyjnie należała do województwa gorzowskiego.

</doc>
<doc id="360046" url="https://pl.wikipedia.org/wiki?curid=360046" title="Krępkowice">
Krępkowice

Krępkowice (dodatkowa nazwa w j. kaszub. Krãpkòjce) – wieś kaszubska w Polsce położona w województwie pomorskim, w powiecie lęborskim, w gminie Cewice. Wieś jest częścią składową sołectwa Maszewo.
Na północ od wsi, przy dworku myśliwskim znajduje się jeden z najstarszych dębów szypułkowych – to około 640-letni Dąb Świętopełk. Drzewo to nazwano imieniem księcia Świętopełka.
We wsi kościół neogotycki z wieżą niesymetrycznie wciągniętą w fasadę.
W latach 1975–1998 miejscowość administracyjnie należała do województwa słupskiego.

</doc>
<doc id="360047" url="https://pl.wikipedia.org/wiki?curid=360047" title="Krępkowo (województwo wielkopolskie)">
Krępkowo (województwo wielkopolskie)

Krępkowo – wieś w Polsce, położona w województwie wielkopolskim, w powiecie słupeckim, w gminie Strzałkowo.
W latach 1975–1998 wieś administracyjnie należała do województwa konińskiego.

</doc>
<doc id="360048" url="https://pl.wikipedia.org/wiki?curid=360048" title="Krępna">
Krępna

Krępna (niem. "Krempa") – wieś w Polsce położona w województwie opolskim, w powiecie krapkowickim, w gminie Zdzieszowice.
Obecnie większość mieszkańców Krępnej pracuje w Zakładach Koksowniczych w Zdzieszowicach lub poza granicami kraju.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Crampna" we fragmencie "Crampna decima more polonico".
Historia.
Pierwsi mieszkańcy na terenie wsi osiedlili się około 1300 roku. Badania archeologiczne prowadzone w okresie międzywojennym wykazały, że pierwsi ludzie osiedlili się na terenie Krępnej ok. 4000-1800 r. p.n.e. W XIX w. i potem, aż do lat 70. XX w. działała tu duża cegielnia, jedna z większych na terenie dzisiejszego województwa opolskiego. Do początku XX w. eksploatowano także żelazo z rud darniowych
W 1910 roku w miejscowości mieszkało 788 osób z czego 695 mówiło językiem polskim, 58 polskim i niemieckim, a 35 niemieckim. W wyborach komunalnych jakie odbyły się w listopadzie 1910 roku mieszkańcy oddali wszystkie 201 głosów na polską listę zdobywając wszystkie 9 mandatów. Podczas plebiscytu większość mieszkańców zagłosowało za przyłączeniem do Polski. W miejscowości działało od 1919 roku gniazdo śląskiej dzielnicy Polskiego Towarzystwa Gimnastycznego „Sokół”, oraz Towarzystwo Oświaty na Śląsku im. św Jacka. Podczas powstań śląskich miejscowość kilkukrotnie była miejscem walk. Zajęta przez żołnierzy z Podgrupy "Bogdan", 21 maja stała się celem ataku niemieckiego w ramach natarcia w kierunku Góry św. Anny.
Podczas akcji germanizacyjnej nazw miejscowych i fizjograficznych na Górnym Śląsku historyczna nazwa niemiecka "Krempa" została w 1936 r. zastąpiona przez administrację nazistowską nazwą "Ambach".
W latach 1954–1972 wieś należała i była siedzibą władz gromady Krępna.
Szlaki komunikacyjne.
Droga wojewódzka nr 423 Opole – Kędzierzyn-Koźle
Linia kolejowa: Wrocław-Opole-Kraków
Żegluga śródlądowa: Opole – Koźle
Gospodarka.
oraz sklepy spożywczo-przemysłowe, bary, warsztat samochodowy, hurtownia drzwi, firma budowlana, biblioteka miejska (filia), OSP, klub sportowy LZS Korona Krępna.

</doc>
<doc id="360049" url="https://pl.wikipedia.org/wiki?curid=360049" title="Krępnica">
Krępnica

Krępnica – wieś w Polsce położona w województwie dolnośląskim, w powiecie bolesławieckim, w gminie Bolesławiec.
Położenie.
Wieś leży w Borach Dolnośląskich nad Bobrem przy drodze DW297.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="360050" url="https://pl.wikipedia.org/wiki?curid=360050" title="Krępsk">
Krępsk

Krępsk (niem. "Kramsk", kaszb. "Krãpsk") – wieś w Polsce położona w województwie pomorskim, w powiecie człuchowskim, w gminie Człuchów. Wieś jest siedzibą sołectwa "Krępsk", w którego skład wchodzi również miejscowość Kujanki.
Wieś królewska starostwa człuchowskiego w województwie pomorskim w drugiej połowie XVI wieku. W latach 1975–1998 miejscowość administracyjnie należała do województwa słupskiego.
Zabytki.
Według rejestru zabytków NID na listę zabytków wpisany jest szachulcowy kościół filialny pw. św. Jakuba Apostoła z XVIII w., nr rej.: A-170 z 21.02.1959.
W okolicy dwa grodziska wczesnośredniowieczne, pierścieniowate i podkowiaste.
Zobacz też.
Inne miejscowości o podobnej nazwie: Krępsko

</doc>
<doc id="360051" url="https://pl.wikipedia.org/wiki?curid=360051" title="Kręsk">
Kręsk

Kręsk (niem. "Kranz") – wieś w Polsce na Warmii położona w województwie warmińsko-mazurskim, w powiecie olsztyńskim, w gminie Stawiguda. W latach 1975–1998 miejscowość administracyjnie należała do województwa olsztyńskiego.
Wieś lokowana w 1353 r. nad Jeziorem Wulpińskim. Prus Crancz otrzymał 7 włók z siedmioletnią wolnizną i obowiązkiem jednej służby zbrojnej konno. Początkowo wieś nosiła nazwę Kranz.
W 1686 r. wystawiono odnowiony dokument lokacyjny dla Mathiasa Kucharzewskiego.

</doc>
<doc id="360052" url="https://pl.wikipedia.org/wiki?curid=360052" title="Krężce">
Krężce

Krężce – wieś w Polsce położona w województwie łódzkim, w powiecie skierniewickim, w gminie Maków. W 2011 roku miejscowość tę zamieszkiwało 428 osób.
Historia.
W latach 1975–1998 miejscowość administracyjnie należała do województwa skierniewickiego. W latach 1977–1982 w gminie Skierniewice.
W 2013 r. Krężce wraz z Osiedlem Zdrojowym na terenie Skierniewic oraz sołectwami Maków i Dąbrowice uzyskały status obszaru ochrony uzdrowiskowej ("Obszar Ochrony Uzdrowiskowej Skierniewice – Maków"). Zostały pozbawione tego statusu w 2023 r.

</doc>
<doc id="360053" url="https://pl.wikipedia.org/wiki?curid=360053" title="Krężelewice">
Krężelewice

Krężelewice – kolonia w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.

</doc>
<doc id="360054" url="https://pl.wikipedia.org/wiki?curid=360054" title="Krężelin">
Krężelin

Krężelin (niem. do 1945 r. "Krummkavel") – wieś w Polsce, położona w województwie zachodniopomorskim, w powiecie myśliborskim, w gminie Dębno. 
W latach 1975–1998 wieś administracyjnie należała do woj. gorzowskiego.
W 2012 r. miejscowość liczyła 14 mieszkańców.
Folwark Krummkavel należał do 1819 r. do majątku Dyszno, następnie samodzielny. Od 1945 r. leży w granicach Polski. Zachował się dwór prawdopodobnie z 1 poł. XIX w. (obecnie budynek mieszkalny) i park założony w 2 poł. XIX w., ze znacznie zredukowanym starodrzewiem.
Nazwa.
Dawna niemiecka nazwa jest złożeniem od "krumm" "krzywy" i dolnoniemieckiego "kavel" "pieczara, kawałek pola".
Nazwa na przestrzeni wieków: "Krümkavel" 1821; "Krummekafel" 1822; "Krumm Kavel" 1833; "Krummkavel" do 1945 r..
Położenie.
Wieś położona jest 12 km na płd.-zach. od Myśliborza.
Zgodnie z podziałem fizycznogeograficznym Polski Kondrackiego teren na którym położony jest Krężelin należy do prowincji Niżu Środkowoeuropejskiego, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Środowisko przyrodnicze.
Obszar równiny jest prawie całkowicie użytkowany rolniczo. Na terenach podmokłych występują wierzby, jesiony i olchy. W bezodpływowych zagłębieniach wśród borów wykształcają się torfowiska, gdzie na uwagę zasługują rosiczka okrągłolistna, wełnianka wąskolistna i żurawina błotna. Występują tu m.in. kumak nizinny, ropuchy, żaby, traszka zwyczajna, jaszczurka żyworodna i zaskroniec zwyczajny, z ptaków - kaczki, żuraw, perkozy, bąk, trzcinniczek, derkacz, potrzosy, trznadle. Okoliczne lasy porastają głównie lasy iglaste - sosny, świerki, modrzewie, z domieszką drzew liściastych - dębu, brzozy, osiki, buku. Wśród zwierzyny odnotowuje się sarny, jelenie, dziki, wiewiórki, kuny leśne, można spotkać borsuka i sporą populację zająca; wśród ptaków - sowy, pustułki, łabędzie, kuropatwy, bażanty.
Historia.
Do 1819 r. folwark "Krummkavel" należał w majątku Dyszno, w 1820 r. został wydzielony, aczkolwiek nadal należał do gminy Dyszno. W 1914 r. posiadłość ziemska obejmowała 670 ha, w 1929 r. - 562 ha; w tych latach właścicielem był Heinrich Krull.
Ludność.
Ludność w ostatnich 3 stuleciach:
Gospodarka.
Według danych z 20 kwietnia 2007 r. w Krężelinie funkcjonują 13 gospodarstwa rolne o łącznej pow. 365 ha (grunty orne, sady, łąki, pastwiska), nastawionych na produkcje rolną (żyto, pszenżyto, owies, jęczmień), jedno na hodowlę trzody chlewnej, jedno na pszczelarstwo. Grunty orne zaliczane są głównie do klasy IVa (71 ha), IVb (92 ha), V (80 ha).
Struktura gospodarstw indywidualnych:
We wsi notuje się wysoką stopę bezrobocia, mieszkańcy migrują za granicę oraz zatrudniają się przy pracach sezonowych, m.in. w szkółkach leśnych, na wyplatanie wianków, zbieractwo owoców leśnych.
Powierzchnia gospodarstw:
Edukacja.
Dzieci i młodzież uczęszczają do szkoły podstawowej w Różańsku. Gimnazjaliści dowożeni są do Smolnicy.

</doc>
<doc id="360055" url="https://pl.wikipedia.org/wiki?curid=360055" title="Krężna">
Krężna

Krężna – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
W latach 1975–1998 miejscowość administracyjnie należała do województwa piotrkowskiego.
Żołnierze niemieccy wkraczając do wsi zabijali napotkanych mieszkańców i palili zabudowania. Niemcy zamordowali 8 osób a wieś liczącą 80 zabudowań doszczętnie spalili.

</doc>
<doc id="360056" url="https://pl.wikipedia.org/wiki?curid=360056" title="Krężnica Jara">
Krężnica Jara

Krężnica Jara – wieś w Polsce położona w województwie lubelskim, w powiecie lubelskim, w gminie Niedrzwica Duża.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Niedrzwica Duża. Według Narodowego Spisu Powszechnego z roku 2011 wieś liczyła 1364 mieszkańców.
W Krężnicy Jarej znajduje się Szkoła Podstawowa im. Żołnierzy Bohaterów Armii Krajowej. We wsi mieści się dużo stawów, płynie przez nią Krężniczanka (Bzieniec, Bzanka).
Integralne części miejscowości to: Bartoszówka i Majdan Krężnicki.
Historia wsi.
Pierwsze badania przeprowadził w 1921 roku Michał Drewko, ówczesny Państwowy Konserwator dla Zabytków Przedhistorycznych na okręg lubelski. Wykopaliska podjęte w 1947 roku przez Stefana Noska z Zakładu Prehistorii UMCS, kontynuowane w latach 1949–1950, wykazały istnienie osad ludności kultury pucharów lejkowatych. Wśród licznych zabytków dominowały fragmenty naczyń, wyrobów ceramicznych oraz narzędzi krzemiennych. Symbolem odkryć w Krężnicy stała się figurka dwóch wołów sprzęgniętych jarzmem.
Latem 1947 r., na podwórku mieszkańca wsi, Jana Gronkowskiego, kpt. Stanisław Łukasik „Ryś”, jego zastępca Władysław Misztal „Bór” oraz porucznik Stanisław Misztal „Skała” i Marian Sobczyk „Gołąb”, na rozkaz majora Hieronima Dekutowskiego „Zapory”, dowódcy oddziałów WiN na Lubelszczyźnie, ukryli broń oddziału „Rysia”. Partyzancki arsenał pozostał w ukryciu 46 lat. W sierpniu 1993, w obecności Mariana Sobczyka „Gołębia”, pistolety, karabiny i amunicja zostały wydobyte z kryjówki i przekazane do muzeum.
Parafia.
W Krężnicy znajduje się kościół parafialny pod wezwaniem św. Floriana. Inne wsie należące do tej parafii to: Majdan Krężnicki, Marianka, Osmolice II, Nowiny, Osmolice-Kolonia.

</doc>
<doc id="360057" url="https://pl.wikipedia.org/wiki?curid=360057" title="Krężnica Okrągła">
Krężnica Okrągła

Krężnica Okrągła – wieś w Polsce położona w województwie lubelskim, w powiecie lubelskim, w gminie Bełżyce.
W latach 1954–1972 wieś należała i była siedzibą władz gromady Krężnica Okrągła. W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Bełżyce. Według Narodowego Spisu Powszechnego z roku 2011 wieś liczyła 839 mieszkańców.
Historia.
24 maja 1944 oddział Hieronima Dekutowskiego „Zapory” urządził pod Krężnicą Okrągłą zasadzkę na niemiecką kolumnę transportową. Członek oddziału Marian Pawełczak „Morwa” tak opisał ową zasadzkę: 
W Krężnicy Okrągłej, w latach 1943-1944, ukrywał się przed prawicowymi ektremistami wybitny filozof Tadeusz Kotarbiński.

</doc>
<doc id="360058" url="https://pl.wikipedia.org/wiki?curid=360058" title="Krężno">
Krężno

Krężno (niem. "Kesselsee") – wieś sołecka w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 36 mieszkańców.
Wieś wchodząca w skład sołectwa: Pruszcz.
Osada wchodząca w skład sołectwa: Skotniki.
Geografia.
Wieś leży ok. 3 km na wschód od Kalisza Pomorskiego, ok. 1,5 km na północ od drogi krajowej nr 10.

</doc>
<doc id="360059" url="https://pl.wikipedia.org/wiki?curid=360059" title="Krężołek">
Krężołek

Krężołek – wieś w Polsce położona w województwie świętokrzyskim, w powiecie kieleckim, w gminie Łopuszno}.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii NMP Matki Kościoła w Sarbicach.
Historia.
W wieku XIX osada w powiecie kieleckim, gminie Łopuszno, parafii Mnin.

</doc>
<doc id="360060" url="https://pl.wikipedia.org/wiki?curid=360060" title="Krobanów">
Krobanów

Krobanów – wieś w Polsce położona w województwie łódzkim, w powiecie zduńskowolskim, w gminie Zduńska Wola.
1 stycznia 1973 część wsi (25 ha) została włączona do Zduńskiej Woli.
W latach 1975–1998 miejscowość administracyjnie należała do województwa sieradzkiego. 
W połowie października 1897 r. znaleziono tu ponad 500 monet z czasów Władysława Jagiełły.
We wsi znajduje się grób żołnierzy niemieckich poległych 30 listopada 1914 r.: pięciu wymienionych z nazwiska, jeden bezimienny.

</doc>
<doc id="360061" url="https://pl.wikipedia.org/wiki?curid=360061" title="Krobielewo">
Krobielewo

Krobielewo (niem. "Groß Krebbel") – wieś w Polsce położona w województwie lubuskim, w powiecie międzyrzeckim, w gminie Przytoczna.
Pierwsze informacje o wsi pochodzą z 1391 r. Według dokumentu z 1517 r. wieś leżała już po obu stronach rzeki. Wieś szlachecka położona była w 1580 roku w powiecie poznańskim województwa poznańskiego. Podczas Potopu Szwedzi wznieśli poniżej dzisiejszej wsi drewniany most na Warcie, po 350 latach, przy niskim stanie wody można dostrzec jego resztki. W 1661 r. osada Krobielewo otrzymała prawa olęderskie.
W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Krobielewo należało do okręgu międzychodzkiego tego powiatu i stanowiło część majątku Wiejce, którego właścicielem był wówczas Koch. Według spisu urzędowego z 1837 roku wieś liczyła 236 mieszkańców, którzy zamieszkiwali 32 dymy (domostwa).
W 1896 r. powstało tu nadleśnictwo. Tuż przed wojną z Polską w 1939 Wehrmacht wybudował kolejny drewniany most na Warcie, był to najdłuższy most drewniany w III Rzeszy, mogły po nim przejechać czołgi Panzerkampfwagen II.
W latach 1975–1998 miejscowość administracyjnie należała do województwa gorzowskiego.
Do wojewódzkiego rejestru zabytków wpisany jest kościół ewangelicki, obecnie rzymskokatolicki, pod wezwaniem Niepokalanego Poczęcia NMP, drewniany- szachulcowy, z 1807 roku.

</doc>
<doc id="360062" url="https://pl.wikipedia.org/wiki?curid=360062" title="Krobielice">
Krobielice

Krobielice – wieś w Polsce położona w województwie świętokrzyskim, w powiecie sandomierskim, w gminie Klimontów.
Historia.
Były wsią klasztoru cystersów koprzywnickich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa tarnobrzeskiego.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
W miejscowości znajduje się remiza OSP oraz sklep spożywczo-przemysłowy.

</doc>
<doc id="360063" url="https://pl.wikipedia.org/wiki?curid=360063" title="Krobielowice">
Krobielowice

Krobielowice (niem. "Krieblowitz") – wieś w Polsce położona w województwie dolnośląskim, w powiecie wrocławskim, w gminie Kąty Wrocławskie.
W latach 1975–1998 miejscowość administracyjnie należała do województwa wrocławskiego. 
Nazwa.
Do roku 1937 nosiła niem. nazwę "Krieblowitz", później - do końca II wojny światowej - "Blüchersruh" (dosłownie: "miejsce spoczynku Blüchera"). 
Zabytki.
Do wojewódzkiego rejestru zabytków wpisane są:

</doc>
<doc id="360064" url="https://pl.wikipedia.org/wiki?curid=360064" title="Kroblice Pęchowskie">
Kroblice Pęchowskie

Kroblice Pęchowskie – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość administracyjnie należała do województwa tarnobrzeskiego.
Historia.
Według spisu powszechnego z roku 1921 w ówczesnej kolonii Kroblice Pęchowskie było 21 domów i 144 mieszkańców

</doc>
<doc id="360065" url="https://pl.wikipedia.org/wiki?curid=360065" title="Krobonosz">
Krobonosz

Krobonosz (dawn. "Krobonosza") – wieś w Polsce położona w województwie lubelskim, w powiecie chełmskim, w gminie Sawin.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 193 mieszkańców i była ósmą co do wielkości miejscowością gminy Sawin. Administracyjnie wieś jest sołectwem.
Historia.
Krobonosza (obecnie Krobonosz) w wieku XIX opisano jako wieś i folwark w powiecie chełmskim, gminie Staw, parafii Czułczyce. Wieś oddalona o 12 wiorst od Chełma. W 1827 r. było tu 20 domów i 107 mieszkańców. Folwark należał do dóbr Święcica. Według Towarzystwa Kredytowego Ziemskiego folwark Krobonosz posiadał rozległość 941 mórg. Wieś Krobonosz osad 36, z gruntem mórg 277.
26 maja 1942 oddziały Wehrmachtu i SS dokonały pacyfikacji wsi. Zamordowano 15 osób i spalono zabudowania. 

</doc>
<doc id="360066" url="https://pl.wikipedia.org/wiki?curid=360066" title="Krobów">
Krobów

Krobów – wieś w Polsce położona w województwie mazowieckim, w powiecie grójeckim, w gminie Grójec.
Wieś szlachecka Krobowo położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Znajduje się tutaj dwór z drugiej polowy XIX wieku.

</doc>
<doc id="360067" url="https://pl.wikipedia.org/wiki?curid=360067" title="Krobusz">
Krobusz

Krobusz (dodatkowa nazwa w j. niem. Krobusch) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 332 osoby.
Do wsi należą przysiółki Żabnik i Młynki.
Geografia.
Położenie.
Wieś jest położona w południowo-zachodniej Polsce, w województwie opolskim, około 9,5 km od granicy z Czechami, w zachodniej części Kotliny Raciborskiej. Należy do Euroregionu Pradziad. Ma charakter rolniczy.
Środowisko naturalne.
W Krobuszu panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Krobusza wynoszą 614 mm. Dominują wiatry zachodnie.
Nazwa.
Topograficzny opis Górnego Śląska z 1865 roku notuje wieś pod obecnie stosowaną, polską nazwą "Krobusz", a także zgermanizowaną "Krobusch".
 15 marca 1947 r. nadano miejscowości polską nazwę "Krobusz".
Historia.
Pierwsza wzmianka o wsi pochodzi z 1679 ("villa Krobusz").
Według spisu ludności z 1 grudnia 1910, na 454 mieszkańców Krobusza 34 posługiwało się językiem niemieckim, 389 językiem polskim, a 31 było dwujęzycznych. Po I wojnie światowej we wsi powstał pomnik upamiętniający mieszkańców wsi, którzy zginęli podczas niej. W 1921 w zasięgu plebiscytu na Górnym Śląsku znalazła się tylko część powiatu prudnickiego. Krobusz znalazł się po stronie wschodniej, w obszarze objętym plebiscytem. Do głosowania uprawnionych było w Krobuszu 386 osób, z czego 245, ok. 63,5%, stanowili mieszkańcy (w tym 232, ok. 60,1% całości, mieszkańcy urodzeni w miejscowości). Oddano 372 głosy (ok. 96,4% uprawnionych), w tym 370 (ok. 99,5%) ważne; za Niemcami głosowały 343 osoby (ok. 92,7%), a za Polską 27 osób (ok. 8,1%).
W latach 1945–1950 Krobusz należał do województwa śląskiego, a od 1950 do województwa opolskiego. W latach 1945–1954 wieś należała do gminy Gostomia, a w latach 1954–1972 do gromady Gostomia. Podlegała urzędowi pocztowemu w Białej.
W latach 90. XX wieku mieszkańcy wsi przebudowali miejscową kaplicę na kościół. Należy do parafii św. Jana Chrzciciela w Solcu.
Zabytki.
Zgodnie z gminną ewidencją zabytków w Krobuszu chronione są:
Gospodarka.
We wsi znajduje się Rolnicza Spółdzielnia Produkcyjna oraz piaskownia.
Transport.
Transport drogowy.
Przez Krobusz przebiega droga wojewódzka
Transport kolejowy.
W 1895 firma Lenz &amp; Co, lokalne samorządy, właściciele papierni w Krapkowicach oraz majątków ziemskich zawiązali spółkę Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Gogolina, na stacjach końcowych stycznej z istniejącymi już w tym czasie liniami państwowymi. Pierwszy odcinek – z Prudnika do Białej Prudnickiej – oddano dla ruchu towarowego 22 października 1896, a już 4 grudnia 1896 oddano do użytku całą linię z Prudnika do Gogolina, zarówno dla ruchu towarowego, jak i osobowego. 28 listopada 2005 w związku z pogarszającym się stanem torów oraz kradzieżami szyn linia została całkowicie zamknięta i wykreślona z wykazu D29.
3 sierpnia 2016 roku zmodernizowana przed czasem linia kolejowa relacji Prudnik–Krapkowice (docelowo do Gogolina) została oddana do użytku. Tory miały być wykorzystywane do celów wojskowych (dojazd do Centralnej Składnicy Materiałów Wybuchowych pod Krapkowicami); planowano corocznie dwa przejazdy kontrolne. Poza tym z torowiska będą mogły korzystać prywatne firmy, takie jak Metsä Tissue, która prowadzi w Krapkowicach zakład papierniczy. Szybkość pociągów na tym odcinku będzie mogła wynosić 40 km/h. Nie jest przewidywana reaktywacja ruchu pasażerskiego.
Turystyka.
Przez wieś przebiega drugorzędna trasa rowerowa PTTK nr 261 C.
Przez Krobusz prowadzą szlaki turystyczne:

</doc>
<doc id="360068" url="https://pl.wikipedia.org/wiki?curid=360068" title="Kroczewo">
Kroczewo

Kroczewo – wieś w Polsce położona w województwie mazowieckim, w powiecie płońskim, w gminie Załuski.
Prywatna wieś szlachecka położona była w drugiej połowie XVI wieku w powiecie zakroczymskim ziemi zakroczymskiej województwa mazowieckiego.
W latach 1954–1972 wieś należała i była siedzibą władz gromady Kroczewo. W latach 1975–1998 miejscowość administracyjnie należała do województwa ciechanowskiego.
W 1887 w Kroczewie urodził się Kazimierz Skarżyński (zm. 1962) – sekretarz generalny Polskiego Czerwonego Krzyża w okresie II wojny światowej, autor pierwszego raportu o zbrodni katyńskiej i szef komisji PCK w Katyniu w 1943.
Urodził się tutaj również współtwórca polskiej szkoły socjologii, Stefan Czarnowski (1879–1937).
Parafia.
We wsi znajduje się parafia pw. św. Jana Chrzciciela. Obecny trzynawowy, murowany kościół wzniósł w latach 1918–1921 ks. Paweł Chodkowski, według projektu architekta Hugona Kudera. Konsekracji dokonał 31 maja 1928 r. ks. bp bł. Leon Wetmański. Prezbiterium z apsydą, zakrystią i kaplicą mogą pochodzić z poł. XVI w.
Zespół pałacowo-parkowy.
Zachował się zarys parku krajobrazowego z dwoma stawami połączonymi 100 m kanałem. Niestety nie zachował się istniejący tu niegdyś wspaniały dwór, własność rodziny Czarnowskich herbu Grabie, gospodarzących nie tylko w Kroczewie, ale także w sąsiednich folwarkach Złotopolice, Strubiny, Sobole, Gostolin czy w leżącym po drugiej stronie Wisły Secyminie. Bywał w nim zapraszany Henryk Sienkiewicz. Zarówno dwór, jak i budynki gospodarcze wysadzili w powietrze wycofujący się w styczniu 1945 Niemcy.
Cmentarz parafialny.
Zachowały się na nim grobowce właścicieli miejscowych dóbr oraz duża liczba przepięknych XIX-wiecznych nagrobków i krzyży wykutych z granitu, piaskowca, marmuru. Na uwagę zasługują piękne kute żeliwne krzyże.
Lotnisko polowe 1939.
Przed wrześniem 1939 polskie lotnictwo wojskowe posiadało wyznaczoną sieć utajnionych i zamaskowanych lotnisk polowych. W sierpniu 1939 przeniesiono na nie większość polskich eskadr w związku z czym w pierwszych godzinach wojny Niemcy zbombardowali głównie puste już lotniska stałe. W rejonie Zakroczym-Płońsk znalazły się trzy lotniska: Szpondowo, Kroczewo, Zdunowo. 1 września nad Kroczewem dochodzi do pierwszego starcia 152 Eskadry Myśliwskiej ze Szpondowa z samolotami wroga.
4 września 1939 z uwagi na zagrożenie lotniska Szpondowo oraz trudne położenie Armii „Modlin”, 152 Eskadra Myśliwska została przeniesiona na lotnisko Kroczewo. Lądowisko znajdowało się na polu na południe od parku dworskiego w rozwidleniu dróg do Trębek Nowych i Złotopolic. Na stanie eskadry pozostało 6 sprawnych samolotów PZL-11. 05.IX.1939 152 eskadra myśliwska odleciała na lotnisko polowe Brygady Pościgowej Poniatów w rejonie Legionowa.
Lotnisko polowe 1940-45.
Około 12.IX.1939 właściciele majątku Kroczewo p. Czarnowscy zostali wygnani z niego przez Niemców którzy przeznaczyli ten teren na swoje lotnisko polowe. Od czerwca 1940 Niemcy zbudowali w Kroczewie duże lotnisko polowe w tym: betonowe pasy postojowe i dojazdowe, 30 hangarów samolotowych, baraki zaplecza technicznego, mieszkalne oraz dla lazaretu. Stacjonowały tu samoloty Me-109 i Fw-190. Podczas budowy lądowiska zatrudniano polskich robotników przymusowych z których wielu zapłaciło za to życiem bądź zdrowiem.
Lotnisko 1945-1953.
Po zakończeniu wojny w lipcu 1945 stacjonujący na lotnisku Bydgoszcz 1 Pułk Lotnictwa Myśliwskiego „Warszawa”, jak i 2 Pułk Lotnictwa Szturmowego „Kraków” przeniesiono do Modlina. Część samolotów stacjonowała w Kroczewie. Ulokowano tu również 1 eskadrę myśliwską (szkolenie na samolotach Jak-9) i częściowo 3 eskadrę mieszaną (szkolenie na samolotach UT-2) ówczesnej Wojskowej Szkoły Pilotów Lotnictwa WP w Dęblinie. Stałych lotów w Kroczewie zaprzestano w 1953 kiedy jednostki lotnicze przechodziły na nowocześniejsze samoloty odrzutowe.
Lotnisko 1953-2000.
Po 1953 lotnisko było jednak jeszcze sporadycznie wykorzystywane. Korzystały z niego śmigłowce szkoły w Dęblinie, lotniska w Modlinie, ćwiczyli tu spadochroniarze z Aeroklubu Warszawskiego, testowano spadochrony produkowane przez zakłady „Aviotex” z Legionowa.
4.IX.1957 skoczek doświadczalny kpt. Tadeusz Dulla ustanowił w Kroczewie rekord Polski w wysokości skoku ze spadochronem. Skoczek został wywieziony w komorze bombowej samolotu odrzutowego Ił-28 na wysokość 11900 m, skąd spadał około 195 sekund, otwierając spadochron dopiero na wysokości 400 m nad ziemią. Rekord ten nie został pobity do dzisiaj.
W latach ok. 1980–1989 tereny lotniska stały się poligonem dla 15 Pułku Przeciwlotniczego z Gołdapi. Rozlokowane tu stanowiska wyrzutni rakietowych Kub-M2 wraz z kompleksami radiolokacyjnymi przeprowadzały wspólne ćwiczenia bojowe z pułkami lotnictwa myśliwskiego.
Po 2000 teren lotniska Kroczewo, jak i parku podworskiego przejęła do swoich zasobów Agencja Mienia Wojskowego. Lotnisko w Kroczewie zostało zamknięte. W latach 2006–2007 teren ten został sprzedany.

</doc>
<doc id="360069" url="https://pl.wikipedia.org/wiki?curid=360069" title="Kroczów Mniejszy">
Kroczów Mniejszy

Kroczów Mniejszy dawniej też Kroczew Mniejszy – wieś w Polsce położona w województwie mazowieckim, w powiecie zwoleńskim, w gminie Kazanów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Przemienienia Pańskiego w Kazanowie Iłżeckim.

</doc>
<doc id="360070" url="https://pl.wikipedia.org/wiki?curid=360070" title="Kroczów Większy">
Kroczów Większy

Kroczów Większy dawniej też Kroczew Większy – wieś w Polsce położona w województwie mazowieckim, w powiecie zwoleńskim, w gminie Kazanów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Przemienienia Pańskiego w Kazanowie Iłżeckim.

</doc>
<doc id="360071" url="https://pl.wikipedia.org/wiki?curid=360071" title="Kroczyce">
Kroczyce

Kroczyce – wieś w Polsce położona w województwie śląskim, w powiecie zawierciańskim, w gminie Kroczyce.
Wieś królewska położona była w drugiej połowie XVI wieku w powiecie lelowskim województwa krakowskiego. Wchodziła w skład klucza wsi, stanowiącego uposażenie wojewodów krakowskich. W latach 1954–1972 wieś należała i była siedzibą władz gromady Kroczyce. W latach 1975–1998 miejscowość administracyjnie należała do województwa częstochowskiego. Obecnie kościół i parafia kroczycka administracyjnie należy do dekanatu lelowskiego, diecezji kieleckiej.
Miejscowość jest siedzibą gminy Kroczyce.
Położenie.
Kroczyce zajmują rozległą równinę przy skrzyżowaniu drogi krajowej nr 78 z drogą wojewódzką 792, nad strugą o nazwie Wodząca. W pobliżu Kroczyc wznoszą się wzgórza Bleszczowa, Bilanów, Żmijów i Góra Zborów z rezerwatem przyrody Góra Zborów. W jaskini w okolicach Kroczyc odkryto również ślady bytności człowieka z początku naszej ery – była to prawdopodobnie grota grzebalna. Pod względem geograficznym znajdują się na Wyżynie Częstochowskiej będącej częścią Jury Krakowsko-Częstochowskiej.
Nazwa.
Miejscowość ma metrykę średniowieczną i istniała już w XIII wieku. Wymieniona w 1262 jako "Crocice, Crociche", 1333 "Criciche", 1373 "Grocicze", 1374 "Grodzicze", 1397 "de Croczicz", 1420 "Craczicze", 1423 "Kroczycze", 1426 "Crocicze", 1493 "Skroczycze", 1498 "Krotczycze".
Historia.
Pierwsza wzmianka o miejscowości pochodzi z 1262 i zawarta została w dokumencie księcia polskiego Bolesława Wstydliwego, gdzie wymienione są "Crocice" - wieś należąca do wojewody krakowskiego jako punkt przy szlaku z Krakowa do Częstochowy. W 1333 miejscowość po raz kolejny odnotowuje dokument wystawiony przez króla polskiego Władysława Łokietka.
Po rozbiorach Polski miejscowość znalazła się w zaborze rosyjskim i leżała w Królestwie Polskim. W 1827 we wsi znajdowały się 32 domy, w których mieszkało 223 mieszkańców. W 1885 w XIX-wiecznym Słowniku geograficznym Królestwa Polskiego miejscowość wymieniona jest jako wieś i folwark leżące w powiecie olkuskim, gminie i parafii Kroczyce. Wieś należała wówczas prawie w całości do chłopów, a obszar dworski został pomiędzy nich całkowicie rozparcelowany. Według danych Towarzystwa Kredytowego Ziemskiego w Królestwie Polskim dobra kroczyckie składały się z folwarków: Kroczyce, Siamoszyce oraz nomenklatury Zefirek. W jej skład wchodziły wsie Kroczyce, Siemszyce i Podlesie. Całkowita rozległość dominialna wynosiła 3365 mórg powierzchni w tym 750 ziemi ornej i ogrodów, 2315 mórg lasu, 76 zarośli, 59 pastwisk, 7 wody, 73 nieużytków oraz placów. W uprawie stosowano płodozmian 12-polowy. W miejscowości funkcjonowała gorzelnia, młyn napędzany kołem wodnym. Eksploatowano także pokłady torfu, kamienia wapiennego używanego do kładzenia posadzek oraz rudy żelaza. Znajdowały się w niej murowany kościół oraz szkoła gminna. W całej parafii kroczyckiej mieszkało wówczas 1529 mieszkańców. Natomiast obszar całej gminy Kroczyce wynosił 14 275 mórg ziemi zamieszkanej przez 3500 mieszkańców.
Zabytki.
W miejscowości znajduje się zbudowany w latach 1893-1895 kościół św. Jacka i św. Marii Magdaleny. Wcześniej, bo w XV w. istniała tu drewniana świątynia, którą ufundował rycerz maltański Petrasius Firlej. Kościół zawiera pewne elementy pierwszej rozbudowy drewnianego kościoła w 1818 roku. W środku znajduje się ołtarz w formie groty zbudowany z kalcytu, na wzór groty z sanktuarium w Lourdes. Zabytkowe obrazy z XVII i XVIII wieku. Koło kościoła rosną pomniki przyrody – lipy (ma około 500 lat). Figurka św. Nepomucena z XVII wieku znajduje się w kapliczce niedaleko basenu.
We wsi znajduje się również obelisk ku czci żołnierzy Batalionów Chłopskich, zamordowanych przez hitlerowców. Dowódcą 150-osobowego oddziału, który działał w tych okolicach, był Stanisław Śnitko (pseudonim "Sowa"). Postawiony został w 1990 roku. Na ulicy Żareckiej znajduje się Pomnik Piotra Wieczorka i Stanisława Surowca upamiętniający ich męczeńską śmierć z rąk hitlerowców, która miała miejsce 7 sierpnia 1944 roku.
Na wzgórzu Bleszczowa znajduje się cmentarz wojenny w Kroczycach, na którym pochowano 938 żołnierzy poległych podczas I wojny światowej. W 1972 Kroczyce zostały odznaczone Krzyżem Partyzanckim.

</doc>
<doc id="360072" url="https://pl.wikipedia.org/wiki?curid=360072" title="Kroczyn">
Kroczyn

Kroczyn – kolonia w Polsce położona w województwie lubelskim, w powiecie chełmskim, w gminie Dorohusk.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 102 mieszkańców i była osiemnastą co do wielkości miejscowością gminy Dorohusk.

</doc>
<doc id="360073" url="https://pl.wikipedia.org/wiki?curid=360073" title="Krogulcza Mokra">
Krogulcza Mokra

Krogulcza Mokra – wieś w Polsce położona w województwie mazowieckim, w powiecie szydłowieckim, w gminie Orońsko.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Orońsku.

</doc>
<doc id="360074" url="https://pl.wikipedia.org/wiki?curid=360074" title="Krogulcza Sucha">
Krogulcza Sucha

Krogulcza Sucha – wieś w Polsce położona w województwie mazowieckim, w powiecie szydłowieckim, w gminie Orońsko. Leży przy DK7.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Orońsku.

</doc>
<doc id="360075" url="https://pl.wikipedia.org/wiki?curid=360075" title="Krogule">
Krogule

Krogule – wieś w Polsce położona w województwie mazowieckim, w powiecie nowodworskim, w gminie Nasielsk.
Wieś szlachecka położona była w drugiej połowie XVI wieku w ziemi zakroczymskiej. W latach 1975–1998 miejscowość administracyjnie należała do województwa ciechanowskiego.

</doc>
<doc id="360076" url="https://pl.wikipedia.org/wiki?curid=360076" title="Krogulna">
Krogulna

Krogulna (śl.: "Krogulno", niem. "Krogullno-Gründorf") – wieś w Polsce położona w województwie opolskim, w powiecie namysłowskim, w gminie Pokój, nad rzeką Stobrawą. Krogulna leży 3 kilometry na północny zachód od Pokoju, 18 kilometrów na południowy wschód od Namysłowa i 31 kilometrów na północ od stolicy województwa – Opola.
W pobliżu wsi przebiega droga wojewódzka nr 454.
Populacja wsi wynosi 283 osoby.
Nazwa.
Etymologia nazwy wsi wiąże się z przymiotnikiem pochodzącym od nazwy ptaka – krogulca.
W okresie hitlerowskiego reżimu w latach 1936-1945 miejscowość nosiła nazwę "Stobertal".
Historia.
Najstarsza wzmianka o wsi pochodzi z roku 1309. Jako datę założenia wsi, źródła podają także XV wiek. W XVI wieku znajdowała się tutaj kopalnia rudy i piec do jej wypalania, a także fryszerka. Śladem tejże, są dziś wydobywające się z dna cieków wodnych i stawów, przetopione kawałki rudy żelaza. Na początku XVII wieku do majątku Krogulna należał także Nowy Folwark, zwany także gwarowo Nowe Budy, po niemiecku zaś "Christianshof". Z niego rozwinęła się wieś Pokój, będąca dziś siedzibą gminy. W drugiej połowie XVIII wieku zbudowano tutaj stawy hodowlane, będące obecnie w administracji Gospodarstwa Krogulna. Dane z 1880 roku wskazują, iż Krogulna zamieszkana była przez 682 osoby, w tym 354 wyznania ewangelickiego, znajdowało się tu 52 budynków (75 domostw), 59 osad i szkoła ewangelicka.
Ciekawostki.
We wsi znajduje się jedno gniazdo bociana białego.

</doc>
<doc id="360077" url="https://pl.wikipedia.org/wiki?curid=360077" title="Krojanty (wieś)">
Krojanty (wieś)

Krojanty () – wieś w Polsce położona w województwie pomorskim, w powiecie chojnickim, w gminie Chojnice. Połączenie z centrum Chojnic umożliwiają autobusy komunikacji miejskiej (linia nr 4) oraz PKS. Stacja kolejowa PKP „Krojanty” na trasie linii kolejowej Chojnice – Starogard Gdański – Tczew znajduje się w odległości 1,5 kilometra na wschód w granicach miejscowości Jabłonka.
W latach 1975–1998 miejscowość administracyjnie należała do województwa bydgoskiego.
Historia.
W 1317 roku wielki mistrz krzyżacki Karol z Trewiru wydał przywilej na osadzenie dóbr zbenińskich do których należały również Krojanty. W 1357 roku Krojanty nabył Mateusz z Wormditt – mieszczanin chojnicki, a przedtem notariusz na zamku w Człuchowie. W późniejszych wiekach wieś należała do szlacheckich rodzin Lewald, Jackowskich i Wejherów. W 1778 roku klucz krojancki nabył Jakub Szur Lipiński. Na początku XIX wieku Szur-Lipiński wybudował klasycystyczny dwór. W 1821 roku w posiadanie Krojant wszedł bank w Berlinie. W 1883 roku Ryszard Eckardestein ufundował neogotycki kościół ewangelicki. W okresie międzywojennym dwór kupił Alojzy Pruszak. W 1936 roku utworzona została parafia katolicka. 1 września na terenie wioski miała miejsce Bitwa pod Krojantami. Bitwa została stoczona pomiędzy wojskiem polskim a niemieckim w ramach kampanii wrześniowej. W czasie okupacji hitlerowskiej kościół na powrót użytkowali protestanci. W latach 80 XX wieku dwór nabyli Grażyna i Tomasz Winieccy, którzy rozbudowali obiekt i przeznaczyli jego część na prywatną klinikę rehabilitacyjną. W 2008 roku miejscowość liczyła 502 mieszkańców.
30 września 2021 w wyniku pożaru spłonęła niemal cała część produkcyjna (o pow. ok. 2 tys. m kw.) znajdującej się w miejscowości wytwórni łodzi. W 2021 roku miejscowość liczyła 591 mieszkańców.
Zabytki.
Według rejestru zabytków NID na listę zabytków wpisane są:

</doc>
<doc id="360078" url="https://pl.wikipedia.org/wiki?curid=360078" title="Krojczyn">
Krojczyn

Krojczyn (niem. "Kreutzen") – wieś w Polsce położona pomiędzy Włocławkiem a Dobrzyniem nad Wisłą województwie kujawsko-pomorskim, w powiecie lipnowskim, w gminie Dobrzyń nad Wisłą.
Podział administracyjny.
W XIX wieku Krojczyn razem z wsiami Podlasie i Krępa stanowił jedną całość, przynależną do gminy Oleszno powiatu lipnowskiego guberni płockiej oraz parafii w Zadusznikach.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 478 mieszkańców. Jest trzecią co do wielkości miejscowością gminy Dobrzyń nad Wisłą.
Położenie.
Miejscowość usytuowana niemal w połowie drogi między Włocławkiem (odległość: 13 km), a Dobrzyniem nad Wisłą (11 km). Położona z obu stron tej drogi, sąsiaduje od północy z Zadusznikami (3,2 km), od zachodu z Nasiegniewem (2,9 km), od południa z Krępą (1 km) i Grochowalskiem (3,1 km), a od strony wschodniej sąsiaduje ze Szpiegowem (2,8 km). Leży na pograniczu gminy Dobrzyń nad Wisłą z gminą Wielgie i Fabianki oraz powiatu lipnowskiego z włocławskim. 
Historia wsi i dworu.
Dawne nazwy.
Pierwsze wzmianki o Krojczynie znajdujemy w dokumentach i danych źródłowych z pierwszej połowy XIV wieku. Nazwa "Grobiczsino", a następnie "Groncino" spotykana jest już w roku 1321. Z nazwą "Krowiczyno" spotykamy się w roku 1432. Nazwa zbliżona do współczesnej – "Krojczyno" – występuje w roku 1789. Spotykano również nazwy zdrobniałe, lub pochodne takie jak: "Krojczyko, Rumunki Krojczyńskie, Wysiołki Krojczyńskie". Nazwa pochodzi od nazwy osobowej Krowica, a "Krowiczyno" oznaczało, że właścicielem był Krowica. 
Właściciele wsi.
Według rejestru podatkowego z 1564 r. właścicielem wsi był W. Wilecki herbu Cholewa i P. Witkowski tegoż herbu. Następne wzmianki z roku 1789 informują, iż Krojczyn był sukcesją Rutkowskiego i Orłowskiego. W 1850 roku zadłużony majątek w drodze licytacji nabył hrabia M. S. Miączyński, a w roku 1860 majątek przejął jego syn Władysław Miączyński herbu Suchekomnaty (żona i córka są pochowane na parafialnym cmentarzu w Zadusznikach). Miączyńscy byli właścicielami Krojczyna do roku 1937, wtedy folwark zakupił Bogdan Jurkiewicz. Po wojnie majątek rozparcelowano, a w dworze umieszczono szkołę (Publiczne Gimnazjum im. Jana Pawła II), która znajduje się do chwili obecnej. Z zabudowań dworskich pozostał tylko dwór i otaczający go park. Istniał również do niedawna drewniany spichlerz; obecnie na jego miejscu znajduje się boisko betonowe do piłki ręcznej. 
Historia i współczesność.
Powierzchnia Krojczyna w dawnych czasach liczyła 1410 mórg. Obok folwarku, na jego obrzeżach były gospodarstwa włościańskie. We wsi znajdował się wiatrak, którego ostatnim właścicielem był Antoni Staniszewski, zaś na pograniczu z Grochowalskiem istniała cegielnia. Później powstała druga, na pograniczu z Nasiegniewem (istniała do przełomu lat 50. i 60. XX wieku). Krojczyn był wsią, która już w XIX wieku posiadała szkołę. Do 1939 roku mieściła się w budynku stojącym na działce szkolnej (obecnie dom mieszkalny). Po 1945 roku szkołę umieszczono we dworze. W latach 80. XX wieku wzniesiono nowy obiekt szkolny, który połączono ze starym dworem, oraz zbudowano dom nauczyciela. Po II wojnie światowej w Krojczynie miał powstać Zespół Szkół Rolniczych (technikum i szkoła zawodowa) naprzeciw dworu, po drugiej stronie drogi oraz poczta w starym budynku szkolnym. Lecz lokalizację budowy szkoły przeniesiono do Dobrzynia nad Wisłą, a poczta powstała w dawnym dworze w Grochowalsku. Również w latach 80. XX wieku rozbudowano strażnicę OSP, której obiekt pełni funkcję użyteczności publicznej. Obecny Krojczyn jest wsią bardzo rozciągniętą o zróżnicowanej zabudowie. Stare, drewniane budownictwo zniknęło całkowicie. Powierzchnia wioski wynosi 664 ha i składa się z 106 gospodarstw. 22 gospodarstwa zajmują się ogrodnictwem, co dominuje w tutejszej wsi; 8 sadownictwem, 5 hodowlą krów i produkcją mleka. Krojczyn liczy 478 mieszkańców (dane na 31.III.2011).
Ochotnicza Straż Pożarna.
Jednostka OSP została założona w 1924 roku z inicjatywy mieszkańców i właściciela majątku – Władysława Miączyńskiego. Motywem, który wpłynął na podjęcie takiej decyzji był wielki pożar Krojczyna. W 7 lat po tej tragedii założona jednostkę straży pożarnej. Pierwszym prezesem został Władysław Miączyński. W skład zarządu weszli: Władysław Deleżyński – jako naczelnik, Teofil Podralski, Wincenty Wilewski, Jan Balcerowski, Józef Wasiołek – jako członkowie. Na placu podarowanym przez prezesa, w czynie społecznym wybudowano remizę, w której umieszczono sprzęt gaśniczy: dwukółkę z ręczną pompą (pompa znajduje się obecnie w muzeum PSP w Lipnie), beczkowóz i węże. W remizie odbywały się, podobnie jak współcześnie, zebrania wiejskie, zabawy i inne uroczystości.
W czasie wojny działalność straży była zawieszona. Zarząd stanowili Niemcy, Polacy byli tylko strażakami. Pierwsza remiza służyła strażakom do 1965 roku. W związku z potrzebami wybudowano nowy obiekt z dwoma garażami i zapleczem, w którym przez długi czas mieściła się klubo-kawiarnia. W 1980 roku przystąpiono do rozbudowy strażnicy. Uroczyste poświęcenie i przekazanie powstałego obiektu miało miejsce 10 czerwca 1990. W styczniu 1992 r. jednostka otrzymuje nowe wyposażenie – wóz bojowy Star 200 wraz z pełnym wyposażeniem, a były pojazd Star 25 został przekazany do wsi Mokowo. W 1994 r., w 70. rocznicę powstania straży jednostka otrzymuje sztandar ufundowany przez społeczeństwo. W 75. rocznicę na budynku OSP umieszczono pamiątkową tablicę, a sztandar odznaczono złotym medalem "Za zasługi dla pożarnictwa". W 2008 r. straż otrzymała sprzęt wysokiej klasy – japońską motopompę o ciśnieniu roboczym do 10 atmosfer. 

</doc>
<doc id="360079" url="https://pl.wikipedia.org/wiki?curid=360079" title="Krokocice">
Krokocice

Krokocice – wieś w Polsce położona w województwie łódzkim, w powiecie zduńskowolskim, w gminie Szadek.
Do 1954 istniała gmina Krokocice. W latach 1954–1968 wieś należała i była siedzibą władz gromady Krokocice, po jej zniesieniu w gromadzie Wielka Wieś. W latach 1975–1998 miejscowość administracyjnie należała do województwa sieradzkiego.

</doc>
<doc id="360080" url="https://pl.wikipedia.org/wiki?curid=360080" title="Krokocie (wieś)">
Krokocie (wieś)

Krokocie (dawniej Szofy), niem. "Soffen") – wieś sołecka w Polsce położona w województwie warmińsko-mazurskim, w powiecie ełckim, w gminie Ełk. W 1988 roku wieś liczyła 103 mieszkańców. Dane z roku 2011 wskazują na nieznaczny wzrost – 105 osób. Funkcję sołtysa sprawuje Magda Szymkiewicz.
Wieś położona jest na Pojezierzu Ełckim, na wschód od jezior: Zdrężno i Haleckiego (Ołówka), między rzekami Ełk i Lega, około 10 km na północny wschód od miasta Ełk i ok. 127 km na wschód od stolicy województwa warmińsko-mazurskiego – Olsztyna.
W latach 1975–1998 miejscowość administracyjnie należała do województwa suwalskiego.
Przed rokiem 1945 miejscowość stanowiła część niemieckich Prus Wschodnich. W roku 2010 we wsi żyła ostatnia przedwojenna autochtonka – Marta Piwak, dziewięćdziesięciolatka, która urodziła się jeszcze w czasach istnienia Cesarstwa Niemieckiego.
Historia miejscowości.
Wieś powstała w ramach kolonizacji południowych i wschodnich obszarów państwa zakonu krzyżackiego. W 1471 roku komtur brandenburski Wit von Giech wystawił przywilej na nowe dobra służebne zwane "Hirschenfelde", które miały obejmować 30 łanów na prawie magdeburskim. Dokument został wystawiony dla niejakiego Macieja Schofa, który zobowiązał się do wystawienia dwóch służb zbrojnych. Od nazwiska Macieja przyjęła się nowa nazwa wsi, zapisywana jako "Schoffa", "Schofer", "Schoffen"; później utrwaliła się forma "Soffen". Na początku XVI wieku wieś powiększyła swój obszar o 15 łanów, zatem łącznie obszar dóbr wzrósł do 45 łanów, zaś obowiązek służb zbrojnych – do trzech. Wieś należała do parafii ewangelickiej w Stradunach. Szkoła we wsi powstała w 1818 roku.
Liczba mieszkańców w poszczególnych okresach:

</doc>
<doc id="360081" url="https://pl.wikipedia.org/wiki?curid=360081" title="Krokowa">
Krokowa

Krokowa (kaszb. "Krokòwa", niem. "Krockow") – wieś kaszubska w Polsce położona w województwie pomorskim, w powiecie puckim, w gminie Krokowa przy skrzyżowaniu dróg wojewódzkich nr 213 i nr 218.
Krokowa wraz z miejscowościami ościennymi Minkowicami, Goszczynem tworzy zwarty obszar zabudowany o charakterze małomiasteczkowym. Znajdowała się tu stacja końcowa linii kolejowej Puck – Krokowa.
Miejscowość jest siedzibą gminy Krokowa.
W latach 1945–1975 miejscowość administracyjnie należała do tzw. dużego województwa gdańskiego, a w latach 1975–1998 do tzw. małego województwa gdańskiego.
Historia.
Wieś od XII wieku do 1945 należała do rodu Krokowskich. Od końca XVI w. do połowy XIX w. Krokowa była centrum kalwinizmu na Pomorzu Gdańskim i przynajmniej do połowy XIX w. odbywały się tutaj regularne nabożeństwa ewangelicko-reformowane po kaszubsku. Po wygaśnięciu polskiej linii rodu pod koniec XVIII w., Krokowa przeszła w ręce linii zniemczonej używającej nazwiska von Krockow. Najbardziej dramatyczny moment rodziny von Krockow przypadł na lato 1939. W rodowej posiadłości, która leżała na terytorium II Rzeczypospolitej, żyło czterech braci von Krockowów: Albrecht, Heinrich, Reinhold i Urlich, mających obywatelstwo polskie. Reinhold został wcielony do polskich ułanów, a Heinrich i Urlich uciekli na niemiecką stronę i zaciągnęli się do hitlerowskiego wojska. Cała trójka uczestniczyła w walkach, we wrześniu 1939 26-letni Albrecht, aby uniknąć rozkazu mobilizacyjnego, dokonał samookaleczenia: stracił palec u nogi. Był gospodarzem majątku do 1945. Ułan Reinhold po kilku tygodniach powrócił z niemieckiej niewoli i spotkał się z braćmi w Krokowej. Reinhold wstąpił do SS i z dwójką braci walczył dla III Rzeszy. Wszyscy trzej zginęli na froncie. Z kwerendy, którą na zlecenie wojewody pomorskiego wykonał profesjonalny historyk wynika, że nekrologi trzech poległych braci von Krockow zawierały stwierdzenie: "W ciężkich czasach polskich rządów pozostawali wierni niemczyźnie".
Kolej w Krokowej.
W dużej części finansowana przez rodzinę von Krockow, 1-torowa linia kolejowa (rozstaw torów 1435 mm) z Pucka do Krokowej o długości 22,39 km, budowana była przez konsorcjum cukrowni, gorzelni i organizacji rolników z okolicznych terenów. Dotarła do wsi jesienią 1903 Otwarcie całej linii, której wykonawcą była firma Lenz &amp; Co., nastąpiło 26 września 1903
W latach 2001–2003 baza Kolei Drezynowej (obecnie nie funkcjonuje).
Linię kolejową Swarzewo - Krokowa rozebrano i zamiast niej jest obecnie asfaltowa trasa rowerowa o takim samym przebiegu.
Przyroda.
W najbliższej okolicy znajdują się rezerwaty przyrody "Zielone", "Moroszka Bielawskiego Błota" i "Woskownica Bielawskiego Błota".

</doc>
<doc id="360082" url="https://pl.wikipedia.org/wiki?curid=360082" title="Kromarki">
Kromarki

Kromarki – osada w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Historia.
Wieś lokowana w 1404 r. jako służebny majątek rycerski. W akcie lokacyjnym wieś zapisano pod nazwą "Karmargen", później w dokumentach zapisywano jako "Kromargen".
W 1889 r. był to folwark, należały do majątku ziemskiego Kisity, który należał do "von Kunheimów". W 1935 r. do tutejszej szkoły uczęszczało 34 uczniów. W szkole pracował jeden nauczyciel. W 1939 r. we wsi mieszkało 390 osób. W czasie działań wojennych w 1945 r. wieś uległa zniszczeniu, w tym budynek szkolny. Po wojnie początkowo szkoła mieściła się w budynku zastępczym, a później wzniesiono nowy budynek szkolny (kierownikiem szkoły był w tym czasie Jan Rolkowski).
W 1983 r. był tu PGR z 10 domami i 124 mieszkańcami. W tym czasie we wsi była szkoła podstawowa, przedszkole, świetlica, punkt biblioteczny, zakład ślusarsko-kowalski.

</doc>
<doc id="360083" url="https://pl.wikipedia.org/wiki?curid=360083" title="Kromerowo">
Kromerowo

Kromerowo (dawniej Kromerowa, niem. "Krämersdorf") – wieś w Polsce położona w województwie warmińsko-mazurskim, w powiecie olsztyńskim, w gminie Barczewo. W latach 1975–1998 miejscowość administracyjnie należała do województwa olsztyńskiego.
Wieś położona na Warmii, między jeziorami Tumiany i Dadaj. Przez miejscowość przebiega droga krajowa nr 16. Przy wsi znajduje się tak zwany "zielony most" (przejście dla zwierząt nad drogą krajową), którym zwierzęta mogą bezpiecznie przechodzić nad drogą. Ma 60 metrów szerokości i 64 metry długości, inwestycja kosztowała około 20 mln zł.
Historia.
Wieś założona przez biskupa warmińskiego Marcina Kromera, wymieniana w dokumentach w 1354 r. i 1597 r. W 1571 r. od sześciu gospodarzy w Tumianach odkupiono 12 opuszczonych łanów, które biskup przekazał swojemu bratu Bartłomiejowi Kromerowi.
Kształtująca się osada została zasiedlona została głównie przez polskich kolonistów, pochodzących z Mazowsza. W XVIII wieku miejscowość dotknięta została epidemią dżumy, pustoszącej Prusy w latach 1709–1711. W drugiej połowie XIX stulecia Kromerowo rozwijało się powolnym rytmem, nie odgrywając znaczniejszej roli. Względny spokój mieszkańców wsi zburzył wybuch I wojny światowej. Po 1945 roku Kromerowo zostało zasiedlone przez polskich osadników. Położenie geograficzne miejscowości przyniosło prężny rozwój usług turystycznych.
Przyroda.
W 2010 roku w Kromerowie nad drogą krajową nr 16 postawiono tzw. zielony most dla zwierząt, rejestrujący faunę. Umieszczona na słupie kamera uruchamiana przez dekodery ruchu pozwala leśnikom monitorować przemieszczanie się m.in. borsuków, wilków, lisów czy danieli. Jest to pierwszy taki obiekt na Warmii i Mazurach.
Termy Azzun.
W Kromerowie zlokalizowany jest Hotel Azzun posiadający kompleks basenowo-saunowy pod nazwą Termy Azzun. Miejsce to obejmuje basen relaksacyjny o długości 15 m z przeciwprądem, basen o temperaturze 30°C, umieszczony w grocie basen z muzyką słyszalną pod wodą przeznaczony do muzykoterapii, 2 ośmioosobowe jacuzzi, basen zewnętrzny z amfiteatrem oraz zespół saun i łaźni parowych. W każdy weekend organizowane jest dla gości hotelowych nocne pływanie.

</doc>
<doc id="360084" url="https://pl.wikipedia.org/wiki?curid=360084" title="Kromolin">
Kromolin

Kromolin () – wieś w Polsce położona w województwie dolnośląskim, w powiecie głogowskim, w gminie Żukowice.
Podział administracyjny.
W latach 1954–1961 wieś należała i była siedzibą władz gromady Kromolin, po jej zniesieniu w gromadzie Dobrzejowice. W latach 1975–1998 miejscowość administracyjnie należała do województwa legnickiego.
Demografia.
Kromolin jest największą miejscowością gminy Żukowice. Według Narodowego Spisu Powszechnego posiadał 581 mieszkańców (III 2011 r.).
Zabytki.
Do wojewódzkiego rejestru zabytków wpisane są obiekty:

</doc>
<doc id="360085" url="https://pl.wikipedia.org/wiki?curid=360085" title="Kromszewice">
Kromszewice

Kromszewice – wieś w Polsce położona w województwie kujawsko-pomorskim, w powiecie włocławskim, w gminie Chodecz.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 230 mieszkańców. Jest czwartą co do wielkości miejscowością gminy Chodecz.
Przez wieś biegnie droga gminna łącząca Chodecz z Dąbrowicami w łódzkim. Od Jeziora Kromszewickiego wypływa rzeka Chodeczka.

</doc>
<doc id="360086" url="https://pl.wikipedia.org/wiki?curid=360086" title="Kronin">
Kronin

Kronin – wieś w Polsce, położona w województwie warmińsko-mazurskim, w powiecie elbląskim, w gminie Pasłęk. Siedziba sołectwa Kronin, w którego skład wchodzą również Kudyny i Tulno.
W latach 1975–1998 wieś administracyjnie należała do województwa elbląskiego.

</doc>
<doc id="360087" url="https://pl.wikipedia.org/wiki?curid=360087" title="Kropidło (województwo małopolskie)">
Kropidło (województwo małopolskie)

Kropidło – wieś w Polsce położona w województwie małopolskim, w powiecie miechowskim, w gminie Słaboszów.
W 1595 roku wieś położona w powiecie ksiąskim województwa krakowskiego była własnością starosty chęcińskiego Piotra Myszkowskiego. W latach 1975–1998 miejscowość administracyjnie należała do województwa kieleckiego.
Historia.
Kropidło, nazywane także w roku 1376 „Cropidlo”, „Cropillo”, 1377 „Cropitlo”, 1425 „Cropydlo”, 1426 „Cropithlo”, 1448 „Cropydla” wieś położona 15 km na wschód od Miechowa.
Pierwsze wzmianki o wsi pochodzą z XIV wieku.
Wieś była własnością szlachecką.
W latach 1376–1395 dziedzicem był Jan, Jaszek Kropidelski z Kropidła i jego żona Małgorzata
W roku 1519 dziedzicem jest Piotr Opaliński otrzymuje on z regestów kancelarii królewskich dokument Jana Olbrachta z 1497 r. na wieś Kropidło . W roku 1531 dziedzicami są bracia rodzeni nie podzieleni Jan i Przecław Gnojeńscy dzierżawcy Nieszkowa i Kropidła, a także Jan Ilikowski z Kropidła który odstępuje szlachcicowi Stanisławowi Dziaduskiemu sztygarowi żupy wielickiej wszystkie swe prawa do wsi Kropidła w powiecie ksiąskim. Z folwarku dziesięcina z prawa należała do plebana w Słaboszowie, lecz przez dziedzica klasztorowi augustianów w Książu Wielkim uiszczaną była. (Długosz, Lib. ben. I, 131, II, 76).
Według Słownika geograficznego Królestwa Polskiego wieś Kropidło w XV w. była w posiadaniu Jana Ilikowskiego, kmiecie z 16 łanów, karczma i 3 zagrodników oddawali dziesięcinę, wartości 12 grzywien, kanonikowi prebendy nadzowskiej, przy kościele katedralnym krakowskim istniejącej. Na początku XIX wieku dziedzicem jej był Wiktoryn hrabia Komorowski.
W wieku XIX Kropidło opisane zostało jako, wieś i folwark w powiecie miechowskim, gminie Nieszków, parafii Słaboszów, od zarządu gminnego w Słaboszowie wiorst 4.
Według spisu z roku 1827 domów było 15, mieszkańców 75.
W roku 1885 domów było 13, mieszkańców 183 (mężczyzn 76, kobiet 107), w tym żydów 16 (mężczyzn 6, kobiet 10).
Osad włościańskich było wówczas 16, z przestrzenią gruntów mórg 104. Folwark należy do dóbr Nieszków posiadając obszaru 592 mórg.

</doc>
<doc id="360088" url="https://pl.wikipedia.org/wiki?curid=360088" title="Kropiwki">
Kropiwki

Kropiwki – wieś w Polsce położona w województwie lubelskim, w powiecie parczewskim, w gminie Sosnowica.
Wieś ekonomii brzeskiej w drugiej połowie XVII wieku. W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Sosnowica.
Wierni Kościoła rzymskokatolickiego należą do parafii Trójcy Świętej w Sosnowicy.

</doc>
<doc id="360089" url="https://pl.wikipedia.org/wiki?curid=360089" title="Kropiwnica (gmina Mońki)">
Kropiwnica (gmina Mońki)

Kropiwnica – wieś w Polsce położona w województwie podlaskim, w powiecie monieckim, w gminie Mońki.
W latach 1975–1998 miejscowość administracyjnie należała do województwa białostockiego.
Starsze pokolenie mieszkańców Kropiwnicy w codziennych kontaktach sporadycznie posługuje się zanikającą gwarą języka białoruskiego, nazywaną przez nich "językiem prostym". Stanowi to kuriozum, ze względu na fakt, iż mieszkańcy wsi nigdy nie wykształcili białoruskiej tożsamości narodowej i określają się jako Polacy. Z perspektywy dialektologicznej nazywani są oni mianem "białoruskojęzycznych katolików" bądź "Białorusinami Sokólszczyzny". Kropiwnica stanowi jedną z najdalej wysuniętych na zachód miejscowości na mapie białoruskiego kręgu językowego.
Wierni kościoła rzymskokatolickiego należą do parafii św. Anny w Kalinówce Kościelnej.

</doc>
<doc id="360090" url="https://pl.wikipedia.org/wiki?curid=360090" title="Kropiewnica-Gajki">
Kropiewnica-Gajki

Kropiewnica-Gajki – wieś w Polsce położona w województwie podlaskim, w powiecie wysokomazowieckim, w gminie Kobylin-Borzymy.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Kobylinie-Borzymach.
Historia.
Pierwotnie "Kropidlnica". Według Zygmunta Glogera miejscowość wzmiankowana w dokumentach w roku 1436.
W I Rzeczypospolitej "Kropiwnica" należała do ziemi bielskiej.
Słownik geograficzny Królestwa Polskiego pod koniec XIX w. wymienia: "Kropiwnicę-Gajki", "Kiernozki" i "Racibory" jako wsie szlacheckie w powiecie "mazowieckim", gmina Kowalewszczyzna, parafia "Kobylin".
W roku 1827 Kropiwnica-Gajki liczyła 25 domów i 125 mieszkańców.
W 1921 r. było tu 32 budynki z przeznaczeniem mieszkalnym oraz 172 mieszkańców (87 mężczyzn i 85 kobiet). Wszyscy podali narodowość polską i wyznanie rzymskokatolickie.

</doc>
<doc id="360091" url="https://pl.wikipedia.org/wiki?curid=360091" title="Kropiewnica-Racibory">
Kropiewnica-Racibory

Kropiewnica-Racibory – wieś w Polsce położona w województwie podlaskim, w powiecie wysokomazowieckim, w gminie Kobylin-Borzymy.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Kobylinie-Borzymach.
Historia.
Pierwotnie "Kropidlnica". Według Zygmunta Glogera miejscowość wzmiankowana w dokumentach w roku 1436.
W I Rzeczypospolitej "Kropiwnica" należała do ziemi bielskiej.
W roku 1827 Kropiwnica-Racibory liczyła 15 domów i 77 mieszkańców.
Słownik geograficzny Królestwa Polskiego pod koniec XIX w. wymienia: "Kropiwnicę-Gajki", "Kiernozki" i "Racibory" jako wsie szlacheckie w powiecie "mazowieckim", gmina Kowalewszczyzna, parafia "Kobylin".
W 1921 r. było tu 17 budynków z przeznaczeniem mieszkalnym oraz 110 mieszkańców (50 mężczyzn i 60 kobiet). Wszyscy podali narodowość polską i wyznanie rzymskokatolickie.

</doc>
<doc id="360092" url="https://pl.wikipedia.org/wiki?curid=360092" title="Kropiwno">
Kropiwno

Kropiwno – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Stanisława w Dąbrowie Białostockiej.

</doc>
<doc id="360093" url="https://pl.wikipedia.org/wiki?curid=360093" title="Krosin">
Krosin

Krosin – wieś w Polsce, położona w województwie wielkopolskim, w powiecie czarnkowsko-trzcianeckim, w gminie Połajewo.
W latach 1975–1998 miejscowość administracyjnie należała do województwa pilskiego.

</doc>
<doc id="360094" url="https://pl.wikipedia.org/wiki?curid=360094" title="Krosinek">
Krosinek

Krosinek – wieś w Polsce położona w województwie wielkopolskim, w powiecie czarnkowsko-trzcianeckim, w gminie Połajewo.
W latach 1975–1998 miejscowość administracyjnie należała do województwa pilskiego.

</doc>
<doc id="360095" url="https://pl.wikipedia.org/wiki?curid=360095" title="Krosinko (województwo wielkopolskie)">
Krosinko (województwo wielkopolskie)

Krosinko – wieś w Polsce położona w województwie wielkopolskim, w powiecie poznańskim, w gminie Mosina.
Miejscowość leży na lewym brzegu Samicy, w granicach Wielkopolskiego Parku Narodowego przy drodze wojewódzkiej nr 431 z Mosiny do Stęszewa, około 3 km na południowy zachód od Mosiny.
Powstanie wsi datuje się na rok 1744. Nazwana była wtedy Krosińskie Olędry. We wsi zachowało się kilka starych domów ze schyłku XIX wieku, lecz wśród zabudowy wyróżnia się częściowo szachulcowy budynek szkoły podstawowej "Pod Lipami" z 1909 roku. W okresie międzywojennym, z uwagi na krajobrazowe i turystyczne walory okolicy, próbowano z Krosinka uczynić wieś wypoczynkowo-turystyczną. 
W latach 1975–1998 miejscowość administracyjnie należała do województwa poznańskiego.

</doc>
<doc id="360096" url="https://pl.wikipedia.org/wiki?curid=360096" title="Krosna (województwo małopolskie)">
Krosna (województwo małopolskie)

Krosna – wieś w Polsce położona w województwie małopolskim, w powiecie limanowskim, w gminie Laskowa.
W latach 1975–1998 miejscowość administracyjnie należała do województwa nowosądeckiego.
Położenie.
Krosna położona jest w dolinie Potoku Krośnieńskiego, lewobrzeżnego dopływu rzeki Łososina.
Części wsi.
Integralne części wsi Krosna: Brzezie, Buczkówka, Dział, Janikówka, Jochymówka, Jońcówka, Kędrówka, Koleńszczówka, Kołodziejówka, Łaziska, Łazy, Na Blichu, Nalepówka, Pawlakówka, Przylaski, Sędziówka, Urygówka, Wajdówka, Wielkie Pole, Włodarzówka, Za Brzeziną, Zagroda, Zdebiówka.
Historia.
Początki wsi datowane są na przełom XIII i XIV wieku. Pierwotnie nazywała się ona Krostna. Pierwsza pisemna wzmianka pochodzi z 1324 roku i informuje o kupnie wsi przez zakon Klarysek ze Starego Sącza. W 1367 roku w Krosnej powstało sołectwo na prawie magdeburskim, którego celem miała być eksploatacja tutejszych lasów na cele klasztorne.
W 1772 roku Krosna znalazła się pod panowaniem austriackim. Po konfiskacie dóbr zakonnych w 1782 miejscowość przeszła na własność rządu austriackiego, a następnie w 1833 została sprzedana baronowi Brunickiemu z Pisarzowej, którego własnością pozostawała aż do uwłaszczenia w 1848. Po zniesieniu pańszczyzny wieś zaczęła się dynamicznie rozwijać – budowano nowe domy, a w 1864 utworzono pierwszą szkołę.
W 1909 roku miejscowy artysta Józef Mrozowski otworzył w dawnej żydowskiej karczmie pierwszą pracownię rzeźbiarsko-artystyczną. Jego tradycje kontynuują do dziś lokalni rzemieślnicy, trudniący się wyrobem galanterii drzewnej.
W 1897 roku do Krosnej przybyły zakonnice ze Zgromadzenia Sióstr Służebniczek Starowiejskich, które założyły tu ochronkę dla dzieci. Dla ich potrzeb wybudowano w latach 1905–1906 drewnianą, publiczną kaplicę publiczną pod wezwaniem św. Józefa Oblubieńca Najświętszej Maryi Panny. Był to obiekt drewniany, szalowany, kryty blachą i eternitem, z jedną nawą i niewielkim prezbiterium. Odnowiono ją w 1915, wtedy również dobudowano wieżyczkę na sygnaturkę. Poświęcona została w 1926.
Na utworzenie samodzielnej parafii wieś musiała jednak czekać do 1970 roku. W latach 80. XX wieku wzniesiono nowy kościół, a stara kaplica została rozebrana z powodu postępującego niszczenia. Na jej miejscu stanęła zbudowana przez parafian kapliczka poświęcona św. Kindze.
W 1997 część wsi została zniszczona przez wielką powódź.

</doc>
<doc id="360097" url="https://pl.wikipedia.org/wiki?curid=360097" title="Krosna-Wieś">
Krosna-Wieś

Krosna-Wieś – wieś w Polsce położona w województwie mazowieckim, w powiecie pruszkowskim, w gminie Brwinów.
Miejscowość wraz z Krosną-Parcela tworzy sołectwo Krosna.
Wieś szlachecka Krośnie położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975−1998 miejscowość administracyjnie należała do województwa warszawskiego.
Wieś leży obok nieczynnej Elektrociepłowni II Pruszków, co jest ciekawym dodatkiem do krajobrazu. 
Przez wieś przebiega droga z Koszajca do Biskupic, od której na północny zachód odgałęzia się droga do Józefowa.

</doc>
<doc id="360098" url="https://pl.wikipedia.org/wiki?curid=360098" title="Krosnowa">
Krosnowa

Krosnowa – wieś w Polsce położona w województwie łódzkim, w powiecie skierniewickim, w gminie Słupia.
Historia.
W latach 1975–1998 miejscowość administracyjnie należała do województwa skierniewickiego.
W latach 1891–1894 (2 lata i 8 miesięcy) mieszkał w Krosnowie u Kłębów Władysław Stanisław Reymont. Tam zaczął pisać i wtedy zaczęto drukować jego utwory. Tak pisał w liście do brata w 1894 r. o pobycie w Krosnowie: "Mnie tylko było dobrze czasami na Krosnowie, kiedy nie trzeba było iść na linię, tytuń był i była pewna miska kartofli u gospodarzy(...) snuło się złotą przędzę marzeń i tworzyło się światy nowe i ludzi dobrych, choć papierowych. Teraz wiem, że mi już nigdzie dobrze nie będzie, nigdzie i nigdy".

</doc>
<doc id="360099" url="https://pl.wikipedia.org/wiki?curid=360099" title="Krosnowice">
Krosnowice

Krosnowice (niem. "Rengersdorf") – wieś w Polsce położona w województwie dolnośląskim, w powiecie kłodzkim, w gminie Kłodzko.
Położenie.
Krosnowice położone są w Sudetach Środkowych, na pograniczu Kotliny Kłodzkiej i Rowu Górnej Nysy oraz Krowiarek leżących w Sudetach Wschodnich, na wysokości około 295–340 m n.p.m. Częścią Krosnowic jest Koniecznik.
Podział administracyjny.
W latach 1945–1954 siedziba gminy Krosnowice. W latach 1954–1972 wieś należała i była siedzibą władz gromady Krosnowice. W latach 1975–1998 miejscowość administracyjnie należała do województwa wałbrzyskiego.
Demografia.
Jest największą miejscowością gminy Kłodzko. Według Narodowego Spisu Powszechnego posiadała 2884 mieszkańców (III 2011 r.)
Historia.
Dzisiejsze Krosnowice zostały założone w średniowieczu jako osada niemiecka. Do 1945 roku upamiętniała w swej nazwie "Rengersdorf" imię swojego założyciela – Rengera. Pierwsza znana pisemna wzmianka pochodzi z 1326 roku, kiedy to patriarcha Grado wraz z 12 biskupami udzielili szczególnych odpustów wiernym odwiedzającym tutejszy kościół św. Jakuba oraz jego kościół filialny w Żelaźnie. Oznacza to, że już wówczas był to znany kościół parafialny. Wówczas też istniała tu siedziba rycerska na terenie dzisiejszego pałacu. Aż do XVII wieku wieś była majątkiem czeskiego rodu Panewiczów (niem.: "von Pannwitz"), a jej najstarszym znanym właścicielem był Wolfram von Pannwitz, starosta kłodzki, lennik króla Czech, Jana Luksemburskiego. Posiadał on również prawo inwestytury tutejszego probostwa.
W wyniku wojen śląskich wieś Rengersdorf przeszła wraz z całym hrabstwem kłodzkim w 1763 roku w posiadanie Prus. W ramach reformy administracyjnej 1815 roku Hrabstwo Kłodzkie zostało przyłączone do Prowincji Śląskiej, a sama wieś stała się częścią Powiatu Kłodzkiego. W 1845 roku żydowski przemysłowiec z Wrocławia Hermann Dietrich Lindheim otworzył tu przędzalnię bawełny stwarzając ok. 750 miejsc pracy. Dalszego dynamicznego rozwoju wieś doznała z budową i rozbudową trasy kolejowej w latach 1875 i 1897.
Po II wojnie światowej, w 1945 roku wieś została włączona do Polski. Jej dotychczasowych mieszkańców wysiedlono do Niemiec. Pierwotną nazwę wsi "Rengersdorf" zmieniono początkowo na "Rankowo", jednak w 1946, w pierwszą rocznicę utworzenia zakładu włókienniczego w dawnej fabryce Löbbeckego (założonej przez Hermanna Lindheima, późniejsze Krosnowickie Zakłady Przemysłu Bawełnianego), utworzono nazwę "Krosnowice".
Zabytki.
Do wojewódzkiego rejestru zabytków wpisane są obiekty:
Festiwal im. Ignaza Reimanna.
W Krosnowicach żył, pracował, a także został pochowany kompozytor i muzyk Ignaz Reimann. Corocznie na przełomie września/października odbywa się koncert międzynarodowy ku jego pamięci w miejscowym kościele parafialnym. Od 2007 roku na mocy porozumienia z Sanktuarium Wambierzyckim i Stowarzyszeniem Reimanna w Wambierzycach odbywa się w Krosnowicach jesienna odsłona Międzynarodowego Festiwalu im. Ignaza Reimanna, obok letniej odsłony w Wambierzycach. W krainie, w której przenikają się kultury trzech narodów (Czechów, Niemców i Polaków), co wywarło wpływ na twórczość Ignaza Reimanna, występują chóry z Niemiec, Czech, Polski i nieraz z innych krajów.
Powódź.
W latach 1997, 2006, 2007 oraz 2009 miejscowość była nawiedzana przez falę powodziową. W celu ochrony Krosnowic przed wodami potoków Duna Górna i Duna Dolna powyżej wsi budowany jest suchy zbiornik przeciwpowodziowy "Krosnowice". Zbiornik będzie miał powierzchnię zalewu 44 ha, maksymalną pojemność retencyjną około 1,92 mln m³. Zakończenie budowy jest przewidziane na kwiecień 2023 r.

</doc>
<doc id="360100" url="https://pl.wikipedia.org/wiki?curid=360100" title="Krosnowo">
Krosnowo

Krosnowo (kaszb. "Krosnowò", niem. "Krossnow") – wieś kaszubska w Polsce położona w województwie pomorskim, w powiecie bytowskim, w gminie Borzytuchom, nad Starą Słupią i na południowym skraju Puszczy Słupskiej.
W latach 1975–1998 miejscowość administracyjnie należała do województwa słupskiego.
Zabytki.
Według rejestru zabytków NID na listę zabytków wpisany jest dom szachulcowy nr 13 z 1824 i poł. XIX w., nr rej.: A-897 z 10.02.1975. Pod tym samym numerem zarejestrowany był spichlerzyk, obecnie nieistniejący.

</doc>
<doc id="360101" url="https://pl.wikipedia.org/wiki?curid=360101" title="Krostkowo">
Krostkowo

Krostkowo – wieś w Polsce położona w województwie wielkopolskim, w powiecie pilskim, w gminie Białośliwie.
 
W latach 1954–1957 wieś należała i była siedzibą władz gromady Krostkowo, po jej zniesieniu w gromadzie Białośliwie. W latach 1975−1998 miejscowość administracyjnie należała do województwa pilskiego.
Na przełomie XII i XIII wieku w Krostkowie została utworzona rzymskokatolicka parafia św. Mikołaja.

</doc>
<doc id="360102" url="https://pl.wikipedia.org/wiki?curid=360102" title="Krostoszowice">
Krostoszowice

Krostoszowice (niem. "Krostoschowitz")– wieś w Polsce położona w województwie śląskim, w powiecie wodzisławskim, w gminie Godów.
W latach 1975–1998 miejscowość administracyjnie należała do województwa katowickiego.
Położenie geograficzne.
Krostoszowice położone są na południu województwa śląskiego w powiecie wodzisławskim w gminie Godów. Leżą na Płaskowyżu Rybnickim będącym częścią Wyżyny Śląskiej. Historycznie zaś na ziemi wodzisławskiej na Górnym Śląsku. Przez obszar wsi przebiega autostrada A1.
Teren wsi jest najbardziej pagórkowaty w gminie, Krostoszowice są też w niej wsią najwyżej położoną.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy "krzaka" lub surowca opałowego, który z nich powstaje -"chrustu". W swoim dziele o nazwach miejscowych na Śląsku wydanym w 1888 roku we Wrocławiu wymienia on jako najstarszą zanotowaną nazwę miejscowości "Crostoschowice" podając jej znaczenie "Strauchdorf" czyli po polsku "Wieś wśród krzewów". Niemcy zgermanizowali nazwę na "Krostoschowitz" w wyniku czego utraciła ona swoje znaczenie. Od 1922 nosiła nazwę "Krostoszowice".
Historia.
Krostoszowice po raz pierwszy zostały wzmiankowane w roku 1416. Od początku istnienia wieś ściśle związana była z sąsiednim dużym Skrzyszowem. Obie wsie wchodziły w skład Wodzisławskiego Państwa Stanowego. W II. połowie XX wieku krajobraz wsi przekształciła pobliska kopalnia KWK 1 Maja. Najstarszym budynkiem miejscowości jest stuletnia szkoła podstawowa.
W Krostoszowicach znajdował się szyb VII zlikwidowanej Kopalni Węgla Kamiennego 1 Maja. W miejscu usytuowania szybu znajduje się atrapa wieży szybowej oraz tablica upamiętniająca tragiczne zdarzenia związane z głębieniem tego szybu.
Edukacja.
Starsza młodzież uczęszcza do gimnazjów w Skrzyszowie lub Turzy Śląskiej.
Sport.
Na terenie wsi znajduje się kompleks boisk "Orlik", obok którego ulokowane są siłownia zewnętrzna oraz stanowisko do gry w tenisa stołowego. 
Inter Krostoszowice.
W Krostoszowicach od 2002 roku działa klub sportowy KS Inter Krostoszowice, prowadząc głównie sekcje piłki nożnej. Drużyna seniorów rozpoczęła rozgrywki w klasie C Podokręgu Rybnik od sezonu 2003/2004, aby pozostać w tej klasie rozgrywkowej przez 4 kolejne sezony. Sezon 2007/2008 to okres bardzo dobrej gry zespołu, uwieńczony awansem do klasy B. Klub prowadzi równolegle szkolenie piłkarskich drużyn młodzieżowych oraz organizuje imprezy ogólno-sportowe dla mieszkańców gminy i powiatu.

</doc>
<doc id="360103" url="https://pl.wikipedia.org/wiki?curid=360103" title="Kroszewo">
Kroszewo

Kroszewo – wieś w Polsce położona w województwie podlaskim, w powiecie augustowskim, w gminie Bargłów Kościelny.
Do 1954 roku miejscowość była siedzibą gminy Pruska. W latach 1975–1998 miejscowość administracyjnie należała do województwa suwalskiego.

</doc>
<doc id="360104" url="https://pl.wikipedia.org/wiki?curid=360104" title="Kroszówka">
Kroszówka

Kroszówka – wieś w Polsce położona w województwie podlaskim, w powiecie augustowskim, w gminie Bargłów Kościelny.
W latach 1975–1998 miejscowość administracyjnie należała do województwa suwalskiego.

</doc>
<doc id="360105" url="https://pl.wikipedia.org/wiki?curid=360105" title="Krościenko nad Dunajcem">
Krościenko nad Dunajcem

Krościenko nad Dunajcem – wieś w Polsce o charakterze turystyczno-wypoczynkowym w dolinie Dunajca i Krośnicy, położona w województwie małopolskim, w powiecie nowotarskim, gminie Krościenko nad Dunajcem, u podnóża Pienin, Gorców i Beskidu Sądeckiego. Jest siedzibą gminy Krościenko nad Dunajcem.
Miasto królewskie, położone w drugiej połowie XVI wieku w powiecie sądeckim województwa krakowskiego, należało do tenuty czorsztyńskiej. Krościenko uzyskało lokację miejską w 1348 roku, zdegradowane w 1934 roku.
Historia.
Średniowiecze.
Dokładna data założenia miejscowości nie jest znana. Jej powstanie związane jest prawdopodobnie z budową, w latach 1257–1287, Zamku Pienińskiego. Według Długosza Krościenko miało istnieć już w roku 1251, wymienione zostało przez niego (pod nazwą "Troszczenko") w legendarnym testamencie Wydżgi. Wzmianka o Krościenku pojawia się u Długosza również przy opisie ucieczki Świętej Kingi ze Starego Sącza do Zamku Pienińskiego w trakcie najazdu tatarskiego, w tym przypadku kronikarz posługuje się nazwą "Kroszczyenko", a samą osadę nazywa miastem. W przedlokacyjnym mieście był już kościół oraz miało ono własnego plebana, wskazuje na to pominięcie w akcie lokacyjnym rozporządzenia o wyznaczeniu łanu pod budowę kościoła oraz to, że już w latach 1350–1351 krościeński pleban figurował na liście duchownych uiszczających świętopietrze. W roku 1340 parafia krościeńska, należąca wówczas do dekanatu długopolskiego, liczyła 210 osób.
W dniu 8 czerwca 1348 roku król Kazimierz III Wielki sprzedał wójtostwo w Krościenku niejakiemu Hadzudowi, a samo miasto lokował ponownie na prawie niemieckim, nadając mu szereg przywilejów i ulg. Miasto otrzymało m.in. 20-letni okres wolnizny, a kupcy pochodzący z Krościenka – zwolnienie z opłat celnych w Czorsztynie, Rytrze, Starym Sączu oraz Czchowie. W akcie lokacyjnym Krościenko wymienione jest pod nazwą "Crosno," co może świadczyć o tym, że pierwotna nazwa osady brzmiała właśnie Krosno.
Lata 1770–1945.
W roku 1770, na dwa lata przed I rozbiorem Austria dokonała aneksji trzech starostw położonych na terenie Podhala oraz Sądecczyzny (starostwa czorsztyńskie, nowotarskie oraz sądeckie). Dokonano tego pod pretekstem utworzenia i utrzymania kordonu sanitarnego mającego chronić Królestwo Węgier przed epidemią dżumy. Zajęte tereny włączono do Królestwa Węgier.
Po roku 1772 Krościenko zostało włączone do zaboru austriackiego i nowo utworzonego kraju koronnego Królestwa Galicji i Lodomerii znanego powszechnie pod nazwą Galicji.
Po śmierci wdowy po ostatnim staroście czorsztyńskim dobra starostwa zostały podzielone na tzw. dominia oraz wystawione na sprzedaż. Dominium krościeńskie w drodze licytacji nabyła rodzina Grossów w 1822 roku. W skład dominium wchodziły: Krościenko, Grywałd oraz Tylka.
W latach 1827–1829 Henryk Gross nabył dwa źródła, nakrył je szopą i postawił obok dom gościnny dla letników. Spółka Uzdrowiska Krajowe chciała zbudować w tym okresie zakład zdrojowy, jednak do realizacji tego planu nie doszło, Grossowie nie zaproponowali terenu pod lokalizację. Gross nie był zainteresowany budową uzdrowiska. Planował sprzedawać wody ze źródeł wysyłkowo, wydzierżawił źródła Żydom. Późniejsi właściciele miejscowości, Dziewolscy, również nie inwestowali w rozwój uzdrowiska. Kuracjuszy było niewielu, w 1864 roku 81 osób, nie zapewniano im opieki lekarskiej, nie zbudowano parku. Sprzedaż wody ze źródeł napotykała na przeszkody w postaci konfliktów z władzami, dochodziło do przerw w wysyłce. W efekcie zalążkowe uzdrowisko nie rozwinęło się, zakład sprzedający wodę upadł, Krościenko nie stało się miejscowością uzdrowiskową.
W latach 1855–1867 istniał powiat krościeński z siedzibą w Krościenku. W skład powiatu wchodziły 33 miejscowości m.in.: Szczawnica, Czorsztyn, Kamienica oraz Łącko. W mieście utworzono urząd skarbowy, sąd (przetrwał do roku 1955) oraz urząd pocztowy. W roku 1867 powiat krościeński zlikwidowano, a wchodzące w jego skład miejscowości włączono do powiatów nowotarskiego, sądeckiego oraz limanowskiego.
2 maja 1946 roku grupa z oddziału Józefa Kurasia „Ognia” wymordowała pod Krościenkiem 13 Żydów (w tym siedem kobiet i 11-letniego chłopca) zamierzających przekroczyć granicę.
Po 1945 roku.
W latach 1954–1957 wieś należała i była siedzibą władz gromady Krościenko, 1 stycznia 1958 przekształconej w osiedle. W latach 1973–1982 było częścią, wraz z pobliską Szczawnicą, miasta Szczawnica-Krościenko. W latach 1975–1998 miejscowość administracyjnie należała do województwa nowosądeckiego. W 1981 r. wydzielone z miasta Szczawnica-Krościenko, otrzymuje nazwę Krościenko nad Dunajcem i staje się siedzibą gminy Krościenko nad Dunajcem.
Atrakcje turystyczne.
Krościenko jest miejscowością turystyczną, doskonałą bazą wypadową do wycieczek w Pieniny, Gorce i Beskid Sądecki. W miasteczku znajduje się także jedna z końcowych przystani spływu Dunajcem.

</doc>
<doc id="360107" url="https://pl.wikipedia.org/wiki?curid=360107" title="Krościenko Wyżne">
Krościenko Wyżne

Krościenko Wyżne – wieś w Polsce, położona w województwie podkarpackim, w powiecie krośnieńskim, w gminie Krościenko Wyżne, w dolinie Wisłoka. Siedziba gminy Krościenko Wyżne. We wsi znajduje się Góra Marynkowska zwana Patrią, na której palono wici, gdy Polska była w niebezpieczeństwie.
Historia.
Krościenko Wyżne zostało lokowane na prawie magdeburskim około 1350 roku, przez króla Polski Kazimierza Wielkiego i zasiedlone przez kilku osadników niemieckich (zob. Głuchoniemcy), którzy założyli tu parafię pod wezwaniem św. Marcina. W 1377 r. istniał w Krościenku już kościół i parafia. Biskup przemyski Eryk z Winsen Mora tworząc w roku 1386 kapitułę katedralną w Przemyślu, powołał do niej również plebana Jakuba z Crosken (Krościenko).
Była to wieś królewska. Krościenko wymienione jest w dokumentach biskupich z 1383 r. W 1603 r. został poświęcony drewniany kościół, który został zbudowany w II połowie XIV w. (około 1350).
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa sanockiego.
W czerwcu 1624 r. Tatarzy zniszczyli Krościenko i wtedy zaginęło też wiele dokumentów.
Do 1911 roku nad brzegiem Wisłoka istniał drewniany, średniowieczny kościółek, który, niestety, po wybudowaniu nowego został rozebrany. Obecny, neogotycki kościół został konsekrowany przez bpa. przemyskiego św. Józefa Sebastiana Pelczara w 1912 roku. Polichromię kościoła zaprojektował i wykonał w 1936 (przed wyjazdem do Ameryki) Jan Henryk Rosen. Witraże zaprojektował Stefan Witold Matejko.
Właścicielami dóbr w Krościenku były znane rody Bobolów (np. od 7.02.1613 do 1635 r. Jan Bobola, syn Jana i Katarzyny – cześnik sandomierski) i Mniszchów, a potem Jakub Bobola (zm. w 1636 r.).
Dzierżawili ją – jako wieś królewską – od 1765 r. – Jabłonowscy. Po pierwszym rozbiorze Polski, w 1772 r., Krościenko Wyżne włączono w granice Austrii. Od 1 maja 1789 r., po sprzedaży Krościenka przez zaborczy rząd Austriaków, miejscowość przeszła na własność księżnej Katarzyny Ossolińskiej z (zm. 1796), żony Rocha Michała Jabłonowskiego (zm. 1780) – kasztelana wiślickiego, a potem jego syna Józefa Jabłonowskiego.
Dwór był miejscem uczty weselnej Aleksandra Fredry z Zofią Skarbkową – córką Józefa Jabłonowskiego - urządzone staraniem siostry komediopisarza, a ówczesnej pani tutejszych posiadłości, Cecylii Jabłonowskiej z Fredrów.
We dworze u Leona Jabłonowskiego, syna Józefa, przebywali: Wincenty Pol, Seweryn Goszczyński, Ludwik Jabłonowski – syn Józefa Jabłonowskiego, pamiętnikarz, poeta, powstaniec i siostra żony Aleksandra Fredry, Cecylia Jabłonowska – zwana matką tutejszego ludu, (zmarła we Lwowie, ale prochy jej przewieziono do Krościenka i pochowano w krypcie pod starym kościołem).
Władali miejscowością też Skrzyńscy, gdy właścicielka Emilia Jabłonowska (córka Leona Jabłonowskiego) wyszła za mąż za szambelana austriackiego - Franciszka Ksawerego Skrzyńskiego z Koszowy, a po nich Orpiszewscy.
Podczas rzezi galicyjskiej w 1846 r. chłopi, namówieni przez zaborców, napadli i splądrowali dwór powstańca Mikołaja Nowosielskiego.
We dworze wraz z rodziną mieszkał w młodości Maciej Stęczyński, znany później rysownik, litograf i podróżnik.
Dopiero po odzyskaniu przez Polskę niepodległości wieś weszła w skład województwa lwowskiego oraz powiatu krośnieńskiego.
W czasie II wojny światowej mieścił się tu Inspektorat AK OP-15. Na Cmentarzu w Krośnie w kwaterze wojennej jest kilka grobów dowódców oddziałów AK poległych pod koniec wojny w Krościenku Wyżnym.
Po zakończeniu II wojny światowej Krościenko należało do województwa rzeszowskiego, powiatu krośnieńskiego, gminy Korczyna. W latach 1954–1972 wieś należała i była siedzibą władz gromady Krościenko Wyżne, od 1973 r. gminy Korczyna. W 1994 (30 grudnia) nastąpił podział gminy Korczyna, w wyniku czego powstała nowa gmina z siedzibą w Krościenku Wyżnym skupiająca dwie miejscowości: Krościenko Wyżne i Pustyny.
Od 1975 r. do województwa krośnieńskiego.
Z parafii Krościenko Wyżne w roku 1985 wydzielono nową parafię – Iskrzynię, a w 1998 – Pustyny.

</doc>
<doc id="360108" url="https://pl.wikipedia.org/wiki?curid=360108" title="Krościn">
Krościn

Krościn – wieś w Polsce położona w województwie mazowieckim, w powiecie płońskim, w gminie Baboszewo.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="360109" url="https://pl.wikipedia.org/wiki?curid=360109" title="Krościna Mała">
Krościna Mała

Krościna Mała – wieś w Polsce położona w województwie dolnośląskim, w powiecie trzebnickim, w gminie Prusice.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="360110" url="https://pl.wikipedia.org/wiki?curid=360110" title="Krościna Wielka">
Krościna Wielka

Krościna Wielka – wieś w Polsce położona w województwie dolnośląskim, w powiecie trzebnickim, w gminie Prusice.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Crosczina".

</doc>
<doc id="360111" url="https://pl.wikipedia.org/wiki?curid=360111" title="Krotoszyce">
Krotoszyce

Krotoszyce – wieś w Polsce położona w województwie dolnośląskim, w powiecie legnickim, w gminie Krotoszyce.
Podział administracyjny.
W latach 1954–1972 wieś należała i była siedzibą władz gromady Krotoszyce. W latach 1975–1998 miejscowość administracyjnie należała do województwa legnickiego. Miejscowość jest siedzibą gminy Krotoszyce.
Demografia.
Według Narodowego Spisu Powszechnego (III 2011 r.) Krotoszyce liczyły 651 mieszkańców. Są największą miejscowością gminy Krotoszyce.
Sport.
W miejscowości działa klub piłkarski pod nazwą Gryf Olimpia Krotoszyce. Sekcja seniorów rozgrywa mecze w B klasie, grupa Legnica VII, natomiast sekcja trampkarzy występuje w lidze terenowej trampkarzy pod kontrolą OZPN Legnica.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Crochositz"..
Zabytki.
Do wojewódzkiego rejestru zabytków wpisane są:

</doc>
<doc id="360112" url="https://pl.wikipedia.org/wiki?curid=360112" title="Krotoszyny">
Krotoszyny

Krotoszyny – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec.
W okresie międzywojennym w miejscowości stacjonowała placówka Straży Celnej „Krotoszyny”
Do 1954 roku istniała gmina Krotoszyny. W latach 1954–1972 wieś należała i była siedzibą władz gromady Krotoszyny. W latach 1975–1998 miejscowość administracyjnie należała do województwa toruńskiego.

</doc>
<doc id="360113" url="https://pl.wikipedia.org/wiki?curid=360113" title="Krowia Góra (województwo świętokrzyskie)">
Krowia Góra (województwo świętokrzyskie)

Krowia Góra – wieś w Polsce, położona w województwie świętokrzyskim, w powiecie sandomierskim, w gminie Łoniów.
Wierni Kościoła rzymskokatolickiego należą do parafii św. Mikołaja w Łoniowie.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="360114" url="https://pl.wikipedia.org/wiki?curid=360114" title="Krowica">
Krowica

Krowica – wieś w Polsce położona w województwie lubelskim, w powiecie chełmskim, w gminie Siedliszcze.
W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Siedliszcze. Według Narodowego Spisu Powszechnego (III 2011 r.) liczyła 89 mieszkańców i była 22. co do wielkości miejscowością gminy Siedliszcze.
Historia.
Według Słownika geograficznego Królestwa Polskiego z roku 1883 wieś w powiecie chełmskim, gminie i parafii Pawłów. Nie zamieszczona w spisie urzędowym wsi guberni lubelskiej z 1872 r.

</doc>
<doc id="360115" url="https://pl.wikipedia.org/wiki?curid=360115" title="Krowica Hołodowska">
Krowica Hołodowska

Krowica Hołodowska (w latach 1977–1981 Krowica Lubaczowska) – wieś w Polsce, położona w województwie podkarpackim, w powiecie lubaczowskim, w gminie Lubaczów.
W latach 1954–1972 wieś należała i była siedzibą władz gromady Krowica Hołodowska. W latach 1975–1998 wieś administracyjnie należała do województwa przemyskiego.
Części wsi.
Pod okupacją hitlerowską siedziba gminy Krowica.

</doc>
<doc id="360116" url="https://pl.wikipedia.org/wiki?curid=360116" title="Krowica Lasowa">
Krowica Lasowa

Krowica Lasowa – wieś w Polsce położona w województwie podkarpackim, w powiecie lubaczowskim, w gminie Lubaczów.
W latach 1975–1998 miejscowość administracyjnie należała do województwa przemyskiego.
Według danych z 2011 roku miejscowość zamieszkiwały 224 osoby.

</doc>
<doc id="360117" url="https://pl.wikipedia.org/wiki?curid=360117" title="Krowica Pusta">
Krowica Pusta

Krowica Pusta – wieś w Polsce położona w województwie wielkopolskim, w powiecie kaliskim, w gminie Szczytniki.
W latach 1975–1998 miejscowość administracyjnie należała do województwa kaliskiego.

</doc>
<doc id="360118" url="https://pl.wikipedia.org/wiki?curid=360118" title="Krowica Sama">
Krowica Sama

Krowica Sama – wieś w Polsce, położona w województwie podkarpackim, w powiecie lubaczowskim, w gminie Lubaczów.
W latach 1975–1998 wieś administracyjnie należała do województwa przemyskiego.
Części wsi.
Wierni kościoła rzymskokatolickiego należą do miejscowej Parafii Przemienienia Pańskiego.
W miejscowości działalność duszpasterską prowadzi także zbór Kościoła Chrześcijan Baptystów, protestanckiej wspólnoty o charakterze ewangelicznym.

</doc>
<doc id="360119" url="https://pl.wikipedia.org/wiki?curid=360119" title="Krowica Zawodnia">
Krowica Zawodnia

Krowica Zawodnia – wieś w Polsce, położona w województwie wielkopolskim, w powiecie kaliskim, w gminie Szczytniki.
W latach 1975–1998 wieś administracyjnie należała do województwa kaliskiego.

</doc>
<doc id="360120" url="https://pl.wikipedia.org/wiki?curid=360120" title="Krowice">
Krowice

Krowice – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
Współczesność.
W latach 1975–1998 miejscowość administracyjnie należała do województwa włocławskiego. Niewielka miejscowość położona przy drodze wojewódzkiej nr 270 Brześć Kujawski – Koło w odległości około 3 km od Lubrańca. Graniczy z 3 wioskami gminy Lubraniec: Bielawami, Lubrańcem Parcele i Redczem Kalnym oraz z gminą Brześć Kujawski. Jest typową wsią rolniczą. W 2004 roku oddana została do użytku, 3,5-kilometrowa droga asfaltowa łącząca wieś z Lubrańcem Parcele i drogą wojewódzką. We wsi jest przydrożna kapliczka z figurką Matki Boskiej pochodząca jeszcze sprzed II wojny światowej.
Demografia.
Mieszkają tu 184 osoby (81 kobiet i 103 mężczyzn, w tym: 44 dzieci i młodzieży – dane z marca 2011 r.). Głównym źródłem ich utrzymania jest rolnictwo. Gospodarują oni w 55 gospodarstwach o średniej powierzchni nieco ponad 6,2 ha; obejmujących swym zasięgiem ponad 343 ha.

</doc>
<doc id="360121" url="https://pl.wikipedia.org/wiki?curid=360121" title="Króle (województwo mazowieckie)">
Króle (województwo mazowieckie)

Króle – wieś w Polsce położona w województwie mazowieckim, w powiecie ostrowskim, w gminie Wąsewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Narodzenia Najświętszej Maryi Panny w Wąsewie.

</doc>
<doc id="360122" url="https://pl.wikipedia.org/wiki?curid=360122" title="Króle Duże">
Króle Duże

Króle Duże – wieś w Polsce położona w województwie mazowieckim, w powiecie ostrowskim, w gminie Andrzejewo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Rocha w Jasienicy.

</doc>
<doc id="360123" url="https://pl.wikipedia.org/wiki?curid=360123" title="Króle Małe">
Króle Małe

Króle Małe (niem. "Wilhelmsdorf"")" – wieś w Polsce położona w województwie mazowieckim, w powiecie ostrowskim, w gminie Andrzejewo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Rocha w Jasienicy.

</doc>
<doc id="360124" url="https://pl.wikipedia.org/wiki?curid=360124" title="Królewo Malborskie">
Królewo Malborskie

Królewo Malborskie – kolonia w Polsce położona w województwie pomorskim, w powiecie malborskim, w gminie Stare Pole na obszarze Żuław Elbląskich w pobliżu tras linii kolejowej Malbork-Elbląg i DK22.
Niedaleko wsi znajduje się 22 Baza Lotnicza.
W latach 1975–1998 miejscowość administracyjnie należała do województwa elbląskiego.

</doc>
<doc id="360126" url="https://pl.wikipedia.org/wiki?curid=360126" title="Królewska Wola (województwo dolnośląskie)">
Królewska Wola (województwo dolnośląskie)

Królewska Wola – wieś w Polsce położona w województwie dolnośląskim, w powiecie oleśnickim, w gminie Międzybórz.
Podział administracyjny.
W latach 1975–1998 miejscowość administracyjnie należała do województwa kaliskiego.
Sport.
W miejscowości działał klub piłkarski Gawin Królewska Wola, który przez trzy kolejne sezony (do końca sezonu 2007/2008) występował w III lidze, w grupie 3. Największym sukcesem zespołu było zajęcie (2-krotnie) 3. miejsca w rozgrywkach w sezonie 2006/2007 i 2007/2008

</doc>
<doc id="360127" url="https://pl.wikipedia.org/wiki?curid=360127" title="Królewski Dwór (województwo lubelskie)">
Królewski Dwór (województwo lubelskie)

Królewski Dwór – wieś w Polsce położona w województwie lubelskim, w powiecie parczewskim, w gminie Parczew. Wieś stanowi sołectwo gminy Parczew. W latach 1929–61 w granicach Parczewa.
Miejscowość położona przy drodze wojewódzkiej nr 815.
Wierni Kościoła rzymskokatolickiego należą do parafii Opatrzności Bożej w Parczewie.
Historia.
Królewski Dwór w wieku XIX folwark w powiecie włodawskim, gminie Tyśmienica. Według noty Słownika geograficznego Królestwa Polskiego była tu szkoła gminna. Dobra Królewski Dwór stanowiły własność, Iwana Nabokowa, mając 667 mórg obszaru.
1 kwietnia 1929 Królewski Dwór (303 ha 9.241 m2) wyłączono z gminy Tyśmienica i włączono go do Parczewa.
31 grudnia 1961 Królewski Dwór wyłączono ponownie z Parczewa i włączono do nowo utworzonej gromady Parczew.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="360128" url="https://pl.wikipedia.org/wiki?curid=360128" title="Królewski Las">
Królewski Las

Królewski Las – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
W latach 1975–1998 miejscowość administracyjnie należała do województwa warszawskiego.
W Królewskim Lesie znajduje się nadwiślańska przystań, do której dawniej przypływały barki z kruszywem. W 2017 piaseczyńskie Wodne Ochotnicze Pogotowie Ratunkowe zainicjowało projekt pt. "Łączy nas Wisła", w ramach którego powstała koncepcja wykorzystania istniejącej infrastruktury na potrzeby turystyczne.

</doc>
<doc id="360129" url="https://pl.wikipedia.org/wiki?curid=360129" title="Królików">
Królików

Królików – wieś w Polsce położona w województwie wielkopolskim, w powiecie konińskim, w gminie Grodziec, nad Czarną Strugą.
Historia.
Wieś o rodowodzie średniowiecznym. W 1651 wybuchł tu największy w dziejach Wielkopolski bunt chłopski, wywołany wzrostem podatków w dobrach Cystersów z Lądu, nałożonych przez opata Jana Zapolskiego. Pod Królikowem sformowany został obóz powstańczy, w którym przebywało około 2000 chłopów pod dowództwem Piotra Grzybowskiego, napadających na okoliczne dwory i majątki. Wojska królewskie nie mogły interweniować, gdyż zajęte były tłumieniem powstania Chmielnickiego. Biskup poznański Florian Czartoryski sformował więc własne oddziały, którymi dowodził Zapolski. Wojsko to ostatecznie stłumiło bunt i zlikwidowało obóz.
W latach 1954–1959 wieś należała i była siedzibą władz gromady Królików, po jej zniesieniu w gromadzie Grodziec. W latach 1975–1998 miejscowość administracyjnie należała do województwa konińskiego.
Zabytki.
We wsi stoi zabytkowy kościół św. Michała Archanioła.

</doc>
<doc id="360130" url="https://pl.wikipedia.org/wiki?curid=360130" title="Królików Czwarty">
Królików Czwarty

Królików Czwarty – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość administracyjnie należała do województwa konińskiego.
Zobacz też: Królikowo, Królików

</doc>
<doc id="360131" url="https://pl.wikipedia.org/wiki?curid=360131" title="Królowa Górna">
Królowa Górna

Królowa Górna (j. łemkowski Крільова Руска, dawniej "Królowa Ruska") – wieś w Polsce położona w województwie małopolskim, w powiecie nowosądeckim, w gminie Kamionka Wielka.
Wieś królewska starostwa sądeckiego w powiecie sądeckim województwa krakowskiego w końcu XVI wieku.
Historia wsi zaczyna się przed XVI w. Początkowo była to miejscowość polska. W 1542 r., w okresie intensywnego osadnictwa wołosko-ruskiego, wszyscy mieszkańcy dostali nakaz odsprzedaży ziemi z zabudowaniami za 10 grzywien. Wskazuje na to zapis z lustracji królewszczyzn w roku 1581, gdzie mówi się o wołoskiej wsi Królowej, liczącej 12 półdworzyszczy wołoskich, ponadto łan sołtysi i popa. Pierwotnie tam mieszkający Polacy przenieśli się kilka kilometrów na zachód wzdłuż potoku Królówka i założyli tam wieś zwaną Królowa Polska.
Na terenie wsi znajduje się gimnazjum, szkoła podstawowa i przedszkole oraz dawna drewniana cerkiew greckokatolicka (obecnie kościół) Narodzenia NMP z 1815 r. z pełnym wyposażeniem cerkiewnym oraz nowo wybudowany kościół. Wieża z XVII/XVIII w.
W latach 1975–1998 miejscowość administracyjnie należała do województwa nowosądeckiego.
Ochotnicza Straż Pożarna działa w Królowej Górnej od 1985 roku i posiada samochody bojowe Steyr GBA i Mitsubishi L200 SLRr.

</doc>
<doc id="360132" url="https://pl.wikipedia.org/wiki?curid=360132" title="Królowa Polska">
Królowa Polska

Królowa Polska – wieś w Polsce położona w województwie małopolskim, w powiecie nowosądeckim, w gminie Kamionka Wielka.
Integralne części wsi Królowa Polska: Basiagówka, Buczakówka, Gajdosówka, Góralówka, Góry, Librówka, Michalikówka, Pagórek, Pazganówka, Surmówka, Szczecinówka, Urodówka, Widaczkówka.
W latach 1975–1998 miejscowość administracyjnie należała do województwa nowosądeckiego.
Zobacz też: Królowa Górna, Królowa Wola

</doc>
<doc id="360133" url="https://pl.wikipedia.org/wiki?curid=360133" title="Królowe">
Królowe

Królowe (daw. "Królowa", "Królówka", ) – wieś w Polsce, położona w województwie opolskim, w powiecie głubczyckim, w gminie Głubczyce.
Leży na terenie Nadleśnictwa Prudnik (obręb Prudnik).
Historia.
Wieś jest jedną z najstarszych miejscowości w okolicy. Została założona w okolicy 1265 r. jako własność króla Czech Przemysła Ottokara II. Krótko po założeniu w Królowym został wybudowany pierwszy mały kościół. W 1672 r. przez krótki okres stała się filią parafii Zawiszyce. W 1800 roku w Królowym urodził się August Thill, założyciel jednego z pierwszych zakładów włókienniczych w Prudniku.
Obecny kościół został wybudowany w latach 1847–1849.
Do głosowania podczas plebiscytu na Górnym Śląsku uprawnionych było w Królowym 600 osób. Za Niemcami głosowało 598 osób, za Polską 1 osoba i oddano 1 głos nieważny. 7 marca 1945 r. Królowe wraz z Grudynią Małą, Grudynią Wielką i Milicami zajęła 60 Armia ZSRR. W latach 1945–1954 i 1973–1975 miejscowość należała do gminy Lisięcice. W latach 1975–1998 miejscowość administracyjnie należała do ówczesnego województwa opolskiego. Wiosną 1947 r. przez kilka tygodni w miejscowym młynie mieszkał mjr Zygmunt Szendzielarz ps. „Łupaszko”. 
We wsi występują gwary prudnickie.
Zabytki.
Do wojewódzkiego rejestru zabytków wpisane są:

</doc>
<doc id="360134" url="https://pl.wikipedia.org/wiki?curid=360134" title="Królowe Stojło">
Królowe Stojło

Królowe Stojło – wieś w Polsce położona w województwie podlaskim, w powiecie białostockim, w gminie Gródek. Leży nad rzeką Supraśl.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Narodzenia Najświętszej Marii Panny w Gródku, a wierni kościoła rzymskokatolickiego do parafii Najświętszego Serca Pana Jezusa w Gródku.

</doc>
<doc id="360136" url="https://pl.wikipedia.org/wiki?curid=360136" title="Królów">
Królów

Królów – wieś w Polsce położona w województwie lubuskim, w powiecie żarskim, w gminie Trzebiel.
W latach 1975–1998 miejscowość administracyjnie należała do województwa zielonogórskiego.

</doc>
<doc id="360137" url="https://pl.wikipedia.org/wiki?curid=360137" title="Królówek">
Królówek

Królówek – wieś w Polsce położona w województwie podlaskim, w powiecie sejneńskim, w gminie Krasnopol.
W latach 1975–1998 miejscowość administracyjnie należała do województwa suwalskiego.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Wigrach.

</doc>
<doc id="360139" url="https://pl.wikipedia.org/wiki?curid=360139" title="Królów Las">
Królów Las

Królów Las (niem. "Königswalde") – wieś kociewska w Polsce położona w województwie pomorskim, w powiecie tczewskim, w gminie Morzeszczyn przy drodze wojewódzkiej nr 644.
Przed rozbiorami własność cystersów z Pelplina. W latach 1945-1998 miejscowość administracyjnie należała do województwa gdańskiego. 
Zabytki.
Według rejestru zabytków NID na listę zabytków wpisane są:

</doc>
<doc id="360140" url="https://pl.wikipedia.org/wiki?curid=360140" title="Krówniki">
Krówniki

Krówniki – wieś w Polsce położona w województwie podkarpackim, w powiecie przemyskim, w gminie Przemyśl.
Wieś starostwa przemyskiego w drugiej połowie XVI wieku, "Krowniki" położone były na przełomie XVI i XVII wieku w ziemi przemyskiej województwa ruskiego. W latach 1954–1972 wieś należała i była siedzibą władz gromady Krówniki. W latach 1975–1998 miejscowość administracyjnie należała do województwa przemyskiego.
Pierwsza pisemna wzmianka o miejscowości datowana jest na 1542 rok. Według spisu ludności z roku 1880 wieś liczyła 640 mieszkańców (w większości obrządku greckokatolickiego). Wchodziła w skład dóbr księcia Lubomirskiego i należała do dworu na Bakończycach. Parafia greckokatolicka znajdowała się na miejscu i należała do dekanatu przemyskiego. Cerkiew drewniana została zbudowana w 1804 roku, a murowana w 1886 roku. Cerkiew ta została zburzona przez Austriaków w 1914 aby uniemożliwić Rosjanom korzystanie z niej jako punktu obserwacyjnego. Znajdujące się obecnie w Krównikach obiekty zabytkowe to cerkiew murowana z 1924-1930, obecnie kościół parafii rzymskokatolickiej pod wezwaniem Matki Boskiej Częstochowskiej oraz fort 1 "Krówniki" ziemno-murowany artyleryjski twierdzy Przemyśl. 
We wsi znajduje się rezerwat przyrody Szachownica liczący ponad 16 ha powierzchni. Stworzono go dla ochrony rzadkiej rośliny szachownicy kostkowatej, kwitnącej w maju na tutejszych łąkach. We wsi Krówniki mieści się również zespół szkół imienia Jana Pawła II, oraz Ludowy Klub Sportowy "Wiar Krówniki".
W miejscowości urodził się Aleksander Czołowski - polski historyk i archiwista, dyrektor Muzeum Historycznego Miasta Lwowa i Muzeum Narodowego we Lwowie, profesor.

</doc>
<doc id="360141" url="https://pl.wikipedia.org/wiki?curid=360141" title="Krubice Stare">
Krubice Stare

Krubice Stare – wieś w Polsce położona w województwie mazowieckim, w powiecie płockim, w gminie Bulkowo.
W latach 1975–1998 miejscowość administracyjnie należała do województwa płockiego.

</doc>
<doc id="360142" url="https://pl.wikipedia.org/wiki?curid=360142" title="Krubiczew">
Krubiczew

Krubiczew – wieś w Polsce położona w województwie mazowieckim, w powiecie nowodworskim, w gminie Leoncin.
W latach 1975–1998 miejscowość administracyjnie należała do województwa warszawskiego.

</doc>
<doc id="360143" url="https://pl.wikipedia.org/wiki?curid=360143" title="Krubki-Górki">
Krubki-Górki

Krubki-Górki – wieś w Polsce położona w województwie mazowieckim, w powiecie wołomińskim, w gminie Poświętne.
Historia.
Wieś szlachecka Kropki położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa siedleckiego.
We wsi znajduje się park krajobrazowy z kolistym stawem założony na przełomie XVIII i XIX w. W parku dwór, niegdyś ruina, obecnie odrestaurowany jako hotel. Dwór z I poł. XIX wieku należał do Stanisława Grabowskiego – ministra Wyznań Religijnych i Oświecenia Publicznego.
W dniach 27-29 września 1939 r. przebywał w Krubkach major Henryk Dobrzański ps. Hubal. Z pozostałości 102 i 110 Pułku Ułanów sformował on tu swój oddział w sile 180 ludzi. W rocznicę pobytu płk. Henryka Dobrzańskiego odbywają się uroczystości upamiętniające to wydarzenie.
W miejscowym lesie znajduje się grobowiec, w którym złożono szczątki ludzkich kości, ofiar II Wojny Światowej.

</doc>
<doc id="360144" url="https://pl.wikipedia.org/wiki?curid=360144" title="Kruchowo">
Kruchowo

Kruchowo – wieś w Polsce położona w województwie wielkopolskim, w powiecie gnieźnieńskim, w gminie Trzemeszno.
Kruchowo to duża wieś położona niespełna 5 km na północ od Trzemeszna w paśmie wzgórz morenowych nad Jeziorem Kruchowskim. Jezioro ma powierzchnię 35 ha i głębokość 2,9 m, na jego środku znajduje się wysepka.
Historia.
Pierwsza wzmianka o Kruchowie, jako własności szlacheckiej pochodzi z 1389. Również od tego czasu znana jest parafia.
W XV wieku stanowiło ono własność rodu Sulimów, którzy w XV wieku przybrali nazwisko Kruchowskich. Od tej pory bardzo często zmieniali się właściciele dóbr Sulimów-Kruchowskich. Od II połowy XVI wieku do około połowy XVII właścicielami byli Mielińscy herbu Czele, potem Mielżyńscy. W XVIII wieku była to własność Rosenów, od około 1786 Lipieńskich, następnie Malczewskich, Mikorskich, Jaskólskich.
W 1851 ówczesny właściciel dóbr kruchowskich Adolf Ignacy Skarbek-Malczewski znalazł w pobliżu góry Wendowej nad Jeziorem Kruchowskim romańską akwamanilę z brązu (rodzaj naczynia ceramicznego), w której znajdowało się 50 monet. Nieopodal znaleziska odkryto groby niszowe.
Od 1900 roku dziedzicem był Nikodem Dokowicz, którego inicjały N. D. oraz data 1909 znajdują się na dużej stodole przy wjeździe od strony Trzemeszna. Po Dokowiczach Kruchowo należało do Łuniewskich i Jankowskich.
W okresie II wojny światowej znalazło się w rękach niemieckich. Po wojnie majątek rozparcelowano, z części ziem utworzono Państwowe Gospodarstwa Rolne, a część rozdano miejscowej ludności.
W latach 1954-1961 wieś należała i była siedzibą władz gromady Kruchowo, po jej zniesieniu w gromadzie Trzemeszno. W latach 1975–1998 miejscowość administracyjnie należała do województwa bydgoskiego.
Zabytki.
W zachodniej części wsi, nad jeziorem, wznosi się zbudowany w latach 1955-1957 bezstylowy, murowany kościół parafialny pod wezwaniem Wszystkich Świętych. Wzniesiono go na miejscu drewnianej świątyni z XVIII wieku, spalonej w 1955 roku. Parafia była zapewne erygowana w XIV wieku przez Sulimów. W roku 1419 wzmiankowany był wikary. Ponownie kościół uposażył Bogusław z Budzisławia w roku 1439.
Wewnątrz dzisiejszego kościoła znajduje się m.in. krucyfiks, a na zewnątrz na ścianie wschodniej epitafium Mateusza Lipieńskiego zmarłego w 1583 roku, konsyliarza – aptekarza dóbr Kruchowo. Kościół kruchowski szczególnymi względami darzył opat Aleksander Mieliński, fundując dla niego w 1573 roku "pacyfikał kunsztownej roboty" i obdarowując relikwią palca św. Wojciecha. W kościele znajdowała się także kwatera ołtarzowa z postacią św. Heleny.
We wschodniej części wsi, przy krańcu jeziora, na skraju zdewastowanego parku stoi okazały renesansowo-barokowy dwór, zwany potocznie pałacem. Była to siedziba miejscowych dziedziców, legitymujących się XVI-wieczną historią. Jego powstanie wiąże się z nazwiskiem Mielińskich, bowiem Aleksander Mieliński herbu Czele, dworzanin Zygmunta Augusta, dyplomata, sekretarz królewski, opat trzemeszeński, mianowany w 1557 roku przez Stefana Batorego na nowo utworzone biskupstwo wendeńskie w Inflantach "ojczyźnie kamienicę na kształt zameczku w 1582 roku zmurował". Dwór położony na wzgórzu – sztucznie usypanej platformie ziemnej – od wschodu otaczały mokradła, a od północy głęboka fosa. Grubość murów dochodzi do 150-160 cm.
Budynek lustracji opisano jako nadniszczony głównie w zachodniej części, ze szczytem i dwiema basztami. Około roku 1766 przebudowany został przez Józefa Rosena, który dobudował drugą kondygnację. Wzniesiono go prawdopodobnie jako gotycko-renesansowy, później przebudowany w formach barokowych. W 1921 roku dodano od frontu kolumnowy portyk, a na elewacji tylnej jest arkadowy podcień z balkonem. Przed 1939 rokiem otaczały go drzewa, krzewy, donice z kwiatami, arkadowy podjazd zdobiły pnącza. W parku ukryty był betonowy kort tenisowy, a nad jeziorem przystań wodna z łodziami i kajakami.
Za pałacem na dworskim podwórzu do dziś stoi spichrz z XVIII/XIX wieku.
Ochrona przyrody w Kruchowie.
W parku, w centrum wsi znajduje się kilka pomników przyrody (dęby oznaczone tabliczkami).
Podjęto próby niewielkiej rewitalizacji parku pałacowego, którego stan był silnie zaniedbany. Obecnie Park Pałacowy jest piękny, w Parku organizowane są różne imprezy wiejskie (Dożynki)
Parafia pw. Wszystkich Świętych.
Początki parafii w Kruchowie sięgają XIII-XIV w., kiedy to z inicjatywy rodu Sulimów wybudowano i uposażono kościół. Około 1520 r. proboszczem był Maciej z Kłecka. W 1727 r. została wzniesiona przez Adama Rosena nowa drewniana świątynia, która z powodu szczupłego uposażenia została przyłączona do parafii w Dusznie. Drewniany kościół spłonął 28 lutego 1955. Obecny murowany budynek kościoła pochodzi z 1957 r. W 1978 r. został konsekrowany przez bp. Jana Michalskiego.
Proboszczowie po 1945 r.: ks. Jan Kordek, 1947-1953; ks. Władysław Zientarski, 1953-1957; ks. Walenty Łukaszewicz, 1957-1958; ks. Mieczysław Powalisz, 1958-1989; ks. Albin Treider, 1989-2001; ks. Ryszard Skrzypczak, od roku 2001

</doc>
<doc id="360145" url="https://pl.wikipedia.org/wiki?curid=360145" title="Krucieniszki">
Krucieniszki

Krucieniszki – wieś w Polsce położona w województwie podlaskim, w powiecie sejneńskim, w gminie Krasnopol.
W latach 1975–1998 miejscowość administracyjnie należała do województwa suwalskiego.

</doc>
<doc id="360146" url="https://pl.wikipedia.org/wiki?curid=360146" title="Krucz (wieś w województwie wielkopolskim)">
Krucz (wieś w województwie wielkopolskim)

Krucz – wieś w Polsce położona w województwie wielkopolskim, w powiecie czarnkowsko-trzcianeckim, w gminie Lubasz.
Wieś szlachecka Krocz (Krotecz) położona była w 1580 roku w powiecie poznańskim województwa poznańskiego. W latach 1954–1968 wieś należała i była siedzibą władz gromady Krucz, po jej zniesieniu w gromadzie Rosko. W latach 1975–1998 miejscowość administracyjnie należała do województwa pilskiego.
Historia wsi.
Wieś położona jest ok. 12 km na północny zachód od Czarnkowa, nad rzeczką Gulczanką na północnym skraju Puszczy Noteckiej. Osada wzmiankowana już w 1399 r. często zmieniała właścicieli, w XVI w. należała do Lubańskich, w XVII do Gorajskich a w XVIII w. do Miaskowskich i Świniarskich. Od 1873 r. w posiadaniu książęcego rodu von Pless.
W 1865 r. Jan Henryk XI von Hochberg (hrabia niemiecki) zakupił folwark Goraj od hrabiego Dzieduszyckiego z Wronek. W 1873 r. od Ignacego Getzendorf Grabowskiego kupił dobra w Kruczu. Po jego śmierci posiadłość odziedziczył jego syn Wilhelm Bolko Emanuel von Hochberg. On wybudował dworek myśliwski w Kruczu, a później zespół pałacowy Goraju.
Majątek Krucz-Goraj obejmował wsie: Goraj, Krucz, Biała, Bielawy, Ciszkowo, Dębe, Góra, Hamrzysko, Gulcz, Jasionna, Klempicz, Kruteczek, Rzecin i Nadleśnictwo Smolnydół. Pod koniec XIX wieku powierzchnia liczyła 8316,48 ha, w tym 7314,60 ha lasów. Cały obszar majątku podzielono na trzy nadleśnictwa: Klempicz, Smolary i Goraj. W skład, których wchodziło łącznie 9 leśnictw: Dębe, Goraj, Jasionna, Smolary, Kruczlas, Rzecin, Biała, Klempicz, Krucz.
Głównym źródłem dochodu była hodowla jeleni oraz organizowane na nie polowania. Dodatkowymi dochodami majątku w Goraju było Przedsiębiorstwo Kopalń Węgla Brunatnego, Gorzelnia oraz gospodarstwo rolne w Ciszkowie. Hrabia posiadał tartak w Smolarach, wybudował linię kolejową ze Smolar w stronę Gulcza do transportu drewna – obecnie nie ma po niej śladu. Hochbergowie w latach 1881 – 1915 na dużą skalę prowadzili prace zalesieniowe na zdewastowanych nadmiernym wyrębem terenach.

</doc>
<doc id="360147" url="https://pl.wikipedia.org/wiki?curid=360147" title="Kruczy Borek">
Kruczy Borek

Kruczy Borek (również Kruczyborek) – wieś w Polsce położona w województwie mazowieckim, w powiecie pułtuskim, w gminie Zatory.
Wierni Kościoła rzymskokatolickiego należą do parafii św. Małgorzaty w Zatorach.
W latach 1975–1998 miejscowość administracyjnie należała do województwa ostrołęckiego.
Obok miejscowości przepływa niewielka rzeka Prut, dopływ Narwi.

</doc>
<doc id="360148" url="https://pl.wikipedia.org/wiki?curid=360148" title="Władysław Mańkut">
Władysław Mańkut

Władysław Mańkut (ur. 26 maja 1947 w Siebieczowie) – polski polityk i bankowiec, działacz PZPR, były wojewoda elbląski, senator V i VI kadencji.
Życiorys.
W 1972 ukończył studia na Wydziale Rolniczym Wyższej Szkoły Rolniczej w Olsztynie na kierunku ekonomika i organizacja przedsiębiorstw. Został również absolwentem Akademii Nauk Społecznych. Odbył także studia podyplomowe z nauk humanistycznych na Uniwersytecie Gdańskim w 1989 oraz z prawa bankowego i bankowości na Uniwersytecie Mikołaja Kopernika w Toruniu w 1993.
Od 1965 należał do Polskiej Zjednoczonej Partii Robotniczej. W latach 1973–1975 był pracownikiem etatowym Związku Młodzieży Wiejskiej oraz wiceprzewodniczącym zarządu wojewódzkiego Związku Socjalistycznej Młodzieży Polskiej, następnie przez dwa lata naczelnikiem miasta i gminy Pieniężno. W 1977 został I sekretarzem komitetu miejsko-gminnego PZPR w tej miejscowości. Od 1984 do 1986 pełnił funkcję sekretarza ds. propagandy komitetu wojewódzkiego w Elblągu, a następnie I sekretarza komitetu miejsko-gminnego w Pasłęku. Od 1988 do 1990 wchodził w skład egzekutywy KW PZPR. Należał do Związku Zawodowego Pracowników PZPR, a od 1989 do 1990 przewodniczył wojewódzkiej komisji zjazdowej partii. Był członkiem komitetu wykonawczego PRON oraz rady wojewódzkiej tej organizacji w województwie elbląskim.
W 1990 był w gronie założycieli Socjaldemokracji RP. Został pierwszym przewodniczącym rady wojewódzkiej partii w województwie elbląskim. W 1999 przystąpił do Sojuszu Lewicy Demokratycznej, był wiceprzewodniczącym rady wojewódzkiej w Olsztynie.
Po 1990 pracował w bankowości, m.in. w Banku Rozwoju Rolnictwa „Rolbank” i Banku Zachodnim. W latach 1995–1998 był członkiem rady nadzorczej Hurtowego Rynku Rolnego „Giełda Elbląska”. Zajmował też stanowisko dyrektora pierwszej polskiej placówki bankowej w Kaliningradzie. W latach 1996–1997 pełnił funkcję wojewody elbląskiego. Do 2001 zasiadał w sejmiku warmińsko-mazurskim I kadencji, był wiceprzewodniczącym sejmiku oraz przewodniczącym jednej z komisji.
W latach 2001–2005 sprawował mandat senatora V kadencji z okręgu elbląskiego, wybranego z komitetu SLD-UP. W Senacie brał udział w pracach Komisji Gospodarki i Finansów Publicznych oraz Komisji Spraw Zagranicznych. W 2005 nie został ponownie wybrany. 28 stycznia 2007 w wyborach uzupełniających przeprowadzonych po wygaśnięciu mandatu Elżbiety Gelert, startując z ramienia Lewicy i Demokratów, po raz drugi uzyskał mandat senatora (liczbą 4026 głosów). W wyborach parlamentarnych w 2007 bez powodzenia kandydował do Sejmu z listy LiD. Objął funkcję przewodniczącego rady wojewódzkiej SLD w Olsztynie.
W 2009 i 2014 bez powodzenia kandydował z listy KKW SLD-UP do Parlamentu Europejskiego w okręgu wyborczym Olsztyn. W 2011 był liderem listy SLD do Sejmu (nie uzyskał mandatu). Od 2010 do 2014 ponownie pełnił mandat radnego województwa (nie uzyskał następnie reelekcji). W 2015 został kandydatem na posła z ramienia Zjednoczonej Lewicy. W wyborach samorządowych w 2018 ponownie bezskutecznie kandydował na radnego sejmiku. W wyborach do Parlamentu Europejskiego w 2019 bezskutecznie ubiegał się o mandat posła do PE z list Koalicji Europejskiej jako reprezentant SLD.
Odznaczenia.
W 1997 otrzymał Krzyż Kawalerski Orderu Odrodzenia Polski.

</doc>
<doc id="360149" url="https://pl.wikipedia.org/wiki?curid=360149" title="Kruczyn">
Kruczyn

Kruczyn – wieś w Polsce położona w województwie wielkopolskim, w powiecie średzkim, w gminie Nowe Miasto nad Wartą. W latach 1975–1998 miejscowość administracyjnie należała do województwa poznańskiego.
We wsi znajduje się dworek szlachecki, który jest częściowo wyremontowany przez właściciela. Dużą rolę w promocji wsi odgrywa znana ferma drobiu Mariusza Pachury.
We wsi znajduje się boisko, na którym swoje mecze rozgrywała drużyna Kruki Kruczyn. Drużyna grała w gminnej lidze Nowego Miasta Nad Wartą.
Miejscowości sąsiednie to: Chromiec, Kruczynek, Boguszyn, Chwalęcin, Skoraczew.

</doc>
<doc id="360151" url="https://pl.wikipedia.org/wiki?curid=360151" title="Kruczynek">
Kruczynek

Kruczynek – wieś w Polsce położona w województwie wielkopolskim, w powiecie średzkim, w gminie Nowe Miasto nad Wartą
W latach 1975–1998 miejscowość administracyjnie należała do województwa poznańskiego.

</doc>
<doc id="360152" url="https://pl.wikipedia.org/wiki?curid=360152" title="Kruglany">
Kruglany

Kruglany – wieś w Polsce, położona w województwie podlaskim, w powiecie sokólskim, w gminie Kuźnica.
W latach 1975–1998 wieś administracyjnie należała do województwa białostockiego.
Od wschodniej strony wsi przepływa rzeka Łosośna, dopływ Niemna.
Wierni kościoła rzymskokatolickiego należą do parafii Opatrzności Bożej w Kuźnicy Białostockiej.

</doc>
<doc id="360153" url="https://pl.wikipedia.org/wiki?curid=360153" title="Krugło">
Krugło

Krugło – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.
Przez miejscowość przebiega droga wojewódzka nr 673.
W 1947 wybudowano tu nietypowy wiatrak wsparty na jednym słupie.
Wierni kościoła rzymskokatolickiego należą do parafii Ofiarowania Najświętszej Maryi Panny w Różanymstoku.

</doc>
<doc id="360154" url="https://pl.wikipedia.org/wiki?curid=360154" title="Kruklin">
Kruklin

Kruklin (niem. "Kruglinnen", od 1938 "Kraukeln") – wieś w Polsce położona w województwie warmińsko-mazurskim, w powiecie giżyckim, w gminie Giżycko.
W latach 1975–1998 miejscowość administracyjnie należała do województwa suwalskiego.

</doc>
<doc id="360155" url="https://pl.wikipedia.org/wiki?curid=360155" title="Krukowszczyzna (powiat sokólski)">
Krukowszczyzna (powiat sokólski)

Krukowszczyzna – wieś w Polsce położona w województwie podlaskim, w powiecie sokólskim, w gminie Korycin.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="360156" url="https://pl.wikipedia.org/wiki?curid=360156" title="Kruków (województwo dolnośląskie)">
Kruków (województwo dolnośląskie)

Kruków (niem. "Raaben") – wieś w Polsce położona w województwie dolnośląskim, w powiecie świdnickim, w gminie Żarów.
Podział administracyjny.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="360157" url="https://pl.wikipedia.org/wiki?curid=360157" title="Krukówek">
Krukówek

Krukówek – wieś w Polsce położona w województwie podlaskim, w powiecie suwalskim, w gminie Raczki.
W latach 1780–1830 dzierżawiona jako kolonia emfiteutyczna przez rodzinę Eysymonttów.
W latach 1975–1998 miejscowość administracyjnie należała do województwa suwalskiego.
W 2015 roku odkryto w pobliżu wsi najbogatsze i najcenniejsze średniowieczne cmentarzysko plemienia Jaćwingów.

</doc>
<doc id="360158" url="https://pl.wikipedia.org/wiki?curid=360158" title="Krukówko">
Krukówko

Krukówko – wieś w Polsce położona w województwie kujawsko-pomorskim, w powiecie nakielskim, w gminie Mrocza przy drodze wojewódzkiej nr 241.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 203 mieszkańców. Jest dwunastą co do wielkości miejscowością gminy Mrocza.

</doc>
<doc id="360159" url="https://pl.wikipedia.org/wiki?curid=360159" title="Krupe">
Krupe

Krupe – wieś w Polsce położona w województwie lubelskim, w powiecie krasnostawskim, w gminie Krasnystaw.
W latach 1954-1972 wieś należała i była siedzibą gromady Krupe. W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Krasnystaw. Według Narodowego Spisu Powszechnego (III 2011 r.) wieś liczyła 725 mieszkańców.
Historia.
Początkowo istniał tu niewielki dwór obronny Krupskich (dziedzictwo Krupskich). Jerzy Krupski w 1492 założył zamek w Krupem. W drugiej połowie XVI w. właścicielami zamku została rodzina Orzechowskich, którzy w Krupem wznieśli wspaniałą renesansową rezydencję. Budowniczym jej w końcu XVI w. był członek wspólnoty braci polskich Paweł Orzechowski, podkomorzy chełmski. W ich posiadaniu zamek pozostał do 1644. Właścicielami Krupe byli: Zborowscy, Gnoińscy, Niemirycze i Buczaccy herbu Pilawa. Po wygaśnięciu rodu Buczackich herbu Pilawa w XVIII wieku, król Stanisław August Poniatowski przywilejem z dnia 5 października 1774 roku nadał ich dobra prawem kaduka Janowi Michałowi Rejowi, staroście nowokorczyńskiemu. Od 1782 roku właścicielami Krupego była rodzina Mrozowickich herbu Prus III. Zamek podupadł podczas potopu i nigdy już nie odzyskał dawnego blasku. W 1794 roku pożar znacznie zniszczył zamek, był on dalej niszczony podczas wojen światowych w latach 1915 i 1944. Przeprowadzone w latach 60. XX w. prace zabezpieczające, częściowo uratowały pozostałości wspaniałej niegdyś, magnackiej rezydencji.
Od XVII w. Krupe było siedzibą parafii unickiej pod wezwaniem św. Jana Ewangelisty, która obejmowała trzy wsie: Krupe, Krupiec i Oleśnicę. 22 stycznia 1782 Mikołaj Mrozowicki, podkomorzy królewski i rotmistrz wojsk koronnych, kolator parafii, rekomendował na beneficjum krupskie ks. Symeona Iwaszkiewicza unickiemu biskupowi chełmskiemu Maksymilianowi Rylle. W 1803 r. w Krupem wybudowano nową cerkiew z fundacji Mikołaja Mrozowickiego, którą poświęcił ks. Bazyli Gruszecki, dziekan krasnostawski. Nowa cerkiew, podobnie jak poprzednia była budowlą drewnianą, trójdzielną, z nawą, kruchtą i zakrystią. Pokryto ją gontem. W kopule umieszczono żelazny krzyż i sygnaturkę. Posiadała 6 okien i 4 drzwi. Wewnątrz znajdowały się 3 ołtarze oraz podłoga ułożona z desek sosnowych.
Miejscowość związana z działalnością braci polskich. W 1827 r. w Krupem liczącym 27 domów, mieszkało 137 osób. W tej miejscowości w 1909 urodził się: Franciszek Przysiężniak ps. "Ojciec Jan "– oficer Wojska Polskiego.
W Krupem znajduje się gimnazjum i szkoła podstawowa im. Kardynała Stefana Wyszyńskiego. Przez miejscowość przebiega droga wojewódzka nr .

</doc>
<doc id="360160" url="https://pl.wikipedia.org/wiki?curid=360160" title="Krupia Wólka">
Krupia Wólka

Krupia Wólka – wieś w Polsce położona w województwie mazowieckim, ok. 26 km na południe od centrum Warszawy, w powiecie piaseczyńskim, w gminie Prażmów.
W latach 1975–1998 miejscowość administracyjnie należała do województwa warszawskiego.

</doc>
<doc id="360161" url="https://pl.wikipedia.org/wiki?curid=360161" title="Krupice (powiat siemiatycki)">
Krupice (powiat siemiatycki)

Krupice – wieś w Polsce położona w województwie podlaskim, w powiecie siemiatyckim, w gminie Siemiatycze.
W latach 1952–1954 miejscowość była siedzibą gminy Krupice. W latach 1954–1971 wieś należała i była siedzibą władz gromady Krupice, po jej zniesieniu w gromadzie Siemiatycze. W latach 1975–1998 miejscowość administracyjnie należała do województwa białostockiego.
Wierni Kościoła prawosławnego należą do parafii Cudownego Zbawiciela w Rogawce, natomiast wierni Kościoła rzymskokatolickiego należą do parafii Wniebowzięcia Najświętszej Maryi Panny w Siemiatyczach.

</doc>
<doc id="360162" url="https://pl.wikipedia.org/wiki?curid=360162" title="Krupiec (Polska)">
Krupiec (Polska)

Krupiec – wieś w Polsce położona w województwie lubelskim, w powiecie krasnostawskim, w gminie Krasnystaw.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Krasnystaw. Według Narodowego Spisu Powszechnego (III 2011 r.) wieś liczyła 283 mieszkańców.

</doc>
<doc id="360163" url="https://pl.wikipedia.org/wiki?curid=360163" title="Krupińskie">
Krupińskie

Krupińskie – wieś w Polsce, położona w województwie mazowieckim, w powiecie węgrowskim, w gminie Sadowne.
W latach 1975–1998 wieś administracyjnie należała do województwa siedleckiego.
Wierni kościoła rzymskokatolickiego należą do parafii św. Jana Chrzciciela w Sadownem.

</doc>
<doc id="360164" url="https://pl.wikipedia.org/wiki?curid=360164" title="Kruplin Radomszczański">
Kruplin Radomszczański

Kruplin Radomszczański (dawn. Kruplin) – wieś w Polsce, położona w województwie łódzkim, w powiecie pajęczańskim, w gminie Nowa Brzeźnica.
W latach 1975–1998 miejscowość administracyjnie należała do województwa częstochowskiego.
Kruplin był wsią królewską w tenucie brzeźnickiej w powiecie radomszczańskim województwa sieradzkiego w końcu XVI wieku. 
Charakterystyka wsi.
Miejscowość Kruplin posiada charakter typowo rolniczy, dominuje rolnictwo oraz przemysł usługowy. Uzupełnieniem jest rekreacja i wypoczynek. W miejscowości mieszka ok. 650 osób.
Geografia.
Obszar miejscowości charakteryzuje się płaską, mało urozmaiconą rzeźbą terenu, w krajobrazie można jednak wyróżnić następujące jednostki morfologiczne: wyżyna polodowcowa, doliny rzeczne.
Komunikacja i transport.
Przez miejscowość przebiega droga krajowa nr 42. Transport mieszkańcom zapewnia PKS Radomsko linia Radomsko – Kruplin – Pajęczno, Radomsko – Kruplin – Wrocław oraz MPK Radomsko. Miejski autobus kursuje z Radomska do Kruplina linia 23.

</doc>
<doc id="360165" url="https://pl.wikipedia.org/wiki?curid=360165" title="Krupniki">
Krupniki

Krupniki – wieś w Polsce położona w województwie podlaskim, w powiecie białostockim, w gminie Choroszcz.
W latach 1975–1998 miejscowość administracyjnie należała do województwa białostockiego.
Historia.
Według Pierwszego Powszechnego Spisu Ludności, przeprowadzonego w 1921 r., Krupniki zamieszkiwane były przez 114 osób (57 kobiet i 57 mężczyzn) w 22 domach. Większość mieszkańców miejscowości, w liczbie 93, zadeklarowało wyznanie prawosławne, zaś pozostałe 21 podało wyznanie rzymskokatolickie. Jednocześnie wszyscy mieszkańcy zgłosili polską przynależność narodową. W owym czasie wieś znajdowała się w gminie Białostoczek powiatu białostockiego.
W XIX w. prawosławni mieszkańcy wsi przynależeli do parafii Podwyższenia Krzyża Świętego w Fastach, zaś w okresie międzywojennym do parafii Opieki Matki Bożej w Choroszczy.

</doc>
<doc id="360166" url="https://pl.wikipedia.org/wiki?curid=360166" title="Krupocin">
Krupocin

Krupocin – wieś w Polsce położona w województwie kujawsko-pomorskim, w powiecie świeckim, w gminie Bukowiec. 
W latach 1975–1998 miejscowość administracyjnie należała do województwa bydgoskiego. W skład sołectwa Krupocin wchodzi również wieś Franciszkowo. Według Narodowego Spisu Powszechnego (III 2011 r.) Krupocin liczył 114 mieszkańców. Jest dwunastą co do wielkości miejscowością gminy Bukowiec.

</doc>
<doc id="360167" url="https://pl.wikipedia.org/wiki?curid=360167" title="Krupski Młyn">
Krupski Młyn

Krupski Młyn (dawniej "Krupa", niem. "Kruppamühle") – wieś w Polsce położona w województwie śląskim, w powiecie tarnogórskim, w gminie Krupski Młyn, siedziba tejże gminy.
W latach 1975–1998 miejscowość należała administracyjnie do województwa katowickiego.
Położenie.
Krupski Młyn wraz z przynależnym do niego osiedlem Ziętek usytuowany jest pośród rozległych lasów sosnowych, w okolicy drogi krajowej nr 11 oraz przy magistrali węglowej Gliwice-Lubliniec. W centrum miejscowości krzyżują się drogi powiatowe do Kielczy, Tworoga oraz w kierunku Lublińca.
Historycznie Krupski Młyn leży na Górnym Śląsku, geograficznie na Równinie Opolskiej, stanowiącej część Niziny Śląskiej. Przez wieś wije się swoim meandrującym korytem rzeka Mała Panew, do której wpada tu także jej dopływ Ligancja.
Nazwa.
Nazwa miejscowości pochodzi od nazwiska młynarza Krupy, którego młyn zbożowy miał kiedyś stać na brzegu Małej Panwi w pobliżu centrum dzisiejszego Krupskiego Młyna. Dawniej polska nazwa miejscowości brzmiała "Krupa" – nazwa ta nieformalnie funkcjonuje w miejscowej gwarze do dziś. Obecna nazwa urzędowa jest spolszczoną wersją niemieckiej nazwy miejscowości.
Historia.
Pierwsza wzmianka o osadzie Krupa pochodzi z roku 1640 kiedy to w ówczesnej księdze chrztów i ślubów parafii Wielowieś, obejmującej wtedy te tereny, odnotowano stamtąd młynarza Wacława Krupę. Ziemie te znajdowały się wówczas w księstwie opolsko-raciborskim, wchodzącym w skład Monarchii Habsburgów.
Od 1742 roku w granicach Królestwa Prus. Kronika pruska z roku 1864 adnotuje Krupski Młyn jako kolonię wsi Borowiany. Wydarzeniem, które przesądziło o dynamicznym rozwoju malutkiej osady złożonej w tamtym czasie z młyna, leśniczówki oraz gospodarstwa rolnego, było założenie tu w 1874 roku fabryki produkującej wojskowe materiały wybuchowe. Przy fabryce z biegiem czasu rozbudowała się osada mieszkalna dla jej pracowników, a wraz z rozwojem samej fabryki – obok produkcji asortymentu dla armii zaczęto też wytwarzać produkty dla przemysłu – stopniowo rozbudowano miejscowość do współczesnych rozmiarów.
Po roku 1918 mimo Powstań Śląskich miejscowość pozostała w Niemczech. W okresie władzy NSDAP doszło do odwrócenia statusu pomiędzy Krupskim Młynem a Borowianami – Krupski Młyn stał się samodzielną wsią, a Borowiany zostały jego kolonią. Po II wojnie światowej obie miejscowości, weszły w granice Polski, funkcjonowały jako odrębne wsie.
W latach 1954–1954 wieś należała i była siedzibą władz gromady Krupski Młyn. W 1955 roku Krupski Młyn otrzymał status osiedla. W ramach reformy administracyjnej w 1973 roku wprowadzającej gminy, zniesiono osiedle, a utworzono gminę Krupski Młyn o obszarze zbliżonym do dzisiejszego. Jednakże zaledwie pięć lat później gminę tą zlikwidowano i wcielono w obszar gminy Tworóg, by w 1991 roku ostatecznie wyodrębnić ją ponownie.
Pierwotnie miejscowość podlegała parafii wielowiejskiej, a następnie kotowskiej. Kościół parafialny wybudowano i konsekrowano w Krupskim Młynie w roku 1987. Dawniej modlono się tu w starym kościółku – zaadaptowanym na ten cel baraku zakładowym fabryki materiałów wybuchowych. W 1993 roku kościółek wyburzono ze względu na niepewną konstrukcję budynku, a na jego miejscu postawiono kapliczkę upamiętniającą miejsce modlitwy.
Nitroerg – zakład produkujący i handlujący materiałami wybuchowymi – funkcjonuje w Krupskim Młynie do dziś. Znacjonalizowany w PRL, w Rzeczypospolitej Polskiej przekształcony w spółkę akcyjną jednoosobową spółkę Skarbu Państwa. Obecnie przedsiębiorstwo wchodzi w skład Grupy Kapitałowej KGHM.

</doc>
<doc id="360168" url="https://pl.wikipedia.org/wiki?curid=360168" title="Krusza (Polska)">
Krusza (Polska)

Krusza – wieś w Polsce położona w województwie podlaskim, w powiecie kolneńskim, w gminie Turośl.
Wierni kościoła rzymskokatolickiego należą do parafii Parafia św. Jana Chrzciciela w Turośli.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 466 osób w 86 budynkach mieszkalnych. Miejscowość należała do parafii rzymskokatolickiej w m. Turośli. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z najbliższym telefonem w m. Kolno..
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="360169" url="https://pl.wikipedia.org/wiki?curid=360169" title="Krusza Duchowna">
Krusza Duchowna

Krusza Duchowna – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 184 mieszkańców. Jest 22. co do wielkości miejscowością gminy Inowrocław.

</doc>
<doc id="360170" url="https://pl.wikipedia.org/wiki?curid=360170" title="Krusza Podlotowa">
Krusza Podlotowa

Krusza Podlotowa – wieś w Polsce położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W okresie międzywojennym obszar dworski Krusza Podlotowa należał do powiatu mogileńskiego. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 155 mieszkańców. Jest 27. co do wielkości miejscowością gminy Inowrocław.
Historia.
W końcowym stadium rozwoju kultury łużyckiej ludność wzniosła tu grób kurhanowy. We wczesnym i środkowym okresie lateńskim (lata: 480-150 p.n.e.) mieszkańcy chowali spalone szczątki swych zmarłych w grobach otoczonych kręgami kamiennymi, unikatowymi w skali Polski.
W okresie średniowiecza, w połowie XIII w., istniał tutaj niewielki punkt osadniczy.
Znane osoby.
W 1883 roku w Kruszy Podlotowej urodził się Edward Grabski (zm. 1951), organizator i pierwszy dowódca 17 Pułku Ułanów Wielkopolskich.

</doc>
<doc id="360171" url="https://pl.wikipedia.org/wiki?curid=360171" title="Krusza Zamkowa">
Krusza Zamkowa

Krusza Zamkowa – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 245 mieszkańców. Jest trzynastą co do wielkości miejscowością gminy Inowrocław.
Bursztynowy szlak.
U schyłku starożytności prowadził tędy szlak handlowy zorganizowany przez Celtów a po nich przejęli go i rozwinęli Rzymianie. Centralny punkt osadniczy kujawskiego odcinka szlaku bursztynowego usytuowany był w rejonie Kruszy Zamkowej. Osady obsługujące szlak bursztynowy rozmieszczone są na jego przebiegu w regularnych odstępach, mniej więcej co 20 km. Na odcinku Konin – Otłoczyn istniało 5 takich skupień, zlokalizowanych w rejonie Paniewa, Kościeszek, Kruszy Zamkowej oraz Kaczkowa i Opoki.
Osada w Kruszy Zamkowej, datowana na pierwsze wieki naszej ery, oznaczona została na mapie Ptolemeusza ok. 150 r. n.e. jako Askaukalis. Do nazwy tej nawiązuje znajdujący się we wsi obiekt archeologiczny Askaukalis – Krusza Zamkowa, prezentujący historię osady i zrekonstruowaną świątynię z przełomu II w. p.n.e. - I w. n.e.
Od 2019 na terenie miejscowości prowadzone są badania archeologiczne, w toku których ustalono, że teren osady zasiedlony był nawet 400 lat p.n.e.. 

</doc>
<doc id="360172" url="https://pl.wikipedia.org/wiki?curid=360172" title="Kruszczewo">
Kruszczewo

Kruszczewo – wieś w Polsce położona w województwie mazowieckim, w powiecie płockim, w gminie Stara Biała.
Prywatna wieś duchowna, położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego. We wsi znajduje się stacja elektroenergetyczna 400/110 kV „Płock”.

</doc>
<doc id="360173" url="https://pl.wikipedia.org/wiki?curid=360173" title="Krusze-Łubnice">
Krusze-Łubnice

Krusze-Łubnice – wieś w Polsce położona w województwie podlaskim, w powiecie zambrowskim, w gminie Kołaki Kościelne.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Kołakach Kościelnych.
Historia.
Wieś szlachecka "Krusze-Łubnice" położona była w drugiej połowie XVI wieku w powiecie zambrowskim ziemi łomżyńskiej. W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Kołaki.
Według Powszechnego Spisu Ludności z 1921 roku wieś zamieszkiwało 70 osób w 11 budynkach mieszkalnych. Miejscowość należała do parafii rzymskokatolickiej w Kołakach. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Kołakach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360174" url="https://pl.wikipedia.org/wiki?curid=360174" title="Kruszenica">
Kruszenica

Kruszenica – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="360175" url="https://pl.wikipedia.org/wiki?curid=360175" title="Kruszewek">
Kruszewek

Kruszewek – wieś w Polsce położona w województwie mazowieckim, w powiecie grójeckim, w gminie Pniewy.
W latach 1975–1998 miejscowość administracyjnie należała do województwa radomskiego.

</doc>
<doc id="360176" url="https://pl.wikipedia.org/wiki?curid=360176" title="Kruszewie (województwo mazowieckie)">
Kruszewie (województwo mazowieckie)

Kruszewie – wieś w Polsce położona w województwie mazowieckim, w powiecie płońskim, w gminie Baboszewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="360177" url="https://pl.wikipedia.org/wiki?curid=360177" title="Kruszewiec-Kolonia">
Kruszewiec-Kolonia

Kruszewiec-Kolonia – wieś w Polsce położona w województwie łódzkim, w powiecie opoczyńskim, w gminie Opoczno.
W latach 1975–1998 miejscowość administracyjnie należała do województwa piotrkowskiego.
Wierni kościoła rzymskokatolickiego należą do parafii św. Mikołaja w Libiszowie.

</doc>
<doc id="360178" url="https://pl.wikipedia.org/wiki?curid=360178" title="Kruszewo-Brodowo">
Kruszewo-Brodowo

Kruszewo-Brodowo – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Brodowo należący do okolicy zaściankowej Kruszewo położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
"Kruszewo" wzmiankowane w roku 1426. Wtedy to dziedzice Milewa sprzedają za 20 "kóp", 10 łanów zwanych "Lubnica" nad rzeką Leśną, dziedzicom z Kruszewa. "Jan", książę mazowiecki potwierdza sprzedaż i "daje jeszcze 20 łanów przyległych do zakupionych".
W I Rzeczypospolitej wieś należała do ziemi bielskiej.
W roku 1827 w miejscowości 20 domów i 125 mieszkańców. Pod koniec XIX w. wieś w powiecie "mazowieckim", gmina i parafia Sokoły.
W 1921 r. naliczono tu 26 budynków z przeznaczeniem mieszkalnym oraz 175 mieszkańców (85 mężczyzn i 90 kobiet). Wszyscy podali narodowość polską.

</doc>
<doc id="360179" url="https://pl.wikipedia.org/wiki?curid=360179" title="Kruszewo-Głąby">
Kruszewo-Głąby

Kruszewo-Głąby – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Głąby należący do okolicy zaściankowej Kruszewo położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
"Kruszewo" wzmiankowane w roku 1426. Wtedy to dziedzice "Milewa" sprzedają za 20 "kóp", 10 łanów zwanych "Lubnica" nad rzeką Leśną, dziedzicom z Kruszewa. "Jan", książę mazowiecki potwierdza sprzedaż i "daje jeszcze 20 łanów przyległych do zakupionych". 
W I Rzeczypospolitej wieś należała do ziemi bielskiej.
W roku 1827 w miejscowości 30 domów i 245 mieszkańców. Pod koniec XIX w. wieś drobnoszlachecka i włościańska w powiecie "mazowieckim", gmina i parafia Sokoły. Folwark Kruszewo-Głąby z przyległościami w Sokołach, Kruszewie-Wypychach i Nowosiółkach-Sokoły o powierzchni 460 morgów, w tym: grunty orne i ogrody – 225, łąki – 67, las – 148, nieużytki i place – 11 morgów. Budynki: murowanych – 1, drewnianych – 14.
W 1921 r. naliczono tu 18 budynków z przeznaczeniem mieszkalnym oraz 90 mieszkańców (44 mężczyzn i 46 kobiet). Wszyscy podali narodowość polską.

</doc>
<doc id="360180" url="https://pl.wikipedia.org/wiki?curid=360180" title="Kruszewo-Wypychy">
Kruszewo-Wypychy

Kruszewo-Wypychy – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Wypychy należący do okolicy zaściankowej Kruszewo położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
"Kruszewo" wzmiankowane w roku 1426. Wtedy to dziedzice "Milewa" sprzedają za 20 "kóp", 10 łanów zwanych "Lubnica" nad rzeką Leśną, dziedzicom z Kruszewa. "Jan", książę mazowiecki potwierdza sprzedaż i "daje jeszcze 20 łanów przyległych do zakupionych".
W I Rzeczypospolitej miejscowość należała do ziemi bielskiej.
W roku 1827 w "Wypychach", zwanych również "Kruszewo probostwo", 11 domów i 63 mieszkańców. Pod koniec XIX w. wieś w powiecie "mazowieckim", gmina i parafia Sokoły. We wsi "osad 9", użytki rolne o powierzchni 132 morgów.
W 1921 r. naliczono tu 10 budynków z przeznaczeniem mieszkalnym oraz 91 mieszkańców (47 mężczyzn i 44 kobiety). Wszyscy podali narodowość polską.

</doc>
<doc id="360181" url="https://pl.wikipedia.org/wiki?curid=360181" title="Krusznik">
Krusznik

Krusznik – wieś w Polsce, położona w województwie podlaskim, w powiecie augustowskim, w gminie Nowinka.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Historia.
Według spisu powszechnego z 30 września 1921 r., w Kruszniku w 21 budynkach mieszkalnych mieszkało 110 osób (52 mężczyzn i 58 kobiet). Wszyscy byli wyznania rzymskokatolickiego oraz narodowości polskiej.

</doc>
<doc id="360182" url="https://pl.wikipedia.org/wiki?curid=360182" title="Kruszowice">
Kruszowice

Kruszowice (niem. "Kunzendorf") – wieś w Polsce położona w województwie dolnośląskim, w powiecie oleśnickim, w gminie Bierutów.
Położenie i nazwa.
Wieś ulicówka, niegdyś z zespołem folwarczym, położona 3 km na południowy zachód od Bierutowa. Dawniej pod nazwą "Kunzendorf".
Podział administracyjny.
W latach 1954–1961 wieś należała i była siedzibą władz gromady Kruszowice, po jej zniesieniu w gromadzie Miłocice. W latach 1975–1998 miejscowość administracyjnie należała do województwa wrocławskiego.

</doc>
<doc id="360183" url="https://pl.wikipedia.org/wiki?curid=360183" title="Kruszów">
Kruszów

Kruszów – wieś w Polsce położona w województwie łódzkim, w powiecie łódzkim wschodnim, w gminie Tuszyn.
Do 1954 roku istniała gmina Kruszów. W latach 1954–1968 wieś należała i była siedzibą władz gromady Kruszów, po jej zniesieniu w wyniku zmiany siedziby w gromadzie Tuszyn. W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="360184" url="https://pl.wikipedia.org/wiki?curid=360184" title="Kruszówiec">
Kruszówiec

Kruszówiec – wieś w Polsce położona w województwie mazowieckim, w powiecie otwockim, w gminie Wiązowna.
Wieś jest sołectwem w gminie Wiązowna.
Wieś szlachecka Kruszowiec położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="360185" url="https://pl.wikipedia.org/wiki?curid=360185" title="Kruszówka">
Kruszówka

Kruszówka – wieś w Polsce położona w województwie mazowieckim, w powiecie garwolińskim, w gminie Miastków Kościelny. Leży na terenie Równiny Garwolińskiej.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Miastkowie Kościelnym.

</doc>
<doc id="360186" url="https://pl.wikipedia.org/wiki?curid=360186" title="Kruszwin">
Kruszwin

Kruszwin (niem. Simonsdorf) – wieś w Polsce położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 miejscowość administracyjnie należała do województwa gorzowskiego.
Wieś położona nad jeziorem Myśliborskim z neogotyckim kościołem z XIX wieku i podworskim parkiem o starym drzewostanie i brzozowej alei.
W roku 2011 wieś liczyła 143 mieszkańców

</doc>
<doc id="360187" url="https://pl.wikipedia.org/wiki?curid=360187" title="Kruszynki">
Kruszynki

Kruszynki – wieś w Polsce położona w województwie kujawsko-pomorskim, w powiecie brodnickim, w gminie Brodnica.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 432 mieszkańców. Są szóstą co do wielkości miejscowością gminy Brodnica.

</doc>
<doc id="360189" url="https://pl.wikipedia.org/wiki?curid=360189" title="Kruszyn Krajeński">
Kruszyn Krajeński

Kruszyn Krajeński – wieś w Polsce, położona w województwie kujawsko-pomorskim, w powiecie bydgoskim, w gminie Białe Błota.
Podział administracyjny.
W latach 1950–1998 miejscowość administracyjnie należała do województwa bydgoskiego.
Nazwa.
Nazwa miejscowości wywodzi się od staropolskiego słowa „"kruszyna"”, tj. krzew albo od
nazwiska dzierżawczego od przezwiska „"Kruszy"”.
Położenie.
Kruszyn Krajeński znajduje się około 10 km na południowy zachód od granic Bydgoszczy. Znajduje się w południowo-zachodniej części gminy Białe Błota. Od wschodu graniczy z sołectwem Białe Błota, Ciele i Prądki, od północy z Murowańcem i Lipnikami, od zachodu z gminą Szubin, a od południa z gminą Łabiszyn.
Pod względem fizycznogeograficznym wieś leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Równina Rynarzewska (na północy Równina Lipnicka, na południu Dolina Kanału Noteckiego).
Charakterystyka.
Kruszyn Krajeński to wieś wykazująca znaczną dynamikę rozwoju funkcji pozarolniczej, na co wpływa oddziaływanie aglomeracji Bydgoszczy. Sołectwo obejmuje zarówno tereny zabudowane na piaszczystej terasie dolinnej m.in. wzdłuż drogi krajowej nr 5 Bydgoszcz-Poznań, jak i rozległe łąki nad Notecią i Kanałem Górnonoteckim z siecią kanałów melioracyjnych (tzw. Bydgoskie Łąki Nadnoteckie). Południową granicą sołectwa jest Noteć, a na skraju południowym znajduje się Dębinek, będący wodnym węzłem (z jazami i śluzami) rozdzielającym wody z Noteci do starego koryta rzeki oraz do kanału zasilającego Kanał Bydgoski. Bardziej zurbanizowana jest północna część sołectwa, gdzie dominuje rozproszona zabudowa mieszkaniowa i handlowo-przemysłowa. Tereny sąsiadujące z drogą krajową są predestynowane dla rozwoju funkcji usługowo-produkcyjnych. W części południowej nad Notecią i Kanałem Górnonoteckim dominują łąki na torfach, umożliwiające zarówno rozwój agroturystyki, jak również prowadzenie typowej działalności rolniczej. Na terenie Kruszyna funkcjonuje 9 gospodarstw rolnych o powierzchni powyżej 1 ha. Miejscowość dysponuje dogodnymi warunkami do rozwoju budownictwa jednorodzinnego. Plan zagospodarowania przewiduje zabudowę rozproszoną na dużych działkach oraz koncentrację zabudowy wzdłuż dróg gminnych bez konieczności wytwarzania regularnej pierzei, z wykorzystaniem istniejących wysp leśnych.
W skład wsi wchodzą wyodrębnione przestrzennie części – przysiółki: "Pod Białymi Błotami" oraz "Zaolzie".
We wsi działa Wiejski Klub Sportowy O. R. I., w którym uprawia się lekkoatletykę, piłkę nożną, tenis stołowy, łucznictwo oraz sporty gimnastyczne.
Na terenie wsi zlokalizowane są dwa nieczynne cmentarze ewangelickie oraz Sala Królestwa zboru Świadków Jehowy Białe Błota.
Historia.
Prehistoria.
Historia osadnictwa na terenie Kruszyna Krajeńskiego sięga kilku tysięcy lat p.n.e., gdy po ustąpieniu lodowca i ociepleniu klimatu możliwa stała się eksploracja tego terenu przez ludzi. W miejscowości odkryto liczne znaleziska archeologiczne z okresu neolitu oraz kultury ceramiki wstęgowej.
Okres staropolski.
Kruszyn to miejscowość o starym rodowodzie osadniczym, odnotowana w źródłach pisanych już w XV wieku. W 1489 r. miejscowość należała do parafii w Ślesinie, od XVI wieku do parafii farnej w Bydgoszczy. W okresie staropolskim była to wieś szlachecka, należąca do powiatu bydgoskiego.
Okres zaborów.
W 1774 r. zbudowano Kanał Bydgoski, łączący Brdę w Bydgoszczy z Notecią w Nakle. Dla potrzeb zasilania tego kanału w wodę przekopano również kanał zasilający (niem. "Speise Canal") od Dębinka przez środek Bydgoskich Łąk Nadnoteckich.
W XIX wieku we wsi nastąpił rozwój osadnictwa, zwłaszcza kolonistów niemieckich. Na ówczesnych mapach obok miejscowości Kruszyn (Kruszyn Polski) położonej na północ od drogi Bydgoszcz-Szubin pojawiła się kolonia zwana Kruszynem Niemieckim położona na północnym skraju Doliny Noteci i Kanału Górnonoteckiego. Spis miejscowości rejencji bydgoskiej z 1833 r. podaje, że we wsi Kruszyn Polski w powiecie bydgoskim mieszkało 42 osób (21 ewangelików, 21 katolików) w 4 domach. Natomiast we wsi Kruszyn Niemiecki mieszkało 192 osób (wszyscy ewangelicy) w 22 domach. W pobliżu Kruszyna Polskiego znajdowała się karczma zwana "Splittkrug", którą zamieszkiwało 35 osób (20 ewangelików, 15 katolików) w 6 domach. Według opisu Jana Nepomucena Bobrowicza z 1846 r. wsie Kruszyn Polski, Niemiecki, posiadłość leśna Kruszyn, folwark Kruszynek oraz karczma Splittkrug należały do rządowej domeny bydgoskiej.
Kolejny spis miejscowości rejencji bydgoskiej z 1860 r. podaje, że w "Kruszynie Niemieckim" mieszkało 242 osób (239 ewangelików, 3 katolików) w 31 domach, natomiast w "Kruszynie Polskim" i leżącej przy nim karczmie "Splittkrug" – 62 osób (42 ewangelików, 20 katolików). Szkoła elementarna znajdowała się w Kruszynie Niemieckim. Miejscowość należała do parafii katolickiej i ewangelickiej w Bydgoszczy.
Z kolei Słownik geograficzny Królestwa Polskiego dla roku 1884 podaje, że miejscowość Kruszyn obejmowała następujące osady:
Kruszyn Szlachecki to Kruszyn koło Pawłówka.
W okresie zaborów przytłaczającą większość mieszkańców stanowili ewangelicy należący do gminy wyznaniowej w Cielu. W latach 80. XIX w. w Kruszynie otwarto salę modlitewną, w 1893 r. w Cielu wzniesiono zbór ewangelicki. We wsi działała również szkoła ewangelicka.
W 1895 r. przez północne obrzeża Kruszyna poprowadzono linię kolejową z Bydgoszczy do Żnina z mostem na Kanale Górnonoteckim, który zastąpił istniejącą tu wcześniej drewnianą kładkę dla pieszych; przedłużenie tej linii przez Kcynię i Wągrowiec stworzyło drugą linię z Bydgoszczy do Poznania (1908). Nieopodal jeziora Jezuickiego Małego powstała stacja kolejowa na tej linii o nazwie Jasiniec Białebłota.
Zimą 1919 roku w okresie powstania wielkopolskiego między wsią a pobliskim Rynarzewem toczyły się zacięte walki powstańców z oddziałem Grenzschutzu oraz oddziałami niemieckimi z garnizonu bydgoskiego.
Dwudziestolecie międzywojenne.
20 stycznia 1920 roku wieś weszła w skład odrodzonej Rzeczypospolitej. W ramach powiatu bydgoskiego powołano gminę Bydgoszcz Nadleśnictwo zwaną również Bydgoszcz-Wieś, złożoną z 12 gromad wiejskich, m.in. gromady Kruszyn Kraiński.
W 1921 r. w związku ze zmianą wyznaniowego charakteru szkoły w Białych Błotach na katolicką, dzieci niemieckie z tej miejscowości skierowano m.in. do szkoły ewangelickiej w Kruszynie.
W latach 20. z miejscowości wyjechało wielu Niemców, a na ich miejsce napływali Polacy. Zmieniał się więc skład narodowościowy, jednakże aż do 1945 r. okolice Kruszyna charakteryzowały się stosunkowo dużym odsetkiem ludności niemieckiej.
W 1938 r. powierzchnia wsi liczyła 1535 ha. Mieszkało tu 120 Polaków i 240 Niemców. Udział procentowy ludności niemieckiej (67%), przekraczał znacznie średnią dla powiatu bydgoskiego wynoszącą około 22%. W przededniu wybuchu II wojny światowej wzrósł rewizjonizm mniejszości niemieckiej, na którą silnie oddziaływała propaganda nazistowska.
Okupacja niemiecka.
3 i 4 września 1939 r. w trakcie wycofywania się wojsk polskich doszło w okolicy (Łochowo, Murowaniec, Prądki) do dywersji niemieckiej i ostrzeliwania żołnierzy. Zajęcie miejscowości przez wojska hitlerowskie i grupy specjalne, składające się z szowinistów niemieckich, zapoczątkowało represje miejscowej ludności polskiej. Jeszcze we wrześniu 1939 r. aresztowano i rozstrzelano dwóch mieszkańców Kruszyna.
W okresie okupacji niemieckiej 1939–1945 miejscowość wchodziła w skład rejencji bydgoskiej, powiatu bydgoskiego (niem. "Landkreis Bromberg"), obwodu urzędowego Bydgoszcz-Wieś (niem. "Amtsbezirk Bromberg-Land"), który składał się z 15 gmin: Białe Błota, Brzoza, Ciele Jachcice, Kruszyn, Lisi Ogon, Łochowice, Łochowo, Murowaniec, Opławiec, Osowa Góra, Prądki, Prądy, Przyłęki i Zielonka.
31 października 1943 roku gmina wiejska Kruszyn (niem. "Deutschkruschin") liczyła 1535 ha. Mieszkało tu 328 osób w 65 domach.
Po II wojnie światowej.
Tuż po wyzwoleniu zaczęto już w styczniu 1945 r. organizować władze administracyjne. Na terenie powiatu bydgoskiego utworzono 10 urzędów gminnych, w tym gminę Bydgoszcz-Wieś, docelowo z siedzibą w Białych Błotach. Do gminy tej należało 14 gromad (sołectw): Białe Błota, Brzoza, Ciele, Kruszyn Kraiński, Lisi Ogon, Łochowice, Łochowo, Murowaniec, Opławiec, Osowa Góra, Prądki, Prądy, Przyłęki i Zielonka.
Niemcy byli internowani i zatrudniani w polskich gospodarstwach rolnych. Gospodarstwa poniemieckie zajęli Polacy, którzy przybyli z kresów wschodnich. W miejscowości uruchomiono jednoklasową szkołę.
W maju 1946 r. w Kruszynie pobudowano i poświęcono figurę pod wezwaniem „Najświętszej Marii Niepokalanego Poczęcia”.
Podczas reformy samorządowej w 1954 r. zamiast gmin utworzono duże gromady. Powstała wtedy gromada Białebłota, która obejmowała m.in. Kruszyn Kraiński. Od 1973 r. miejscowość wchodzi w skład gminy Białe Błota, już pod nazwą Kruszyn Krajeński.
Okres powojenny był pomyślny dla rozwoju Kruszyna. Ludność wsi w okresie 1970–1997 niewiele się zmieniła: z 401 do 406 osób, natomiast intensywny rozwój rozpoczął się po 2000 r. i związany był z procesem suburbanizacji okolic Bydgoszczy. W okresie 2003-2009 ludność miejscowości powiększyła się o 61% z 530 do 851 osób.
Statystyka.
Poniżej podano wybrane informacje statystyczne dotyczące wsi Kruszyn Krajeński na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Kruszyn Krajeński mieszkało 482 osób w 148 gospodarstwach domowych. Co trzecia osoba posiadała wykształcenie wyższe lub średnie. We wsi znajdowało się 85 budynków ze 116 mieszkaniami. 30% mieszkań pochodziło sprzed 1945 roku, zaś 37% wzniesiono w latach 1989-2002.
Narodowy Spis Powszechny 2011 odnotował 1039 mieszkańców Kruszyna Krajeńskiego. W 2013 r. działalność gospodarczą prowadziło 168 podmiotów, w tym 141 osób fizycznych, 27 osób prawnych, 10 spółek handlowych. Dominowały mikroprzedsiębiorstwa (0-9 osób). 3 przedsiębiorstwa zatrudniały powyżej 50 osób, a 5 – w granicach 10-49 osób. W latach 2008–2013 oddano do użytku 128 mieszkań – wszystkie w budownictwie indywidualnym. Stanowiło to około 8% nowych mieszkań wzniesionych w tym czasie w całej gminie.

</doc>
<doc id="360190" url="https://pl.wikipedia.org/wiki?curid=360190" title="Kruszyny (województwo kujawsko-pomorskie)">
Kruszyny (województwo kujawsko-pomorskie)

Kruszyny – wieś w Polsce położona w województwie kujawsko-pomorskim, w powiecie brodnickim, w gminie Bobrowo.
Podział administracyjny.
W latach 1954–1968 wieś należała i była siedzibą władz gromady Kruszyny, po jej zniesieniu w gromadzie Nieżywięć. W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 516 mieszkańców. Są trzecią co do wielkości miejscowością gminy Bobrowo.
Zabytki.
Według rejestru zabytków NID na listę zabytków wpisany jest kościół parafialny św. Mikołaja Biskupa z 1 poł. XIV w., nr rej.: A/396 z 24.10.1929.
Pomniki przyrody.
W 2012 roku pomnikami przyrody ustanowiono 3 dęby szypułkowe o obwodach: 260, 290 i 295 cm.

</doc>
<doc id="360191" url="https://pl.wikipedia.org/wiki?curid=360191" title="Kruszyny-Rumunki">
Kruszyny-Rumunki

Kruszyny-Rumunki – wieś w Polsce, położona w województwie kujawsko-pomorskim, w powiecie brodnickim, w gminie Bobrowo.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 58 mieszkańców. Są najmniejszą miejscowością gminy Bobrowo.

</doc>
<doc id="360192" url="https://pl.wikipedia.org/wiki?curid=360192" title="Kruszyny Szlacheckie">
Kruszyny Szlacheckie

Kruszyny Szlacheckie – wieś w Polsce położona w województwie kujawsko-pomorskim, w powiecie brodnickim, w gminie Bobrowo.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 269 mieszkańców. Są jedenastą co do wielkości miejscowością gminy Bobrowo.

</doc>
<doc id="360193" url="https://pl.wikipedia.org/wiki?curid=360193" title="Kruśliwiec">
Kruśliwiec

Kruśliwiec – osada w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 105 mieszkańców. Jest 40. co do wielkości miejscowością gminy Inowrocław.
Zabytki.
Według rejestru zabytków NID na listę zabytków wpisany jest zespół dworski z pocz. XX w., nr rej.: 113/A z 26.04.1984:

</doc>
<doc id="360194" url="https://pl.wikipedia.org/wiki?curid=360194" title="Kruteczek">
Kruteczek

Kruteczek – wieś w Polsce położona w województwie wielkopolskim, w powiecie czarnkowsko-trzcianeckim, w gminie Lubasz, nad jeziorem Kruteckim.
W latach 1975–1998 miejscowość administracyjnie należała do województwa pilskiego.
Kruteczek założono jako osadę olęderską w 1727. Jej centralna część ma zwartą zabudowę, nietypową dla tego rodzaju osad. Zachowane są liczne stare domy - mieszkalne w większości murowane, a gospodarcze - drewniane. Najcenniejszy jest dom nr 18 z szachulcowym poddaszem. 

</doc>
<doc id="360195" url="https://pl.wikipedia.org/wiki?curid=360195" title="Krutyń">
Krutyń

Krutyń ( / )– wieś w Polsce, położona w województwie warmińsko-mazurskim, w powiecie mrągowskim, w gminie Piecki.
Podział administracyjny.
W latach 1975–1998 miejscowość administracyjnie należała do województwa olsztyńskiego.
Historia.
Wieś powstała około roku 1500 jako osada przy stanicy myśliwskiej wielkiego mistrza krzyżackiego Fryderyka z Miśni. Stanicę myśliwską przebudowano następnie na drewniany zameczek, który w 1527 roku służył za schronienie księciu Albrechtowi Hohenzollernowi w czasie panującej w Prusach Książęcych epidemii dżumy. Około 1651 zameczek był siedzibą nadleśniczego. Wokół niego powstała osada smolarzy, dziegciarzy i robotników wyrabiających potaż. W 1740 istniała już w Krutyni szkoła. W 1874 roku wieś stała się samodzielną gminą. 
Nazwa wsi Krutyń została zapożyczona od rzeki noszącej teraz oficjalną nazwę Krutynia. Na mapie Narońskiego z 1663 figuruje ona jako "Krutynia". Jest to nazwa wywodząca się z języka staropruskiego, spokrewnionego z litewskim.
W latach międzywojennych (początek XX w.) stała się miejscowością letniskową. Przed II wojną światową istniały w niej 4 pensjonaty (m.in. Kurhaus Waldesruh, Kurhaus Sobottka, Kurhaus Grünwald) oraz liczne kwatery prywatne. W 1939 roku wieś liczyła 436 mieszkańców.
We wsi zlokalizowano siedzibę Mazurskiego Parku Krajobrazowego, poza tym znajduje się tu również Ośrodek Okresowej Rehabilitacji Bocianów oraz Ośrodek Edukacji Przyrodniczo-Kulturowej.
W miejscowości znajduje się zabytkowy cmentarz ewangelicki, na którym zachowało się kilka żeliwnych krzyży z XIX wieku. Istniejące groby pochodzą w większości z okresu międzywojennego i z okresu po 1944. Na nekropolii znajdują się groby Ernsta Wiecherta, wybitnego pisarza mazurskiego (autora m.in. powieści "Dzieci Jerominów", ukazującego losu mieszkańców mazurskiej wsi Sowiróg nad Jeziorem Nidzkim). Cmentarz został odnowiony na początku lat 90. XX w. dzięki staraniom Stowarzyszenia Mazurskiego, Stowarzyszenia Miłośników Twórczości Ernsta Wiecherta i dyrekcji Mazurskiego Parku Krajobrazowego. Przewodniczący Stowarzyszenia Mazurskiego Tadeusz Willan ocalił żeliwny krzyż babci Wiecherta, przechowując go w piwnicy swego domu.
W 1934 Krutyń odwiedził Melchior Wańkowicz, który wraz z córeczką – Tirliporkiem – spędzał na Mazurach wakacje uwiecznione w powieści "Na tropach Smętka". W 1963 roku w miejscowości spędzał wakacje noblista John Steinbeck.

</doc>
<doc id="360196" url="https://pl.wikipedia.org/wiki?curid=360196" title="Krutyński Piecek">
Krutyński Piecek

Krutyński Piecek (niem. "Kruttinnerofen") – wieś w Polsce położona w województwie warmińsko-mazurskim, w powiecie mrągowskim, w gminie Piecki.
W latach 1975–1998 miejscowość administracyjnie należała do województwa olsztyńskiego.
We wsi młyn wodny z końca XIX w.

</doc>
<doc id="360197" url="https://pl.wikipedia.org/wiki?curid=360197" title="Krużlowa Niżna">
Krużlowa Niżna

Krużlowa Niżna – wieś w Polsce położona w województwie małopolskim, w powiecie nowosądeckim, w gminie Grybów.
W latach 1975–1998 miejscowość administracyjnie należała do województwa nowosądeckiego.
Ochotnicza Straż Pożarna.
Krużlowa Niżna posiada założoną w 1952 roku Ochotniczą Straż Pożarną, która dysponuje dwoma samochodami bojowymi Mercedes Benz Atego.

</doc>
<doc id="360198" url="https://pl.wikipedia.org/wiki?curid=360198" title="Krużlowa Wyżna">
Krużlowa Wyżna

Krużlowa Wyżna – wieś w Polsce położona w województwie małopolskim, w powiecie nowosądeckim, w gminie Grybów.
W latach 1954-1957 wieś należała i była siedzibą władz gromady Krużlowa Wyżna. W latach 1975–1998 miejscowość administracyjnie należała do województwa nowosądeckiego.
Krużlowa to rolnicza miejscowość Małopolski, położona na pograniczu Beskidu Niskiego i Pogórza Rożnowsko-Ciężkowickiego. Rozciąga się u stóp góry Rosochatka często odwiedzanej przez miejscową ludność i turystów wędrujących niebieskim szlakiem z Nowego Sącza do Krynicy-Zdroju.
Podłużną, ciągnącą się z zachodu na wschód kotlinę, przecina koryto potoku nazywanego Krużlówką. W centrum tej kotliny znajdują się kościoły zabytkowy pochodzący z XVI w. i nowy wybudowany z inicjatywy ks. Kazimierza Stępnia który był konsekrowany w 2003 r.
Chociaż Krużlowa to w zasadzie jedna miejscowość, podzielona jest na Krużlową Wyżną i Krużlową Niżną. Na terenie wsi działa szkoła podstawowa oraz gimnazjum, ośrodek zdrowia, wiejska biblioteka publiczna, dwa wiejskie domy kultury, dwie ochotnicze straże pożarne.
Nazwy wsi i niektórych przysiółków będących dawniej wsiami ulegały w ciągu wieków różnym zmianom i przekształceniom. Okoliczność ta nastręcza badaczom duże trudności i bywa przyczyną pomyłek. Przykładem takiej sytuacji, gdzie trudno było zlokalizować miejscowość odpowiadającą nazwie zamieszczonej w dokumentach, jest Krużlowa. W Spisie Świętopietrza z 1335 r. w dekanacie sądeckim występuje wieś Smidlno, której nie można było zidentyfikować z żadną znaną miejscowością. Po odnalezieniu pewnych dokumentów okazało się jednak, że Smylno to po prostu drugie miano wsi Krużlowa koło Grybowa. Potem jeszcze wielokrotnie nazwa ulegała zmianom. Oto kilka przykładów: 1370 – Cruzlova seu Nova Szmyldno, 1379 – Kruslova, 1412 – Kroslowa, 1440 – Kruszlyowa, 1451 – de Cruszlewo, 1509 – Kroszlowa, 1518 – Kruchlowa.
Od XIV wieku Krużlowa była własnością zamożnej rycerskiej rodziny Pieniążków herbu Odrowąż. W 1470 r. jako właściciele wsi figurują bracia Jakub i Andrzej Prokopowie, natomiast w 1518 r. Agnieszka Pieniążkówna. Parafia w Krużlowej powstała w XIV wieku. Pierwsza wzmianka o kościele pw. Narodzenia Najświętszej Maryi Panny pochodzi z 1520 r. Nie wiadomo, co właściwie oznacza termin „krużlowa”. Słownik Samuela Bogumiła Lindego wyjaśnia hasło „krużlik, kruże” jako dzban, czasza z uchem.
Nazwy pod jakimi występowała wcześniej Krużlowa mają niemieckie brzmienie, co może sugerować ich pochodzenie ze średniowiecznej niemczyzny, gdzie "krause, krug" oznaczają dzban, dzbanek, kufel. Istnieje przypuszczenie, że od tych słów wywodzą się używane w XV i XVI wieku wyrazy kruglik, króglik. Można postawić hipotezę, że miejscowość zawdzięcza swą nazwę położeniu i ukształtowaniu terenu, gdyż istotnie leży w kotlinie, co może się kojarzyć z wnętrzem naczynia. Na temat pochodzenia nazwy Krużlowa znana jest następująca legenda. Kiedy na tych terenach jeszcze nikt nie mieszkał, przejeżdżali tędy dwaj wędrowcy. Zachwycili się pięknem krajobrazu i postanowili chwilę odpocząć. Tak rozmawiali: „Ileż tu kamieni (krusz)”; „Jaka piękna ziemia (lawa)”. Według tej legendy „krużlowa” znaczy kamień i ziemia.
W odróżnieniu od sąsiednich miejscowości była to wieś rycerska. Miejscowa ludność obok rolnictwa trudniła się tkactwem i sukiennictwem. W XVI i XVII wieku wytwarzano tu również saletrę i proch strzelniczy. W okresie rzezi galicyjskiej 1846 r. miały tu miejsce napady na dwory, w którym uczestniczyli również chłopi okolicznych wsi. Wzięli też miejscowi chłopi udział w marszu na Grybów w 1863 r. Od początku XX wieku istniał ruch ludowy. Stąd w czasie okupacji obok drużyny AK istniała tu placówka BCh. Po wojnie wieś znacznie się rozbudowała.
Madonna z Krużlowej.
Kościół w Krużlowej posiadał gotycką rzeźbę – Madonnę Krużlowską. Od kilku dziesięcioleci jest ona własnością Muzeum Narodowego w Krakowie, jednakże w kościele krużlowskim znajdowała się do 2000 r. jej wierna kopia, wykonana w 1963 r. przez rzeźbiarza Mieczysława Stobierskiego. Rzeźba ta przedstawia Matkę Bożą w postawie stojącej, z nagim Dzieciątkiem na ręku. Charakterystyczną cechą tego ujęcia i stylu tzw. międzynarodowego jest silny kontrapost, dzięki czemu postać zbliża się w swej kompozycji do kształtu litery „S”. Charakterystyczna też jest mała głowa Madonny, o wypukłym czole i długiej szyi, ozdobiona diademem. Maryja wspiera się na lewej nodze wysuwając prawe kolano do przodu, a cały jej korpus okrywają draperie złoconego płaszcza. Występują w tej draperii charakterystyczne dla tego stylu głębokie łyżkowate fałdy płaszcza z przodu postaci, od tzw. czeskiego kolana, oraz kaskady rurkowej draperii po bokach kompozycji. Dziecko siedzące na lewej ręce Maryi trzyma w ręce kulisty owoc.
Dzieło to datowane jest na początek XV wieku. Madonna z Krużlowej powstała prawdopodobnie w Krakowie i została zamówiona dla wiejskiego kościoła w Krużlowej, być może jako wspomniana już figura kultowa mającego tu swoją siedzibę bractwa kapłanów. Na głowach znajdowały się niegdyś korony; pozostał z niej tylko diadem z malowanymi perłami; sterczyny koron zostały odcięte. Rzeźba ta mogła też znajdować się w gotyckim tryptyku o czym świadczy wizytacja biskupa Tylickiego z 1607 r. "„Unum maius... Tituli Nativitatis B. M. Virginis... Structuram habet non inelegantem... In medio autem est imago B. V. M. sculpta12". O jej obecności w kościele świadczy także wizytacja z 1766 r., która mówi również o koronach. W 1889 r. rysował ją Stanisław Wyspiański, który uczestniczył z innymi studentami w Wycieczce naukowej Łuszczkiewicza. Przeniesiono ją potem do kruchty, a następnie na strych. Do czerwca 1889 r. znajdowała się w kościele. Potem przeprowadzano tam gruntowne prace i podczas ich trwania została przejęta do Muzeum Narodowego w Krakowie.
Veraicon – Przemienienie Pańskie.
W ołtarzu głównym umieszczony jest łaskami słynący obraz Przemienienia Pańskiego w typie Veraicon. Namalowany został na desce o kształcie prostokąta, mającej wymiary 82 × 68 cm.
Zgodnie z typem ikonograficznym, mamy na tym obrazie samo tylko Oblicze Chrystusa, otoczone w górnej części złotą, płaską aureolą. Obfite, z przedziałkiem pośrodku, czarne włosy opadają dużymi puklami po bokach twarzy, a w pośrodku nich rysuje się czarna, spiczasta broda z wąsami. Plastyczny modelunek, z zarysowanymi mocno łukami brwiowymi, spokojne, głębokie spojrzenie oraz światłocień w okolicach brwi i nosa każe widzieć w tym obrazie dzieło renesansu. Całości dopełnia zielone tło oraz majuskułowy napis, o renesansowym kroju liter u dołu na całej szerokości obrazu: "SALVE SANCTA FACIES NOSTRI REDEMPTORIS".
Przed konserwacją, którą przeprowadził w latach międzywojennych J. E. Dutkiewicz, głowę Chrystusa otaczała barokowa korona wykonana ze srebrnej blachy, złożona z prostych i falistych promieni, przytwierdzonych do deski obrazu szeregiem gwoździ koloru blachy. Odsłonięto wtedy nimbus i odkryto dolną część prawego ucha Chrystusa.
Jaka właściwie była historia obrazu i skąd się wziął w Krużlowej, nie wiadomo. Najstarsze dokumenty – wizytacje zawierające spisy rzeczy znajdujących się w kościele nie mówią wprost o obrazie Przemienienia. Dopiero akta wizytacji z 1728 r. mówią bezpośrednio o ołtarzu Przemienienia Pańskiego, ale jeszcze w 1766 r. ołtarz ten wymieniany jest jako boczny: ("„4-tum altare Transfigurationis Domini, coloribus depictum”").
Nie wiadomo kiedy znalazł się w ołtarzu głównym. Stało się to oczywiście po 1766 r. i zapewne jeszcze w czasach przedrozbiorowych, ponieważ tzw. józefinizm austriacki nie sprzyjał powstawaniu i rozwojowi sanktuariów.
Tego rodzaju Veraicon określany bywa również jako „Edessenum”. Chodzi o przedstawienie Chrystusa wedle domniemanego portretu, który miał otrzymać król Edessy Abgar na polecenie samego Chrystusa. Rozpowszechnił się on w całym chrześcijańskim świecie, kiedy ów Abgarowy portret Chrystusa, zwany też Mandylionem, został przeniesiony z Edessy do Konstantynopola w 944 r. Jego liczne kopie znalazły się na Półwyspie Bałkańskim oraz w Rosji. Mandylion bizantyjski oddziałał również na Polskę, szczególnie na jej wschodnie tereny. Veraicony Polskie łączą w sobie cechy malarstwa bizantyjskiego z malarstwem zachodniej Europy.
W ziemi sądeckiej i limanowskiej, w południowo-wschodniej części Polski, związany jest z Mandylionem właśnie kult Przemienienia Pańskiego. Powstaje pytanie dlaczego połączono kult obrazu edeskiego z Przemienieniem Pańskim na tym terenie? Możliwe, że jest to związane z teologią, jaką prezentuje sam fakt Przemienienia, relacjonowanego przez synoptyków oraz tym, że jest to jedyne miejsce w Piśmie Świętym, gdzie opisany jest wygląd twarzy Chrystusa. Możliwe jest także, że obrządek łaciński tego regionu przejął ów kult od prawosławnych i greckokatolickich Wołochów, których osadzali od XVI wieku, w swoich posiadłościach tzw. Klucza Muszyńskiego, biskupi krakowscy.
Na Sądecczyźnie są znane dwa takie otaczane kultem wizerunki. Są to obrazy w Nowym Sączu i w Krużlowej. Obraz Przemienienia Pańskiego czczony jest również w Dobrej koło Tymbarku.
Kolorystyka tych obrazów w powiązaniu z teologią Przemienienia suponuje, że paleta barw jest zaczerpnięta z symboliki, którą charakteryzuje się sztuka malarska staroruskich ikon. Znaczenie bowiem kolorów, jakie nadaje im symbolika barw ikony staroruskiej, zgadza się z myślą teologiczną dotyczącą chwały i Boskiego majestatu Chrystusa. Kolory: niebieski, ciemnoniebieski czy też niebieski przechodzący w zieleń są naturalnym, rzeczywistym znakiem nieba, a na ikonach staroruskich symbolizuje niebo pozaziemskie. Kolory tęczy, a między i innymi pomarańczowy, również jak poprzedni assis, wskazuje na ikonie staroruskiej Boga, gdyż tylko On może być Źródłem wszelkiego światła. Nie doszukamy się assisu, czy i innych kolorów tęczy nigdzie tam, gdzie mamy do czynienia z obrazami ziemskiego życia Zbawiciela, kiedy malarz chce podkreślić Jego ziemską naturę, kiedy bóstwo jest w Nim ukryte pod postacią „niewolnika”. Pojawiają się natomiast na obliczu Chrystusa, kiedy tylko artysta dostrzega Jego niebieską chwałę, albo chce nam dać odczuć Jego przyszły tryumf.
Zdzisław Kliś podsumowując pracę na temat Edesseum w ziemi sądeckiej i limanowskiej stwierdza, że obrazy Przemienienia Pańskiego w kościele św. Małgorzaty w Nowym Sączu i z kościoła w Krużlowej pochodzą być może nawet z I poł. XVI wieku. Obrazy prawdopodobnie nie zostały tutaj przywiezione, ale mają związek z tak zwaną ikoną karpacką, która jest wynikiem kształtowania się określonego typu malarstwa w tym regionie Polski. Wskazuje na to rodzaj drewna, jakiego używano do wykonywania podobrazia w tych ikonach oraz sposób jego wykonania.
Ochotnicza Straż Pożarna.
Ochotnicza Straż Pożarna w Krużlowej Wyżnej została założona w 1947 roku. Jest jednostką włączoną do Krajowego Systemu Ratowniczo-Gaśniczego od dnia 28 marca 2001 i posiada dwa samochody bojowe MAN 13.290 oraz Ford Transit 140T350.

</doc>
<doc id="360199" url="https://pl.wikipedia.org/wiki?curid=360199" title="Krykajny">
Krykajny

Krykajny – wieś w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego. Miejscowość leży w historycznym regionie Prus Górnych.

</doc>
<doc id="360200" url="https://pl.wikipedia.org/wiki?curid=360200" title="Kryłatka">
Kryłatka

Kryłatka – wieś w Polsce położona w województwie podlaskim, w powiecie augustowskim, w gminie Sztabin.
Wieś magnacka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="360201" url="https://pl.wikipedia.org/wiki?curid=360201" title="Kryłów-Kolonia">
Kryłów-Kolonia

Kryłów-Kolonia – kolonia w Polsce położona w województwie lubelskim, w powiecie hrubieszowskim, w gminie Mircze.
Demografia.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Mircze. Według Narodowego Spisu Powszechnego (III 2011 r.) liczyła 200 mieszkańców i była piętnastą co do wielkości miejscowością gminy Mircze.
Obiekty.
We wsi znajduje się naturalnej wielkości kamienna figura św. Mikołaja, a obok niego kamienny posąg wilka oraz drzewo-pomnik przyrody. Kilka metrów od tych posągów wypływa źródełko. 

</doc>
<doc id="360202" url="https://pl.wikipedia.org/wiki?curid=360202" title="Krymławki">
Krymławki

Krymławki (niem. "Krimlack") – osada w Polsce położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 miejscowość administracyjnie należała do województwa olsztyńskiego.
Historia.
Pod koniec XV wieku w Krymławkach była jedna służba rycerska na prawie chełmińskim.
W Krymławkach znajdował się majątek ziemski w którym było 7 domów mieszkalnych. W pierwszej połowie XX wieku Krymławki jako folwark należały do dóbr w Drogoszach. Po II wojnie światowej w Krymławkach powstał PGR.
W 1970 roku Krymławki miały 87 mieszkańców.
We wsi znajduje się stary spichlerz i popegeerowskie silosy popadające w ruinę. Atrakcją jest piękna aleja lipowa.

</doc>
<doc id="360203" url="https://pl.wikipedia.org/wiki?curid=360203" title="Krynickie">
Krynickie

Krynickie – wieś w Polsce położona w województwie podlaskim, w powiecie białostockim, w gminie Zabłudów. 
W 1921 roku wieś liczyła 122 domy i 593 mieszkańców, w tym 588 katolików i 5 prawosławnych.
W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwało 235 osób.
Rzymskokatoliccy mieszkańcy wsi należą do parafii pw. św. Apostołów Piotra i Pawła w Zabłudowie, zaś prawosławni do parafii pw. św. Kosmy i Damiana w Rybołach.

</doc>
<doc id="360204" url="https://pl.wikipedia.org/wiki?curid=360204" title="Kryniczki">
Kryniczki

Kryniczki – wieś w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 225 mieszkańców.

</doc>
<doc id="360205" url="https://pl.wikipedia.org/wiki?curid=360205" title="Krynki-Białokunki">
Krynki-Białokunki

Krynki-Białokunki – wieś w Polsce położona w województwie podlaskim, w powiecie siemiatyckim, w gminie Grodzisk.
Zaścianek szlachecki Białokunki należący do okolicy zaściankowej Krynki położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii pw. św. Stanisława Biskupa i Męczennika w Pobikrach.

</doc>
<doc id="360206" url="https://pl.wikipedia.org/wiki?curid=360206" title="Krynki Borowe">
Krynki Borowe

Krynki Borowe – wieś w Polsce położona w województwie podlaskim, w powiecie siemiatyckim, w gminie Grodzisk.
Zaścianek szlachecki Borowe należący do okolicy zaściankowej Krynki położony był w drugiej połowie XVII wieku w ziemi drohickiej województwa podlaskiego.
Według Powszechnego Spisu Ludności z 1921 roku wieś zamieszkiwało 73 osoby, wśród których 68 było wyznania rzymskokatolickiego, a 5 mojżeszowego. Jednocześnie 68 mieszkańców zadeklarowało polską przynależność narodową, a 5 żydowską. Było tu 14 budynków mieszkalnych.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii pw. św. Stanisława Biskupa i Męczennika w Pobikrach.

</doc>
<doc id="360207" url="https://pl.wikipedia.org/wiki?curid=360207" title="Krynki-Jarki">
Krynki-Jarki

Krynki-Jarki – wieś w Polsce, położona w województwie podlaskim, w powiecie siemiatyckim, w gminie Grodzisk.
W latach 1975–1998 wieś administracyjnie należała do województwa białostockiego.
Zaścianek szlachecki Jarki należący do okolicy zaściankowej Krynki położony był w drugiej połowie XVII wieku w ziemi drohickiej województwa podlaskiego. 
Wierni kościoła rzymskokatolickiego należą do parafii pw. św. Stanisława Biskupa i Męczennika w Pobikrach.

</doc>
<doc id="360208" url="https://pl.wikipedia.org/wiki?curid=360208" title="Krynki-Sobole">
Krynki-Sobole

Krynki-Sobole – wieś w Polsce położona w województwie podlaskim, w powiecie siemiatyckim, w gminie Grodzisk.
Zaścianek szlachecki Sobole należący do okolicy zaściankowej Krynki położony był w drugiej połowie XVII wieku w ziemi drohickiej województwa podlaskiego. 
Według Powszechnego Spisu Ludności z 1921 roku wieś zamieszkiwały 224 osoby, wśród których 198 było wyznania rzymskokatolickiego, 24 prawosławnego, a 2 mojżeszowego. Jednocześnie 212 mieszkańców zadeklarowało polską przynależność narodową, 10 białoruską, a 2 żydowską. Były tu 52 budynki mieszkalne.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii św. Mikołaja w Grodzisku, a wierni kościoła rzymskokatolickiego do parafii Najświętszej Maryi Panny Różańcowej w Kłopotach Stanisławach. 

</doc>
<doc id="360209" url="https://pl.wikipedia.org/wiki?curid=360209" title="Kryńsk">
Kryńsk

Kryńsk – wieś w Polsce położona w województwie kujawsko-pomorskim, w powiecie aleksandrowskim, w gminie Bądkowo.
Podział administracyjny.
W latach 1975–1998 miejscowość administracyjnie należała do województwa włocławskiego. W skład wsi wchodzi dawna wieś Bachórka.

</doc>
<doc id="360210" url="https://pl.wikipedia.org/wiki?curid=360210" title="Krypno Wielkie">
Krypno Wielkie

Krypno Wielkie – wieś w Polsce położona w województwie podlaskim, w powiecie monieckim, w gminie Krypno.
Wieś jest siedzibą gminy Krypno.
Wieś królewska (sioło) Krypno, należąca do wójtostwa krypińskiego starostwa knyszyńskiego w 1602 roku. Wieś królewska Krypno Starościńskie położona była w 1795 roku w ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Przez miejscowość przebiega droga wojewódzka nr 671.
Wierni kościoła rzymskokatolickiego należą do parafii Narodzenia Najświętszej Maryi Panny w Krypnie.

</doc>
<doc id="360211" url="https://pl.wikipedia.org/wiki?curid=360211" title="Kryry">
Kryry

Kryry (niem. "Krier") – wieś w Polsce położona w województwie śląskim, w powiecie pszczyńskim, w gminie Suszec.
W 2010 Kryry liczyły 1382 mieszkańców. We wsi znajduje się kościół parafialny (1843), funkcjonuje tu szkoła podstawowa.
Historia.
Pierwsza wzmianka o miejscowości pochodzi z 1380 r. Wieś została założona w I poł. XIV w. w okresie kolonizacji ziemi pszczyńskiej. Wtedy też powstały 23 gospodarstwa oraz folwark założyciela wsi (zasadźcy) - wolnego sołtysa i należąca do niego karczma. Przez wieś prowadziło odgałęzienie traktu Kraków – Pszczyna – Racibórz – Wrocław. Do dzisiaj istnieje fragment o długości trzech kilometrów tego traktu.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Kryry".
W połowie XIX w. książę pszczyński zbudował we wsi wzorcowy folwark.
W latach 1975–1998 miejscowość administracyjnie należała do województwa katowickiego.

</doc>
<doc id="360212" url="https://pl.wikipedia.org/wiki?curid=360212" title="Krysk">
Krysk

Krysk – wieś w Polsce położona w województwie mazowieckim, w powiecie płońskim, w gminie Naruszewo.
Za Królestwa Polskiego istniała gmina Krysk. W latach 1954–1959 wieś należała i była siedzibą władz gromady Krysk, po jej zniesieniu w gromadzie Naruszewo. W latach 1975–1998 miejscowość administracyjnie należała do województwa ciechanowskiego.

</doc>
<doc id="360213" url="https://pl.wikipedia.org/wiki?curid=360213" title="Kryspinów">
Kryspinów

Kryspinów (do 1897 Śmierdząca) – wieś w Polsce, położona w województwie małopolskim, w powiecie krakowskim, w gminie Liszki, tuż przy zachodniej granicy Krakowa.
Wieś opactwa benedyktynów tynieckich w powiecie proszowickim województwa krakowskiego w końcu XVI wieku. 
W latach 1954–1960 wieś należała do gromady Cholerzyn, po jej likwidacji należała i była siedzibą władz gromady Kryspinów, po jej zniesieniu w gromadzie Liszki. W latach 1975–1998 w województwie krakowskim.
Popularnym wśród krakowian miejscem wypoczynku są, powstałe na miejscu wyrobisk piaskowni, Zalew Na Piaskach i Zalew Budzyński, popularnie zwane "Zalewem Kryspinowskim" lub po prostu "Kryspinowem", mimo że w rzeczywistości znajdują się w sąsiednim Budzyniu i Cholerzynie.
We wsi jest Jaskinia Kryspinowska – .
Historia.
Pierwsza informacja wymieniająca nazwę wsi pochodzi z roku 1311. Śmierdząca należała wtedy do dóbr opactwa tynieckiego. Władysław Łokietek, dokumentem z 21 grudnia odebrał sołtystwa we wsiach Śmierdząca i Kaszów niejakiemu Zudrmannowi z Pisar, karząc go w ten sposób za udział w buncie wójta Alberta i zwrócił je opactwu.
Nazwa "Kryspinów" pochodzi od imienia hrabiego Kryspina Żeleńskiego, który był właścicielem wsi na początku XIX wieku. Zmiana nazwy nastąpiła na przełomie 1897/98 roku.
W 1899 roku właścicielem był Jan Skirliński, członek Towarzystwa Strzeleckiego w Krakowie.
W latach 70. i 90. XX w. w Kryspinowie prowadzone były badania wykopaliskowe, które znacząco wpłynęły na naszą wiedzę na temat sytuacji kulturowej u schyłku okresu przedrzymskiego i wczesnorzymskiego w rejonie podkrakowskim. Badania te dotyczą cmentarzyska i osady. Cmentarzysko w Kryspinowie jest największą dotychczas odkrytą w zachodniej części Małopolski nekropolią kultury przeworskiej.
Początki osady w Kryspinowie sięgają prawdopodobnie wczesnej fazy późnego okresu lateńskiego, czyli pierwszej połowy I wieku p.n.e (grupa tyniecka). W tym czasie przeważa ceramika ręcznie lepiona, charakterystyczna dla kultury przeworskiej, ale występują też pojedyncze fragmenty malowanej ceramiki celtyckiej.
Zabytki.
Inne.
Krzyż przydrożny z rzeźbami, postawiony na przełomie XIX / XX wieku.
Infrastruktura i gospodarka.
Przez teren miejscowości przebiega IV obwodnica Krakowa w ciągu autostrady A4 (E40).
W Kryspinowie stacjonuje Zespół Ratownictwa Medycznego Krakowskiego Pogotowia Ratunkowego o symbolu K01-022.

</doc>
<doc id="360214" url="https://pl.wikipedia.org/wiki?curid=360214" title="Kryszkowice">
Kryszkowice

Kryszkowice – wieś sołecka w Polsce, położona w województwie wielkopolskim, w powiecie konińskim, w gminie Wierzbinek. 
Etymologia nazwy wsi wywodzi się od nazwy osobowej Krzyszek. Wedle dokumentów historycznych: w 1489 zapisywana była jako "Krzyszkowycze"; w 1527 "Crziskovicze"; w drugiej połowie XVI w. "Kriskowicze"; w 1634 "Krzyszkowice"; od 1827 w obecnym brzmieniu.
Osadnictwo na obszarze współczesnych Kryszkowic istniało w okresach: kultury pucharów lejkowatych, kultury łużyckiej i kultury przeworskiej. W XIX wieku wieś należała do rodziny Żychlińskich, a następnie do roku 1939 do rodziny Rozdejczerów. W latach 1975–1998 miejscowość administracyjnie należała do województwa konińskiego. W roku 2009 Kryszkowice wraz z miejscowością Janowice liczyły 395 mieszkańców, w tym 199 kobiet i 196 mężczyzn.
Zabytki.
W miejscowości według rejestru zabytków znajduje się gorzelnia z ok. 1908 roku. 
W gminnej ewidencji zabytków ujęte są:
W Kryszkowicach znajduje się też pomnikowy świerk pospolity o obwodzie pnia 300 cm.
W okolicach wsi występują gleby należące do kompleksu pszennego dobrego i kompleksu żytniego dobrego.

</doc>
<doc id="360215" url="https://pl.wikipedia.org/wiki?curid=360215" title="Kryształowice">
Kryształowice

Kryształowice (do 2 lutego 1998 nosiła nazwę "Krzyształowice") – wieś w Polsce położona w województwie dolnośląskim, w powiecie wrocławskim, w gminie Sobótka.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="360216" url="https://pl.wikipedia.org/wiki?curid=360216" title="Kryszyn">
Kryszyn

Kryszyn – wieś w Polsce, położona w województwie lubelskim, w powiecie tomaszowskim, w gminie Telatyn. Stanowi sołectwo gminy Telatyn.
W latach 1975–1998 wieś administracyjnie należała do województwa zamojskiego.
Historia.
W roku 1439 właścicielem Kryszyna, był Łaszcz pisany z Wrońskich i Kryszyna – syn Pełki, podczaszy zakroczymski w roku 1444. Był to pierwszy pewny przedstawiciel rodu Łaszczów w ziemi bełskiej. Przed 1496 wieś należała do Pełki Łaszcza. Rejestry poborowe z 1564 roku wskazują jako właścicieli Podhoreckich, było tu wówczas 4,25 łana (to jest 71,4 ha) gruntów uprawnych. W początkach XIX wieku dwór i folwark należał do Wysoczańskich, w 1846 do Pawła Kosseckiego, a następnie w roku 1881 do rodziny Janiszewskich, posiadał wówczas 471 mórg gruntu.
Nota słownika z XIX wieku opisuje, że obok wsi znajdują się 2 piękne kapliczki murowane ze statuami. Do dziś zachowała się jedna z nich.
Według spisu miast, wsi, osad Królestwa Polskiego z 1827 roku wieś liczyła 32 domy i 164 mieszkańców.
Według spisu powszechnego z roku 1921 wieś Kryszyn liczyła 34 domy oraz 209 mieszkańców, w tym 75 Ukraińców.

</doc>
<doc id="360217" url="https://pl.wikipedia.org/wiki?curid=360217" title="Krytno">
Krytno

Krytno (dawniej:niem. "Kritten") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 wieś położona była w województwie koszalińskim.

</doc>
<doc id="360218" url="https://pl.wikipedia.org/wiki?curid=360218" title="Krywiatycze">
Krywiatycze

Krywiatycze (dodatkowa nazwa w języku białoruskim Крывятычы) – wieś w Polsce położona w województwie podlaskim, w powiecie bielskim, w gminie Orla.
Według Pierwszego Powszechnego Spisu Ludności, przeprowadzonego w 1921 r., wieś liczyła 142 mieszkańców (72 kobiety i 70 mężczyzn) zamieszkałych w 26 domach. Wszyscy ówcześni mieszkańcy miejscowości zadeklarowali białoruską przynależność narodową oraz wyznanie prawosławne.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii św. Michała Archanioła w Orli, a wierni kościoła rzymskokatolickiego do parafii Najświętszej Opatrzności Bożej w Bielsku Podlaskim.
Linki zewnętrzne.
 

</doc>
<doc id="360220" url="https://pl.wikipedia.org/wiki?curid=360220" title="Krzaki Czaplinkowskie">
Krzaki Czaplinkowskie

Krzaki Czaplinkowskie – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
W latach 1975–1998 miejscowość administracyjnie należała do województwa warszawskiego.

</doc>
<doc id="360221" url="https://pl.wikipedia.org/wiki?curid=360221" title="Krzan">
Krzan

Krzan – wieś w Polsce położona w województwie wielkopolskim, w powiecie kościańskim, w gminie Kościan.
W okresie Wielkiego Księstwa Poznańskiego (1815-1848) miejscowość wzmiankowana jako Krzan należała do wsi większych w ówczesnym powiecie Kosten rejencji poznańskiej. Krzan należał do okręgu kościańskiego tego powiatu i stanowił część majątku Kobelniki, który należał wówczas do Władysława Kwileckiego. Według spisu urzędowego z 1837 roku Krzan liczył 193 mieszkańców, którzy zamieszkiwali 17 dymów (domostw).
W latach 1975–1998 miejscowość administracyjnie należała do województwa leszczyńskiego.
Zobacz też: Krzanowice

</doc>
<doc id="360222" url="https://pl.wikipedia.org/wiki?curid=360222" title="Krzątka">
Krzątka

Krzątka – wieś w Polsce, położona w województwie podkarpackim, w powiecie kolbuszowskim, w gminie Majdan Królewski.
W latach 1954–1972 wieś należała i była siedzibą władz gromady Krzątka. W latach 1975–1998 wieś administracyjnie należała do województwa tarnobrzeskiego.
Wieś jest siedzibą rzymskokatolickiej parafii pw. Matki Bożej Nieustającej Pomocy należącej do dekanatu Raniżów w diecezji sandomierskiej.
W XIX wieku miejscowość nosiła nazwę Krządka.
Pierwszy zapis pochodzi z 1794. Nazwa wsi wywodzi się od nazwy osobowej Krzątka, a ta od słowa krzątać się 'uwijać się, poruszać', staropolskie krzęcić się 'być w ciągłym ruchu'
Nazwy obiektów fizjograficznych:
W 1929 na poligonie wojskowym, pracownik naukowy Uniwersytetu Poznańskiego znalazł okrągłą bryłę żelaza. Bryła nosiła ślady obtopienia, powierzchnia, była czarna i chropowata. Okaz został przewieziony do Poznania i tam zbadany. Meteoryt Krządka (meteoryt żelazny, prawdopodobnie oktaedryt gruboziarnisty) był przechowywany do 1939 w zbiorach Zakładu Geologii i Paleontologii Uniwersytetu Poznańskiego, który został zniszczony przez lotnictwo angielskie w 1944. Od tego czasu meteoryt ten uznaje się za zaginiony.
W 1999 założono Ludowy Zespół Sportowy Krzątka.
W miejscowości znajduje się dwie szkoły podstawowe: PSP Krzątka i PSP Klatki.

</doc>
<doc id="360223" url="https://pl.wikipedia.org/wiki?curid=360223" title="Krzcięcice">
Krzcięcice

Krzcięcice – wieś sołecka w Polsce położona w województwie świętokrzyskim, w powiecie jędrzejowskim, w gminie Sędziszów, nad rzeką Mierzawą.
W latach 1954–1972 wieś należała i była siedzibą władz gromady Krzcięcice. W latach 1975–1998 miejscowość administracyjnie należała do województwa kieleckiego.
W miejscowości znajduje się szkoła podstawowa.
Historia.
Przed rokiem 1167 wieś stanowiła własność arcybiskupa gnieźnieńskiego, następnie przeszła na własność klasztoru cystersów w Jędrzejowie. W roku 1166 rzeczony arcybiskup gnieźnieński Jan nadaje klasztorowi jędrzejowskiemu między innymi kupioną przez siebie wieś Krzcięcice (Kodeks Małopolski t.2, 374 - tekst wydany został pod datą 1174-5, Długosz wspomina o tym w L.B. t.3 s.362). Przed rokiem 1346 wieś stała się z własnością szlachecką . W roku 1346 w księgach ziemskich występuje Piotr zwany Garb dziedzic Chrancicz ("Krzęcic") (Kodeks Małopolski t.3, s.680). 

</doc>
<doc id="360224" url="https://pl.wikipedia.org/wiki?curid=360224" title="Krzcięcin">
Krzcięcin

Krzcięcin – wieś w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Mikołaja w Wysokiej.
Linki zewnętrzne.
 

</doc>
<doc id="360225" url="https://pl.wikipedia.org/wiki?curid=360225" title="Krzczeń">
Krzczeń

Krzczeń – wieś w Polsce położona w województwie lubelskim, w powiecie łęczyńskim, w gminie Ludwin.
W latach 1975–1998 miejscowość administracyjnie należała do ówczesnego województwa lubelskiego.
Wieś położona nad rzeką Tyśmienicą oraz jeziorem Krzczeń, jezioro wspomniane w roku 1480 wówczas Krzczeń nazywano „Trzaczano” średnicy jak podaje nota około ¼ mili.
Wieś stanowi sołectwo gminy Ludwin.

</doc>
<doc id="360226" url="https://pl.wikipedia.org/wiki?curid=360226" title="Krzczonów Drugi">
Krzczonów Drugi

Krzczonów Drugi – wieś w Polsce położona w województwie lubelskim, w powiecie lubelskim, w gminie Krzczonów.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Krzczonów. Według Narodowego Spisu Powszechnego z roku 2011 wieś liczyła 153 mieszkańców.

</doc>
<doc id="360227" url="https://pl.wikipedia.org/wiki?curid=360227" title="Krzczonów Pierwszy">
Krzczonów Pierwszy

Krzczonów Pierwszy – wieś w Polsce położona w województwie lubelskim, w powiecie lubelskim, w gminie Krzczonów.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Krzczonów. Według Narodowego Spisu Powszechnego z roku 2011 wieś liczyła 109 mieszkańców.

</doc>
<doc id="360228" url="https://pl.wikipedia.org/wiki?curid=360228" title="Krzczonów Trzeci">
Krzczonów Trzeci

Krzczonów Trzeci – wieś w Polsce położona w województwie lubelskim, w powiecie lubelskim, w gminie Krzczonów.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Krzczonów. Według Narodowego Spisu Powszechnego z roku 2011 wieś liczyła 387 mieszkańców.

</doc>
<doc id="360229" url="https://pl.wikipedia.org/wiki?curid=360229" title="Krzczonów-Wójtostwo">
Krzczonów-Wójtostwo

Krzczonów-Wójtostwo – część wsi Krzczonów w Polsce, położona w województwie lubelskim, w powiecie lubelskim, w gminie Krzczonów.
Do końca 2010 roku Krzczonów-Wójtostwo było samodzielną wsią.
W latach 1975–1998 Krzczonów-Wójtostwo administracyjnie należało do ówczesnego województwa lubelskiego.
"Krzczonów-Wójtostwo" jest sołectwem gminy Krzczonów.
Położenie.
Miejscowość jest położona na pagórkowatym terenie o wysokości od 239 do 285 m n.p.m. nad rzeką Bełzą, dopływem Giełczewki, ok. 0,5 km na zachód od centrum Krzczonowa. Leży przy drodze powiatowej nr 2287L z Krzczonowa do Bychawy.

</doc>
<doc id="360230" url="https://pl.wikipedia.org/wiki?curid=360230" title="Krzecko">
Krzecko

Krzecko (niem. "Kreitzig") – wieś w Polsce położona w województwie zachodniopomorskim, w powiecie świdwińskim, w gminie Sławoborze.
Historia.
Krzecko posiada średniowieczny rodowód. Pierwsza raz wymienione w źródłach pisanych w roku 1337. W 1602 r. wybudowano kościół szachulcowy (obecnie nie istnieje). W okresie wojny siedmioletniej wojska rosyjskie dokonały zniszczenia wsi. W 1830 r. właścicielem majątku został starosta powiatu świdwińskiego - kawaler von der Goltz. .

</doc>
<doc id="360231" url="https://pl.wikipedia.org/wiki?curid=360231" title="Krzeczanowo">
Krzeczanowo

Krzeczanowo – wieś w Polsce położona w województwie mazowieckim, w powiecie żuromińskim, w gminie Siemiątkowo.
W latach 1954–1959 wieś należała i była siedzibą władz gromady Krzeczanowo, po jej zniesieniu w gromadzie Unieck. W latach 1975–1998 miejscowość administracyjnie należała do województwa ciechanowskiego.

</doc>
<doc id="360232" url="https://pl.wikipedia.org/wiki?curid=360232" title="Krzecze">
Krzecze

Krzecze – wieś w Polsce położona nad Biebrzą w województwie podlaskim, w powiecie monieckim, w gminie Goniądz.
Wieś królewska w starostwie knyszyńskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Agnieszki w Goniądzu.

</doc>
<doc id="360233" url="https://pl.wikipedia.org/wiki?curid=360233" title="Krzeczewo">
Krzeczewo

Krzeczewo (niem. "Sonnenburg") – wieś w Polsce położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 miejscowość administracyjnie należała do województwa olsztyńskiego.
Lokalna nazwa wsi – "Słoniewo" (wywodząca się od dawnej, niemieckiej nazwy folwarku). Dawniej istniał tu folwark, należący najprawdopodobniej do dóbr w Silginach.

</doc>
<doc id="360234" url="https://pl.wikipedia.org/wiki?curid=360234" title="Krzeczkowa">
Krzeczkowa

Krzeczkowa – wieś w Polsce położona w województwie podkarpackim, w powiecie przemyskim, w gminie Krasiczyn. Leży nad Krzeczkowskim Potokiem dopływem Olszanki.
Wołoska wieś królewska położona była w 1589 roku w starostwie przemyskim w ziemi przemyskiej województwa ruskiego. W latach 1975–1998 miejscowość administracyjnie należała do województwa przemyskiego.

</doc>
<doc id="360235" url="https://pl.wikipedia.org/wiki?curid=360235" title="Krzeczkowice">
Krzeczkowice

Krzeczkowice – wieś w Polsce położona w województwie świętokrzyskim, w powiecie sandomierskim, w gminie Samborzec.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Krzeczkowic zawarty w tabeli 1.

</doc>
<doc id="360236" url="https://pl.wikipedia.org/wiki?curid=360236" title="Krzeczkowo">
Krzeczkowo

Krzeczkowo – wieś w Polsce położona w województwie podlaskim, w powiecie monieckim, w gminie Mońki.
Wieś duchowna, własność probostwa goniądzkiego, położona była w 1575 roku w powiecie tykocińskim w ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Brata Alberta Chmielowskiego w Mońkach.

</doc>
<doc id="360237" url="https://pl.wikipedia.org/wiki?curid=360237" title="Krzeczkowo-Gromadzyn">
Krzeczkowo-Gromadzyn

Krzeczkowo-Gromadzyn – wieś w Polsce położona w województwie podlaskim, w powiecie wysokomazowieckim, w gminie Czyżew. Leży nad rzeką Brok.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Rosochatem Kościelnem.
Historia.
Pod koniec XIX w. wieś w powiecie "ostrowskim", gmina Dmochy-Glinki, parafia "Rosochate".
W pobliżu znajduje się kilka innych wsi o wspólnej nazwie "Krzeczkowo":
W roku 1827 w wymienionych wsiach łącznie było 50 domów i 346 mieszkańców.

</doc>
<doc id="360238" url="https://pl.wikipedia.org/wiki?curid=360238" title="Krzeczkowo Mianowskie">
Krzeczkowo Mianowskie

Krzeczkowo Mianowskie – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Rosochatem Kościelnem.
Historia.
Pod koniec XIX w. wieś w powiecie "ostrowskim", gmina Dmochy-Glinki, parafia "Rosochate".
W pobliżu kilka innych wsi o wspólnej nazwie "Krzeczkowo":
W roku 1827 w wymienionych wsiach łącznie było 50 domów i 346. mieszkańców.
W 1921 r. naliczono tu 33 budynki z przeznaczeniem mieszkalnym oraz 182. mieszkańców (95. mężczyzn i 87 kobiet). Wszyscy podali narodowość polską.

</doc>
<doc id="360239" url="https://pl.wikipedia.org/wiki?curid=360239" title="Krzeczkowo-Nowe Bieńki">
Krzeczkowo-Nowe Bieńki

Krzeczkowo-Nowe Bieńki – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Rosochatem Kościelnem.
Historia.
Pod koniec XIX w. wieś w powiecie "ostrowskim", gmina Dmochy-Glinki, parafia "Rosochate". W pobliżu znajdowało się kilka innych wsi o wspólnej nazwie "Krzeczkowo":
W roku 1827 w wymienionych wsiach było łącznie 50 domów i 346. mieszkańców.
W 1921 r. wymieniono wieś i folwark "Krzeczkowo-Bieńki Nowe". Łącznie naliczono 21 budynków z przeznaczeniem mieszkalnym oraz 124. mieszkańców (64. mężczyzn i 60 kobiet). Wszyscy podali narodowość polską.

</doc>
<doc id="360240" url="https://pl.wikipedia.org/wiki?curid=360240" title="Krzeczkowo-Stare Bieńki">
Krzeczkowo-Stare Bieńki

Krzeczkowo-Stare Bieńki – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Rosochatem Kościelnem.
Historia.
Pod koniec XIX w. wieś w powiecie "ostrowskim", gmina Dmochy-Glinki, parafia "Rosochate". W pobliżu kilka innych wsi o wspólnej nazwie "Krzeczkowo":
W roku 1827 w wymienionych wsiach było łącznie 50 domów i 346. mieszkańców.
W 1921 r. "Krzeczkowo- Bieńki Stare". Naliczono tu 11 budynków z przeznaczeniem mieszkalnym oraz 68. mieszkańców (36. mężczyzn i 32. kobiety). Wszyscy podali narodowość polską.

</doc>
<doc id="360241" url="https://pl.wikipedia.org/wiki?curid=360241" title="Krzeczkowo-Szepielaki">
Krzeczkowo-Szepielaki

Krzeczkowo-Szepielaki – wieś w Polsce położona w województwie podlaskim, w powiecie wysokomazowieckim, w gminie Czyżew. Leży nad rzeką Brok.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Rosochatem Kościelnem.
Historia.
Pod koniec XIX w. wieś w powiecie "ostrowskim", gmina Dmochy-Glinki, parafia "Rosochate". W pobliżu kilka innych wsi o wspólnej nazwie "Krzeczkowo":
W roku 1827 w wymienionych wsiach było łącznie 50 domów i 346. mieszkańców.
W 1921 r. wyszczególniono "kolonię" Krzeczkowo-Szepielaki. Naliczono tu 10 budynków z przeznaczeniem mieszkalnym oraz 57. mieszkańców (25. mężczyzn i 32. kobiety). Wszyscy podali narodowość polską.

</doc>
<doc id="360242" url="https://pl.wikipedia.org/wiki?curid=360242" title="Krzeczyn">
Krzeczyn



</doc>
<doc id="360243" url="https://pl.wikipedia.org/wiki?curid=360243" title="Krzeczyn Mały">
Krzeczyn Mały

Krzeczyn Mały (pol. hist. Krajewo, niem. "Klein Krichen" wcześniej "Polnisch Krichen") – wieś w Polsce położona w województwie dolnośląskim, w powiecie lubińskim, w gminie Lubin. Niedaleko wsi znajdują się źródła Zimnicy.
Podział administracyjny.
W latach 1975–1998 miejscowość administracyjnie należała do województwa legnickiego.
Po II wojnie światowej.
W 1945 wieś została włączona do Polski. Jej dotychczasowych mieszkańców zastąpili polscy osadnicy.
Zabytki.
Do wojewódzkiego rejestru zabytków wpisane są:

</doc>
<doc id="360244" url="https://pl.wikipedia.org/wiki?curid=360244" title="Krzeczyn Wielki">
Krzeczyn Wielki

Krzeczyn Wielki – wieś w Polsce położona w województwie dolnośląskim, w powiecie lubińskim, w gminie Lubin.
Podział administracyjny.
W latach 1954–1968 wieś należała i była siedzibą władz gromady Krzeczyn Wielki, po jej zniesieniu w gromadzie Lubin. W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="360245" url="https://pl.wikipedia.org/wiki?curid=360245" title="Krze Duże">
Krze Duże

Krze Duże – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1975–1998 miejscowość administracyjnie należała do województwa skierniewickiego.
Krze Duże były siedzibą Folwarku Krze majątku Radziejowice, którego drewniany dwór z XIX wieku został po 1989 roku przebudowany i zniekształcony jako zajazd przy drodze krajowej nr 8. 
Na polach, od wschodniej strony w latach 30. XX wieku rozpoczęto budowę linii kolejowej EKD z Komorowa przez Nadarzyn do Mszczonowa, przerwaną wybuchem II wojny światowej. Zachowały się pozostałości nasypów i wykopów oraz wiaduktów we wsi Przeszkoda i Radziejowice. 
W latach 70. XX wieku we wsi funkcjonował warsztat kowalski.

</doc>
<doc id="360246" url="https://pl.wikipedia.org/wiki?curid=360246" title="Krzekotowo">
Krzekotowo

Krzekotowo – wieś w Polsce położona w województwie kujawsko-pomorskim, w powiecie mogileńskim, w gminie Dąbrowa.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 300 mieszkańców. Jest szóstą co do wielkości miejscowością gminy Dąbrowa.

</doc>
<doc id="360247" url="https://pl.wikipedia.org/wiki?curid=360247" title="Krzekotów">
Krzekotów

Krzekotów – wieś w Polsce położona w województwie dolnośląskim, w powiecie głogowskim, w gminie Głogów. Leży około 8 km (5 mil) na północny wschód od Głogowa i 88 km (55 mil) na północny zachód od stolicy regionu Wrocławia .
Podział administracyjny.
W latach 1975–1998 miejscowość położona była w województwie legnickim.

</doc>
<doc id="360248" url="https://pl.wikipedia.org/wiki?curid=360248" title="Krzekotówek">
Krzekotówek

Krzekotówek – wieś w Polsce położona w województwie dolnośląskim, w powiecie głogowskim, w gminie Kotla.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="360249" url="https://pl.wikipedia.org/wiki?curid=360249" title="Krzekoty">
Krzekoty

Krzekoty (niem. Hasselberg ‘leszczynowa góra’) – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
Jest to typowa wieś rolnicza. Co prawda kiedyś istniały zalążki uprzemysłowienia (nieistniejąca już dziś mleczarnia oraz plan budowy masarni). 
Historia.
Komtur Henryk von Muro (1332–1337) wystawił w 1337 przywilej na wieś czynszową w Krzekotach (Hasselberg). Mieszkańcy Krzekot nie otrzymali jednak żadnej wolnizny (osadnicy z Wyszkowa dziesięć, z Rusewa osiem lat), zatem wieś powstała zapewne wcześniej. 
Przedwojenna nazwa Krzekot "Gross Hasselberg".

</doc>
<doc id="360250" url="https://pl.wikipedia.org/wiki?curid=360250" title="Krzelków">
Krzelków

Krzelków – wieś w Polsce położona w województwie dolnośląskim, w powiecie ząbkowickim, w gminie Ziębice.
Podział administracyjny.
W latach 1954–1959 wieś należała i była siedzibą władz gromady Krzelków, po jej zniesieniu w gromadzie Czernczyce. W latach 1975–1998 miejscowość administracyjnie należała do województwa wałbrzyskiego.
Historia.
Nazwę miejscowości w zlatynizowanej staropolskiej formie "Crelcow" notuje wraz z sąsiednimi wsiami spisana po łacinie w latach 1269–1273 Księga henrykowska. Niemiecki historyk Gustav Adolf Stenzel w swoich komentarzach do tej księgi wydanych w roku 1854 jako pierwotną nazwę miejscowości podaje "Chrelkow" we fragmencie "Im originale immer Chrelkow". Miejscowość została wymieniona w formie "Crekow" w 1333 roku w łacińskim dokumencie wydanym we Wrocławiu przez księcia śląskiego Bolka.
Zabytki.
Do wojewódzkiego rejestru zabytków wpisany jest:

</doc>
<doc id="360251" url="https://pl.wikipedia.org/wiki?curid=360251" title="VJ">
VJ

VJ lub veejay (od słowa Video Jockey, analogicznie jak disc jockey czyli DJ lub „deejay”) – termin, który powstał we wczesnych latach 80. by opisać ludzi, którzy prezentowali klipy video dla MTV i MuchMusic. Słowo VJ reprezentuje również osobę, która tworzy wizualizacje na żywo do wszystkich typów muzyki.
Artyści wizualizacji na żywo.
VJ-e pojawiają się obecnie równolegle z DJ-ami, pomimo tego że to właśnie VJ ma więcej wspólnego z muzykami niż z DJ-ami. Często używają analogowych mikserów video, mieszają różne obrazy i klipy. Niedawno producenci sprzętu muzycznego zaczęli wypuszczać urządzenia dedykowane VJ-om. Również rozwój techniki komputerowej pozwolił na stworzenie oprogramowania dla VJ-ów.
VJ-e w Polsce.
W Polsce ruch ten został zapoczątkowany prawdopodobnie w Szczecinie w 1996 r., wraz z rozwojem imprezy TDM (Techno Dance Mission) w legendarnym studiu graficznym Creo, pierwszymi VJ w Polsce byli Przemysław Borkowski i Marcin Przepiórka (ampersand.pl). Wykorzystując animacje 3D oraz najprostsze rozwiązania technologiczne, w połączeniu z techniką Video stworzyli oni podwaliny pod tzw. branżę VJ. Imprezy z ich udziałem odbywały się na terenie całego kraju.
Wydarzenia VJ.
W poprzednich latach popularne stały się wydarzenia zawiązane z wizualizacjami. 
AVIT to jedno z największych wydarzeń. Organizowane raz do roku w Wielkiej Brytanii, Niemczech oraz w Ameryce Północnej. Pojawiają się również mniejsze wydarzenia w Ameryce Łacińskiej.
AVIT ma 4 główne cele:
Optronica – inaugurowała w Lato 2005 podczas National Film Theatre w Londyńskim kinie IMAX. Optronica to międzynarodowe wydarzenie o wysokim profilu skupiające się na sztuce wizualizacji.
Regionalnie powstaje wiele mniejszych wydarzeń i spotkań VJ-ów. VAX Sessions w Katalońskim regionie Hiszpanii, Video Salon w San Francisco oraz Lava Sessions w Los Angeles

</doc>
<doc id="360252" url="https://pl.wikipedia.org/wiki?curid=360252" title="Krzemianka">
Krzemianka

Krzemianka – wieś w Polsce położona w województwie podlaskim, w powiecie suwalskim, w gminie Jeleniewo.
W latach 1975–1998 miejscowość administracyjnie należała do województwa suwalskiego.
W okolicy występuje anomalia magnetyczna.

</doc>
<doc id="360253" url="https://pl.wikipedia.org/wiki?curid=360253" title="Krzemieniew">
Krzemieniew

Krzemieniew – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.
Urodził się tu Stanisław Felczak SJ – polski duchowny katolicki, Sługa Boży Kościoła katolickiego.

</doc>
<doc id="360254" url="https://pl.wikipedia.org/wiki?curid=360254" title="Krzemieniewice">
Krzemieniewice

Krzemieniewice – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1954–1961 wieś należała i była siedzibą władz gromady Krzemieniewice, po jej zniesieniu w gromadzie Przerąb. W latach 1975–1998 miejscowość administracyjnie należała do województwa piotrkowskiego.
Przez miejscowość przebiega niewielka rzeka Prudka dopływ Luciąży.

</doc>
<doc id="360255" url="https://pl.wikipedia.org/wiki?curid=360255" title="Krzemień Drugi">
Krzemień Drugi

Krzemień Drugi – wieś sołecka w Polsce położona w województwie lubelskim, w powiecie janowskim, w gminie Dzwola.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 688 mieszkańców i była piątą co do wielkości miejscowością gminy Dzwola. Przez miejscowość przepływa Branew, niewielka rzeka dorzecza Sanu, dopływ Bukowej.
Historia.
Pierwsza wzmianka o Krzemieniu pochodzi z 1572 r. Wieś została założona przez rodzinę Górków. W 1582 r. była dobrze zagospodarowana – posiadała 18,5 łanów kmiecych, młyn, karczmę, staw hodowlany oraz rudę. W 1596 r. Paweł Trojanowski, spadkobierca poprzedniego właściciela Stanisława Górki, wojewody poznańskiego, sprzedał Krzemień Janowi Zamoyskiemu, kanclerzowi koronnemu, który następnie włączył go do swojej ordynacji. W 1626 r. włościanie krzemieńscy użytkowali już 34 półłanki (w tym 3 należące do dziedzicznego wójtostwa) i 10 ćwierci. We wsi było 3 rzemieślników. Przed 1707 r.w ruinę popadły zabudowania wójtowskie. Na przestrzeni XVII w. funkcjonowało kilka młynów (jeden z foluszem). W 1737 r. 42 chłopów uciekło ze wsi z powodu ogołocenia ich przez dzierżawcę. Wymyślił on sobie jakiś dług, o którym nikt nie wiedział. Nieco później gromada żaliła się, że "nie tylko od wojska ma ukrzywdzenie, ale i od dworu swego". W 1779 r.w Krzemieniu i okolicznych należących do klucza janowskiego, ordynacja zamojska zniosła pańszczyznę i inne powinności, zamiast tego włościanie mieli płacić czynsz. Jednak eksperyment ten nie wytrzymał próby czasu i w późniejszym okresie odrabiano pańszczyznę wespół z czynszem. Pod koniec XVIII wieku działały we wsi dwa młyny i trzy karczmy. W 1800 r. było w Krzemieniu 246 gospodarzy, którzy użytkowali 2,7 tys. mórg pola. Większość gospodarzy posiadało 16-20 mórg. Zajmowali się oni głównie uprawą żyta i owsa, hodowlą bydła, świń i owiec. W XIX wieku wielu włościan imało się innego zajęcia – tkactwa, kowalstwa, ciesielki oraz garncarstwa. W okresie wojen napoleońskich wskutek przemarszów wojsk, nieurodzaju, głodu i epidemii wieś w części wyludniła się. Bardzo wysokie były straty w inwentarzu gospodarskim, sięgały 70%. Chłopi skarżyli się: "„zanosimy zażalenie (...)z powodu uciążeń i podupadłości”". Do czasu uwłaszczenia przez kilkadziesiąt lat istniała gmina i klucz krzemieński. W połowie XIX w. we wsi grasowała epidemia cholery zbierając swoje żniwo. Rok 1864 był przełomowym dla mieszkańców, wtedy to bowiem stali się oni właścicielami użytkowanej od pokoleń ziemi. W wyniku uwłaszczenia 232 gospodarzy otrzymało łącznie 3745 mórg pola. W 1914 r.w okolicach wsi toczyły się walki rosyjsko-austriackie. W 1921 r. Krzemień liczył 370 domów i 1966 mieszkańców. W okresie międzywojennym powstała szkoła powszechna, straż pożarna, kółko rolnicze, Związek Strzelecki. W 1934 r. wieś nawiedziła powódź, w której zginęły dwie osoby.
We wrześniu 1939 r.oddziały polskie torując sobie drogę starły się z wojskami radzieckimi. W 1940 r. wyodrębniło się sołectwo krzemień II. W 1944 r. partyzanci spalili most na rzece Branew. Po wojnie powstała poczta, mleczarnia, ośrodek zdrowia, nastąpiła elektryfikacja wsi. W latach 1955–1973 Krzemień był siedzibą gromady. Wskutek pożaru z 1973 r. spłonęło 13 budynków. W latach 1982–1983 zbudowano kościół, a w 1991 r. erygowano parafię. Obecnie Krzemień dzieli się na dwa sołectwa.

</doc>
<doc id="360256" url="https://pl.wikipedia.org/wiki?curid=360256" title="Krzemień Pierwszy">
Krzemień Pierwszy

Krzemień Pierwszy – wieś w Polsce położona w województwie lubelskim, w powiecie janowskim, w gminie Dzwola.
Krzmień leży na trasie Janów Lubelski-Frampol przy drodze krajowej nr 74. Miejscowość posiada na swoim terenie szkołę podstawową i gimnazjum, ośrodek zdrowia, kościół oraz remizę strażacką. Jest piękną wsią na skraju wyżyny sandomierskiej. W latach 1975–1998 miejscowość administracyjnie należała do województwa tarnobrzeskiego. Obecnie Krzemień dzieli się na dwa sołectwa. Według Narodowego Spisu Powszechnego (III 2011 r.) wieś liczyła 770 mieszkańców i była drugą co do wielkości miejscowością gminy Dzwola.
Historia.
Pierwsza wzmianka o Krzemieniu pochodzi z 1572 r. Wieś została założona przez rodzinę Górków. W 1582 r. była dobrze zagospodarowana - posiadała 18,5 łanów kmiecych, młyn, karczmę, staw hodowlany oraz rudę. W 1596 r. "Paweł Trojanowski", spadkobierca poprzedniego właściciela Stanisława Górki, wojewody poznańskiego, sprzedał Krzemień Janowi Zamoyskiemu, kanclerzowi koronnemu, który następnie włączył go do swojej ordynacji. W 1626 r. włościanie "Krzemieńscy" użytkowali już 34 półłanki i 10 ćwierci. We wsi było 3 rzemieślników. Przed 1707 r.w ruinę popadły zabudowania wójtowskie. Na przestrzeni XVII w. funkcjonowało kilka młynów (jeden z foluszem). W 1737 r. 42 chłopów uciekło ze wsi z powodu ogołocenia ich przez dzierżawcę. Wymyślił on sobie jakiś dług, o którym nikt nie wiedział. Nieco później gromada żaliła się, że nie tylko od wojska ma ukrzywdzenie, ale i od dworu swego. W 1779 r.w Krzemieniu i okolicznych należących do klucza janowskiego, ordynacja zamojska zniosła pańszczyznę i inne powinności, zamiast tego włościanie mieli płacić czynsz. Jednak eksperyment ten nie wytrzymał próby czasu i w późniejszym okresie odrabiano pańszczyznę wespół z czynszem. Pod koniec XVIII wieku działały we wsi dwa młyny i trzy karczmy. W 1800 r. było w Krzemieniu 246 gospodarzy, którzy użytkowali 2,7 tys. mórg pola. Większość gospodarzy posiadało 16-20 mórg. Zajmowali się oni głównie uprawą żyta i owsa, hodowlą bydła, świń i owiec. W XIX wieku wielu włościan imało się innego zajęcia - tkactwa, kowalstwa, ciesielki oraz garncarstwa. W okresie wojen napoleońskich wskutek przemarszów wojsk, nieurodzaju, głodu i epidemii wieś w części wyludniła się. Bardzo wysokie były straty w inwentarzu gospodarskim, sięgały 70%. Chłopi skarżyli się: "zanosimy zażalenie (...)z powodu uciążeń i podupadłości". Do czasu uwłaszczenia przez kilkadziesiąt lat istniała gmina i klucz krzemieński. W połowie XIX w. we wsi grasowała epidemia cholery zbierając swoje żniwo. Rok 1864 był przełomowym dla mieszkańców, wtedy to bowiem stali się oni właścicielami użytkowanej od pokoleń ziemi. W wyniku uwłaszczenia 232 gospodarzy otrzymało łącznie 3745 mórg pola. W 1914 r.w okolicach wsi toczyły się walki rosyjsko-austriackie. W 1921 r. Krzemień liczył 370 domów i 1966 mieszkańców. W okresie międzywojennym powstała szkoła powszechna, straż pożarna, kółko rolnicze, Związek Strzelecki. W 1934 r. wieś nawiedziła powódź, w której zginęły dwie osoby.
We wrześniu 1939 r.oddziały polskie torując sobie drogę starły się z wojskami radzieckimi. W 1940 r. wyodrębniło się sołectwo krzemień II. W 1944 r. partyzanci spalili most na rzece Branew. Po wojnie powstała poczta, mleczarnia, ośrodek zdrowia, nastąpiła elektryfikacja wsi. W latach 1955-1973 Krzemień był siedzibą gromady. Wskutek pożaru z 1973 r. spłonęło 13 budynków. W latach 1982-83 zbudowano kościół, a w 1991 r. erygowano parafię. 

</doc>
<doc id="360257" url="https://pl.wikipedia.org/wiki?curid=360257" title="Krzemień-Wieś">
Krzemień-Wieś

Krzemień-Wieś – wieś w Polsce położona w województwie mazowieckim, w powiecie sokołowskim, w gminie Jabłonna Lacka. Leży na lewym brzegu Bugu.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Jabłonna Lacka. We wsi znajduje się kaplica dojazdowa.

</doc>
<doc id="360258" url="https://pl.wikipedia.org/wiki?curid=360258" title="Krzemień-Zagacie">
Krzemień-Zagacie

Krzemień-Zagacie – wieś w Polsce położona w województwie mazowieckim, w powiecie sokołowskim, w gminie Jabłonna Lacka.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Wniebowzięcia Najświętszej Maryi Panny w Jabłonnie Lackiej.

</doc>
<doc id="360259" url="https://pl.wikipedia.org/wiki?curid=360259" title="Krzemity">
Krzemity

Krzemity (niem. "Kremitten") – opuszczona osada w Polsce położona w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 miejscowość administracyjnie należała do województwa olsztyńskiego.
Wieś oddziela od sąsiednich Sarkajm rzeka Sajna.
Historia.
Wieś lokował wielki mistrz krzyżacki Heinrich IV Dusemer von Arfberg między rokiem 1345 a 1351. Nadanie wsi odnowił 2 listopada 1444 wielki mistrz Konrad von Erlichshausen.
Przed II wojną światową właścicielem majątku o powierzchni 362 ha w Krzemitach był Karl Freiherr von Mirbach. Był on przedstawicielem rodziny, która pochodziła z Kurlandii. Należały do niej także Sorkwity.
Dwór pochodzący z przełomu XVII i XVIII w. znajduje się w ruinie.
Demografia.
W roku 1786 było tu 15 domów.
Mieszkańcy: w roku 1817 - 84 osoby, w 1970 - 87.
Obecnie miejscowość jest niezamieszkała. W miejscowości brak zabudowy.
Ochrona przyrody.
Obszar Krzemit jest objęty ochroną w ramach Obszaru Chronionego Krajobrazu Doliny Rzeki Guber, który obejmuje nie tylko obszar Gubra, ale także dolinę Sajny.

</doc>
<doc id="360260" url="https://pl.wikipedia.org/wiki?curid=360260" title="Krzemlin">
Krzemlin

Krzemlin – (niem. Cremlin), wieś w Polsce położona w województwie zachodniopomorskim, w powiecie pyrzyckim, w gminie Pyrzyce.
W latach 1975–1998 miejscowość administracyjnie należała do województwa szczecińskiego.
W 2010 roku został wybudowany orlik Krzemlin. Jest założona drużyna piłki nożnej i siatkówki dziewcząt. W wiosce znajduje się świetlica oraz centrum kształcenia i biblioteka. 

</doc>
<doc id="360261" url="https://pl.wikipedia.org/wiki?curid=360261" title="Krzemów">
Krzemów

Krzemów – wieś w Polsce położona w województwie lubuskim, w powiecie sulęcińskim, w gminie Krzeszyce.
W latach 1975–1998 miejscowość administracyjnie należała do województwa gorzowskiego.
Położenie.
Przez południową część wsi przepływa Kanał Bema – głębokości do 2 metrów i szerokości do 10 metrów. Krzemów jest od północy osłonięty powojennym wałem przeciwpowodziowym separującym go od rzeki Warty płynącej w odległości około 2 km. Przez kanał można przedostać się w kilku miejscach mostami do wsi Łukomin. Kanał jest regulowany tamą położoną kilka kilometrów w górę. Obfituje głównie w drobne ryby, a także bobry.
W wiosce mieszka około 70 osób.
W najwyżej położonym punkcie znajduje się kościół pw. Matki Bożej Nieustającej Pomocy, filia parafii w Kołczynie.

</doc>
<doc id="360262" url="https://pl.wikipedia.org/wiki?curid=360262" title="Krzemykowo">
Krzemykowo

Krzemykowo – wieś w Polsce położona w województwie zachodniopomorskim, w powiecie kamieńskim, w gminie Świerzno.
W latach 1975–1998 miejscowość administracyjnie należała do województwa szczecińskiego.
Osada "Krzemykowo (Klaushagen, Claushagen)" została po raz pierwszy wymieniona w dokumentach w 1321 roku. W 1628 roku była tu owczarnia należąca do wsi Benz (Benice). Około 1780 powstał folwark (Vollwerk Claushagen). W 1870 roku folwark miał powierzchnię 487 hektarów, pięć budynków mieszkalnych i 65 mieszkańców. W roku 1944 powstało leśnictwo Klaushagen o powierzchni 341 hektarów należące do majątku leśnego Benz (Benice).

</doc>
<doc id="360263" url="https://pl.wikipedia.org/wiki?curid=360263" title="Krzepczów">
Krzepczów

Krzepczów – wieś w Polsce położona w województwie łódzkim, w powiecie piotrkowskim, w gminie Grabica.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="360264" url="https://pl.wikipedia.org/wiki?curid=360264" title="Armin Zoeggeler">
Armin Zoeggeler



</doc>
<doc id="360265" url="https://pl.wikipedia.org/wiki?curid=360265" title="Krzepielów">
Krzepielów

Krzepielów () – wieś w Polsce, położona w województwie lubuskim, w powiecie wschowskim, w gminie Sława.
Historia.
Wieś wzmiankowana po raz pierwszy pod koniec XIII wieku.
W latach 1954–1972 wieś należała i była siedzibą władz gromady Krzepielów. W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="360266" url="https://pl.wikipedia.org/wiki?curid=360266" title="Krzepin">
Krzepin

Krzepin – wieś sołecka w Polsce położona w województwie świętokrzyskim, w powiecie włoszczowskim, w gminie Secemin.
W latach 1975–1998 miejscowość administracyjnie należała do województwa częstochowskiego.
Przez wieś przechodzi niebieska ścieżka rowerowa do Radkowa.
Historia.
W 1398 roku część tej wsi za 100 grzywien nabył Werner z Krasowa (koło Chęcin) herbu Śrzeniawa.
W wieku XIX - Krzepin, wieś w powiecie włoszczowskim, gminie Radków, parafia Bebelno wymienia ją Łaski (Liber beneficiorum t.I s.570). 
W 1827 r. było 24 domów 130 mieszkańców. 
W 1882 liczyła 22 domów 234 mieszkańców 1902 mórg ogólnego obszaru, z tego 1733 mórg grunta dworskie w tym: 303 mórg roli ornej, 588 mórg nieużytków, 81 mórg łąk, 689 mórg lasu, 72 mórg pastwisk. 
Na gruncie włościańskim 39 osad, 116 mórg roli ornej, 63 mórg łąk.
Gleba częściowo rędzinowata, w części ospowata z obfitą przymieszką piasku. Rozległe obszary nieużytków przedstawiają się w postaci wydm piaszczystych, rzadko porośniętych karłowatą sośniną albo jałowcem. Lasy sosnowe, mocno zniszczone, tylko młode drzewka zostały.
Według spisu powszechnego z roku 1921 miejscowość Krzepin wieś liczyła 32 domy i 170 mieszkańców. Krzepin folwark 5 domów i 75 mieszkańców.
II wojna światowa.
W czasie wojny pod Krzepinem 16 sierpnia 1944 doszło do bratobójczej walki oddziału Narodowych Sił Zbrojnych z oddziałem Batalionów Chłopskich. Natomiast 26 października 1944 miała miejsce bitwa którą stoczyli partyzanci Armii Krajowej i Batalionów Chłopskich z żandarmerią niemiecką.

</doc>
<doc id="360267" url="https://pl.wikipedia.org/wiki?curid=360267" title="Krzepiszyn">
Krzepiszyn

Krzepiszyn – osada w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
Wieś Krzepiszyno, własność probostwa kcyńskiego, położona była w XVII wieku w powiecie kcyńskim województwa kaliskiego. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 56 mieszkańców. Jest 39. co do wielkości miejscowością gminy Kcynia.

</doc>
<doc id="360268" url="https://pl.wikipedia.org/wiki?curid=360268" title="Krzepocin">
Krzepocin

Krzepocin – wieś w Polsce położona w województwie zachodniopomorskim, w powiecie kamieńskim, w gminie Świerzno.
W latach 1975–1998 miejscowość administracyjnie należała do województwa szczecińskiego.

</doc>
<doc id="360270" url="https://pl.wikipedia.org/wiki?curid=360270" title="Krzepocinek">
Krzepocinek

Krzepocinek – wieś w Polsce położona w województwie łódzkim, w powiecie poddębickim, w gminie Wartkowice, około 15 km na północny wschód od Poddębic.
Historia osady.
Średniowiecze.
Historię osady w jej najwcześniejszym okresie należy wiązać z dwoma punktami osadniczymi. Jednym z nich jest grodzisko pierścieniowate wiążące osadę z okresem wczesnopiastowskim, ponieważ zbudowano je około roku 920. Drugim punktem jest osada powstała najprawdopodobniej już w XII w. Brak źródeł nie pozwala jednak mówić o zachowanej ciągłości osadniczej. 
Czasy nowożytne.
Wieś duchowna Krzepocino Małe, własność plebana zgierskiego położona była w końcu XVI wieku w powiecie łęczyckim województwa łęczyckiego.
W latach 1975–1998 miejscowość administracyjnie należała do województwa sieradzkiego.

</doc>
<doc id="360271" url="https://pl.wikipedia.org/wiki?curid=360271" title="Krzepocin Pierwszy">
Krzepocin Pierwszy

Krzepocin Pierwszy – wieś w Polsce położona w województwie łódzkim, w powiecie łęczyckim, w gminie Łęczyca.
W latach 1975–1998 miejscowość administracyjnie należała do województwa płockiego.

</doc>
<doc id="360273" url="https://pl.wikipedia.org/wiki?curid=360273" title="Krzeptów">
Krzeptów

Krzeptów (niem. "Kriptau" – wieś w Polsce położona w województwie dolnośląskim, w powiecie wrocławskim, w gminie Kąty Wrocławskie.
W latach 1975–1998 miejscowość administracyjnie należała do województwa wrocławskiego.
Od kilku lat liczba ludności szybko rośnie:

</doc>
<doc id="360274" url="https://pl.wikipedia.org/wiki?curid=360274" title="Krzesimów">
Krzesimów

Krzesimów – wieś w Polsce położona w województwie lubelskim, w powiecie świdnickim, w gminie Mełgiew.
W latach 1954–1959 wieś należała i była siedzibą władz gromady Krzesimów, po jej zniesieniu w gromadzie Mełgiew. W latach 1975–1998 miejscowość administracyjnie należała do ówczesnego województwa lubelskiego.
Od 2003 roku w dawnej leśniczówce funkcjonuje Schronisko dla Bezdomnych Zwierząt w Krzesimowie prowadzone przez Świdnickie Stowarzyszenie Opieki nad Zwierzętami
Historia.
Wieś szlachecka położona była w drugiej połowie XVI wieku w powiecie lubelskim województwa lubelskiego.
W 1944 roku Ministerstwo Bezpieczeństwa Publicznego utworzyło we wsi, w zabudowaniach podworskich, obóz pracy nr 120 dla byłych żołnierzy AK i podziemia niepodległościowego. Obóz oficjalnie został zamknięty w roku 1948, w rzeczywistości funkcjonował dłużej. W czasie istnienia obozu zmarło i zostało zamordowanych co najmniej kilkaset osób, jednak zapewne ofiary należy liczyć w tysiącach. Fakt istnienia obozu utrzymywano w tajemnicy przez wiele lat, dopiero odkrycie ludzkich szczątków podczas remontu drogi w 1996 roku sprawiło, że dowiedziała się o nim opinia publiczna i historycy.
Zabytki.
Według rejestru zabytków NID na listę zabytków wpisany jest zespół pałacowy, nr rej.: A/740 z 15.09.1977: pałac, oficyna i park. W pałacu znajduje się Dom Pomocy Społecznej.

</doc>
<doc id="360275" url="https://pl.wikipedia.org/wiki?curid=360275" title="Krzesk-Królowa Niwa">
Krzesk-Królowa Niwa

Krzesk-Królowa Niwa – wieś w Polsce położona w województwie mazowieckim, w powiecie siedleckim, w gminie Zbuczyn.
Do 1954 roku istniała gmina Królowa Niwa. W latach 1975–1998 miejscowość administracyjnie należała do województwa siedleckiego.
Z Krzeska pochodził Jan Pasiak [1914-1962] ps. "Jawor" syn Michała i Franciszki z Jagielaków – komendant IV Okręgu Lublin Batalionów Chłopskich.
Wierni Kościoła rzymskokatolickiego należą do parafii Matki Bożej Częstochowskiej w Krzesku-Majątku.
We wsi działa założona w 1925 roku jednostka ochotniczej straży pożarnej, która od 2014 roku jest w strukturach krajowego systemu ratowniczo-gaśniczego. Na wyposażeniu jednostki jest średni samochód ratowniczo-gaśniczny GBA 2,5/24/2,5 Mercedes Atego.
Zabytki.
Na terenie wsi znajdują się pozostałości obwałowań wczesnośredniowiecznego grodziska (VII-XIII w.).

</doc>
<doc id="360276" url="https://pl.wikipedia.org/wiki?curid=360276" title="Krzesk-Majątek">
Krzesk-Majątek

Krzesk-Majątek – wieś w Polsce położona w województwie mazowieckim, w powiecie siedleckim, w gminie Zbuczyn.
W latach 1954-1957 wieś należała i była siedzibą władz gromady Krzesk. W latach 1975–1998 miejscowość administracyjnie należała do województwa siedleckiego. We wsi znajduje się gorzelnia należąca do siedleckiego Polmosu.
Krzesk-Majątek jest siedzibą rzymskokatolickiej parafii Matki Bożej Częstochowskiej.

</doc>
<doc id="360277" url="https://pl.wikipedia.org/wiki?curid=360277" title="Krzeszkowice">
Krzeszkowice

Krzeszkowice – wieś w Polsce położona w województwie wielkopolskim, w powiecie szamotulskim, w gminie Szamotuły.
W latach 1975–1998 miejscowość administracyjnie należała do województwa poznańskiego. 

</doc>
<doc id="360278" url="https://pl.wikipedia.org/wiki?curid=360278" title="Krzeszna">
Krzeszna

Krzeszna (dodatkowa nazwa w j. kaszub. Krzeszna) – wieś w północnej Polsce, położona w województwie pomorskim, w powiecie kartuskim, w gminie Stężyca. Krzeszna jest częścią składową sołectwa Potuły. Położona na Kaszubach.
Do 2001 r. istniały miejscowości: Stara Krzeszna, kolonia wsi Potuły; oraz Mała Krzeszna, część kolonii Stara Krzeszna. Nazwy te zlikwidowano.
Krzeszna 31 grudnia 2011 r. miała 85 stałych mieszkańców.
Ze stoków Wzgórz Szymbarskich rozpościera się panoramiczny widok na jeziora Ostrzyckie i Patulskie, będące częścią szlaku wodnego „Kółko Raduńskie”.
Obecnie Krzeszna jest przede wszystkim szybko rozwijającą się wsią letniskową, która zimą staje się ośrodkiem sportów zimowych. Znajdują się tu 4 kolejowe ośrodki rekreacyjno-wczasowe.
Krzeszna znajduje się na trasie dawnej magistrali węglowej Maksymilianowo–Kościerzyna–Gdynia (przystanek kolejowy Krzeszna – kilka połączeń dziennych z Gdynią i Kościerzyną). Prowadzi tędy również turystyczny Szlak Kaszubski.
Nazwa miejscowości.
Nazwa miejscowości wywodzi się od rodziny Krusina, którzy przez kilka pokoleń prowadzili (od 1641) w tym miejscu karczmę.
Alternatywne historycznie nazwy: "Karczma Nadolna" albo "Kruzin" (1664, 1672, 1724), "Kruzyn", "Kruzin", "Kruszyn", "Krusinno", niem. "Kresin", "Kruszyno" (XIX), "Krzeszna" (XX), niem. nazwa okupacyjna "Groß Kressin" (1939–1945). Forma Krzeszna nawiązuje do kaszubskiego rzeczownika "krzesznia" (czereśnia).
Chronologia wydarzeń.
Tereny Krzesznej należały:

</doc>
<doc id="360279" url="https://pl.wikipedia.org/wiki?curid=360279" title="Krzeszów Dolny">
Krzeszów Dolny

Krzeszów Dolny – wieś w Polsce położona w województwie podkarpackim, w powiecie niżańskim, w gminie Krzeszów.
W latach 1975–1998 miejscowość administracyjnie należała do województwa tarnobrzeskiego.
Przez wieś przebiega żółty szlak turystyczny z Sandomierza do Leżajska.

</doc>
<doc id="360280" url="https://pl.wikipedia.org/wiki?curid=360280" title="Krzeszów Górny">
Krzeszów Górny

Krzeszów Górny – wieś w Polsce położona w województwie podkarpackim, w powiecie niżańskim, w gminie Harasiuki.
Do 1974 roku w powiecie biłgorajskim województwa lubelskiego (siedziba Gromadzkiej Rady Narodowej).
W latach 1954–1958 wieś należała do gromady Nowa Wieś, po przeniesieniu jej siedziby i zmianie nazwy, należała i była siedzibą władz gromady Krzeszów Górny. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="360281" url="https://pl.wikipedia.org/wiki?curid=360281" title="Krzeszówka">
Krzeszówka

Krzeszówka – wieś w Polsce położona w województwie małopolskim, w powiecie miechowskim, w gminie Książ Wielki.
W latach 1975–1998 miejscowość administracyjnie należała do województwa kieleckiego.
27 sierpnia 1944 Niemcy zbombardowali wieś. W wyniku nalotu spłonęło 55 gospodarstw.

</doc>
<doc id="360282" url="https://pl.wikipedia.org/wiki?curid=360282" title="Krzeszyce">
Krzeszyce

Krzeszyce (tuż po wojnie "Kryszczyn" lub "Krzyszczyce"; wcześniej ) – wieś w Polsce położona w województwie lubuskim, w powiecie sulęcińskim, w gminie Krzeszyce.
W latach 1975–1998 miejscowość administracyjnie należała do województwa gorzowskiego.
Położenie.
Miejscowość jest siedzibą gminy Krzeszyce. Gmina położona jest 30 km od granicy polsko-niemieckiej. Wieś Krzeszyce ze wszystkich stron otoczona jest lasem, w którym znajdują się ruiny pochodzące sprzed I wojny światowej.
Zabytki.
Do wojewódzkiego rejestru zabytków wpisany jest:
Parafia.
Krzeszyce są siedzibą rzymskokatolickiej parafii pw. św. Antoniego Padewskiego.
Sport.
Od 1949 roku w Krzeszycach funkcjonuje piłkarski Klub Sportowy „Pogoń” Krzeszyce. Drużyna występuje w A-klasie, a swoje domowe mecze rozgrywa na Stadionie Gminnym o pojemności ok. 1000 widzów.
Ludzie związani z Krzeszycami.
Na cmentarzu w Krzeszycach pochowany jest Józef Kowalski – ostatni weteran wojny polsko-bolszewickiej 1920 r..

</doc>
<doc id="360283" url="https://pl.wikipedia.org/wiki?curid=360283" title="Krześlice">
Krześlice

Krześlice – wieś w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Łagiewniki.
W latach 1975–1998 miejscowość administracyjnie należała do województwa poznańskiego.

</doc>
<doc id="360284" url="https://pl.wikipedia.org/wiki?curid=360284" title="Krześlin">
Krześlin

Krześlin – wieś w Polsce położona w województwie mazowieckim, w powiecie siedleckim, w gminie Suchożebry.Leży nad Starą Rzeką.
Miejscowość jest siedzibą rzymskokatolickiej parafii św. Mikołaja.
We wsi działa założona w 1922 roku jednostka ochotniczej straży pożarnej. Jednostka posiada średni samochód ratowniczo-gaśniczy GBA 2,5/16 Star 244 z 1982 roku.
Historia.
Wieś o rodowodzie średniowiecznym. Na pograniczu historycznych krain Mazowsza, Małopolski i Podlasia. Pierwsze pisane wzmianki o miejscowości pochodzą z XVI wieku. Do Unii brzeskiej istniała tu cerkiew prawosławna. Własność szlachecka. Wieś posiadała w 1673 roku podkomorzyna koronna Konstancja Butlerowa, leżała w ziemi drohickiej województwa podlaskiego w 1795 roku.
W XVIII wieku w Krześlinie został ufundowany klasztor dominikański, który istniał w latach 1735–1765. W 1765 roku w krześlińskim klasztorze osiedli bernardyni. W 1865 roku dom zakonny został skasowany przez władze carskie. Klasztor rozebrano, a kościół klasztorny zamieniono na parafialny.
W połowie XV w. Krześlin należał do Jana Łysowskiego, dziedzica dóbr łysowskich. Od pocz. XVI w. właścicielami Krześlina był ród Wodyńskich h. Kościesza. Około 1630 r. dobra krześlińskie nabył hr. Gotard Wilhelm Butler, kupując je od matki i rodzeństwa swej żony kasztelanki podlaskiej Konstancji Wodyńskiej (córki Marka Wodyńskiego i Heleny z Zamoyskich). Ok. 1719 r. dobra przechodzą do rodu Kuczyńskich h. Ślepowron. W tym czasie wzniesiono w Krześlinie barokowy kościół i klasztor. Po zmarłym bezpotomnie Ignacym Kuczyńskim dobra przeszły po jego siostrze - Konstancji Kuczyńskiej (zm. 1763), żonie stolnika brzeskiego Józefa Matuszewicza h. Łabędź (1718–1770) - na jej córkę Teklę Matuszewicz, żonę kasztelana brzeskolitewskiego Józefa Niemirowicza-Szczytta h. Jastrzębiec. W wyniku przedwczesnej śmierci Nikodema Niemirowicza Szczytta, jedynego syna Tekli i Józefa Niemirowiczów-Szczyttów, Krześlin po śmierci kasztelanowej Tekli Niemirowiczowej-Szczyttowej (zm. 1814) otrzymał jej brat stryjeczny - Tadeusz Matuszewicz, a następnie jego córka - Zofia z Matuszewiczów Kicka. Po 1827 r. dobra krześlińskie przeszły w ręce rodu Iżyckich. W 1888 r. właścicielem dóbr złożonych z Krześlina, Brzozowa, Hołubli, Przygód i Rzeszotkowa był Henryk Iżycki.
W latach 1954–1972 wieś należała i była siedzibą władz gromady Krześlin. W latach 1975–1998 miejscowość administracyjnie należała do województwa siedleckiego.

</doc>
<doc id="360285" url="https://pl.wikipedia.org/wiki?curid=360285" title="Krześlinek">
Krześlinek

Krześlinek – wieś w Polsce położona w województwie mazowieckim, w powiecie siedleckim, w gminie Suchożebry.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Mikołaja w Krześlinie.

</doc>
<doc id="360286" url="https://pl.wikipedia.org/wiki?curid=360286" title="Krześlów">
Krześlów

Krześlów – wieś w Polsce położona w województwie łódzkim, w powiecie bełchatowskim, w gminie Zelów
W latach 1975–1998 miejscowość administracyjnie należała do województwa piotrkowskiego.
Przez miejscowość przepływa struga Chrząstawka.
Dwór.
W Krześlowie znajduje się kompleks dworsko-pałacowy, wybudowany w 1864 roku przez Wincentego Węsierskiego. Po oficynie pozostało jedynie gruzowisko. Otacza ją park, wokół którego znajduje się XVI-wieczna fosa. Most wiodący przez fosę do wrót dworku, ze względu na stan jest nieczynny. Obiekt można podziwiać jedynie ze sporej odległości. Obok zabudowań dworskich znajduje się gorzelnia z 1880 roku. Na terenie parku znajduje się pomnik przyrody – dąb szypułkowy, którego obwód pnia wynosi 3,30 m.
Na zespół dworski składa się sam dwór, a ponadto zabudowania gospodarcze, park i stawy rybne.
Parterowy dwór kryty niskim dachem czterospadowym, wybudowany na planie prostokąta. Od frontu główne wejście w piętrowym portyku z czterema kolumnami doryckimi potrzymującymi trójkątny fronton. Do wejścia prowadzą schody.

</doc>
<doc id="360287" url="https://pl.wikipedia.org/wiki?curid=360287" title="Armin Zoggeler">
Armin Zoggeler



</doc>
<doc id="360288" url="https://pl.wikipedia.org/wiki?curid=360288" title="Krześniaków">
Krześniaków

Krześniaków – wieś w Polsce położona w województwie mazowieckim, w powiecie grójeckim, w gminie Warka.
Miejscowość wydzielona w 1903 r. z Dóbr Budziszynek (folwark). Pierwszy oficjalny zapis tej nazwy jest z roku 1921 - kolonia. Jako wieś notowana po II wojnie światowej. 
W latach 1975–1998 miejscowość administracyjnie należała do województwa radomskiego.

</doc>
<doc id="360289" url="https://pl.wikipedia.org/wiki?curid=360289" title="Krześnica">
Krześnica

Krześnica (do 1945 niem. "Wilkersdorf") – wieś w Polsce położona w województwie zachodniopomorskim, w powiecie myśliborskim, w gminie Dębno. Według danych z 2012 miejscowość liczyła 361 mieszkańców.
Wieś znajdowała się od 1 połowy XIII w. na uposażeniu chwarszczańskich templariuszy i następnie joannitów, od około 1250 na terytorium powstałej Nowej Marchii. Od 1540 Krześnica wchodziła w skład domeny elektora brandenburskiego w Chwarszczanach, następnie stanowiła majątek państwowy do 1945 Od 1945 leży w granicach Polski.
Nazwa.
Niemiecka nazwa "Willekinesdorf"//"Wilkersdorf" wywodzona jest od:
Niektórzy historycy negują tłumaczenie imienia preceptora "Widekind" ("Widekinus") jako "Willekin". Ponadto, Widekind był zwierzchnikiem całej prowincji (Niemcy i Polska) i rezydował nie w Chwarszczanach (które zostały wydzielone z przeoratu niemieckiego w 1291), lecz w Niemczech.
Nazwa na przestrzeni wieków: "Willekinesdorp" 1262; "Willikinsdorf" 1295; "Wilkersdorff" 1460; "Wilkersdorf" 1822; "Wilkersdorf" do 1945. Nazwa Krześnica, nadana po 1945 jest rekonstrukcją nazwy pobliskiego strumienia – "Kreisnitz", bądź "Krustniz".
Niektóre źródła niepoprawnie identyfikują Krześnicę ze wsią "Velikavetz", wymienianą w 1232 w nadaniach Władysława Odonica na rzecz templariuszy – jest to Wielowieś. Około 1930 Helmut Lüpke zlokalizował miejsce po dawnej komandorii niedaleko dawnego młyna Tempels Klein Mühle opodal Wielowsi; potwierdzili to następnie Hubert Ludat (1931) oraz A. Łosińska i M. Nowacki (1993).
Położenie.
Wieś położona jest 8 km na płd.-wsch. od Kostrzyna nad Odrą.
Zgodnie z podziałem fizycznogeograficznym Polski według Kondrackiego teren, na którym położony jest Krześnica należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Ludność.
Ludność w ostatnich 3 stuleciach:
Gospodarka.
Struktura działalności gospodarczej na dzień 31.10.2004:
W Krześnicy funkcjonują 63 gospodarstwa rolne o łącznej powierzchni 835,95 ha, nastawione na produkcję zbóż (żyto, pszenica, owies, jęczmień i pszenica) oraz hodowlę trzody chlewnej i bydła. Jest to rolnictwo tradycyjne, brak jest gospodarstw nastawionych na produkcję ekologiczną.
Struktura gospodarstw indywidualnych:
Powierzchnia gospodarstw:
Edukacja.
Dzieci uczęszczają do szkoły podstawowej w Sarbinowie, natomiast młodzież do Gimnazjum Publicznego w Dębnie lub Smolnicy.
Szkoła Podstawowa w Krześnicy powstała w 1946 w budynku nr 33, w systemie 3-klasowym, następnie 4-klasowym do 1960, potem 8-klasowym. Ze względu na powiększenie liczby uczniów, zajęcia prowadzono w 3 budynkach. W 1950 do szkoły uczęszczało 85 uczniów, nauczało 5 nauczycieli. Długoletnim dyrektorem był Aleksander Braczkowski. Po jego przejściu na emeryturę w 1972 dyrektorem szkoły została Gabriela Migdał. Szkołę zlikwidowano w 1976, a uczniów przeniesiono do szkoły w Sarbinowie.
Atrakcje turystyczne.
Średniowieczny kościół znajdował się na wschód od cmentarza. Rozebrany, na jego miejscu w latach 1890–1892 zbudowano nową świątynię z głazów narzutowych, która istniała do 1945 W czasie działań wojennych częściowo zburzona, uszkodzona została wieża i pokrycie dachowe. Kościół nie został odbudowany.

</doc>
<doc id="360290" url="https://pl.wikipedia.org/wiki?curid=360290" title="Krześniczka">
Krześniczka

Krześniczka (do 1945 ; "Neu Wilkersdorf") – wieś w Polsce położona w województwie lubuskim, w powiecie gorzowskim ziemskim, w gminie Witnica.
W latach 1975–1998 miejscowość administracyjnie należała do województwa gorzowskiego.
Toponimia.
Niemiecka nazwa "Chausseekolonie" pochodzi od "Chaussee" (z franc. "chaussée") "szosa" i "Kolonie" "kolonia". Oboczna nazwa "Neu-Wilkersdorf" wywodzi się od nazwy sąsiedniej wsi "Wilkersdorf", obecnie Krześnica oraz od "neu" "nowy".
Nazwa na przestrzeni wieków: "Wilkersdorf" 1857; "Chausseekolonie" ("Neu-Wilkersdorf") 1944.

</doc>
<doc id="360291" url="https://pl.wikipedia.org/wiki?curid=360291" title="Krzewa (województwo świętokrzyskie)">
Krzewa (województwo świętokrzyskie)

Krzewa – wieś w Polsce położona w województwie świętokrzyskim, w powiecie starachowickim, w gminie Mirzec.
W latach 1975–1998 miejscowość administracyjnie należała do województwa kieleckiego.

</doc>
<doc id="360292" url="https://pl.wikipedia.org/wiki?curid=360292" title="Krzewata">
Krzewata

Krzewata – wieś w Polsce położona w województwie wielkopolskim, w powiecie kolskim, w gminie Olszówka.
W latach 1975–1998 miejscowość administracyjnie należała do województwa konińskiego.

</doc>
<doc id="360293" url="https://pl.wikipedia.org/wiki?curid=360293" title="Krzewent">
Krzewent

Krzewent – wieś w Polsce położona w województwie kujawsko-pomorskim, w powiecie włocławskim, w gminie Kowal, pomiędzy trzema jeziorami: Rakutowskim, Lubiechowskim i Krzewenckim.
Folwark Krzewent, leżący w tzw. "Prusach Południowych" nadany został w latach 1796-1797 generałowi majorowi von Blücherowi. W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 214 mieszkańców. Jest dziewiątą co do wielkości miejscowością gminy Kowal.
W Krzewencie mieszkał i zmarł aktor Jan Nowicki.

</doc>
<doc id="360295" url="https://pl.wikipedia.org/wiki?curid=360295" title="Krzewie (województwo kujawsko-pomorskie)">
Krzewie (województwo kujawsko-pomorskie)

Krzewie – wieś w Polsce położona w województwie kujawsko-pomorskim, w powiecie włocławskim, w gminie Lubień Kujawski.
Wieś królewska, położona w II połowie XVI wieku w powiecie kowalskim województwa brzeskokujawskiego, należała do starostwa kowalskiego. W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 95 mieszkańców. Jest 28. co do wielkości miejscowością gminy Lubień Kujawski.

</doc>
<doc id="360296" url="https://pl.wikipedia.org/wiki?curid=360296" title="Krzewie Drugie">
Krzewie Drugie

Krzewie Drugie – wieś w Polsce położona w województwie kujawsko-pomorskim, w powiecie włocławskim, w gminie Lubień Kujawski.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 113 mieszkańców. Jest 23. co do wielkości miejscowością gminy Lubień Kujawski.

</doc>
<doc id="360297" url="https://pl.wikipedia.org/wiki?curid=360297" title="Krzewie Wielkie">
Krzewie Wielkie

Krzewie Wielkie (niem. "Groß-Stöckigt") – wieś w południowo-zachodniej Polsce, położona w województwie dolnośląskim, w powiecie lwóweckim, w gminie Gryfów Śląski.
Położenie.
Wieś położona jest na Pogórzu Izerskim, na Wzniesieniach Radoniowskich, nad niewielkim, bezimiennym potokiem, prawym dopływem Młyńskiej Strugi, na wysokości około 330-370 m n.p.m..
Podział administracyjny.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="360298" url="https://pl.wikipedia.org/wiki?curid=360298" title="Krzewo-Plebanki">
Krzewo-Plebanki

Krzewo-Plebanki – wieś w Polsce położona w województwie podlaskim, w powiecie białostockim, w gminie Zawady.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 37 osób w 6 budynkach mieszkalnych. Miejscowość należała do parafii rzymskokatolickiej w Zawadach. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360299" url="https://pl.wikipedia.org/wiki?curid=360299" title="Krzewsk">
Krzewsk

Krzewsk (niem. "Hohenwalde") – wieś w Polsce położona w województwie warmińsko-mazurskim, w powiecie elbląskim, w gminie Markusy.
W latach 1975–1998 miejscowość administracyjnie należała do województwa elbląskiego.
Wieś Krzewsk powstała w 1631 roku w okresie najazdu wojsk szwedzkich, powstała dość późno w stosunku do innych wsi gminy Markusy.
Prześladowania mennonitów, zwolenników sekty protestanckiej anabaptystów powstałej w Holandii w XVI wieku, stały się główną przyczyną ich emigracji. W XVI wieku Polska była jednym z najbardziej tolerancyjnych państw, dlatego też mennonici osiedlali się na podmokłych, dotąd nieużytkowanych terenach w okolicach jeziora Druzna i między innymi w Krzewsku.
Mennonici stworzyli kulturę o niezwykle surowych obyczajach, ich religią była praca. Pozostał po nich atrakcyjny krajobraz kulturowy charakteryzujący się wysokim poziomem organizacji przestrzennej. Powstały systemy ochrony przeciwpowodziowej, melioracji, osadnictwa, komunikacji i rozłogów pól. Przekształcony krajobraz, substancja zabytków związana jest również z osadnictwem holenderskim.
Na skutek I rozbioru Polski w 1772 roku Żuławy przeszły pod panowanie pruskie. W latach 1945–1949, w związku z akcją "Wisła" na teren gminy przybyli Polacy i Ukraińcy. W okresie tworzenia PGR i spółdzielni rolniczych mieszkańcy wsi specjalnie nie odczuli zmian w gospodarce polderowej. Zaledwie mały areał gruntów został wcielony w poczet zmian strukturalnych własności.
Z uwagi na brak podstawowych urządzeń w zakresie infrastruktury technicznej nastąpił odpływ ludności wsi do miast co spowodowało, że część dobrze prosperujących gospodarstw została przekazana na rzecz Skarbu Państwa lub sprzedana na powiększenie istniejących gospodarstw rolnych w zamian za zaopatrzenie emerytalno–rentowe. Tym samym utracona została tożsamość lokalna i integracja społeczna.
Ogólna liczba mieszkańców wsi wynosi 422 osoby. W przedziałach wiekowych przedstawia się następująco:
Źródłem utrzymania mieszkańców są dochody z pracy w gospodarstwach rolnych, pracy zarobkowej, rent i emerytur, działalności gospodarczych oraz pomocy z Gminnego Ośrodka Pomocy Społecznej.
Powierzchnia wsi Krzewsk wynosi 545,38 ha. Struktura własności według ewidencji Starostwa Powiatowego w Elblągu kształtuje się następująco:
Wieś charakteryzuje się w części żyznymi glebami oraz częściowo iłami i żwirami. Odchodzenie od nawożenia organicznego i nadmierne stosowanie gnojowicy spowodowało częściową degradację gruntów. Słaba sytuacja ekonomiczna rolników, a co z tym się wiąże wieloletnie zaniedbania melioracyjne spowodowały, że część gruntów wsi posiada odczyn kwaśny.
Grunty gospodarstw rolnych należą do 78 właścicieli. Jednak tylko 32 gospodarstwa posiadają bazę i prowadzą produkcję roślinną i zwierzęcą. Właściciele pozostałych gospodarstw swoje grunty wydzierżawili.
Od zarania swego istnienia wieś była bardzo zamożną, wysoko rozwinięta produkcja roślinna i zwierzęca, szczególnie chów bydła.
Wieś posiadała szkołę, pocztę, sklep wielobranżowy, mleczarnię i 3 zlewnie mleka oraz magazyn pasz dla zwierząt. Prężnie działało Kółko Rolnicze oraz Koło Gospodyń Wiejskich. Obecnie wieś posiada jedynie dobrze wyposażoną i bardzo aktywnie działającą jednostkę OSP ze świetlicą wiejską, 1 sklep i 3 zakłady usługowe oraz stację pomp.
Dobrze zachowany został krajobraz kulturowy i liczne siedliska. Do dnia dzisiejszego zachowały się zagrody holenderskie, w tym 3 wpisane do rejestru zabytków.
Na terenie wsi znajduje się nieoznakowany i bardzo zaniedbany cmentarz mennonicki.
Wieś w całości jest zwodociągowana i stelefonizowana. Tylko w nielicznych przypadkach stwierdza się brak szamb na posesjach. Jednak część istniejących szamb jest nieszczelna i ścieki przedostają się do pobliskich rowów. Stąd też problemem jest brak kanalizacji sanitarnej. Odpady stałe z posesji są składowane w pojemnikach i wywożone na gminne wysypisko śmieci. Jedynie w 2 gospodarstwach wybudowane zostały zbiorniki na gnojówkę i płyty obornikowe w ramach funduszu pomocowego – ochrona środowiska na obszarach wiejskich. Obecnie przygotowana jest dokumentacja dla 3 gospodarstw w ramach programu rozwoju obszarów wiejskich – dostosowana do standardu Unii Europejskiej. Reszta gospodarstw posiada poniemieckie zbiorniki na gnojówkę, bardzo często nieszczelne powodujące narastające zagrożenie dla środowiska.
Mieszkańcy wsi korzystają z gazu z butli. W zasadzie wieś jest nieoświetlona z wyjątkiem centrum wsi. Na terenie wsi brakuje bazy oświatowo–sportowej. Brak jest dostępu do sieci komputerowej i internetowej.
Przez wieś przechodzą dwie drogi powiatowe i szereg dróg gminnych o złej nawierzchni i bez chodników dla pieszych.
Przez Krzewsk przechodzi szlak św. Wojciecha, corocznie odbywają się z tego tytułu piesze pielgrzymki do Świętego Gaju.

</doc>
<doc id="360300" url="https://pl.wikipedia.org/wiki?curid=360300" title="Krzętów">
Krzętów

Krzętów – wieś w Polsce położona w województwie łódzkim, w powiecie radomszczańskim, w gminie Wielgomłyny.
W latach 1954–1959 wieś należała i była siedzibą władz gromady Krzętów, po jej zniesieniu w gromadzie Wielgomłyny. W latach 1975–1998 miejscowość administracyjnie należała do województwa piotrkowskiego.
W Krzętowie, w parku, rosną wyjątkowe drzewa. Jeden z nich, pomnikowy dąb to także najgrubszy dąb w województwie. Drzewo miało w 2013 roku obwód 786 cm (2020 - 811 cm) i 30 m wysokości. Wiek szacuje się na 400 lat. W parku rośnie także dąb o obwodzie 566 cm (w 2013).
Przez wieś przebiega pieszy Szlak Rekreacyjny Rzeki Pilicy. 
We wsi znajduje się Publiczna Szkoła Podstawowa im. Jarosława Dąbrowskiego. Jest to jedna z 3 takich placówek w Gminie Wielgomłyny.
Sport.
W Krzętowie istnieje drużyna sportowa LKS "Zapał" Krzętów, założona w 1968 roku, która występuje w Piotrkowskiej klasie A. W sezonach 2016/2017 i 2017/2018 drużyna występowała w lidze okręgowej.

</doc>
<doc id="360301" url="https://pl.wikipedia.org/wiki?curid=360301" title="Krzowiec">
Krzowiec

Krzowiec (niem. "Neufließ") – osada w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 osada liczyła 111 mieszkańców. Osada wchodzi w skład sołectwa Kołki.
Geografia.
Osada leży ok. 2,5 km na północny zachód od miejscowości Kołki.

</doc>
<doc id="360302" url="https://pl.wikipedia.org/wiki?curid=360302" title="Krzówka">
Krzówka

Krzówka – wieś w Polsce położona w województwie lubelskim, w powiecie łukowskim, w gminie Serokomla.
W latach 1954–1960 wieś należała i była siedzibą władz gromady Krzówka, po jej zniesieniu w gromadzie Wola Gułowska. W latach 1975–1998 miejscowość administracyjnie należała do województwa siedleckiego.
We wsi jest szkoła podstawowa.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Woli Gułowskiej.

</doc>
<doc id="360303" url="https://pl.wikipedia.org/wiki?curid=360303" title="Krzucz">
Krzucz

Krzucz – wieś w Polsce położona w województwie łódzkim, w powiecie łaskim, w gminie Łask.
W latach 1975–1998 miejscowość administracyjnie należała do województwa sieradzkiego.
W 1943 Niemcy wprowadzili nazwę okupacyjną "Kshutsch".

</doc>
<doc id="360304" url="https://pl.wikipedia.org/wiki?curid=360304" title="Krzycko Małe">
Krzycko Małe

Krzycko Małe (niem. "Klein Kreutsch") – wieś w Polsce położona w województwie wielkopolskim, w powiecie leszczyńskim, w gminie Święciechowa, nad jeziorem Krzycko. 
Wieś znana była już na początku XV wieku jako własność rodu Krzyckich-Kotwiczów. Urodził się tutaj w 1482 roku Andrzej Krzycki, poeta i prymas.
Neogotycki kościół parafialny NMP Śnieżnej zbudowano w roku 1892 według planów Alexisa Langera z Wrocławia. W kościele zachowały się m.in. chrzcielnica z 1580 i zabytkowe obrazy.
W latach 1975–1998 miejscowość administracyjnie należała do województwa leszczyńskiego.

</doc>
<doc id="360305" url="https://pl.wikipedia.org/wiki?curid=360305" title="Krzycko Wielkie">
Krzycko Wielkie

Krzycko Wielkie – wieś w Polsce, położona w województwie wielkopolskim, w powiecie leszczyńskim, w gminie Włoszakowice, na północnym krańcu jeziora Krzycko, z przystankiem kolejowym na linii kolejowej Leszno-Wolsztyn.
W latach 1954–1971 wieś należała i była siedzibą władz gromady Krzycko Wielkie, po jej zniesieniu w gromadzie Włoszakowice. W latach 1975–1998 wieś administracyjnie należała do województwa leszczyńskiego.
Pierwsza wzmianka dotycząca Krzycka Wielkiego pochodzi z 1294 roku z łacińską nazwą Cristo. W owym czasie wieś należała już do rodu Kotwiczów, którzy przyjęli nazwisko Krzyckich. Przeprowadzone przez nich podziały majątkowe doprowadziły do znacznego rozdrobnienia posiadłości, a w efekcie do utworzenia dwóch niezależnych wsi – Krzycka Wielkiego i Krzycka Małego. Właścicielami Krzycka Wielkiego do około połowy XVIII wieku pozostali Nieżychowscy herbu Pomian. Jednak na drodze małżeńskich koligacji dobra ziemskie powróciły do Krzyckich i pozostały w ich rękach do XIX wieku.
Miejscowość z gospodarką rolniczo-przemysłową, na jej terenie znajduje się spółdzielnia inwalidów, utworzona jako oddział spółdzielni "Start" z Leszna, zajmująca się produkcją elementów plastikowych.

</doc>
<doc id="360306" url="https://pl.wikipedia.org/wiki?curid=360306" title="Krzyczew">
Krzyczew

Krzyczew – wieś w Polsce, położona w województwie lubelskim, w powiecie bialskim, w gminie Terespol.
W latach 1975–1998 wieś administracyjnie należała do województwa bialskopodlaskiego.
Wieś szlachecka położona była w końcu XVIII wieku w powiecie brzeskolitewskim województwa brzeskolitewskiego. 
Według Narodowego Spisu Powszechnego (III 2011 r.) liczyła 146 mieszkańców i była czternastą co do wielkości miejscowością gminy Terespol.
Wieś położona nad Bugiem, kilkaset metrów od granicy polsko-białoruskiej na tej rzece przy drodze wojewódzkiej nr 698. Po drugiej stronie Bugu znajdowała się wieś Kotelnia Bojarska, wysiedlona po ustaleniu zachodniej granicy ZSRR na rzece.
We wsi znajduje się XVII-wieczny drewniany kościół, pierwotnie cerkiew, obecnie rzymskokatolicki kościół filialny w parafii Podwyższenia Krzyża Świętego w Neplach (dekanat Terespol). Znajduje się tu także XIX wieczny dwór, przycerkiewny cmentarz unicki oraz cmentarz katolicko-prawosławny. Pomiędzy Krzyczewem a Neplami, w miejscu gdzie Armia Czerwona forsowała Bug w czasie II wojny światowej, znajduje się pomnik w formie czołgu T-34. Tuż obok leży starorzecze z rozlewiskami należące do Parku Krajobrazowego Podlaski Przełom Bugu.
We wsi znajdowała się strażnica Wojsk Ochrony Pogranicza.

</doc>
<doc id="360307" url="https://pl.wikipedia.org/wiki?curid=360307" title="Krzyczki-Pieniążki">
Krzyczki-Pieniążki

Krzyczki-Pieniążki – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="360308" url="https://pl.wikipedia.org/wiki?curid=360308" title="Krzyczki Szumne">
Krzyczki Szumne

Krzyczki Szumne – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="360309" url="https://pl.wikipedia.org/wiki?curid=360309" title="Krzyczki-Żabiczki">
Krzyczki-Żabiczki

Krzyczki-Żabiczki – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="360310" url="https://pl.wikipedia.org/wiki?curid=360310" title="Krzydlina Mała">
Krzydlina Mała

Krzydlina Mała (do roku 1945 niem. "Klein Kreidel") – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczyła 440 mieszkańców. Jest czwartą co do wielkości miejscowością gminy Wołów.
Historia.
Wieś wzmiankowana po raz pierwszy w łacińskim dokumencie z 1223 roku wydanym przez biskupa wrocławskiego Lorenza gdzie zanotowana została w formie "Cridline". Nie rozróżniano wówczas podziału na Krzydlinę Wielką i Małą.
W XIII w. książę Henryk Brodaty osadził we wsi Kanoników Regularnych św. Augustyna. Własność tego zakonu została potwierdzona w 1250 r. kolejną bullą papieską papieża Innocentego III. 
8 lipca 1324 r. Konrad I oleśnicki przekazał gród Wołów z wioskami Stobno, Wielką i Małą Krzydliną w dożywotnie posiadanie Wernerowi z Pannewitz (Wernher von Pannewitz), który tym samym stał się pierwszym przedstawicielem księcia oleśnickiego w Wołowie. Wszystkie ówczesne trzy krzydlińskie wsie (obie Krzydliny i wioska Konstantin) bardzo ucierpiały w czasie wojen husyckich, tak że jeszcze wiele lat po wojnie wiele gospodarstw stało pustych. Zniszczona wioska Konstantin już nigdy nie została odbudowana. 
Po wygaśnięciu linii Piastów śląskich, 10 marca 1676 r. Księstwo wołowskie wraz z Krzydliną przeszło pod władzę Habsburgów. Krzydlina Mała w 1787 r. miała 1 kościół, 1 folwark, 1 szkołę, 1 młyn wodny, 1 młyn na wiatr i dwie gospody. Liczyła 376 mieszkańców, z tego 22 chłopów rolnych, 28 zagrodników i 30 chałupników, czyli chłopów bezrolnych. Właścicielami ziemi pozostawali kanonicy z wrocławskiej Wyspy Piaskowej. Ówczesny proboszcz mieszkał w Krzydlinie Małej i zarządzał tzw. dobrami rycerskimi o wielkości 800 morg. 
Po sekularyzacji klasztoru krzydlińskiego w 1810 r., zlikwidowano również tutejsze probostwo. 
W 1844 r. było tu 96 domów. Z 725 mieszkańców 127 było ewangelikami. Szkoła istniała od 1765 r., od 1892 przedszkole i prowadzona przez katolickie siostry szkoła gospodarstwa domowego (podobna szkoła istniała także w Wołowie – lekcje dla dziewcząt ze wsi prowadzone były w okresie zimowym przez 2 nauczycielki). W 1925 r. została uznana za szkołę publiczną, a w 1927 otrzymała nowy budynek. Siostry Notre Dame przybyły do Krzydliny już w 1861 r. i przejęły edukację szkolną dziewcząt. W późniejszym okresie musiały jednak zatrudnić świeckiego nauczyciela. Od 1892 r. we wsi funkcjonowało także ambulatorium. 
W latach 1918 – 1923 wybudowana została linia kolejowa Wołów-Lubiąż-Malczyce. W związku z tym powstała stacja kolejowa w Krzydlinie Małej oraz w 1923 r. most w Lubiążu, przeznaczony dla samochodów, kolei i pieszych. 
Armia Czerwona zajęła Krzydlinę 26 stycznia 1945 r. (miejscowość wcześniej opuścili niemal wszyscy z 1500 mieszkańców, pozostało tylko 20 osób i zakonnice z miejscowego klasztoru), następnie miejscowość została przyłączona do Polski.
Zabytki.
Do rejestru zabytków wpisane są następujące obiekty z Krzydliny Małej (stan na dzień 26 października 2012):
Klasztory.
W miejscowości znajdują się dwa klasztory: męski klaretynów (założony w XIII w. jako klasztor augustianów) i żeński klasztor Sióstr Notre Dame (założony w XIX w.), które zajmują się działalnością społeczną, oświatową i wychowawczą.

</doc>
<doc id="360311" url="https://pl.wikipedia.org/wiki?curid=360311" title="Krzydlina Wielka">
Krzydlina Wielka

Krzydlina Wielka (do roku 1945 niem. "Groß Kreidel") – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1954–1961 wieś należała i była siedzibą władz gromady Krzydlina Wielka, po jej zniesieniu w gromadzie Lubiąż. W latach 1975–1998 miejscowość administracyjnie należała do województwa wrocławskiego.
Historia.
Wieś wzmiankowana po raz pierwszy w łacińskim dokumencie z 1223 roku wydanym przez biskupa wrocławskiego Lorenza, gdzie zanotowana została w zlatynizowanej, staropolskiej formie "Cridline". Nie rozróżniano wówczas podziału na Krzydlinę Wielką i Małą.
Zabytki.
Do wojewódzkiego rejestru zabytków wpisany jest:

</doc>
<doc id="360312" url="https://pl.wikipedia.org/wiki?curid=360312" title="Krzydłowice">
Krzydłowice

Krzydłowice (niem. "Lindenbach", do 1937 r. "Kreidelwitz") – wieś (dawniej miasto) w Polsce, położona w województwie dolnośląskim, w powiecie polkowickim, w gminie Grębocice.
Krzydłowice uzyskały lokację miejską w 1285 roku, zdegradowane przed 1500 rokiem.
Podział administracyjny.
W latach 1975–1998 miejscowość należała administracyjnie do województwa legnickiego.
Nazwa.
1 listopada 1937 w miejsce nazwy Kreidelwitz wprowadzono nazwę Lindenbach.
Demografia.
W 1933 r. w miejscowości mieszkały 734 osoby, a w 1939 r. – 771 osób. W marcu roku 2011 mieszkało tu 397 osób.
Zabytki.
Do wojewódzkiego rejestru zabytków wpisane są:

</doc>
<doc id="360313" url="https://pl.wikipedia.org/wiki?curid=360313" title="Krzydłowiczki">
Krzydłowiczki

Krzydłowiczki – przysiółek wsi Stare Strącze w Polsce, położony w województwie lubuskim, w powiecie wschowskim, w gminie Sława.
W latach 1975–1998 przysiółek administracyjnie należał do województwa zielonogórskiego.

</doc>
<doc id="360314" url="https://pl.wikipedia.org/wiki?curid=360314" title="Krzykały">
Krzykały

Krzykały – wieś w Polsce położona w województwie warmińsko-mazurskim, w powiecie lidzbarskim, w gminie Orneta.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="360315" url="https://pl.wikipedia.org/wiki?curid=360315" title="Krzykawa">
Krzykawa

Krzykawa – wieś w Polsce położona w województwie małopolskim, w powiecie olkuskim, w gminie Bolesław.
Wieś biskupstwa krakowskiego w powiecie proszowickim w województwie krakowskim w końcu XVI wieku.
W latach 1954–1968 wieś należała i była siedzibą władz gromady Krzykawa, po jej zniesieniu w gromadzie Bolesław. W latach 1975–1998 miejscowość administracyjnie należała do województwa katowickiego.
W miejscowości znajduje się Zespół Szkół im. płk. Fr. Nullo.

</doc>
<doc id="360316" url="https://pl.wikipedia.org/wiki?curid=360316" title="Krzykawka">
Krzykawka

Krzykawka – wieś w Polsce, położona w województwie małopolskim, w powiecie olkuskim, w gminie Bolesław.
W latach 1975–1998 miejscowość administracyjnie należała do województwa katowickiego.
Zabytki.
Obiekty wpisane do rejestru zabytków nieruchomych województwa małopolskiego:
Inne.
We wsi znajdują się również ślady umocnień ziemnych średniowiecznego zamku szlacheckiego, zniszczonego na początku XIV w. przez najemników Jana Muskaty ze Sławkowa.
Osoby związane z miejscowością.
W Krzykawce znajduje się parafialny kościół rzymskokatolicki pw. św. Piotra i Pawła.

</doc>
<doc id="360317" url="https://pl.wikipedia.org/wiki?curid=360317" title="Krzymosze">
Krzymosze

Krzymosze – wieś w Polsce położona w województwie mazowieckim, w powiecie siedleckim, w gminie Mordy.
W latach 1954–1959 wieś należała i była siedzibą władz gromady Krzymosze, po jej zniesieniu w gromadzie Tarcze. W latach 1975–1998 miejscowość administracyjnie należała do województwa siedleckiego.
Dane ogólne.
Miejscowość położona 18 km od Łosic, na skrzyżowaniu trzech dróg powiatowych z Cielemęca, Wielgorza i Wyczółek. W odległości ok. 2 km na północ od wsi położony jest przystanek kolejowy Krzymosze, a na wschód od wsi ok. 1,5 km przepływa rzeka Liwiec.
Historia.
Krzymosze stanowiły zachodnią część dóbr Wielgorz. Po raz pierwszy odnotowane w księgach kościelnych w 1471 pod nazwą "Wielgori". Następnie jako "Wielgor" w łukowskich księgach podkomorskich z 1509 i odnosi się do dóbr szlachty zagrodowej (Wielgorskich a. Wielgórskich, które do 1529 rozpadły się na trzy osady: Wyelgor, Kowyesse i Baycze. Przy tym nazwa Wyelgor odnosiła się prawdopodobnie do obecnej wsi Krzymosze. W rejestrach podatkowych z 1531 wszystkie trzy wsie notowane jako część grupy wsi Wielgor: Wielgor-Krzymosze ("Vyelgor Krzymosza"), Wielgor-Kowiesie ("Vyelgor Covyessye") i Wielgor-Bajce ("Vyelgor Bayczye"). Granicą dóbr Wielgorz na wschodzie była wówczas rzeka Liwiec i oddzielała je od litewskich wówczas dóbr Mordy. 
Co najmniej od 1552 zachodnia część dóbr nosi już tylko nazwę Krzymosze ("Krzimosze"). Wielgor-Bajce (a. Zajce) i Wielgor-Kowiesie notowane są pod tymi nazwami w księgach kościelnych jeszcze w 1721. Potem w źródłach występuje już tylko Wielgorz (a. Wielgórz).
Obecna wieś Wielgorz niewątpliwie leży na terenie dawnej wsi Wielgor-Kowiesie. Natomiast Bajce zostały wchłonięte albo przez obecny Wielgorz albo przez Krzymosze.
Historycznie, Krzymosze stanowiły część parafii w Zbuczynie. Dopiero w 1938 roku erygowano oddzielną parafię w Krzymoszach. Mimo to, od co najmniej pierwszej połowy XVII wieku Krzymosze były lokalnym ośrodkiem kultu (drewnianą kaplicę z tego okresu rozebrano w 1851). Kościół murowany został wybudowany w 1948 r., staraniem ks. Stefana Gruszeckiego. Kościół pw. Najświętszego Serca Jezusowego konsekrowany został w 1954 r. przez biskupa siedleckiego Ignacego Świrskiego. Styl pseudobarokowy; kościół posiada księgi matrykalne od 1938. We wsi znajduje się Szkoła Podstawowa i stadion gminny na 400 miejsc klubu piłkarskiego LKS "Grodzisk" Krzymosze. Ludowy Zespół Sportowy Grodzisk Krzymosze został założony w 2000.

</doc>
<doc id="360318" url="https://pl.wikipedia.org/wiki?curid=360318" title="Krzymoszyce">
Krzymoszyce

Krzymoszyce – wieś w Polsce położona w województwie lubelskim, w powiecie bialskim, w gminie Międzyrzec Podlaski.
Wierni Kościoła rzymskokatolickiego należą do parafii Matki Bożej Szkaplerznej w Krzewicy.
W latach 1975–1998 miejscowość administracyjnie należała do województwa bialskopodlaskiego.
Wieś "Krzemoszyce (Krzemosice)" położona w powiecie mielnickim województwa podlaskiego, wchodziła w 1662 roku w skład majętności międzyrzeckiej Łukasza Opalińskiego.

</doc>
<doc id="360319" url="https://pl.wikipedia.org/wiki?curid=360319" title="Krzymowo">
Krzymowo

Krzymowo – wieś w Polsce, położona w województwie wielkopolskim, w powiecie konińskim, w gminie Wierzbinek. Na północ od miejscowości przepływa ciek wodny Maciczny Rów.
W latach 1975–1998 miejscowość administracyjnie należała do województwa konińskiego. W roku 2011 liczyła (jako miejscowość statystyczna wraz ze wsią Tomaszewo) 129 mieszkańców, w tym 63 kobiet i 66 mężczyzn.

</doc>
<doc id="360320" url="https://pl.wikipedia.org/wiki?curid=360320" title="Krzymowskie">
Krzymowskie

Krzymowskie – wieś w Polsce położona w województwie lubelskim, w powiecie bialskim, w gminie Biała Podlaska. Obok miejscowości przepływa niewielka rzeka Złota Krzywula, dopływ Krzny.
Wierni Kościoła rzymskokatolickiego należą do parafii Najświętszego Serca Pana Jezusa w Sworach.
W XIX wieku wieś szlachecka, powiat konstantynowski, parafia rzymskokatolicka i sąd, Huszlew, poczta Międzyrzec, morgów 327, domów 22, ludności 200.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="360321" url="https://pl.wikipedia.org/wiki?curid=360321" title="Krzynia">
Krzynia

Krzynia (niem. "Krien") – osada w Polsce położona w województwie pomorskim, w powiecie słupskim, w gminie Dębnica Kaszubska, na obszarze Parku Krajobrazowego „Dolina Słupi”. Miejscowość wchodzi w skład sołectwa Dębnica Kaszubska.
Położenie.
Krzynia według regionalizacji fizycznogeograficznej leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pojezierze Zachodniopomorskie (314.4), mezoregionu Wysoczyzna Polanowska (314.46). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
Zgodnie z ewidencją gruntów i budynków obręb ewidencyjny Krzyni graniczy z obrębami ewidencyjnymi: Skarszów i Dębnica Kaszubska na północy, Dębnica Kaszubska Leśnictwo na północnym wschodzie, Niemczewo-Goszczyno na wschodzie, Wierszyno, Darżkowo, Podwilczyn, Suchorze, Mielno, Objezierze na południu oraz Żelkówko na zachodzie.
Osada położona jest nad zbiornikiem zaporowym Krzynia o powierzchni 75 ha i pojemności 2 mln m³, powstałym w wyniku budowy elektrowni wodnej „Krzynia”, którą uruchomiono w 1926.
Demografia.
Na 30 czerwca 2018 liczba mieszkańców wynosiła 45 osób. Według stanu na 30 września 2013 w osadzie mieszkały trzy osoby mniej.
Historia.
Polska nazwa "Krzynia" została nadana 1 lipca 1947 zgodnie z Rozporządzeniem Ministrów: Administracji Publicznej i Ziem Odzyskanych o przywróceniu i ustaleniu urzędowych nazw miejscowości, zastępując niemieckie "Krien". W latach 1975–1998 miejscowość administracyjnie należała do województwa słupskiego. W parku podworskim wiekowe okazy dębów i sosen.

</doc>
<doc id="360322" url="https://pl.wikipedia.org/wiki?curid=360322" title="Krzynka">
Krzynka

Krzynka – wieś w Polsce położona w województwie zachodniopomorskim, w powiecie myśliborskim, w gminie Barlinek. 
W latach 1954–1961 wieś należała i była siedzibą władz gromady Krzynka, po jej zniesieniu w gromadzie Barlinek. W latach 1975–1998 miejscowość administracyjnie należała do województwa gorzowskiego.
Według danych z 1 stycznia 2011 wieś miała 257 mieszkańców. 
W okolicy Krzynki znajduje się malowniczo położone jezioro Okno. Wieś leży na Droga wojewódzka nr 156.

</doc>
<doc id="360323" url="https://pl.wikipedia.org/wiki?curid=360323" title="Krzynki">
Krzynki

Krzynki (niem. "Krining") – wieś sołecka w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 79 mieszkańców. 
Geografia.
Wieś leży ok. 9 km na południe od Pełczyc, nad jeziorem Pełcz.
Historia.
Wieś pojawia się w źródłach 1315 r. W 1337 r. nadana klasztorowi Cysterek z Pełczyc. W 1524 r. jako właściciele występują Steinwehrowie, nieco później ród von Waldów. Waldowowie byli posiadaczami tutejszego majątku jeszcze w XVIII wieku. Prawdopodobnie w 1729 r. został on wykupiony i włączony do domeny królewskiej w Dolicach. Ok. 1800 r. przejściowo w ręku von Morwitza, od 1822 - von Klitzingów. Dobra ziemskie ok. poł. XIX wieku liczyły 860 ha. Według danych z 1928 r. w Krzynkach były 2 majątki: Fritza Hinte i dr Heilgendorfa. W tym czasie we wsi i majątku zamieszkiwało łącznie 291 osób. Po 1945 r. na bazie upaństwowionego folwarku utworzono Państwowe Gospodarstwo Rolne, a w jednej rezydencji ośrodek wypoczynkowy (obecnie własność prywatna).
Zabytki.
Do wojewódzkiego rejestru zabytków wpisane są: 

</doc>
<doc id="360324" url="https://pl.wikipedia.org/wiki?curid=360324" title="Krzynowłoga Mała">
Krzynowłoga Mała

Krzynowłoga Mała – wieś w Polsce położona w województwie mazowieckim, w powiecie przasnyskim, w gminie Krzynowłoga Mała. 
Miejscowość jest siedzibą gminy Krzynowłoga Mała. We wsi znajduje się parafia pw. św. Dominika z zabytkowym kościołem z XVI wieku.
Przez wieś przebiega droga wojewódzka nr 616. Znajduje się tu pomnik 40 Polaków rozstrzelanych w 1944 roku przez hitlerowców.
W latach 1954–1972 wieś należała i była siedzibą władz gromady Krzynowłoga Mała. W latach 1975–1998 miejscowość administracyjnie należała do województwa ostrołęckiego.

</doc>
<doc id="360325" url="https://pl.wikipedia.org/wiki?curid=360325" title="Krzynowłoga Wielka">
Krzynowłoga Wielka

Krzynowłoga Wielka – wieś w Polsce położona w województwie mazowieckim, w powiecie przasnyskim, w gminie Chorzele. Leży przy drodze wojewódzkiej nr 616.
Do 1954 roku siedziba wiejskiej gminy Krzynowłoga Wielka. W latach 1954-1957 wieś należała i była siedzibą władz gromady Krzynowłoga Wielka. W latach 1975–1998 miejscowość administracyjnie należała do województwa ostrołęckiego.
We wsi znajduje się parafia pw. Wszystkich Świętych w dekanacie dzierzgowskim (diecezja płocka).

</doc>
<doc id="360326" url="https://pl.wikipedia.org/wiki?curid=360326" title="Krzypnica">
Krzypnica

Krzypnica (do 1945 r. niem. "Kranzfelde")– wieś w Polsce położona w województwie zachodniopomorskim, w powiecie gryfińskim, w gminie Gryfino.
W latach 1975–1998 miejscowość administracyjnie należała do województwa szczecińskiego.

</doc>
<doc id="360327" url="https://pl.wikipedia.org/wiki?curid=360327" title="Krzyszczewo">
Krzyszczewo

Krzyszczewo (1904-18 Kreuztal) – wieś w Polsce położona w województwie wielkopolskim, w powiecie gnieźnieńskim, w gminie Gniezno.
Wieś duchowna, własność Klasztoru Klarysek w Gnieźnie, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.

</doc>
<doc id="360328" url="https://pl.wikipedia.org/wiki?curid=360328" title="Krzyszczyna">
Krzyszczyna

Krzyszczyna (do 1945 ) – wieś w Polsce położona w województwie lubuskim, w powiecie gorzowskim, w gminie Bogdaniec. Według danych z 2012 r. liczyła 72 mieszkańców. Miejscowość została założona w 1775/1776 w ramach kolonizacji fryderycjańskiej – zagospodarowania tzw. łęgów warciańskich. Od 1945 r. leży w granicach Polski.
W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położona jest Krzyszczyna należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Kotlina Gorzowska.
Miejscowość leży 14 km na południowy zachód od Gorzowa Wielkopolskiego.
Demografia.
Ludność w ostatnich 3 stuleciach:
Nazwa.
"Coccey, Neudorfschen Antheil" 1775; "Cocceji, Neudorfer Antheil" 1852; "Cocceji-Neudorf" 1944; "Krzyszczyna" 1948.
Niemiecka nazwa "Cocceji-Neudorf" pochodzi od nazwiska pruskiego kanclerza króla Fryderyka II, Samuela von Cocceji oraz od wsi "Neudorf" (obecnie Maszków), której była kolonią.
Administracja.
Miejscowość jest siedzibą sołectwa Krzyszczyna.
Edukacja i nauka.
Dzieci uczęszczają do szkoły podstawowej w Jenińcu, zaś młodzież do gimnazjum w Bogdańcu.
Religia.
Miejscowość przynależy do parafii rzymskokatolickiej pw. św. Jana Chrzciciela w Bogdańcu. We wsi nie ma kościoła.

</doc>
<doc id="360329" url="https://pl.wikipedia.org/wiki?curid=360329" title="Krzyszczynka">
Krzyszczynka

Krzyszczynka (do 1945 ) – wieś w Polsce położona w województwie lubuskim, w powiecie gorzowskim, w gminie Bogdaniec. Według danych z 2012 r. liczyła 81 mieszkańców. Miejscowość została założona w 1775/1776 w ramach kolonizacji fryderycjańskiej – zagospodarowania tzw. łęgów warciańskich. Od 1945 r. leży w granicach Polski.
W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położona jest Krzyszczynka należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Kotlina Gorzowska.
Miejscowość leży 14 km na południowy zachód od Gorzowa Wielkopolskiego.
Demografia.
Ludność w ostatnich 3 stuleciach:
Nazwa.
"Coccey, Neuwaldschen Antheil" 1775; "Cocceji, Neuwalder Antheil" 1852; "Cocceji-Neuwalde" 1944; "Krzyszczynka" 1948.
Niemiecka nazwa "Cocceji-Neuwalde" pochodzi od nazwiska pruskiego kanclerza króla Fryderyka II, Samuela von Cocceji oraz od wsi "Neuwalde" (obecnie Brzozowa), której była kolonią.
Administracja.
Miejscowość jest siedzibą sołectwa Krzyszczynka.
Edukacja i nauka.
Dzieci uczęszczają do szkoły podstawowej w Jenińcu, zaś młodzież do gimnazjum w Bogdańcu.
Religia.
Miejscowość przynależy do parafii rzymskokatolickiej pw. św. Jana Chrzciciela w Bogdańcu. We wsi nie ma kościoła.
Gospodarka.
W rejonie wsi Krzyszczynka leży udokumentowane (w 1986 r.) złoże ropy naftowej „Jeniniec”, dla którego utworzono obszar i teren górniczy „Jeniniec” (koncesja eksploatacyjna ważna do dnia 21 czerwca 2018 r.). Jego zasoby wydobywalne bilansowe według stanu na 31 grudnia 2013 r. wynoszą 10,59 tysięcy ton, zasoby przemysłowe 10,48 tysięcy ton, wydobycie zaś 6,83 tysięcy ton w 2013 r. Złoża wydobywalne bilansowe gazu wynoszą 1,36 mln m³, wydobycie w 2013 r. 0,84 mln m³. Eksploatację prowadzą Zielonogórskie Zakłady Górnictwa Nafty i Gazu.

</doc>
<doc id="360330" url="https://pl.wikipedia.org/wiki?curid=360330" title="Krzyszkowo">
Krzyszkowo

Krzyszkowo – wieś w Polsce położona w województwie wielkopolskim, w powiecie poznańskim, w gminie Rokietnica.
Wieś szlachecka Krziszkowo położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.
Historia.
Nazwa łacińska: Crisgova.
W dniu 30 sierpnia 1157 r. doszło tu do zawarcia pokoju pomiędzy najeźdźcą Fryderykiem Barbarossą (Fryderykiem Rudobrodym) a Bolesławem Kędzierzawym. Bolesław złożył cesarzowi przysięgę wierności oraz pokaźną daninę, obiecał wziąć udział w cesarskiej wyprawie do Włoch i zobowiązał się przybyć do Magdeburga, gdzie miała zostać rozstrzygnięta sprawa pomiędzy Władysławem II Wygnańcem a juniorami. Jako gwarancję dotrzymania obietnic oddał Kazimierza Sprawiedliwego w charakterze zakładnika (zobacz też: hołd lenny w Krzyszkowie).
Ulice.
W Krzyszkowie znajdują się następujące ulice:
Oświata.
W latach 1919-1939 istniała na tym terenie Publiczna Szkoła Powszechna, która miała dwa oddziały — w Rokietnicy i Krzyszkowie. Przed 1939 rokiem dyrektorem szkoły w Krzyszkowie był Edward Koszyca, którego imię nosi obecnie jedna z głównych ulic Krzyszkowa. Każdego roku w szkole uczyło się przeciętnie ok. 100 uczniów. Podczas okupacji obie szkoły były zamknięte.

</doc>
<doc id="360332" url="https://pl.wikipedia.org/wiki?curid=360332" title="Krzysztoforowo">
Krzysztoforowo

Krzysztoforowo – kolonia w Polsce położona w województwie podlaskim, w powiecie sokólskim, w gminie Sidra.
Wieś magnacka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Pocieszenia w Zalesiu.

</doc>
<doc id="360333" url="https://pl.wikipedia.org/wiki?curid=360333" title="Krzysztoforzyce">
Krzysztoforzyce

Krzysztoforzyce – wieś w Polsce położona w województwie małopolskim, w powiecie krakowskim, w gminie Kocmyrzów-Luborzyca.
W latach 1975–1998 miejscowość administracyjnie należała do województwa krakowskiego.
Integralna część miejscowości: Kolonia.
Zabytki.
9 czerwca 1855 w miejscowości zmarł polski malarz Piotr Michałowski.

</doc>
<doc id="360334" url="https://pl.wikipedia.org/wiki?curid=360334" title="Krzywaczka">
Krzywaczka

Krzywaczka – wieś w Polsce położona w województwie małopolskim, w powiecie myślenickim, w gminie Sułkowice, przy drodze krajowej nr 52.
W latach 1954–1960 wieś należała i była siedzibą władz gromady Krzywaczka, po jej zniesieniu w gromadzie Głogoczów. W latach 1975–1998 miejscowość administracyjnie należała do województwa krakowskiego.
Położenie.
Położona jest w widłach potoków Głogoczówka i Harbutówka, na Pogórzu Wielickim.
Historia.
We wsi znajduje się klasycystyczny dwór z XIX w., z charakterystycznymi ryzalitami oraz zabytkowy zespół karczmy wraz z zabudowaniami gospodarskimi.
We wsi znajduje się, pochodzący z początku XX w., kościół parafialny pw. Trójcy Przenajświętszej. Kamień węgielny pod tę murowaną świątynię położono w dniu 17 czerwca 1911 roku, a wybudowana została – z inicjatywy ks. Józefa Nowaka – w latach 1911–1924 w miejsce drewnianego kościoła – pomimo sprzeciwu konserwatora zabytków dr. Józefa Maczkowskiego. Konsekracji w dniu 20 maja 1924 roku, w obecności piętnastu kapłanów, dokonał biskup Anatol Nowak, ówczesny biskup pomocniczy archidiecezji krakowskiej. Kościół wykonany jest z cegły czerwonej, z lizenami, jednonawowy, z prezbiterium zamkniętym wielobocznie na planie krzyża. Dach siodłowy, niższy nad prezbiterium z attykami, kryty dachówką, zwieńczony czteroboczną wieżą i klasycystycznym hełmem oraz sygnaturką na osi prezbiterium i kaplic bocznych.
We wsi jest również cmentarz parafialny, gdzie znajduje się kaplica z 1887 roku – wybudowana na rzucie prostokąta, zamknięta od zachodu trójboczną absydą, jednonawowa, dach siodłowy kryty dachówką, wejście portalowe z piaskowca z motywem półkolumn ozdobione liściem lotosu. Dach zwieńczony sygnaturką z klasycystyczną wieżyczką wykutą z jednego kawałka kamienia. Drzwi dwuskrzydłowe dębowe. Ozdobą wnętrza tej gotyckiej kaplicy jest drewniany ołtarz. W podziemiach umieszczona jest krypta rodziny Schmidtów, fundatorów kaplicy.
Na terenie cmentarza znajdują się zabytkowe nagrobki pochodzące z XIX w. oraz kostnica cmentarna o konstrukcji zrębowej, zwęgłowanie na obłap, dach siodłowy kryty dachówką. Cmentarz porastają zabytkowe lipy, których obwód pozwala sądzić, że są one wiekowe.
Nie jest znana dokładna data erygowania parafii, ale dysponuje ona księgami metrykalnymi – zachowanymi prawie w komplecie – od początku XVII w.

</doc>
<doc id="360335" url="https://pl.wikipedia.org/wiki?curid=360335" title="Krzywanice-Trojany">
Krzywanice-Trojany

Krzywanice-Trojany – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="360336" url="https://pl.wikipedia.org/wiki?curid=360336" title="Krzywań">
Krzywań

Krzywań (kaszb. "Krzëwôn") – wieś-ulicówka w Polsce, położona w województwie pomorskim, w powiecie słupskim, w gminie Dębnica Kaszubska.
W latach 1975–1998 miejscowość administracyjnie należała do województwa słupskiego.

</doc>
<doc id="360337" url="https://pl.wikipedia.org/wiki?curid=360337" title="Krzywa Wieś (wieś)">
Krzywa Wieś (wieś)

Krzywa Wieś – wieś w Polsce, położona w województwie wielkopolskim, w powiecie złotowskim, w gminie Złotów.
Ok. 0,5 km na południe od wsi znajduje się Góra Brzuchowa (207,8 m n.p.m.).
W latach 1975–1998 miejscowość administracyjnie należała do województwa pilskiego.

</doc>
<doc id="360338" url="https://pl.wikipedia.org/wiki?curid=360338" title="Krzywcza">
Krzywcza

Krzywcza – wieś (dawniej miasto) w Polsce, położona w województwie podkarpackim, w powiecie przemyskim, w gminie Krzywcza. Miejscowość jest siedzibą gminy Krzywcza, Pogórze Dynowskie. Miejscowość leży na lewym brzegu Sanu przy drodze wojewódzkiej nr 884 Przemyśl – Domaradz w odległości 20 km na zachód od Przemyśla.
Krzywcza uzyskała lokację miejską w 1444 roku, zdegradowana w 1888 roku.
Historia.
Od 1340 do 1772 miejscowość wchodziła w skład ziemi przemyskiej, która od 1434 znajdowała się w województwie ruskim. Do 1914 powiat przemyski, powiat podatkowy w Przemyślu, austriacka Prowincja Galicja. Do 1939 roku województwo lwowskie.
Pierwsze pisane wzmianki o Krzywczy pochodzą z 1353 roku, kiedy to przy podziale wsi Hnatkowice wymieniany jest jako świadek Kdewko Krywecki. Kilkakrotnie wzmiankowana jest Krzywcza w różnych dokumentach w 1397 roku. W 1398 roku miejscowość posiadała już prawa miejskie. Pierwsza osada istniała na terenie obecnej szkoły podstawowej. Teren ten w przeszłości znajdował się między dwoma odnogami Sanu i tworzył wyspę, na której znajdowała się wieś zwana Błodźce. W późniejszym czasie teren był otoczony bagniskiem i stawami. Stąd przypuszczalnie wywodzi się nazwa miejscowości, która prawdopodobnie wywodzi się od starosłowiańskiego słowa "kri", co znaczy "podmokły". Inną etymologię pochodzenia nazwy "Krzywcza" podaje Rymut, wywodząc ją od nazwy osobowej Krzywiec, względnie Krzywek, co zdaniem archeologów potwierdza dokument z 1397 roku, w którym użyto nazwy Crzywca. W XIV w. miejscowość została podniesiona na wyższe i suchsze miejsce. Być może wiązało to się z lokacją miasta na prawie niemieckim. Jego właścicielami byli bracia Jan i Szymon, synowie Dziersława z Brześcia.
W 1446 roku Krzywcza należała do braci Rafała i Habra (Chabra). Istniał już tu wtedy kościół, dwór obronny i młyn. W 1486 roku Rafał z Krzywczy powiększył uposażenie parafii. Z tego okresu pochodzi najprawdopodobniej herb Krzywczy - Leliwa - na błękitnym polu złota sześciopromienna gwiazda pomiędzy rogami złotego księżyca. W tym okresie znajdowało się tu dużo stawów rybnych, dziś nieistniejących. Rozwinięta była również produkcja zboża. Wiele też było pól, na których uprawiano hreczkę. W tym czasie w Krzywczy istniały też liczne barcie.
W XVI wieku po zamążpójściu Małgorzaty Krzywieckiej za Aleksandra Orzechowskiego, miasteczko przeszło w ręce rodziny Orzechowskich herbu Oksza. Przez wiele lat miejscowość była pod ich rządami. W 1518 roku nastąpił podział dóbr Krzywcza między Stanisławem - pisarzem przemyskim - a Janem i Aleksandrem Orzechowskim.
W 1620 roku ziemia krzywiecka przechodzi w ręce Ostrowskich (również herbu Leliwa). W 1624 roku odnotowano pożar miejscowości spowodowany najazdem Tatarów. Spłonął wtedy drewniany kościół. Po pożarze, zapewne za niską cenę, miasteczko kupił Marcin Krasicki z Siecina, wojewoda podolski. Zniszczenia musiały być bardzo duże, ponieważ Krzywczę ponownie lokowano na prawie magdeburskim. Odpowiedni przywilej wydał dopiero król Zygmunt III Waza w sobotę po uroczystości św. Marcina biskupa w roku 1624 roku. Dla umocnienia obronności nowy dziedzic zbudował zameczek wyposażony w działa, śmigowice i moździerze. Ufundował również murowany kościół, który oprócz funkcji sakralnej wchodził w system obronny miejscowości. Wspierał również finansowo i obdarowywał przywilejami parafie greckokatolickie istniejące w jego włościach. Marcin Krasicki - wojewoda podolski - zmarł bezpotomnie w 1631 roku. Swoje dobra zapisał swojemu bratankowi Marcinowi Konstantemu Krasickiemu — podczaszemu i kasztelanowi ziemi przemyskiej. W wyniku podziału dóbr po Marcinie Konstantym w 1672 roku starszy jego syn Jerzy, stolnik przemyski, otrzymał Krzywczę, Wolę Krzywiecką i Średnią. Młodszy syn, Aleksander, wszedł w posiadanie Kupnej i Chyrzynki. Następnie po Jerzym Krzywcza, Wola Krzywiecka i Średnia wróciły do Orzechowskich.
Na mocy dekretu trybunalskiego w 1723 roku względem spadku po Aleksandrze Krasickim, Kupnę i Chyrzynę otrzymali Woronowiczowie. W 1717 roku w środę przed uroczystością św. Franciszka Wyznawcy, Krzywcza otrzymała przywilej od króla Augusta II organizowania 8 jarmarków rocznie. W 1722 miasto było pod władaniem Hieronima Orzechowskiego. Krzywcza była otoczona parkanem, a zamek i kościół stanowiły główne punkty obrony. Następnie Krzywczę, Wolę Krzywiecką, Średnię i Chyrzynę nabył Joachim Boznański.
W roku 1814 roku Krzywcza należała do Józefa Benedykta Pawlikowskiego. Potem miejscowość weszła we władanie Adama Starzeńskiego. W 1872 roku dobra krzywieckie kupił Bolesław Jocz herbu Godziemba. W XIX wieku w Krzywczy czynna była gorzelnia, później aż do początku wieku XX - browar (spłonął ok. 1911 roku). We wszystkich wsiach również istniały karczmy. W 1889 roku władze austriackie odebrały im prawo wyszynku.
XX wiek.
Prom na Sanie łączący Krzywczę z Chyrzyną, funkcjonował już przed rokiem 1914. W 1913 roku Krzywcza należała do Emanuela Bocheńskiego, ówczesnego starosty przemyskiego. Ostatnim "niedoszłym" właścicielem miał być Stefan Stroński. W wyniku reformy administracyjnej niektóre gminy utraciły prawo miejskie, należała do nich m.in. Krzywcza. W wyniku obu wojen światowych Krzywcza była bardzo podniszczona. Z dawnej zabudowy pozostało tylko kilka domów. Na rynku dnia 7 października 1984 roku odsłonięto pomnik ku czci poległych. W dworze krzywieckim rezydentem był pod koniec swojego życia Jan Zachariasiewicz, znany dziennikarz, poeta i powieściopisarz. We wsi zachował się dwór zbudowany w 1928 roku z wykorzystaniem murów znacznie starszego, zniszczonego na początku I wojny światowej. Obecnie mieści się w nim ośrodek zdrowia. W sąsiedztwie dworu zachowały się relikty obwałowań zwane przez miejscową ludność "Basztą". Zachowała się również stajnia dworska oraz park, w którym najcenniejszym drzewem jest miłorząb japoński o charakterystycznych wachlarzykowatych liściach, rosnący obok obecnego budynku ośrodka zdrowia. Przetrwała również aleja grabowa licząca ponad 100 lat, składająca się obecnie ze 150 drzew.
Decyzją z 5 maja 1936 rady gminy Krzywcza tytułem honorowego obywatela Krzywczy został wyróżniony starosta przemyski Adam Remiszewski
W latach 1945-1947 zmniejszyła się znacznie liczba mieszkańców Krzywczy i parafii. Było to wynikiem wysiedlania ludności ukraińskiej na Ukrainę Radziecką i na ziemie odzyskane. Zaraz po zakończeniu wojny zaczęła funkcjonować 7-klasowa szkoła podstawowa. W 1950 roku oddano do użytku gminną bibliotekę publiczną. W 1954 roku uruchomiono w budynku dworskim ośrodek zdrowia. W wyniku ustawy o podziale administracyjnym gminę Krzywcza podzielono na dwie gromady: Krzywcza i Babice. Gromada Krzywcza składała się z sołectw: Krzywcza, Chyrzyna, Kupna, Reczpol, Ruszelczyce, Średnia i Wola Krzywiecka. W roku szkolnym 1968/1969 utworzono w Krzywczy Zasadniczą Szkołę Rolniczą, którą umiejscowiono w budynku podworskim. W 1958 roku przekształcono ją w Szkołę Przysposobienia Rolniczego (SPR). W 1973 roku, w wyniku następnej reformy utworzono gminę Krzywcza, która składała się z połączonych gromad Babice i Krzywcza. Pierwszym mianowanym naczelnikiem gminy został Ryszard Jancyszyn. W 1991 roku w pierwszych po wojnie wolnych wyborach samorządu terytorialnego wójtem gminy Krzywcza została wybrana Zofia Lekka, następnie rządy sprawował Zbigniew Korytko. W listopadzie 2002 roku na stanowisko wójta ponownie została wybrana Zofia Lekka.
Wyznania.
Wyznawcy judaizmu.
Kahał w Krzywczy powstał około 1777 roku. W 1741 roku na terenie parafii Krzywcza zamieszkiwało 400 żydów. W 1870 roku do gminy żydowskiej należała synagoga oraz 625 osób, gmina posiadała również cmentarz oraz szkołę religijną. Rabinem w Krzywczy był wówczas Mosze Elezier Galler, żonaty z córką cadyka dynowskiego Cwi Elimelecha. W 1900 roku do gminy wyznaniowej żydowskiej w Krzywczy należało 935 osób, po tym roku gminę włączono do gminy przemyskiej. Do dziś zachowała się dom rabina Uriego, który sprawował swoją posługę do 1939 r. Obecnie znajduje się w nim apteka. W okresie okupacji większość żydowskich mieszkańców została wywieziona do getta w Przemyślu. Do chwili obecnej na terenie wsi zachował się cmentarz żydowski, na którym stoi 10 nagrobków.

</doc>
<doc id="360339" url="https://pl.wikipedia.org/wiki?curid=360339" title="Krzywczyce">
Krzywczyce

Krzywczyce () – wieś w Polsce, w województwie lubuskim, w powiecie żagańskim, w gminie Niegosławice. Położona na północnym krańcu Borów Dolnośląskich. Przez wieś prowadzi droga powiatowa nr 1058F (na odcinku Krzywczyce-Szprotawka nie utwardzona). 
Według danych z 31 grudnia 2011 r. wieś liczy 93 mieszkańców. W latach 1975–1998 miejscowość administracyjnie należała do województwa zielonogórskiego.
Nazwa.
Niemiecka nazwa wsi "Eckartswaldau" pochodzi od nazwiska założyciela starosty "E.L.H. von Eckartsberg", właściciela dóbr ziemskich i pałacu w Suchej Dolnej. Po drugiej wojnie światowej wieś otrzymuje swoją obecną nazwę. Polska nazwa wsi jest identyczna z Krzywczycami, nazwą dzielnicy Lwowa (obecnie Ukraina) i wsi w powiecie pińskim (obecnie Białoruś).
Historia.
Wieś, początkowo kolonia (osada) robotników leśnych, założono w 1770 roku. Fundatorem był starosta "E.L.H. von Eckartsberg". Przed pojawieniem się regularnej osady przez ten teren przebiegał tzw. Trakt Solny, a okolicę określano mianem "nad zniszczonym mostem". Nazwy historyczne (np. Trakt Solny – niem. "Salt Strasse") utrwaliły się i można je odnaleźć na późniejszych mapach.
Geografia.
Krzywczyce są położone w obrębie makroregionu Niziny Śląskiej, na terenie Równiny Szprotawskiej, na południowy zachód od Wzgórz Dalkowskich, w odległości ok. 24 km na od miasta powiatowego Żagania, ok. 8 km na wschód od Szprotawy i ok. 10 km ma północny zachód od Przemkowa. Obok wsi przepływa rzeka Szprotawa, prawy dopływ Bobru.
Środowisko przyrodnicze.
Obszary Chronione.
Obręb ewidencyjny wsi Krzywczyce, z wyłączeniem terenów zabudowanych, leży w Obszarze Chronionego Krajobrazu „Dolina Szprotawki”, graniczy bezpośrednio z Obszarem Natura 2000 "Bory Dolnośląskie”. W niewielkiej odległości znajduje się Obszar Natura 2000 „Stawy Przemkowskie” - obszar specjalnej ochrony ptaków o europejskim znaczeniu (ok. 5,5 km), Rezerwat Przyrody „Buczyna Szprotawska” (ok. 4,5 km), Przemkowski Park Krajobrazowy (ok. 5 km) oraz Obszar Chronionego Krajobrazu „Dolina Bobru” (ok. 4 km). Wzdłuż koryta rzeki Szprotawy, w kierunku wschód-zachód, przebiega trasa migracji ptaków, głównie wodno-błotnych. Ponadto w okolicy wsi przebiega korytarz ekologiczny Bory Dolnośląskie – Lasy Sławskie/Bory Dolnośląskie.
Fauna i flora.
O bogactwie świata roślin i zwierząt decydują w znacznym stopniu zróżnicowanie terenu pod względem morfologicznym i użytkowanie gruntów. Okolicę Krzywczyc charakteryzuje zmienność krajobrazowa, związana z:
Takie uwarunkowania wpływają na wartość przyrodniczą. W okolicy zidentyfikowano następujące siedliska przyrodnicze: kwaśne dąbrowy, grądy środkowoeuropejskie i subkontynentalne, łęgi wierzbowe, topolowe, olszowe i jesionowe.
W obrębie ewidencyjnym Krzywczyce i na terenach bezpośrednio z nim sąsiadującymi spotkać można wiele gatunków zwierząt chronionych. Niektóre z nich, podlegające ścisłej ochronie gatunkowej to np: wilk (Canis lupus), gniewosz plamisty (Coronella austriaca), ryjówka aksamitna (Sorex araneus), żaba moczarowa (Rana arvalis), grzebiuszka ziemna (Pelobates fuscus), ropucha zielona (Bufotes viridis). Znaczącą grupę, również podlegającą ścisłej ochronie gatunkowej, stanowią ptaki. Wybrane z nich to: kania ruda (Milvus milvus), bielik (Haliaeetus albicilla), błotniak zbożowy (Circus cyaneus")," błotniak łąkowy (Circus pygargus), błotniak stawowy (Circus aeruginosus), krogulec (Accipiter nisus), myszołów (Buteo buteo), pustułka zwyczajna, (Falco tinnunculus), trzmielojad (Pernis apivorus), czapla biała (Ardea alba), żuraw (Grus grus), derkacz (Crex crex), dzięcioł czarny (Dryocopus martius), dzięcioł duży (Dendrocopos major), dzięcioł zielony (Picus viridis), gąsiorek (Lanius collurio), raniuszek (Aegithalos caudatus), srokosz (Lanius excubitor), mysikrólik (Regulus regulus), dudek (Upupa epops), grubodziób (Coccothraustes coccothraustes), wilga (Oriolus oriolus), pełzacz leśny (Certhia familiaris), słowik rdzawy (Luscinia megarhynchos), słowik szary (Luscinia luscinia), bogatka (Parus major). Łączna liczba występujących w najbliższej okolicy gatunków ptaków przekracza 100.
W okolicy występują również gatunki zwierząt podlegające ochronie częściowej. Wybrane z nich to: bóbr europejski (Castor fiber), łasica (Mustela nivalis), kret europejski (Talpa europea), ropucha szara (Bufo bufo), jaszczurka zwinka (Lacerta agilis); żmija zygzakowata (Vipera berus), zaskroniec zwyczajny (Natrix natrix), padalec zwyczajny (Anguis fragilis).
Linki zewnętrzne.
Krzywczyce - strona internetowa prowadzona przez Stowarzyszenie Nasze Krzywczyce

</doc>
<doc id="360340" url="https://pl.wikipedia.org/wiki?curid=360340" title="Krzywdy (województwo podkarpackie)">
Krzywdy (województwo podkarpackie)

Krzywdy – wieś w Polsce położona w województwie podkarpackim, w powiecie niżańskim, w gminie Jeżowe.
W latach 1975–1998 miejscowość administracyjnie należała do województwa tarnobrzeskiego.
W 2001 powstała Ochotnicza Straż Pożarna w Krzywdach.

</doc>
<doc id="360341" url="https://pl.wikipedia.org/wiki?curid=360341" title="Krzywe Kolano">
Krzywe Kolano

Krzywe Kolano – wieś w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 185 mieszkańców. Jest dziesiątą co do wielkości miejscowością gminy Jeziora Wielkie.

</doc>
<doc id="360342" url="https://pl.wikipedia.org/wiki?curid=360342" title="Krzywe Koło (wieś)">
Krzywe Koło (wieś)

Krzywe Koło (niem. "Kriefkohl") – wieś w Polsce położona w województwie pomorskim, w powiecie gdańskim, w gminie Suchy Dąb na obszarze Żuław Gdańskich.
Wieś jest siedzibą sołectwa "Krzywe Koło", w którego skład wchodzi również miejscowość Krzywe Koło.
Po wojnie trzynastoletniej wieś znalazła się w granicach województwa pomorskiego, stanowiąc wraz z resztą Żuław Steblewskich własność miasta Gdańska. W latach 1954–1958 wieś należała i była siedzibą władz gromady Krzywe Koło, po jej zniesieniu w gromadzie Suchy Dąb. W latach 1945-1998 miejscowość należała do województwa gdańskiego.
Zabytki.
Według rejestru zabytków NID na listę zabytków wpisane są:
Na dawnym cmentarzu ewangelickim z XVIII wieku zachowało się kilka płyt nagrobnych.
Kościół.
Pierwotnie drewniana kaplica. Na jej zrębie w XIV w. wybudowano gotycki kościół, rozbudowany w XVI w. i przebudowany w latach 1685-1686. Wieża została dobudowana w 1747 lub 1748 r. Przed II wojną światową był to kościół ewangelicki. Wewnątrz zachowało się niemal kompletne wyposażenie z XVII i XVIII w., m.in. polichromowane ławy gospodarzy z portretami apostołów na zapleckach i kobiece personifikacje cnót w zachodniej części kościoła. Od 2015 trwają prace konserwatorskie obrazów oraz ław, w czasie których odkryto na drzwiczkach ław sceny biblijne, portrety świętych i postaci biblijnych, nazwiska i gmerki rodowe fundatorów, girlandy owocowe i kwiatowe. Klasa artystyczna portretów świadczy o ich powstaniu w najlepszych gdańskich warsztatach malarskich. Odkryte polichromie datowane są na rok 1687.
W murach kościoła znajdują się kamienne kule armatnie z czasu wojen szwedzkich.

</doc>
<doc id="360343" url="https://pl.wikipedia.org/wiki?curid=360343" title="Krzywice-Kolonia">
Krzywice-Kolonia

Krzywice-Kolonia – kolonia w Polsce położona w województwie lubelskim, w powiecie chełmskim, w gminie Chełm.
W latach 1975–1998 miejscowość administracyjnie należała do województwa chełmskiego. Wieś funkcjonuje samodzielnie od roku 1970 jako Krzywice-Kolonia. Według Narodowego Spisu Powszechnego (III 2011 r.) liczyła 46 mieszkańców i była 39. co do wielkości miejscowością gminy Chełm.

</doc>
<doc id="360344" url="https://pl.wikipedia.org/wiki?curid=360344" title="Krzywiczyny">
Krzywiczyny

Krzywiczyny (niem. "Schönfeld")– wieś w Polsce położona w województwie opolskim, w powiecie kluczborskim, w gminie Wołczyn.
W latach 1945–1954 siedziba gminy Krzywiczyny. W latach 1954–1969 wieś należała i była siedzibą władz gromady Krzywiczyny, po jej zniesieniu w gromadzie Głogoczów.
Nazwa.
Miejscowość nosiła dwie nazwy polską "Krzywiczyny" oraz niemiecką "Schonfeld". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Krziwiczinna" we fragmencie "„Krziwiczinna, nach herschel polnische Benennung von Schonfeld Kr. Kreuzburg"”.
Historia.
Pierwsze wzmianki dotyczące wsi Krzywiczyn wiążą się z budownictwem sakralnym. Miejscowość figuruje na mapie D.T. Sotzmanue wydanej w 1791 r. oraz atlasie szkolnym z 1806 r. na mapie K.G. Kipferlinga.
W miejscowości wychowywał się ks. prof. Józef Herbut.
Zabytki.
Do wojewódzkiego rejestru zabytków wpisane są:
inne zabytki:
Sport.
W Krzywiczynach działa drużyna piłkarska grająca w klasie B namysłowskiej.

</doc>
<doc id="360345" url="https://pl.wikipedia.org/wiki?curid=360345" title="Krzywin (powiat gryfiński)">
Krzywin (powiat gryfiński)

Krzywin (do 1945 niem. "Kehrberg") – wieś w Polsce położona w województwie zachodniopomorskim, w powiecie gryfińskim, w gminie Widuchowa, przy trasach linii kolejowej nr 273 Kostrzyn–Szczecin i drogi wojewódzkiej nr 122.
31 grudnia 2008 r. wieś miała 694 mieszkańców.
W latach 1954–1972 wieś należała i była siedzibą władz gromady Krzywin. W latach 1973–1976 miejscowość była siedzibą gminy Krzywin. W latach 1975–1998 miejscowość administracyjnie należała do województwa szczecińskiego.
W Krzywinie znajduje się przychodnia rodzinna oraz szkoła podstawowa. Wcześniej na terenie miejscowości znajdował się budynek poniemiecki szkoły podstawowej, odremontowany po wojnie służył do lat 90. jako szkoła podstawowa. Wraz z utratą przez Krzywin praw gminnych na rzecz miejscowości Widuchowa (obecnie gmina Widuchowa), budynek został wyburzony, a szkoła przeniesiona do budynku gminy, który został rozbudowany do obecnego kształtu. W tym samym czasie z powodu braku opłacalności i utraty praw gminnego ośrodka zamknięte zostały 2 banki i sklepy. Na terenie boiska piłkarskiego należącego do szkoły podstawowej w Krzywinie wybudowano nowe boisko do piłki nożnej, boisko do koszykówki oraz siatkówki w ramach projektu Orlik 2012. Miejscowa Straż Pożarna w 2006 roku obchodziła 60-lecie istnienia, zbiegło to się z otrzymaniem przez nią nowoczesnego wozu ratunkowego. Kilka lat wcześniej otrzymała nożyce hydrauliczne. Działa tutaj tartak. W miejscowości znajduje się 5 sklepów, w tym jeden odzieżowy. 
W historii miejscowości Krzywin zapisał się także młyn wodny, umieszczany na pocztówkach z przełomu XIX i XX wieku. Młyn wodny znajdował się pomiędzy miejscowością Krzywin, wówczas "Kehrberg", a miejscowością Ognica. Do dziś pozostał tam jedynie fragment progu młyna i sztucznie usypana grobla. W miejscowości Krzywin znajduje się poza tym najwyższy punkt w gminie – 75 m n.p.m. W granicach miejscowości znajduje się też fragment lasu bukowego.

</doc>
<doc id="360346" url="https://pl.wikipedia.org/wiki?curid=360346" title="Krzywina">
Krzywina

Krzywina (niem. "Krummendorf") – wieś w Polsce położona w województwie dolnośląskim, w powiecie strzelińskim, w gminie Przeworno.
Podział administracyjny.
W latach 1945–1954 siedziba gminy Krzywina. W latach 1954–1961 wieś należała i była siedzibą władz gromady Krzywina, po jej zniesieniu w gromadzie Przeworno. W latach 1975–1998 miejscowość administracyjnie należała do województwa wałbrzyskiego.

</doc>
<doc id="360347" url="https://pl.wikipedia.org/wiki?curid=360347" title="Krzywizna (województwo opolskie)">
Krzywizna (województwo opolskie)

Krzywizna (niem. "Schönwald") – wieś w Polsce położona w województwie opolskim, w powiecie kluczborskim, w gminie Kluczbork.
W czasie ofensywy styczniowej prowadzonej przez Armię Czerwoną w 1945 roku w Krzywiźnie kwaterował sztab 1 Frontu Ukraińskiego. W latach 1954–1959 wieś należała i była siedzibą władz gromady Krzywizna, po jej zniesieniu w gromadzie Łowkowice. 
Zabytki.
Kościół parafialny pw. Matki Boskiej Częstochowskiej. Istniał w średniowieczu. W 1541 r. przejęty przez protestantów. Obecny zbudowany po zburzeniu poprzedniego drewnianego w 1881 r. Od 1945 r. katolicki. Murowany, neogotycki. Dzwon gotycki z 1516 r.

</doc>
<doc id="360348" url="https://pl.wikipedia.org/wiki?curid=360348" title="Krzywka (województwo warmińsko-mazurskie)">
Krzywka (województwo warmińsko-mazurskie)

Krzywka – wieś w Polsce położona w województwie warmińsko-mazurskim, w powiecie iławskim, w gminie Kisielice. 
W okresie międzywojennym w miejscowości stacjonowała Placówka Straży Celnej „Zawda”
Przed wybuchem II wojny światowej wieś leżała w gminie Łasin, w powiecie grudziądzkim w województwie pomorskim z siedzibą w Toruniu. Do 1954 roku wieś leżała w gminie Łasin w powiecie grudziądzkim w woj. bydgoskim.
W latach 1975–1998 miejscowość administracyjnie należała do województwa elbląskiego.
Przez miejscowość Krzywka przebiega trasa rowerowa (szlak niebieski o łącznej długości 26,1 km, biegnący również przez miejscowości Kisielice – Wałdowo – Goryń – Trupel).

</doc>
<doc id="360349" url="https://pl.wikipedia.org/wiki?curid=360349" title="Krzywki-Bośki">
Krzywki-Bośki

Krzywki-Bośki – wieś w Polsce położona w województwie mazowieckim, w powiecie mławskim, w gminie Szreńsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="360350" url="https://pl.wikipedia.org/wiki?curid=360350" title="Krzywki-Bratki">
Krzywki-Bratki

Krzywki-Bratki – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
Wierni Kościoła rzymskokatolickiego należą do parafii św. Bartłomieja w Kuczborku-Osadzie.
W latach 1954-1957 wieś należała i była siedzibą władz gromady Krzywki-Bratki, po jej zniesieniu w gromadzie Kuczbork-Osada. W latach 1975–1998 miejscowość administracyjnie należała do województwa ciechanowskiego.

</doc>
<doc id="360351" url="https://pl.wikipedia.org/wiki?curid=360351" title="Krzywki-Piaski">
Krzywki-Piaski

Krzywki-Piaski – wieś w Polsce położona w województwie mazowieckim, w powiecie mławskim, w gminie Szreńsk.
W latach 1975–1998 miejscowość administracyjnie należała do województwa ciechanowskiego.
25 kwietnia 1917 w Krzywkach-Piaskach urodził się porucznik nawigator Jan Dzieńkowski.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="360352" url="https://pl.wikipedia.org/wiki?curid=360352" title="Krzywnica">
Krzywnica

Krzywnica – wieś w Polsce położona w województwie zachodniopomorskim, w powiecie stargardzkim, w gminie Stara Dąbrowa, położona 3,5 km na wschód od Starej Dąbrowy (siedziby gminy) i 14 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.

</doc>
<doc id="360354" url="https://pl.wikipedia.org/wiki?curid=360354" title="Krzywogoniec">
Krzywogoniec

Krzywogoniec (niem. "Krummstadt") – wieś borowiacka w Polsce położona w województwie kujawsko-pomorskim, w powiecie tucholskim, w gminie Cekcyn, nad jeziorem Krzywogoniec.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 187 mieszkańców. Jest dwunastą co do wielkości miejscowością gminy Cekcyn.

</doc>
<doc id="360355" url="https://pl.wikipedia.org/wiki?curid=360355" title="Krzywołęcz">
Krzywołęcz

Krzywołęcz – wieś sołecka w Polsce położona w województwie świętokrzyskim, w powiecie staszowskim, w gminie Staszów. Leży na terenie Niecki Połanieckiej na wysokości ok. 190–235 m n.p.m.
Historia.
W latach 70. XVI wieku należała do powiatu wiślickiego województwa sandomierskiego i była własnością kasztelana żarnowskiego Jana Sienieńskiego. W wieku XIX leżała w powiecie stopnickim, w gminie Oględów. 
W 1827 r. było tu 14 domów i 76 mieszkańców.
Według spisu powszechnego z roku 1921 we wsi Krzywołęcz było 39 domów i 225 mieszkańców
W latach 1975–1998 miejscowość administracyjnie należała do województwa tarnobrzeskiego.
Wierni kościoła rzymskokatolickiego należą do parafii w Koniemłotach.

</doc>
<doc id="360356" url="https://pl.wikipedia.org/wiki?curid=360356" title="Krzywonoga">
Krzywonoga

Krzywonoga (do 1945 niem. "Krummfuß") – wieś w Polsce położona w województwie warmińsko-mazurskim, w powiecie szczycieńskim, w gminie Pasym.
Według podziału administracyjnego Polski obowiązującego w latach 1975–1998 miejscowość należała do województwa olsztyńskiego.
W okolicach wsi rozgrywa się akcja powieści "Pietrek z Puszczy Piskiej" autorstwa Igora Sikiryckiego.

</doc>
<doc id="360357" url="https://pl.wikipedia.org/wiki?curid=360357" title="Krzywonoś">
Krzywonoś

Krzywonoś – wieś w Polsce położona w województwie mazowieckim, w powiecie mławskim, w gminie Szydłowo.
Wierni Kościoła rzymskokatolickiego należą do parafii św. Marii Magdaleny, św. Kazimierza w Szydłowie.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="360358" url="https://pl.wikipedia.org/wiki?curid=360358" title="Krzywosądów">
Krzywosądów

Krzywosądów – wieś w Polsce położona w województwie wielkopolskim, w powiecie pleszewskim, w gminie Gołuchów, przy drodze krajowej nr 11. W latach 1975–1998 miejscowość administracyjnie należała do województwa kaliskiego.
Wieś duchowna "Krzywosądowa", własność prepozytury benedyktynów w Kościele pod koniec XVI wieku leżała w powiecie kaliskim województwa kaliskiego. 
We wsi znajduje się wiatrak z 1883 oraz lipa drobnolistna, która w 1977 miała obwód 350 cm.

</doc>
<doc id="360359" url="https://pl.wikipedia.org/wiki?curid=360359" title="Krzywosądz">
Krzywosądz

Krzywosądz – wieś w Polsce położona w województwie kujawsko-pomorskim, w powiecie radziejowskim, w gminie Dobre.
Podział administracyjny.
Po II wojnie światowej siedziba gminy Sędzin. W latach 1954-1972 wieś należała i była siedzibą władz gromady Krzywosądz. W latach 1975–1998 miejscowość administracyjnie należała do województwa włocławskiego.
Demografia.
W roku 1827 było tu 160 mieszkańców. Ponad pół wieku później (1883 r.) wieś miała 290 mieszkańców. Według Narodowego Spisu Powszechnego (III 2011 r.) liczyła 266 mieszkańców. Jest piątą co do wielkości miejscowością gminy Dobre.
Historia wsi.
Wieś najprawdopodobniej istniała już w XIII wieku, a jej nazwa pochodzi od nazwiska rodziny Krzywosądów herbu Niesobia. W XVI wieku majątek ziemski w Krzywosądzy należał do rodziny Zakrzewskich, a później Niemojewskich. W roku 1720 majątek kupił Joachim Modliński. Krzywosądz znajdował się w rękach tej rodziny do początku XX wieku. W roku 1827 było tu 17 domów i 160 mieszkańców. W roku 1881 właścicielem Krzywosądza był Józef Modliński. Majątek miał powierzchnię 2193 mórg, w tym 419 mórg lasu i 224 morgi nieużytków.
19 lutego 1863 w czasie powstania styczniowego doszło do bitwy pod Krzywosądzem między oddziałami rosyjskimi a powstańcami styczniowymi pod dowództwem Ludwika Mierosławskiego. Po bitwie miejscowości Krzywosądz i Dobre odwiedziła Maria Konopnicka. Poetka poszukiwała mogiły brata.
W 1883 we wsi były następujące domy: murowany dwór Modlińskich (obecnie plebania), dom służby dworskiej, 7 domów włościańskich, dom wójta gminy Sędzin, plebania, dom służby kościelnej, karczma i budynek szkoły. Wieś liczyła wówczas 290 mieszkańców.
Parafia.
Parafia Wniebowzięcia Najświętszej Maryi Panny w Krzywosądzu należy do dekanatu radziejowskiego. Nie jest znana data jej powstania.
W XVI wieku katolicy z terenu parafii korzystali z katolickich kościołów w Byczynie i Sędzinie. W roku 1643 na miejsce starego, kalwinowskiego kościoła drewnianego, który popadł w ruinę, wystawiony został kościół katolicki, także drewniany, przez właściciela wsi Stanisława Zakrzewskiego. W 1863 został wybudowany nowy kościół z drewna dębowego przez Józefa Modlińskiego i jego żonę Ludwikę z Biesiekierskich, który służy parafii po dzień dzisiejszy.
Na terenie kościoła znajduje się grób wnuczki Adama Mickiewicza, Heleny z Góreckich Modlińskiej.

</doc>
<doc id="360360" url="https://pl.wikipedia.org/wiki?curid=360360" title="Krzywośnity">
Krzywośnity

Krzywośnity – wieś w Polsce położona w województwie mazowieckim, w powiecie łosickim, w gminie Huszlew.
Wierni Kościoła rzymskokatolickiego należą do parafii św. Antoniego Padewskiego w Huszlewie.
W latach 1954–1972 wieś należała i była siedzibą władz gromady Krzywośnity. W latach 1975–1998 miejscowość administracyjnie należała do województwa bialskopodlaskiego.

</doc>
<doc id="360361" url="https://pl.wikipedia.org/wiki?curid=360361" title="Krzywowierzba">
Krzywowierzba

Krzywowierzba – wieś w Polsce położona w województwie lubelskim, w powiecie włodawskim, w gminie Wyryki.
Wieś ekonomii brzeskiej w drugiej połowie XVII wieku.
W latach 1867–1944 miejscowość była siedzibą gminy Krzywowierzba.
W latach 1975–1998 miejscowość administracyjnie należała do województwa chełmskiego. We wsi zdecydowaną większość stanowią osoby wyznania prawosławnego.
Wierni Kościoła rzymskokatolickiego należą do parafii Narodzenia Najświętszej Maryi Panny w Kodeńcu.
Historia.
Według Słownika geograficznego Królestwa Polskiego z roku 1883 Krzywowierzba, wieś z folwarkiem w powiecie włodawskim, gminie Krzywowierzba, parafii Opole. W drugiej połowie XIX wieku wieś została rozkolonizowana, niegdyś stanowiła królewszczyznę. We wsi szkoła początkowa. Według spisu z roku 1827 była to wieś rządowa w parafii Hola, posiadała 82 domów i 465 mieszkańców. Około 1883 roku 116 domów i 732 mieszkańców z gruntem 2555 mórg obszaru. Krzywowierzba jako majorat była nadana w 1839 roku generałowi majorowi Krynkowowi. Gmina Krzywowierzba graniczy z gminami Opole, Dębowa-Kłoda, Turno i Wyryki. Należy wówczas do sądu gminnego okręgu III w Wołoskiej Woli, liczyła 3744 mieszkańców, rozległość 18400 mórg. Stacja pocztowa Wołoska Wola oddalona o 8 wiorst. W skład gminy wchodzą wówczas: Czortówka, Horostyta, Ignaców, Julianów, Kodeniec, Krzywowierzba, Lipówka, Lubiczyn, Nietiachy, Pachole, Wygalew i Zagajki.

</doc>
<doc id="360362" url="https://pl.wikipedia.org/wiki?curid=360362" title="Krzywowierzba-Kolonia">
Krzywowierzba-Kolonia

Krzywowierzba-Kolonia – wieś w Polsce położona w województwie lubelskim, w powiecie parczewskim, w gminie Dębowa Kłoda.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Dębowa Kłoda.
Wierni Kościoła rzymskokatolickiego należą do parafii Narodzenia Najświętszej Maryi Panny w Kodeńcu.

</doc>
<doc id="360365" url="https://pl.wikipedia.org/wiki?curid=360365" title="Krzywowola">
Krzywowola

Krzywowola – wieś w Polsce położona w województwie lubelskim, w powiecie chełmskim, w gminie Rejowiec Fabryczny.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 195 mieszkańców i była dziewiątą co do wielkości miejscowością gminy Rejowiec Fabryczny.

</doc>
<doc id="360366" url="https://pl.wikipedia.org/wiki?curid=360366" title="Krzywowólka">
Krzywowólka

Krzywowólka – wieś w Polsce położona w województwie lubelskim, w powiecie bialskim, w gminie Sławatycze.
W latach 1954–1972 wieś należała i była siedzibą władz gromady Krzywowólka. W latach 1975–1998 miejscowość administracyjnie należała do województwa bialskopodlaskiego.
We wsi znajduje się kaplica prawosławna, należąca do parafii w Zabłociu.
Wierni Kościoła rzymskokatolickiego należą do parafii Matki Bożej Różańcowej w Sławatyczach.
Historia.
W wieku XIX Krzywowólkę opisano jako wieś i folwark w powiecie bialskim, gminie Miedzyleś, parafii rzymskokatolickiej Kodeń (prawosławnej Zabłoć). W 1827 r. było tu 46 domów i 305 mieszkańców. W 1883 roku domów było 50, mieszkańców 363 z gruntem 1800 mórg.

</doc>
<doc id="360367" url="https://pl.wikipedia.org/wiki?curid=360367" title="Krzywowólka-Kolonia">
Krzywowólka-Kolonia

Krzywowólka-Kolonia – wieś w Polsce położona w województwie lubelskim, w powiecie bialskim, w gminie Sławatycze.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="360368" url="https://pl.wikipedia.org/wiki?curid=360368" title="Krzywy Las (województwo wielkopolskie)">
Krzywy Las (województwo wielkopolskie)

Krzywy Las – wieś w Polsce położona w województwie wielkopolskim, w powiecie nowotomyskim, w gminie Lwówek.
W okresie Wielkiego Księstwa Poznańskiego (1815-1848) miejscowość wzmiankowana jako Krzywylas Olendry należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Krzywylas Olendry należał do okręgu lwowkowskiego i stanowił część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku Krzywylas Olendry liczył 135 mieszkańców i 18 dymów (domostw).
W latach 1975–1998 miejscowość administracyjnie należała do województwa poznańskiego.
W latach 1998-2011 liczba mieszkańców wsi Krzywy Las zmalała o 20,4%. W 1998 roku wieś liczyła 98 mieszkańców a w 2011 roku już tylko 78 mieszkańców. 
Więcej: https://www.polskawliczbach.pl/wies_Krzywy_Las
Zobacz też: Krzywystok, Krzywystok-Kolonia

</doc>
<doc id="360369" url="https://pl.wikipedia.org/wiki?curid=360369" title="Krzywystok">
Krzywystok

Krzywystok – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Komarów-Osada.
Wieś wymieniona w XIX wiecznym opisie parafii Łabunie. Księgi metrykalne wsi prowadził kościół filialny w Komarowie (nota SgKP tom V, str. 563).

</doc>
<doc id="360370" url="https://pl.wikipedia.org/wiki?curid=360370" title="Krzywystok-Kolonia">
Krzywystok-Kolonia

Krzywystok-Kolonia – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Komarów-Osada.

</doc>
<doc id="360371" url="https://pl.wikipedia.org/wiki?curid=360371" title="Krzyżanowice Dolne">
Krzyżanowice Dolne

Krzyżanowice Dolne – wieś w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 miejscowość administracyjnie należała do województwa kieleckiego.
Wieś zachowała oryginalny układ urbanistyczny.
Historia.
Pierwszy kościół w Krzyżanowicach powstał już w 1125 r., o czym wspomina Jan Długosz. W XIII w. wieś została zniszczona przez Tatarów, a następnie zasiedlona według legendy jeńcami tatarskimi. Krzyżanowice były niegdyś miastem na prawie magdeburskim. Przywilej lokacyjny wydał król Władysław Jagiełło. Pod koniec XVIII w. proboszczem był tu Hugo Kołłątaj, który ufundował nowy kościół. W XIX w. osada należała do margrabiego Wielopolskiego. Według spisu z 1827 r. były tutaj 73 domy oraz 484 mieszkańców.
W maju 2011 podczas prac ziemnych zlokalizowano i przebadano cmentarzysko popielicowe, którego wiek oceniono na trzy tysiące lat. Po zakończeniu eksploracji znaleziska przekazano do muzeum w Pińczowie.

</doc>
<doc id="360372" url="https://pl.wikipedia.org/wiki?curid=360372" title="Krzyżanowice Średnie">
Krzyżanowice Średnie

Krzyżanowice Średnie – wieś sołecka w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 miejscowość administracyjnie należała do województwa kieleckiego.
Historia.
Według spisu powszechnego z roku 1921 Krzyżanowice - folwark posiadały 4 domy,92 mieszkańców, Krzyżanowice - wieś 87 domów,489 mieszkańców Krzyżanowice-Gacki 27 domów, 237 mieszkańców.
Obecnie w gminie Pińczów istnieją Krzyżanowice Średnie, Krzyżanowice Dolne

</doc>
<doc id="360373" url="https://pl.wikipedia.org/wiki?curid=360373" title="Krzyżanówek">
Krzyżanówek

Krzyżanówek – wieś w Polsce położona w województwie łódzkim, w powiecie kutnowskim, w gminie Krzyżanów.
Do 1954 roku istniała gmina Krzyżanówek. W latach 1975–1998 miejscowość administracyjnie należała do województwa płockiego.
Wieś jest położona 9 km na południowy wschód od Kutna i 45 kilometrów na północ od Łodzi, przebiega przez nią autostrada A1.
Z Krzyżanówka pochodził m.in. Walenty Krosnowski – powstaniec listopadowy, belwederczyk.
W Krzyżanówku znajduje się wysypisko śmieci obsługujące pobliskie Kutno.
W II poł. XVIII w. Krzyżanówek miał dwóch właścicieli – połowa należała do rodziny Krosnowskich, a druga połowa do rodziny Suchorskich. Obie części zakupił Ignacy Krosnowski – jedną w 1784 r. od matki, a drugą w 1796 r. od Franciszki z Tarnowskich Suchorskiej. Ignacy zmarł w 1836 r. i zostawił po sobie czworo dzieci: Antoniego, Pelagię, Klotyldę i Eustachego. Majątek w Krzyżanówku odziedziczył Antoni, który musiał w zamian za to spłacić rodzeństwo. W 1856 r. Krzyżanówek nabył Edward Hagenmeister. Po jego śmierci w 1862 r. wdowa po nim, Józefa z Filipeckich wraz z siedmiorgiem dzieci uzyskała zgodę rady familijnej na sprzedaż majątku. W 1864 r. kupił go Adolf Zaleski, obrońca sądowy. W 1883 r. wdowa po Adolfie, Aleksandra z Łabęckich wystawiła Krzyżanówek na licytację, na której zakupiła go jej córka Maria z Zaleskich Suchorzewska. Kolejną właścicielką Krzyżanówka była Agnieszka Trzebuchowska, a od 1888 r. Piotr Samborski, który w 1899 r. wystawił majątek na licytacji. Zakupił go Mieczysław Różycki. Ożenił się on z Jadwigą z Plichtów, która urodziła mu pięcioro dzieci: Gustawa, Tadeusza Antoniego, Jadwigę Helenę i dwoje, które zmarło w młodym wieku. Gustaw Różycki zmarł w 1925 r. Tadeusz Antoni skończył gimnazjum o profilu rolniczym, ożenił się z Józefą z Głowackich i wraz z rodzeństwem prowadził gospodarstwo w Krzyżanówku. Z Józefą miał dwie córki. Zmarł w 1938 r. Po wybuchu wojny w 1939 r. Józefa Różycka wraz z córkami została wysiedlona z Krzyżanówka. Zamieszkała w Kutnie, a pozostali członkowie rodziny w Generalnej Guberni. W 1946 r. majątek został rozparcelowany.
Dwór w Krzyżanówku był typowym dworem ziemiańskim – parterowy, z mieszkalnym poddaszem, facjatą oraz gankiem, pięcioosiowy z ryzalitem w części frontowej, zwieńczonym szczytem. Postawiono go na wysokich fundamentach, stąd do sieni wchodziło się po kilku stopniach. Po wojnie został zdewastowany i rozebrany, tak samo jak pozostałe zabudowania. Drzewa w parku dworskim i prowadząca do niego aleja grabowa wycięto.

</doc>
<doc id="360374" url="https://pl.wikipedia.org/wiki?curid=360374" title="Krzyżanówka">
Krzyżanówka

Krzyżanówka – wieś w Polsce położona w województwie mazowieckim, w powiecie lipskim, w gminie Sienno.
W latach 1954–1968 wieś należała i była siedzibą władz gromady Krzyżanówka, po jej zniesieniu w gromadzie Sienno. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Zygmunta w Siennie.

</doc>
<doc id="360375" url="https://pl.wikipedia.org/wiki?curid=360375" title="Krzyżany">
Krzyżany

Krzyżany (niem. "Krzysahnen", od 1927 "Steinwalde") – wieś w Polsce położona w województwie warmińsko-mazurskim, w powiecie giżyckim, w gminie Ryn.
W latach 1954–1957 wieś należała i była siedzibą władz gromady Krzyżany, po jej zniesieniu w gromadzie Ryn. W latach 1975–1998 miejscowość administracyjnie należała do województwa suwalskiego.
We wsi niewielki dworek z pocz. XX w.

</doc>
<doc id="360376" url="https://pl.wikipedia.org/wiki?curid=360376" title="Krzyżanowice (województwo opolskie)">
Krzyżanowice (województwo opolskie)

Krzyżanowice (daw. "Krzyżańcowice", niem. "Krisanowitz") – wieś w Polsce położona w województwie opolskim, w powiecie oleskim, w gminie Gorzów Śląski.
W latach 1975–1998 miejscowość administracyjnie należała do województwa częstochowskiego.
W 1936 roku hitlerowska administracja III Rzeszy, chcąc zatrzeć słowiańskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Kreuzhütte".
W "Wykazie urzędowych nazw miejscowości w Polsce" miejscowość określono jako Krzyżańcowice. W 2003 r. burmistrz Gorzowa Śląskiego, za pośrednictwem Wojewody Opolskiego, złożył do Ministra Spraw Wewnętrznych i Administracji wniosek w sprawie zmiany nazwy wsi Krzyżańcowice na Krzyżanowice. Od 1 stycznia 2005 r. miejscowość nosi nazwę Krzyżanowice.

</doc>
<doc id="360377" url="https://pl.wikipedia.org/wiki?curid=360377" title="Krzyże">
Krzyże

Krzyże (niem. "Kreuzofen") – wieś mazurska w Polsce, w sołectwie Krzyże, położona w województwie warmińsko-mazurskim, w powiecie piskim, w gminie Ruciane-Nida w kompleksie leśnym Puszczy Piskiej i nad Jeziorem Nidzkim. W latach 1975–1998 miejscowość administracyjnie należała do województwa suwalskiego.
Wieś powstała w 1706 r. jako osada szkatułowa zasiedlona przez Mazurów.
W 1948 r. podczas kajakowej podróży dopłynął tu Igor Newerly. Akcja jego powieści "Archipelagu ludzi odzyskanych" częściowo toczy się tutaj. W 1953 r. zamieszkał tu artysta plastyk Andrzej Strumiłło. Często przebywał we wsi pisarz Jerzy Putrament.

</doc>
<doc id="360378" url="https://pl.wikipedia.org/wiki?curid=360378" title="Krzyżewo Borowe">
Krzyżewo Borowe

Krzyżewo Borowe – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="360379" url="https://pl.wikipedia.org/wiki?curid=360379" title="Krzyżewo-Jurki">
Krzyżewo-Jurki

Krzyżewo-Jurki – wieś w Polsce położona w województwie mazowieckim, w powiecie makowskim, w gminie Czerwonka.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Małgorzaty w Gąsewie Poduchownym.

</doc>
<doc id="360380" url="https://pl.wikipedia.org/wiki?curid=360380" title="Krzyżewo-Marki">
Krzyżewo-Marki

Krzyżewo-Marki – wieś w Polsce położona w województwie mazowieckim, w powiecie makowskim, w gminie Czerwonka.
Wieś szlachecka położona była w drugiej połowie XVI wieku w powiecie makowskim ziemi różańskiej. W latach 1954–1961 wieś należała i była siedzibą władz gromady Krzyżewo-Marki, po jej zniesieniu w gromadzie Czerwonka. W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="360381" url="https://pl.wikipedia.org/wiki?curid=360381" title="Krzyżewo Nadrzeczne">
Krzyżewo Nadrzeczne

Krzyżewo Nadrzeczne – wieś w Polsce położona w województwie mazowieckim, w powiecie makowskim, w gminie Płoniawy-Bramura.
Wieś szlachecka położona była w drugiej połowie XVI wieku w powiecie makowskim ziemi różańskiej. W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława Kostki w Jaciążku.

</doc>
<doc id="360382" url="https://pl.wikipedia.org/wiki?curid=360382" title="Krzyżka">
Krzyżka

Krzyżka – wieś w Polsce położona w województwie świętokrzyskim, w powiecie skarżyskim, w gminie Suchedniów.
Wieś przecina linia kolejowa na odcinku Łączna – Berezów. W granicach administracyjnych przepływa rzeka Kamionka.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Alojzego Orione w Ostojowie.

</doc>
<doc id="360383" url="https://pl.wikipedia.org/wiki?curid=360383" title="Krzyżkowice">
Krzyżkowice

Krzyżkowice (, ) – wieś w Polsce, położona w województwie opolskim, w powiecie prudnickim, w gminie Lubrza. Historycznie leży na Górnym Śląsku, na ziemi prudnickiej. Położona jest na terenie Przedgórza Głuchołasko-Prudnickiego, u podnóży Gór Opawskich. Przepływa przez nią Krzyżkowicki Potok.
W latach 1975–1998 miejscowość należała administracyjnie do ówczesnego województwa opolskiego.
Według danych na 31 grudnia 2013 r. wieś była zamieszkana przez 221 osób.
Geografia.
Położenie.
Wieś jest położona w południowo-zachodniej Polsce, w województwie opolskim, tuż przy granicy z Czechami, we wschodniej części Przedgórza Głuchołasko-Prudnickiego, u podnóży Gór Opawskich, około 1 km od rezerwatu przyrody Velký Pavlovický rybník. Należy do Euroregionu Pradziad. Przez granice administracyjne wsi przepływa Krzyżkowicki Potok. Leży na obszarze 594 ha.
Środowisko naturalne.
W Krzyżkowicach panuje klimat umiarkowany ciepły. Średnia temperatura roczna wynosi +8,1 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Krzyżkowic wynoszą 625 mm. Dominują wiatry zachodnie.
Nazwa.
Do 1945 miejscowość nosiła niemiecką nazwę "Kröschendorf". W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Chrościce". 9 września 1947 nadano miejscowości nazwę "Krzyżkowice".
Historia.
Wieś wzmiankowana po raz pierwszy była w 1321 roku jako "Krizkowicz". Jej nazwa pochodzi z 1238 roku, od nazwy osobowej "Krzyżek", co sugeruje jej pierwszego właściciela oraz wcześniejsze powstanie.
Według spisu ludności z 1 grudnia 1910, na 419 mieszkańców Krzyżkowic wszyscy posługiwali się językiem niemieckim. W 1921 w zasięgu plebiscytu na Górnym Śląsku znalazła się tylko część powiatu prudnickiego. Krzyżkowice znalazły się po stronie zachodniej, poza terenem plebiscytowym.
W styczniu 1945 przez Krzyżkowice przeszły kolumny więźniów niemieckich obozów koncentracyjnych. W toku tzw. „marszu śmierci” wiele osób zmarło lub zostało zamordowanych przez Niemców.
W latach 1959–1989 stacjonowała w miejscowości Strażnica WOP Krzyżkowice.
Podczas powodzi w lipcu 1997 w Krzyżkowicach zalanych zostało wiele budynków mieszkalnych i gospodarczych, pola i łąki. Przez kilka dni niemożliwy był dojazd do wsi.
Zabytki.
Zgodnie z gminną ewidencją zabytków w Krzyżkowicach chronione są:
Transport.
W Krzyżkowicach funkcjonowało polsko-czeskie przejście graniczne małego ruchu granicznego. Zostało formalnie zlikwidowane 24 maja 1985 roku.

</doc>
<doc id="360384" url="https://pl.wikipedia.org/wiki?curid=360384" title="Krzyżkówko">
Krzyżkówko

Krzyżkówko – wieś sołecka w Polsce położona w województwie wielkopolskim, w powiecie międzychodzkim, w gminie Międzychód.
W latach 1975–1998 miejscowość administracyjnie należała do województwa gorzowskiego.
Przed II wojną światową były tam trzy młyny wodne. W tej chwili mieszkańcy wioski w głównej mierze zajmują się rolnictwem i hodowlą karpi.

</doc>
<doc id="360385" url="https://pl.wikipedia.org/wiki?curid=360385" title="Krzyżowa Dolina">
Krzyżowa Dolina

Krzyżowa Dolina (niem. "Kreuzthal") – wieś położona w województwie opolskim, w powiecie opolskim, w gminie Ozimek.
Nazwa.
Topograficzny podręcznik Górnego Śląska z 1865 roku notuje miejscowość jako kolonię pod niemiecką nazwą "Creuzthal", a także wymienia obecnie stosowaną, polską nazwę "Krzyżowa Dolina" we fragmencie: "Der Polnische Name ist Krzyżodolina".
Przez miejscową ludność wieś nazywana jest Kolynisty lub Lajstki

</doc>
<doc id="360386" url="https://pl.wikipedia.org/wiki?curid=360386" title="Krzyżownica (województwo kujawsko-pomorskie)">
Krzyżownica (województwo kujawsko-pomorskie)

Krzyżownica – osada w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 54 mieszkańców. Jest 47. co do wielkości miejscowością gminy Mogilno.

</doc>
<doc id="360387" url="https://pl.wikipedia.org/wiki?curid=360387" title="Krzyżyk Iłowski">
Krzyżyk Iłowski

Krzyżyk Iłowski – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="360388" url="https://pl.wikipedia.org/wiki?curid=360388" title="Ksany">
Ksany

Ksany – wieś w Polsce, położona w województwie świętokrzyskim, w powiecie kazimierskim, w gminie Opatowiec.
W latach 1975–1998 miejscowość administracyjnie należała do województwa kieleckiego.
Były wsią biskupstwa krakowskiego w województwie sandomierskim w ostatniej ćwierci XVI wieku. 
Wieś liczy 89 domów.
Historia.
Pierwsza wzmianka o miejscowości pochodzi z 1275 roku. Wieś została zapisana w formie "Xane". Miejscowość była wówczas własnością klasztoru Cystersów w Wąchocku. do roku 1368. W XV wieku własność biskupów krakowskich. W dokumencie z 1418 r. zapisana pod nazwą "Xanij", u Jana Długosza jako "Xany". Jeden łan posiadał tu scholastyk sandomierski. Płacił zaś dwie grzywny czynszu.
W 1579 r. było tu 17 osadników, 8 i pół łana, 4 zagrodników, 9 komorników, 8 ubogich i 3 rzemieślników. Lustracja z 1789 r. wykazała wieś duchowną. Według spisu z 1827 r. Ksany miały 63 domy i 382 mieszkańców. Wieś była wówczas własnością rządową.
W 1861 r. doszło tu do rozruchów chłopskich polegających na odmowie pańszczyzny. Dalsze wykonywanie darmowej pracy wymuszono przy użyciu siły dwóch rot wojska rosyjskiego. W 1884 r. w Ksanach było 86 domów. Wieś liczyła 439 morgów ziemi. Folwark w Ksanach miał 553 morgi. W miejscowości działała szkoła elementarna.
8 września 1939 na terenie wsi doszło do walk obronnych 11 pułku piechoty z nacierającymi jednostkami niemieckimi. W walkach zginęło 44 polskich żołnierzy, a większość budynków wsi uległa zniszczeniu. W czasie II wojny światowej był tutaj niemiecki obóz pracy.
W 1989 r. w Ksanach odsłonięto Pomnik Legionisty 1914, Żołnierza Września 1939 i Partyzanta 1939-1945. Stanął on na miejscu, gdzie na przełomie XIX i XX w. zbudowana była szkoła wiejska. Pomnik wykonany z kamienia pińczowskiego jest dziełem rzeźbiarza Winicjusza Stoksika, pochodzącego z pobliskich Rzemienowic.
W Ksanach urodził się Jan Rumas – działacz ruchu ludowego, żołnierz Batalionów Chłopskich.

</doc>
<doc id="360389" url="https://pl.wikipedia.org/wiki?curid=360389" title="Ksawercin">
Ksawercin

Ksawercin – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość administracyjnie należała do województwa sieradzkiego.

</doc>
<doc id="360390" url="https://pl.wikipedia.org/wiki?curid=360390" title="Ksawerówka">
Ksawerówka

Ksawerówka – wieś w Polsce położona w województwie lubelskim, w powiecie krasnostawskim, w gminie Fajsławice.
W latach 1975–1998 miejscowość administracyjnie należała do ówczesnego województwa lubelskiego.
W Ksawerówce urodził się Adolf Koper, żołnierz Batalionów Chłopskich, dowódca obwodu Lublin Okręgu Lublin tej organizacji.
Wieś stanowi sołectwo gminy Fajsławice. Według Narodowego Spisu Powszechnego (III 2011 r.) wieś liczyła 227 mieszkańców.

</doc>
<doc id="360391" url="https://pl.wikipedia.org/wiki?curid=360391" title="Ksawerów Nowy">
Ksawerów Nowy

Ksawerów Nowy – wieś w Polsce położona w województwie mazowieckim, w powiecie białobrzeskim, w gminie Stromiec.
W latach 1975–1998 miejscowość administracyjnie należała do województwa radomskiego.
Przez miejscowość przepływa rzeczka Dyga, prawobrzeżny dopływ Pilicy.
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="360392" url="https://pl.wikipedia.org/wiki?curid=360392" title="Ksawerów Stary">
Ksawerów Stary

Ksawerów Stary – wieś w Polsce położona w województwie mazowieckim, w powiecie białobrzeskim, w gminie Stromiec. Przez miejscowość przepływa rzeczka Dyga, prawobrzeżny dopływ Pilicy.
W latach 1975–1998 miejscowość administracyjnie należała do województwa radomskiego.
W 2015 roku odbyło się poświęcenia krzyża przydrożnego. W uroczystościach brały udział władze wsi oraz pobocznych miejscowości. Obecnie na wsi jest jeden sklep spożywczy oraz plac zabaw. Mieszkańcy wsi w 85% zajmują się uprawianiem roli. 
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="360393" url="https://pl.wikipedia.org/wiki?curid=360393" title="Ksebki">
Ksebki

Ksebki – wieś w Polsce położona w województwie podlaskim, w powiecie kolneńskim, w gminie Turośl.
Wierni kościoła rzymskokatolickiego należą do parafii św. Stanisława Kostki w Zalasiu.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 571 osób, 568 było wyznania rzymskokatolickiego, 1 greckokatolickiego a 2 mojżeszowego. Jednocześnie 570 mieszkańców zadeklarowało polską przynależność narodową a 1 inną (rosyjską lub rusińską). Było tu 108 budynków mieszkalnych. Miejscowość należała do parafii rzymskokatolickiej w m. Zalas. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z dostępem do telefonu w m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1954–1961 wieś należała i była siedzibą władz gromady Ksebki, po jej zniesieniu w gromadzie Leman. W latach 1975–1998 miejscowość należała administracyjnie do województwa łomżyńskiego.

</doc>
<doc id="360394" url="https://pl.wikipedia.org/wiki?curid=360394" title="Książe-Skroniów">
Książe-Skroniów

Książe-Skroniów – wieś sołecka w Polsce położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 miejscowość administracyjnie należała do województwa kieleckiego.
Wierni kościoła rzymskokatolickiego z Książe-Skroniowa należą do parafii pw. bł. Wincentego Kadłubka w Jędrzejowie, a z pozostałej części do parafii pw. św. Maksymiliana Kolbego w Skroniowie.

</doc>
<doc id="360395" url="https://pl.wikipedia.org/wiki?curid=360395" title="Książęca Wieś">
Książęca Wieś

Książęca Wieś – wieś w Polsce położona w województwie dolnośląskim, w powiecie trzebnickim, w gminie Żmigród.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="360396" url="https://pl.wikipedia.org/wiki?curid=360396" title="Książki">
Książki

Książki (niem. "Ksionsken", "1878–1920, 1939–1945" "Hohenkirch") – wieś w Polsce położona w województwie kujawsko-pomorskim, w powiecie wąbrzeskim, w gminie Książki.
W latach 1954–1972 wieś należała i była siedzibą władz gromady Książki. W latach 1975–1998 miejscowość administracyjnie należała do województwa toruńskiego.
Miejscowość jest siedzibą gminy Książki. Według Narodowego Spisu Powszechnego (III 2011 r.) liczyła 1960 mieszkańców. Jest największą miejscowością gminy Książki.
8 września 1939 roku w Książkach wojska niemieckie zamordowały 43 osoby.
Zabytki.
Według rejestru zabytków NID na listę zabytków wpisane są:
Cmentarze i obeliski.
Na przykościelnym cmentarzu znajduje się mogiła zbiorowa ponad 130 ofiar hitlerowskich z czasów II wojny światowej. Znajduje się tu także cmentarz żołnierzy radzieckich, którzy zginęli zajmując miejscowość.
Oświata.
W Książkach znajduje się szkoła podstawowa im. Henryka Sienkiewicza oraz gimnazjum. Działa tutaj kawiarenka internetowa – stosunkowo rzadkie zjawisko na wsi. Znajduje się tu także biblioteka gminna.

</doc>
<doc id="360397" url="https://pl.wikipedia.org/wiki?curid=360397" title="Książ Mały">
Książ Mały

Książ Mały – wieś w Polsce położona w województwie małopolskim, w powiecie miechowskim, w gminie Książ Wielki.
W 1595 roku wieś położona w powiecie ksiąskim województwa krakowskiego była własnością starosty chęcińskiego Piotra Myszkowskiego. W latach 1954–1972 wieś należała i była siedzibą władz gromady Książ Mały. W latach 1975–1998 miejscowość administracyjnie należała do województwa kieleckiego.
Historia.
Na przełomie XIV i XV w. właścicielami Książa Małego byli Niemstowie Kule herbu Jastrzębiec. W tym okresie powstał kościół parafialny. Pleban z Książa Małego Mikołaj został zamordowany w 1463 w kościele w Słaboszowie. W XVI w. w Książu Małym powstała szkoła katolicka. Około 1710 powstała figura Jana dłuta Jerzego Hankisa, która znajduje się w kościele.
Po powstaniu listopadowym dobra ziemskie Książ Mały będące własnością Jana Olrycha Szanieckiego zostały skonfiskowane za jego udział w powstaniu a on sam został skazany na karę śmierci. W 1863 przez Książ Mały maszerował Adam Chmielowski. W pobliskim Giebułtowie zabito trzech chłopów, uczestników powstania styczniowego, których pochowano na cmentarzu w Książu Małym.
W 1884 szkołę katolicką przekształcono w szkołę elementarną z językiem wykładowym rosyjskim. W tym czasie Książ Mały był siedzibą gminy. W 1914 przez wieś przemaszerowała Pierwsza Kompania Kadrowa. Pod koniec sierpnia 1944 hitlerowcy dokonali pacyfikacji Książa Małego.
W 1963 r. wybudowano nowy budynek szkoły podstawowej. Z początkiem XXI w. PKS Będzin i PKS Miechów zlikwidowały wszystkie połączenia z Książem Małym.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="360398" url="https://pl.wikipedia.org/wiki?curid=360398" title="Książ Mały-Kolonia">
Książ Mały-Kolonia

Książ Mały-Kolonia – kolonia w Polsce położona w województwie małopolskim, w powiecie miechowskim, w gminie Książ Wielki.
W latach 1975–1998 miejscowość administracyjnie należała do województwa kieleckiego. Integralne części miejscowości: Charścina, Podkale, Podwale, Zarzecze.

</doc>
<doc id="360399" url="https://pl.wikipedia.org/wiki?curid=360399" title="Książnice Małe">
Książnice Małe

Książnice Małe – wieś w Polsce położona w województwie małopolskim, w powiecie proszowickim, w gminie Koszyce.
W latach 1975–1998 miejscowość administracyjnie należała do województwa kieleckiego.
Integralna część miejscowości: Federówka.

</doc>
<doc id="360400" url="https://pl.wikipedia.org/wiki?curid=360400" title="Książnice Wielkie">
Książnice Wielkie

Książnice Wielkie – wieś w Polsce położona w województwie małopolskim, w powiecie proszowickim, w gminie Koszyce.
Historia i opis wsi.
Pierwsze wzmianki o wsi i parafii książnickiej pochodzą z XII wieku. W kościele parafialnym w Książnicach Wielkich pod wezwaniem WNMP znajduje się zabytkowy gotycki ołtarz wykonany prawdopodobnie przez uczniów Wita Stwosza przy udziale samego mistrza. Jest on miniaturą ołtarza w Kościele Mariackim w Krakowie. Nieopodal Książnic Wielkich płynie jeden z dopływów Wisły – Szreniawa. Miejscowość słynie z uprawy wysokiej jakości tytoniu papierosowego. Dzięki znakomitym warunkom glebowym wieś posiada świetnie rozwinięte rolnictwo.
W Królestwie Polskim istniała gmina Książnice Wielkie. W latach 1954–1972 wieś należała i była siedzibą władz gromady Książnice. W latach 1975–1998 miejscowość administracyjnie należała do województwa kieleckiego.
Archeologia.
Początki osadnictwa na terenie Książnic Wielkich sięgają 6000 lat p.n.e. Dowodzą tego prowadzone na szeroką skalę w okresie międzywojennym wykopaliska archeologiczne. Odkryto wtedy cmentarzysko użytkowane przez członków dwóch kultur neolitycznych (kultura ceramiki sznurowej oraz kultura pucharów lejkowatych). Na cmentarzysku odnaleziono m.in. groby niszowe.

</doc>
<doc id="360401" url="https://pl.wikipedia.org/wiki?curid=360401" title="Książniczki">
Książniczki

Książniczki – wieś w Polsce położona w województwie małopolskim, w powiecie krakowskim, w gminie Michałowice.
W latach 1975–1998 miejscowość administracyjnie należała do województwa krakowskiego.
Zabytki.
W październiku 2012 roku, na ścianie dworu, który należał do rodziny Tadeusza Strumiłły – doktora filozofii, pedagoga, instruktora harcerskiego w stopniu harcmistrza Rzeczypospolitej – została umieszczona pamiątkowa tablica jemu poświęcona. Tablicę odsłonił Jan Strumiłło, prawnuk Tadeusza. Podczas uroczystości, III Żółty Szczep Hufca Podkrakowskiego Związku Harcerstwa Polskiego otrzymał imię Tadeusza Strumiłły.
Turystyka.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.

</doc>
<doc id="360402" url="https://pl.wikipedia.org/wiki?curid=360402" title="Książnik">
Książnik

Książnik (niem. "Herzogswalde") – wieś w Polsce położona w województwie warmińsko-mazurskim, w powiecie ostródzkim, w gminie Miłakowo. W roku 1973 wieś należała do powiatu morąskiego, gmina Miłakowo. 
W latach 1954–1957 wieś należała i była siedzibą władz gromady Książnik, po jej zniesieniu w gromadzie Miłakowo. W latach 1975–1998 miejscowość administracyjnie należała do województwa olsztyńskiego.
Miejscowość leży w historycznym regionie Prus Górnych.
W latach 1945-46 miejscowość nosiła nazwę "Księżno".
Wieś założona w 1323 r. jako wieś czynszowa na prawie chełmińskim, na 80 włókach. Pierwsi osadnicy podobno pochodzili z Dolnego Śląska. W 1782 r. we wsi były 82 "dymy" (gospodarstwa domowe), w 1818 zanotowano 93 "dymy" i 467 osób, natomiast w roku 1858 w 114 domach mieszkało 746 osób. Obszar wsi w tym czasie wynosił blisko 103 włóki.
W 1939 r. gmina Książnik liczyła 181 gospodarstw domowych i 694 mieszkańców. 478 osób utrzymywało się z rolnictwa i leśnictwa, 113 z pracy w przemyśle i rzemiośle, siedem osób z pracy w handlu. W tym okresie w gminie było 46 gospodarstw rolnych o powierzchni w przedziale 0,5-5 ha, 12 o powierzchni w przedziale 5-10 ha, 22 o areale 10-20 ha, 30 o powierzchni w granicach 20-100 i trzy o powierzchni powyżej 100 ha.
Diabla Góra (niem. "Teufels Berg") - góra o wysokości 183 m, leżąca na południe od wsi Książnik.

</doc>
<doc id="360403" url="https://pl.wikipedia.org/wiki?curid=360403" title="Książno">
Książno

Książno (niem. Schondorf) – wieś w Polsce położona w województwie wielkopolskim, w powiecie wrzesińskim, w gminie Miłosław. Znajduje się ona około 5 km na północ od Miłosławia, 12 km na południowy zachód od Wrześni oraz 42 km na południowy wschód od Poznania.
W latach 1975–1998 miejscowość administracyjnie należała do województwa poznańskiego.

</doc>
<doc id="360404" url="https://pl.wikipedia.org/wiki?curid=360404" title="Książ Śląski">
Książ Śląski

Książ Śląski (niem. "Fürstenau") – wieś w Polsce, położona w województwie lubuskim, w powiecie nowosolskim, w gminie Kożuchów. Miejscowość ma charakter łańcuchówki.
W Książu Śląskim wydawana jest niezależna gazeta „Goniec Lokalny”. Opisuje ona wydarzenia i problemy, z którymi borykają się mieszkańcy gminy Kożuchów.
W latach 1975–1998 miejscowość należała administracyjnie do województwa zielonogórskiego.
Nazwa.
12 listopada 1946 r. nadano miejscowości polską nazwę Książ Śląski.
Historia.
Miejscowość o rodowodzie średniowiecznym, pierwsze wzmianki z roku 1295. Pierwszy kościół (pod wezwaniem Najświętszej Marii Panny) istniał tu od XIV do XIX wieku. Pozostałością jest średniowieczny mur kamienny okalający dawny teren przy południowym wjeździe do wsi. Obecna kaplica istnieje od 1990 roku.
Udział mieszkańców wsi w I wojnie światowej upamiętnia kamienny krzyż z nazwiskami poległych ustawiony w pobliżu bramy dawnego kościoła.
W roku 1945, w klasycystycznym dworze z przełomu XVIII i XIX wieku, funkcjonującym dotychczas jako karczma oraz siedziba sołtysa, urządzono PGR. Wydzielono wówczas pomieszczenia na biura i mieszkania. Obecnie cały obszar budynku przeznaczony jest na cele mieszkaniowe.
W 1933 r. w miejscowości mieszkały 294 osoby, a w 1939 r. – 281 osób.
W 2005 r. w Książu Śląskim mieszkało 340 osób. Od 2007 r. następuje napływ nowych mieszkańców do miejscowości; trwa budowa drugiego osiedla.
Zabytki.
Do rejestru zabytków Narodowego Instytutu Dziedzictwa wpisane są:
Demografia.
Liczba mieszkańców miejscowości w poszczególnych latach:
Od roku 1998 do roku 2021 liczba osób żyjących we wsi zwiększyła się o 39,9%.

</doc>
<doc id="360405" url="https://pl.wikipedia.org/wiki?curid=360405" title="Księginice Małe">
Księginice Małe

Księginice Małe () – wieś w Polsce położona w województwie dolnośląskim, w powiecie wrocławskim, w gminie Sobótka.
W latach 1954–1968 wieś należała i była siedzibą władz gromady Księginice Małe, po jej zniesieniu w gromadzie Rogów Sobócki. W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisane są:

</doc>
<doc id="360406" url="https://pl.wikipedia.org/wiki?curid=360406" title="Księginice Wielkie">
Księginice Wielkie

Księginice Wielkie (niem. "Groß Kniegnitz") – wieś wielodrożnica w Polsce położona w województwie dolnośląskim, w powiecie strzelińskim, w gminie Kondratowice, położona na południowych stokach Wzgórz Dębowych na wysokości 175-192 m.
Podział administracyjny.
W latach 1975–1998 miejscowość administracyjnie należała do województwa wrocławskiego.
Sport.
Od kilku sezonów istnieje we wsi drużyna "Ludowy Klub Sportowy Księginice Wielkie" (piłka nożna), obecnie w klasie rozgrywkowej "A".
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="360407" url="https://pl.wikipedia.org/wiki?curid=360407" title="Księte">
Księte

Księte – wieś (dawniej miasto) w Polsce położona w województwie kujawsko-pomorskim, w powiecie brodnickim, w gminie Świedziebnia.
Księte uzyskało lokację miejską przed 1356 rokiem, zdegradowane przed 1400 rokiem. 
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyło 313 mieszkańców. Jest czwartą co do wielkości miejscowością gminy Świedziebnia.
Historia.
Średniowiecze.
We wczesnym średniowieczu na tym terenie istniał gród. Do czasów współczesnych zachowało się grodzisko, położone nad jeziorem Księte. Pierwsze wzmianki o istnieniu wsi pochodzą z roku 1356.
XIX wiek.
W 1831 roku odbyło się tu ostatnie znane starcie powstania listopadowego. 
Zabytki.
Według rejestru zabytków NID na listę zabytków wpisany jest drewniany kościół filialny pw. Najświętszej Marii Panny z XVIII/XIX w., nr rej.: A/349 z 31.08.1927.
Kościół św. Michała Archanioła (pierwotnie Najświętszej Maryi Panny) wzmiankowany był w roku 1520 jako fundacja właściciela wsi Mikołaja Romockiego.

</doc>
<doc id="360408" url="https://pl.wikipedia.org/wiki?curid=360408" title="Księżak">
Księżak

Księżak – wieś w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.

</doc>
<doc id="360409" url="https://pl.wikipedia.org/wiki?curid=360409" title="Księża Wola">
Księża Wola

Księża Wola – wieś w Polsce, położona w województwie łódzkim, w powiecie rawskim, w gminie Rawa Mazowiecka.
W latach 1975–1998 wieś administracyjnie należała do województwa skierniewickiego
Według Narodowego Spisu Powszechnego Ludności i Mieszkań z 2011 roku liczba ludności we wsi Księża Wola to 257, z czego 47,5% mieszkańców stanowią kobiety, a 52,5% ludności to mężczyźni. W 2002 roku we wsi Księża Wola było 90 gospodarstw domowych. Wśród nich dominowały gospodarstwa zamieszkałe przez dwie osoby - takich gospodarstw były 23.

</doc>
<doc id="360410" url="https://pl.wikipedia.org/wiki?curid=360410" title="Księża Wólka">
Księża Wólka

Księża Wólka – wieś w Polsce położona w województwie łódzkim, w powiecie poddębickim, w gminie Pęczniew.
Historia.
Wola Rozworzyna (Księża Wólka) była wsią arcybiskupstwa gnieźnieńskiego w powiecie szadkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego.
We wsi w 1949 urodził się Wojciech Frątczak – polski duchowny rzymskokatolicki, historyk, profesor Wyższego Seminarium Duchownego we Włocławku, adiunkt na Uniwersytecie Mikołaja Kopernika i wikariusz generalny diecezji włocławskiej.

</doc>
<doc id="360411" url="https://pl.wikipedia.org/wiki?curid=360411" title="Księże Kopacze">
Księże Kopacze

Księże Kopacze – wieś w Polsce położona w województwie małopolskim, w powiecie brzeskim, w gminie Szczurowa. Powierzchnia wsi wynosi 77 ha.
W latach 1975–1998 miejscowość administracyjnie należała do województwa tarnowskiego.
Położenie geograficzne.
Wieś w Kotlinie Sandomierskiej, 24 km na północ od Brzeska, 3 km od mostu na Wiśle. Miejscowość położona jest nad rzeką Uszwicą. Wieś znajduje się na terenach równinnych, które niegdyś były podmokłe. Północna część wsi nad Uszwicą znajduje się na obszarze chronionego krajobrazu.
Podczas powodzi 17 maja 2010 pękły wały na rzece Uszwica w Kwikowie. Woda zalała między innymi Księże Kopacze.
Zabytki.
We wsi znajduje się posąg Matki Boskiej z Dzieciątkiem z płaskorzeźbami św. Grzegorza, św. Wojciecha i św. Marii Magdaleny z 1862 roku.
Fauna.
W regionie tym zamieszkuje ok. 4000 par bociana białego. Na Szczurowszczyźnie (w zakolu Raby i Wisły) występuje duże ich zagęszczenie – 42 pary na 100 km². Sprzyja temu krajobraz rolniczy, zwłaszcza podmokłe łąki, młaki, pastwiska, uprawy roślin motylkowych, brzegi nieuregulowanych rzek, starorzecza, stawy rybne, rowy melioracyjne, oczka wodne oraz niewielkie strugi i strumyki.
Wierni kościoła rzymskokatolickiego należą do parafii Zaborów.

</doc>
<doc id="360412" url="https://pl.wikipedia.org/wiki?curid=360412" title="Księże Młyny (wieś w województwie łódzkim)">
Księże Młyny (wieś w województwie łódzkim)

Księże Młyny – wieś w Polsce położona w województwie łódzkim, w powiecie poddębickim, w gminie Pęczniew. 
W latach 1975–1998 miejscowość administracyjnie należała do województwa sieradzkiego.
Leży nad Wartą, w odległości 4 km od głównej zapory zbiornika Jeziorsko. Położona jest na obszarach wydmowych, porośniętych dużym kompleksem lasów sosnowych. Miejsce wypoczynku sobotnio-niedzielnego głównie mieszkańców Łodzi. Nad rzeką zdziczała plaża. Na terenie wsi parking, pole namiotowe oraz ośrodki wypoczynkowe. Ponadto malowniczy odcinek starorzecza Warty.
Wieś jest wymarłym kurortem turystycznym. W latach świetności na terenie wsi znajdowało się nawet wydzielone kąpielisko z ratownikiem i wypożyczalnią sprzętu wodnego. Reliktami po dawnej świetności kurortu są: nieczynny już parking dla samochodów i autokarów, nieczynne lub rozebrane ośrodki, grobla oddzielająca (aktualnie zamulone) kąpielisko od rzeki. Do dziś działają tam trzy ośrodki wczasowe oraz bar.
Obecnie wieś wróciła w dużej mierze do swojego rolniczego charakteru. 

</doc>
<doc id="360413" url="https://pl.wikipedia.org/wiki?curid=360413" title="Księże Pole">
Księże Pole

Księże Pole (, ) – wieś w Polsce położona w województwie opolskim, w powiecie głubczyckim, w gminie Baborów.
Nazwa.
Miejscowość została zanotowana w roku 1220 jako "Kneispole", "Knesopole" oraz "Knesepole", w 1250 jako "Cnespole", w 1261 "Kennespole", 1265 "Knespol". Nazwa miejscowości oznacza literalnie własność księcia lub księdza.
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Po raz pierwszy wzmiankowana w 1220 roku miejscowość pierwotnie należała do Margrabstwa Moraw, nawet po wydzieleniu z niego księstwa opawskiego, które to co najmniej od końca XV wieku było już uważane za część Górnego Śląska, jednak miejscowość pozostała częścią Moraw jako część kietrzańskiej enklawy na Śląsku.
Po wojnach śląskich znalazła się w granicach Prus i powiatu głubczyckiego. Pierwotnie była zamieszkana przez tzw. Morawców, jeszcze w XVII wieku językiem kazań był język morawski (gwary laskie), na początku XX wieku była już niemieckojęzyczna. W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisany jest:

</doc>
<doc id="360414" url="https://pl.wikipedia.org/wiki?curid=360414" title="Księżomierz">
Księżomierz

Księżomierz (dawniej także Księżomiesz) – wieś w Polsce położona w województwie lubelskim, w powiecie kraśnickim, w gminie Gościeradów.
Wieś królewska w starostwie urzędowskim w powiecie urzędowskim województwa lubelskiego w 1786 roku. Za Królestwa Polskiego istniała gmina Księżomierz. W latach 1954–1972 wieś należała i była siedzibą władz gromady Księżomierz. W latach 1975–1998 miejscowość administracyjnie należała do województwa tarnobrzeskiego.
Części wsi.
Wieś stanowi sołectwo gminy Gościeradów. Według Narodowego Spisu Powszechnego (III 2011 r.) wieś liczyła 917 mieszkańców. 
W Księżomierzy urodził się Jan Nosek – poseł na Sejm II RP, więzień Majdanka.
Historia.
Księżomierz w roku 1554 Xiaszmiesza, wież położona 14 km na południowy zachód od Urzędowa.
Historycznie położona w powiecie urzędowskim parafii Dzierzkowice. Wieś stanowiła własność królewską. W roku 1554 Stanisław Tęczyński wojewoda sandomierski i starosta urzędowski lokuje wieś Księżomierz na terenie należącym do wsi Dzierzkowice. Jest to lokacja wtórna bowiem w 1488 r. była już Keszomiesza osadą graniczącą z Boiską Wolą i Leśnikiem, połączona drogą ze Świeciechowem. Była królewszczyzną. Nie pisze o niej Długosz, chociaż opisał parafię Dzierzkowice, do której Księżomierz należała. Z opisu z roku 1565 wiadomo że wieś osadzona w dąbrowie przy gościńcu lubelskim posiadała 50 kmieci na 27 ¼ łana. Było w niej wówczas 7 ludzi wolnych (wolników), 5 karczmarzy, zagrodnicy, kołodziej, kowal, szewc. Wieś graniczy z Lisnikiem i Dzierzkowicami.
W 1905 r. w spisach figurują: wieś Księżomierz, folwark Księżomierz, wieś Księżomierz Łanowe Sołtysy i wieś Księżomierz Poduchowne. Spis powszechny z 1921 roku wykazuje tylko wieś i kolonię Księżomierz spisane razem.
15 marca 1942 Niemcy spacyfikowali wieś. Zabili kilkanaście osób a zabudowania spalili.
Po II wojnie światowej były to trzy wsie: Księżomierz Dzierzkowska, Księżomierz Gościeradowska i Księżomierz Kościelna oraz Księżomierz Kolonia traktowane jako oddzielne miejscowości. W 1970 r. była Księżomierz Wieś i Księzomierz Kolonia. Obecnie istnieją Księżomierz (wieś), Księżomierz Osada i Księżomierz Kolonia, pozostałe mają status części miejscowości. Księżomierz Gościeradowska jest osadą leśną.

</doc>
<doc id="360415" url="https://pl.wikipedia.org/wiki?curid=360415" title="Księżomierz-Kolonia">
Księżomierz-Kolonia

Księżomierz-Kolonia – kolonia w Polsce położona w województwie lubelskim, w powiecie kraśnickim, w gminie Gościeradów.
W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Gościeradów. Według Narodowego Spisu Powszechnego (III 2011 r.) wieś liczyła 178 mieszkańców. 

</doc>
<doc id="360416" url="https://pl.wikipedia.org/wiki?curid=360416" title="Księżomierz-Osada">
Księżomierz-Osada

Księżomierz-Osada – osada w Polsce położona w województwie lubelskim, w powiecie kraśnickim, w gminie Gościeradów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="360417" url="https://pl.wikipedia.org/wiki?curid=360417" title="Księżopole">
Księżopole

Księżopole – wieś w Polsce położona w województwie mazowieckim, w powiecie ostrołęckim, w gminie Czerwin.
Wieś ta jest wymieniana w trzecim tomie „Potopu” Henryka Sienkiewicza.
Wierni kościoła rzymskokatolickiego należą do parafii św. Jana Chrzciciela w Piskach.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Piski.
Według Powszechnego Spisu Ludności z 1921 roku wieś zamieszkiwało 90 osób, 84 było wyznania rzymskokatolickiego a 6 mojżeszowego. Jednocześnie 84 mieszkańców zadeklarowało polską przynależność narodową a 6 żydowską. Było tu 12 budynków mieszkalnych. Miejscowość należała do parafii rzymskokatolickiej w Pisakach. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Piskach.
9 września 1939 pod Tyszkami-Ciągaczkami miała miejsce bitwa, w której 1 pułk Ułanów Krechowieckich i 3 pułk Szwoleżerów Mazowieckich wchodzące w skład Suwalskiej Brygady Kawalerii odniosły zwycięstwo nad wojskami niemieckimi. W następnych dniach wkraczające oddziały Wehrmachtu w odwecie za porażkę zamordowały we wsi Ciągaczki i Księżopole 33 Polaków, miejscowych i uciekinierów.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="360418" url="https://pl.wikipedia.org/wiki?curid=360418" title="Księżopole-Budki">
Księżopole-Budki

Księżopole-Budki – wieś w Polsce położona w województwie mazowieckim, w powiecie sokołowskim, w gminie Bielany.
Zaścianek szlachecki Budki należący do okolicy zaściankowej Księżopole położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="360419" url="https://pl.wikipedia.org/wiki?curid=360419" title="Księżopole-Jałmużny">
Księżopole-Jałmużny

Księżopole-Jałmużny (do 2010 "Książopole-Jałmużny") – wieś w Polsce położona w województwie mazowieckim, w powiecie siedleckim, w gminie Mokobody.
Wierni Kościoła rzymskokatolickiego należą do parafii św. Jadwigi w Mokobodach.
Zaścianek szlachecki Jałmużny należący do okolicy zaściankowej Księżopole położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.

</doc>
<doc id="360420" url="https://pl.wikipedia.org/wiki?curid=360420" title="Księżopole-Komory">
Księżopole-Komory

Księżopole-Komory – wieś w Polsce położona w województwie mazowieckim, w powiecie sokołowskim, w gminie Bielany.
Zaścianek szlachecki Komory należący do okolicy zaściankowej Księżopole położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="360421" url="https://pl.wikipedia.org/wiki?curid=360421" title="Księżopole-Smolaki">
Księżopole-Smolaki

Księżopole-Smolaki – wieś w Polsce położona w województwie mazowieckim, w powiecie siedleckim, w gminie Mokobody.
Wierni Kościoła rzymskokatolickiego należą do parafii św. Jadwigi w Mokobodach.
Zaścianek szlachecki Smolaki należący do okolicy zaściankowej Księżopole położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.

</doc>
<doc id="360422" url="https://pl.wikipedia.org/wiki?curid=360422" title="Księżostany">
Księżostany

Księżostany – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Komarów-Osada.
W Księżostanach urodził się Stanisław Żelichowski, poseł PSL, przewodniczący klubu parlamentarnego i minister środowiska.

</doc>
<doc id="360424" url="https://pl.wikipedia.org/wiki?curid=360424" title="Księżostany-Kolonia">
Księżostany-Kolonia

Księżostany-Kolonia – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Komarów-Osada.
Historia.
Księżostany Kolonia w wieku XIX wieś w powiecie tomaszowskim, gminie i parafii Komarów. Powstała po odkupieniu części dominium Komarów (przy parcelacji) w 1873 r. przez przybyłych z Galicyi włościan, którzy na gruntach uprawnych i wykarczowanym lesie takową kolonię założyli. Wieś powstała w położenia górzystym pośród lasów.
W roku 1883 znajdowało się tu 47 dymów, ludności rzymskokatolickiej 357, mających gruntu ornego 484 mórg i 100 mórg lasu. Osadnicy ci, podobnie do osadników kolonii Komarowa Krzywystok, odznaczają się pracowitością, postępowym gospodarstwem, pobożnością. Stawiają domy wygodne i gustownej struktury, tak samo i zabudowania gospodarskie. Większość zajmuje się rolnictwem, 2 tylko zajmuje się tkactwem.

</doc>
<doc id="360425" url="https://pl.wikipedia.org/wiki?curid=360425" title="Księżpol">
Księżpol

Księżpol (pierwotnie "Księżopole", dawniej "Kniaźpol," ukr. Княжпіль, ros. Княжполь) – wieś gminna w Polsce położona w województwie lubelskim, w powiecie biłgorajskim, w gminie Księżpol.
Miejscowość jest siedzibą wiejskiej gminy Księżpol i jej największą wsią. Liczyła według Narodowego Spisu Powszechnego (III 2011 r.) 1210 mieszkańców.
Wieś królewska Księzopol, położona była w 1589 roku w starostwie niegrodowym krzeszowskim w ziemi przemyskiej województwa ruskiego. W latach 1954–1972 wieś należała i była siedzibą władz gromady Księżpol. W latach 1975–1998 miejscowość administracyjnie należała do województwa zamojskiego.
Położenie.
Księżpol leży w regionie typowo rolniczym, na pograniczu Płaskowyżu Tarnogrodzkiego i Równiny Biłgorajskiej, nad Tanwią (kąpielisko). Wieś leży pomiędzy Biłgorajem a Tarnogrodem, w bezpośrednim sąsiedztwie drogi wojewódzkiej nr 835 w relacji Lublin – Przemyśl.
Infrastruktura.
W Księżpolu działa m.in. Gminny Ośrodek Zdrowia, zespół szkół (szkoła podstawowa i gimnazjum), Gminny Ośrodek Kultury oraz Biblioteka Publiczna.
Historia.
Księżpol powstał na początku XVI wieku pod nazwą Księżopole. Dokumenty podatkowe z 1507 roku wskazują na istnienie w Księżpolu prawosławnej cerkwi dla mieszkańców, którzy byli Rusinami. Miejscowość należała wtedy do starostwa krzeszowskiego w ziemi przemyskiej (województwo ruskie). W 1588 Księżpol znalazł się w dobrach Jana Zamoyskiego a następnie Ordynacji Zamojskiej, gdzie został w 1792 ośrodkiem klucza skupiającego 13 miejscowości. W 1867 w nowo utworzonym powiecie biłgorajskim (gubernia lubelska) powstała gmina Księżpol z siedzibą w Księżpolu. Księżpol posiadał w XIX wieku około 100 domostw oraz szkołę elementarną.
Zabytki.
Głównym zabytkiem wsi jest kościół parafialny pw. Podwyższenia Krzyża Świętego. Budynek ten powstał jako parafialna cerkiew unicka dla miejscowych Rusinów w 1858 i został ufundowany przez ordynata Konstantego Zamoyskiego w miejsce poprzedniej cerkwi z roku 1679 (zbudowanej także z fundacji Zamoyskich). Jednakże pierwszą świątynią w tej miejscowości była cerkiew prawosławna, której istnienie potwierdzają zapisy podatkowe z roku 1507. W latach 1875–1917 (po likwidacji unickiej diecezji chełmskiej) dotychczasowa parafia unicka należała do Rosyjskiego Kościoła Prawosławnego. W 1919 cerkiew została zrewindykowana na rzecz nowo powstałej w tej miejscowości parafii rzymskokatolickiej. 
W 1937 roku wysiłkiem miejscowej społeczności prawosławnej w Księżpolu wzniesiono cerkiew drewnianą. Została ona zburzona w 1938 roku w ramach akcji niszczenia świątyń prawosławnych na Chełmszczyźnie i Południowym Podlasiu. W latach 1941–1944 murowana świątynia była ponownie użytkowana przez prawosławnych. 
W Księżpolu, nieopodal kościoła, w kierunku północnym, znajduje się rzymskokatolicki cmentarz (dawniej unicki, powstały z kolei na miejscu prawosławnego) z najstarszym nagrobkiem sięgającym 1828. Na cmentarzu znajduje się 12 mogił żołnierzy z września 1939 oraz Kopiec Żołnierski z I wojny światowej. Około 1,5 km w kierunku północno-wschodnim od dzisiejszego kościoła, znajduje się wciąż czynny cmentarz prawosławny (wiele najstarszych kamiennych nagrobków zostało poddane aktom wandalizmu).

</doc>
<doc id="360426" url="https://pl.wikipedia.org/wiki?curid=360426" title="Księżyce">
Księżyce

Księżyce (do 1945 r. niem. "Knischwitz") – wieś w Polsce położona w województwie dolnośląskim, w powiecie strzelińskim, w gminie Wiązów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="360427" url="https://pl.wikipedia.org/wiki?curid=360427" title="Księży Dwór (powiat działdowski)">
Księży Dwór (powiat działdowski)

Księży Dwór (niem. Niederhof) – wieś w Polsce, położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 wieś administracyjnie należała do województwa ciechanowskiego.
Historia.
W XI i XII wieku była tu osada słowiańska, o czym świadczy odnalezione tu cmentarzysko. Dzisiejsza wieś powstała najprawdopodobniej około roku 1400, kiedy to Krzyżacy założyli tu swój folwark mający zaopatrywać pobliski zamek w Działdowie. Początkowo majątek nie posiadał nazwy, dopiero w roku 1557 wymieniany jest jako "niedere Hof" (późniejszy Niederhof). Od 1771 roku w Księżym Dworze znajdował się zarząd domeny królewskiej, przeniesiony tu z zamku w Działdowie. W 1811 majątek przeszedł w ręce prywatne, a od 1855 do 1945 właścicielami folwarku byli członkowie rodziny Frankensteinów. Po II wojnie światowej cały folwark z przyległymi ziemiami został wcielony do miejscowego PGR, który miał siedzibę w zabytkowym pałacyku. Obecnie pałac, park oraz budynki gospodarcze są własnością prywatną.
Zabytki.
Do wojewódzkiego rejestru zabytków wpisane są obiekty:

</doc>
<doc id="360428" url="https://pl.wikipedia.org/wiki?curid=360428" title="Księżyki">
Księżyki

Księżyki – wieś w Polsce położona w województwie mazowieckim, w powiecie wołomińskim, w gminie Strachówka.
W latach 1975–1998 miejscowość administracyjnie należała do województwa siedleckiego.
Przez miejscowość przepływa niewielka rzeka Osownica, dopływ Liwca.

</doc>
<doc id="360429" url="https://pl.wikipedia.org/wiki?curid=360429" title="Księży Las">
Księży Las

Księży Las (niem. "Xiondslas") – wieś sołecka w Polsce położona w województwie śląskim, w powiecie tarnogórskim, w gminie Zbrosławice.
W latach 1975–1998 miejscowość należała administracyjnie do województwa katowickiego.
Na terenie Księżego Lasu kursują linie organizowane przez Zarząd Transportu Metropolitalnego do: Tarnowskich Gór (153, 191, 739, 791), Pyskowic (153, 739, 791), Zbrosławic (191, 791), Kamieńca (191, 791) .
Wielką sławę tej miejscowości przyniósł kościół katolicki wybudowany w 1498 roku.
Historia.
W okresie narodowego socjalizmu w latach 1935–1945 miejscowość nosiła nazwę "Herzogshain".

</doc>
<doc id="360430" url="https://pl.wikipedia.org/wiki?curid=360430" title="Księży Lasek">
Księży Lasek

Księży Lasek (dawniej "Nowa Wieś, Fürstenwalde") – wieś w Polsce położona w województwie warmińsko-mazurskim, w powiecie szczycieńskim, w gminie Rozogi. W latach 1975–1998 miejscowość administracyjnie należała do województwa ostrołęckiego.
Historia wsi.
Wieś założona w ramach osadnictwa szkatułowego w 1775 r. pod nazwą Nowa Wieś, (osada wzmiankowana już w 1766 r.) przy dawnej granicy Prus. W 1782 r. we wsi było 21 domów, natomiast w 1939 r. we wsi było 500 mieszkańców.
W 1816 utworzono tu nową parafię luterańską, aby przeciwdziałać sekcie „świętych”. Toepen podaje, że sekta ta występowała w 1811 m.in.: w Wawrochach, Lipowcu, Klonie, Wilamowie. Wyznawcy tej sekty nie uznawali instytucji Kościoła. Pastor luterański z Berlina F.S. Oldenberg w 1865 pisał o sekcie „świętych”, że pochodzi z dawno minionych czasów. Przypuszczać można, że byli to potomkowie braci polskich w Prusach.
Wraz z założeniem parafii wybudowano drewniany kościół. W 1928 r. wybudowano nowy, murowany, z wieżą. Barokowe wyposażenie pochodzi z kościoła w Rozogach. W kościele znajdują się (obecnie nie są eksponowane) trzy tablice poświęcone mieszkańcom parafii poległym w wojnach z lat 1866 i 1870-71 oraz w I wojnie światowej.
Przy wsi, przy drodze na Myszyniec duży cmentarz z zachowanymi żeliwnymi krzyżami. W północno-wschodniej części cmentarza kwatera wojenna, w której spoczywa 5 żołnierzy armii niemieckiej i 10 żołnierzy armii rosyjskiej.
W XIX w. w Księżym Lasku istniała szkoła dwuwyznaniowa. 

</doc>
<doc id="360431" url="https://pl.wikipedia.org/wiki?curid=360431" title="Księżyno">
Księżyno

Księżyno – wieś w Polsce położona w województwie podlaskim, w powiecie białostockim, w gminie Juchnowiec Kościelny.
Częścią wsi jest Albertowo. Na wschód od Księżyna leży wieś Księżyno-Kolonia.
W latach 1975–1998 miejscowość administracyjnie należała do województwa białostockiego.
W Księżynie mieści się kościół św. Józefa Rzemieślnika.
W miejscowości znajduje się zakład produkujący transformatory toroidalne.
Miejscowość jest siedzibą parafii św. Józefa Rzemieślnika. W strukturze kościoła rzymskokatolickiego parafia należy do metropolii białostockiej, archidiecezji białostockiej, dekanatu Białystok - Nowe Miasto.
Historia.
Pierwotna nazwa wsi to Woroszyłowszczyzna. Nazwę swą wzięła od smolników – braci Woroszyłków, którzy w roku 1530 tutaj mieli swoją siedzibę.
Następna wzmianka o Woroszyłowszczyźnie pochodzi z roku 1558. Sporządzono wówczas "Regestr pożytków zamku y dwora Saraskiego w roku 58". ""Obrub Woroszyły, który trzymają Wasil, Makar Daniłowiczy, Sawka Czysz z inszemi, płacą z niego kop 4"."
Kolejna wzmianka o Woroszyłowszczyźnie pochodzi z 1577 roku, kiedy obrub ten znajdował się w ręku – dworzanina Zygmunta Augusta, któremu monarcha wydzielił ze starostwa suraskiego "obrub Woroszyłowszczyzna" liczący 6 włók.
Na przełomie XVII i XVIII w. folwark Woroszyłowszczyzna był przekazany proboszczowi juchnowieckiemu..
Woroszyłowszczyzna przez długie lata była małą osadą. Zamieszkiwała tu tylko jedna rodzina.
W roku 1865 spotykamy pierwszy raz zapisaną nazwę wsi w postaci "Księżyna".
W roku 1886 ten folwark kupił Bernard Zaczeniuk. W latach 80. XIX w. powstała kompozycja dworska. Bernard Zaczeniuk wzniósł murowany dom mieszkalny na wzgórzu, które opadało w kierunku rzeczki Horodnianki. Oś główna domu wiodła w kierunku cmentarza dworskiego w sąsiednich Ignatkach. Dom był usytuowany przy drodze biegnącej z dworu w Horodnianach do Juchnowca Kościelnego.
1 maja 1981 – zrobiono wykopy pod fundament kościoła. Kościół zlokalizowano na placu, który Aleksander Pełch
przekazał przed śmiercią na rzecz Kościoła. Początkowo zamierzano wyremontować stary dom Pełcha i w nim urządzić salę do katechizacji. Zdecydowano się jednak wymurować kaplicę bez zgody władz państwowych i kościelnych.
1 maja 1983 – odbyło się uroczyste poświęcenie i namaszczenie kościoła, któremu nadano wezwanie św. Józefa Rzemieślnika. Był to kościół pomocniczy, rektorat parafii św. Antoniego w Niewodnicy. Aktu poświęcenia dokonał ks.bp Edward Kisiel. Pierwszym rektorem kościoła biskup mianował ks. Eugeniusza Mikulskiego, który po trzech tygodniach zrezygnował. Następnie rektorat przejął ks. Henryk Abramowicz, a po miesiącu, na początku sierpnia rektorem został ks. Mirosław Wojno. 
10 października 1983 – ks. bp Edward Kisiel poświęcił nowy cmentarz grzebalny w Księżynie.
1 października 1984 – utworzono parafię. Jej pierwszym proboszczem został ks. Mirosław Wojno.

</doc>
<doc id="360432" url="https://pl.wikipedia.org/wiki?curid=360432" title="Ktery">
Ktery

Ktery – wieś w Polsce położona w województwie łódzkim, w powiecie kutnowskim, w gminie Krzyżanów.
W latach 1975−1998 miejscowość administracyjnie należała do województwa płockiego.

</doc>
<doc id="360433" url="https://pl.wikipedia.org/wiki?curid=360433" title="Kubaczyn">
Kubaczyn

Kubaczyn – wieś w Polsce położona w województwie wielkopolskim, w powiecie grodziskim, w gminie Granowo.
W miejscowości działa jednostka Ochotniczej Straży Pożarnej (remiza w parku). Obszar wsi stanowi sołectwo, które jest jednostką pomocniczą gminy.
Historia.
Wieś ma rodowód średniowieczny. Kodeks dyplomatyczny Wielkopolski odnotowuje w roku 1326 wieś pod nazwą "Cobaczno". Miejscowość należała do dystryktu drożyńskiego i występowała wówczas także pod nazwami: Kubaczyn, Kubaczina, Cubaczino. Była to własność szlachecka. Król Władysław Łokietek nadał w 1326 immunitet ekonomiczny i sądowniczy Marcinowi zwanemu Domasławic dla jego dziedziny Adamowice w dystrykcie drużyńskim, do której należało m.in. ówczesne Cubaczino. 
W dokumentach z XV wieku wymieniane są w Kubaczynie: sad, ostrów (w znaczeniu: zarośnięta wyspa rzeczna), zapust, łąki, staw rybny, struga Mogilnica oraz pola w stronę m.in. wsi Drożyn (dziś Drużyń), Kotowo i Ząbrsko (Zemsko). W 1566 roku wzmiankowany jest tu dwór zwany Obórką, Dół Kuszczyński oraz droga granowska.
W „Księdze uposażenia diecezji poznańskiej z roku 1510" wieś jest indeksowana pod nazwami Cubaczino lub Kubaczino, z adnotacją, że należała wówczas do parafii w pobliskim Drużyniu. 
W książce „Transakcje chłopami w Rzeczypospolitej szlacheckiej (w. XVI - XVIII)” cytowany jest zapis przekazania pewnego chłopa zamieszkałego w XVI w. w Kubaczynie:
W 1581 roku wieś szlachecka Kubaczino położona była w powiecie kościańskim województwa poznańskiego.
„Opisanie historyczno-statystyczne Wielkiego Księztwa Poznańskiego” (wyd. 1846) zalicza Kubaczyn do wsi mniejszych w ówczesnym pruskim powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Kubaczyn należał do okręgu bukowskiego, majętności granowskiej, której właścicielem była wówczas Klaudyna Potocka. Według tej publikacji, wieś liczyła wówczas 91 mieszkańców i 11 dymów (domostw).
„Słownik geograficzny Królestwa Polskiego i innych krajów słowiańskich” notuje pod hasłem Kubaczyn wieś i folwark, które usytuowane były tuż obok siebie. Według tej publikacji, Kubaczyn liczył 14 domów i 79 mieszkańców (wszyscy wyznania katolickiego, 14 analfabetów). Wieś należała wówczas, podobnie jak dziś, do gminy Granowo, która przynależała z kolei do ówczesnego powiatu bukowskiego utworzonego przez pruską administrację zaborczą. Najbliższa poczta działała wówczas w odległości 2 km w Granowie, natomiast stacja kolejowa oraz telegraf – w Grodzisku (oddalonym o 8 km). Wzmiankowany osobno folwark Kubaczyn liczył wówczas 3 domy oraz 42 mieszkańców.
W latach 1975–1998 miejscowość administracyjnie należała do województwa poznańskiego.

</doc>
<doc id="360434" url="https://pl.wikipedia.org/wiki?curid=360434" title="Kubeczki">
Kubeczki

Kubeczki – wieś w Polsce położona w województwie wielkopolskim, w powiecie rawickim, w gminie Pakosław.
Wieś zamieszkuje grupa etnograficzna Hazaków.
W okresie Wielkiego Księstwa Poznańskiego (1815-1848) miejscowość wzmiankowana jako Kubeczki należała do wsi mniejszych w ówczesnym pruskim powiecie Kröben (krobskim) w rejencji poznańskiej. Kubeczki należały do okręgu sarnowskiego tego powiatu i stanowiły część majątku Nowe Chojno, którego właścicielami byli wówczas (1846) chłopi oraz Marceli Czarnecki. Według spisu urzędowego z 1837 roku Kubeczki liczyły 71 mieszkańców, którzy zamieszkiwali 11 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="360435" url="https://pl.wikipedia.org/wiki?curid=360435" title="Kubłowo">
Kubłowo

Kubłowo – wieś w Polsce położona w województwie kujawsko-pomorskim, w powiecie włocławskim, w gminie Chodecz.
Wieś królewska położona w II połowie XVI wieku w powiecie przedeckim województwa brzeskokujawskiego, należała do starostwa przedeckiego. W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 111 mieszkańców. Jest czternastą co do wielkości miejscowością gminy Chodecz.

</doc>
<doc id="360436" url="https://pl.wikipedia.org/wiki?curid=360436" title="Kubowo">
Kubowo

Kubowo – wieś sołecka w Polsce położona w województwie wielkopolskim, w powiecie międzychodzkim, w gminie Kwilcz.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzyrzecz w rejencji poznańskiej. Kubowo należało do okręgu kwileckiego tego powiatu i stanowiło część majątku Wituchowo, którego właścicielem był wówczas Samuel Kube. Według spisu urzędowego z 1837 roku wieś liczyła 85 mieszkańców, którzy zamieszkiwali 12 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="360437" url="https://pl.wikipedia.org/wiki?curid=360437" title="Kubra-Przebudówka">
Kubra-Przebudówka

Kubra-Przebudówka – wieś w Polsce położona w województwie podlaskim, w powiecie łomżyńskim, w gminie Przytuły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Krzyża Świętego w Przytułach.

</doc>
<doc id="360438" url="https://pl.wikipedia.org/wiki?curid=360438" title="Kubrzany">
Kubrzany

Kubrzany – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
W czasach zaborów w granicach Imperium Rosyjskiego. Po powstaniu listopadowym wieś (zapisana jako "Kubrany"), należącą do Józefa Skrodzkiego, skonfiskowały władze zaborcze. W latach 1921–1939 wieś leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku we wsi mieszkały 154 osoby w 29 budynkach. Miejscowość należała do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360439" url="https://pl.wikipedia.org/wiki?curid=360439" title="Kuby-Młyny">
Kuby-Młyny

Kuby-Młyny – wieś w Polsce położona w województwie świętokrzyskim, w powiecie kieleckim, w gminie Morawica.
W latach 1975–1998 miejscowość administracyjnie należała do województwa kieleckiego.

</doc>
<doc id="360440" url="https://pl.wikipedia.org/wiki?curid=360440" title="Kucborek">
Kucborek

Kucborek (dawniej niem. "Paulshof") – wieś w Polsce położona w województwie kujawsko-pomorskim, w powiecie chełmińskim, w gminie Papowo Biskupie. Wieś zajmuje 267,68 hektarów powierzchni.
Historia.
Obszar miejscowości przez kilka wieków należał do Papowa Biskupiego. Było to tak zwane wolne dobra sołtysie. Kucborek w różnych źródłach historycznych figurował jako Kucbork (folwark; 1725), Kuczborek al. Papowo (1877), Paulshof (1883). W 1887 roku wieś występowała pod nazwą Paulshof.
Właścicielami wsi byli wtedy: Michał Nawrocki, Andrychowicz (od 1796), Johann Menna (od 1822), Franz August Schutze (od 1840), Adolf Stoboy (od 1843), Carl Adolf Stoboy (od 1850), Hugo Meyer (od 1892). Pod koniec XIX wieku Kucborek liczył 11 budynków, 4 domy. Wieś zamieszkiwało wtedy 68 mieszkańców (36 katolików i 32 ewangelików).
W latach 1975–1998 miejscowość administracyjnie należała do województwa toruńskiego.
W 2013 roku na terenie Kucborka działał jeden podmiot gospodarczy.

</doc>
<doc id="360441" url="https://pl.wikipedia.org/wiki?curid=360441" title="Kucbork">
Kucbork

Kucbork (niem. "Kutzburg") – wieś w Polsce położona w województwie warmińsko-mazurskim, w powiecie szczycieńskim, w gminie Wielbark, znajdująca się na północ od Wielbarka. W latach 1975–1998 miejscowość administracyjnie należała do województwa olsztyńskiego.
Wieś murowana z nielicznymi drewnianymi chałupami. Na skraju wsi znajduje się cmentarz wojskowy z okresu pierwszej wojny światowej, z mogiłami żołnierzy armii rosyjskiej. Natomiast przy drodze do wsi Głuch znajduje się dawny cmentarz ewangelicki. We wsi rozpoczyna się rowerowy zielony szlak turystyczny.
Historia.
Wieś położona nad rzeką Sawicą, założona na planie wielodrożnicy. Już w 1360 r. wymieniana w dokumentach była kuźnia hutnicza. Początkowo osada zamieszkiwana była głównie przez bartników, później przekształciła się w wieś chłopską. W czasie pierwszej wojny światowej miejscowość była bardzo zniszczona. Po wojnie wieś została odbudowana.

</doc>
<doc id="360442" url="https://pl.wikipedia.org/wiki?curid=360442" title="Kuce">
Kuce

Kuce – wieś w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.
Miejscowość nosiła wcześniej nazwę Pokrzywnica-Kuce. Uległa ona zmianie z dniem 1 stycznia 2000 r.

</doc>
<doc id="360443" url="https://pl.wikipedia.org/wiki?curid=360443" title="Kucerz">
Kucerz

Kucerz – wieś w Polsce położona w województwie kujawsko-pomorskim, w powiecie włocławskim, w gminie Lubanie.
Wieś duchowna, własność kapituły włocławskiej, położona była w II połowie XVI wieku w powiecie brzeskokujawskim województwa brzeskokujawskiego. W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 264 mieszkańców. Jest szóstą co do wielkości miejscowością gminy Lubanie.

</doc>
<doc id="360444" url="https://pl.wikipedia.org/wiki?curid=360444" title="Kucębów">
Kucębów

Kucębów – dawna wieś w Polsce położona w województwie świętokrzyskim, w powiecie skarżyskim, w gminie Bliżyn.
Nazwę zniesiono z 2023 r., jednocześnie zmieniając jej części Kucębów Dolny, Kucębów Górny, Kucębów-Borek, Kucębów-Odcinek we wsie.
Wieś leży przy drodze łączącej drogę krajową 42 w Odrowążu z drogą wojewódzką 750 w Samsonowie. W obrębie wsi znajduje się rezerwat przyrody Świnia Góra.
W latach 1954–1959 wieś należała do gromady Szałas, po jej zniesieniu należała i była siedzibą władz gromady Kucębów. W latach 1975–1998 miejscowość administracyjnie należała do województwa kieleckiego.
Nazwa wsi – od nazwy "kucęba", gwarowo – "kuczaba" (kołek zabezpieczający koło u wozu). Inna wersja – gwarowo "kocemba", czyli pogrzebacz.
Wierni kościoła rzymskokatolickiego należą do parafii Przemienienia Pańskiego w Odrowążku.
Historia.
W roku 1521 wieś należała do parafii w Kielcach, natomiast w roku 1662 – do parafii w Odrowążu. W XVIII w. okolicy wsi (m.in. na Świniej Górze) wydobywano rudę żelaza pod potrzeby kuźnicy w Szałasie.
W 1827 r. Kucębów (do 1921 r. "Kucembów") liczył 17 domów i 110 mieszkańców, w 1836 – 148 mieszkańców, w 1854 – 163 parafian, w 1931 – 411 parafian. Od 1957 r. wieś należy do nowo utworzonej filii kościoła z Odrowąża w Odrowążku.

</doc>
<doc id="360445" url="https://pl.wikipedia.org/wiki?curid=360445" title="Kucharki">
Kucharki

Kucharki – wieś w Polsce położona w województwie wielkopolskim, w powiecie pleszewskim, w gminie Gołuchów.
Wieś położona w dolinie rzeki Trzemnej.
W latach 1954–1971 wieś należała i była siedzibą władz gromady Kucharki, po jej zniesieniu w gromadzie Gołuchów.
Historia.
Miejscowość, o której wzmiankowano w 1495 roku, lub jak podają inne źródła już w 1288 r. (dziedziczył wtedy Kucharki Świętomir). Dawniej wieś była nazywana Kucharami Rycerskimi. Zasłynęła na dobre w 1613 r., kiedy to odbył się w niej głośny proces o czary. Należała m.in. do Wieniawitów, a od XVI w. do Wczelów i Korabiów Kucharskich. Przed połową XIX w. tutejszy majątek został podzielony na 2 folwarki należące do różnych właścicieli. W 1939 w wyniku walk zginęło tutaj 8 mieszkańców, którzy stawili czynny opór najeźdźcy.

</doc>
<doc id="360446" url="https://pl.wikipedia.org/wiki?curid=360446" title="Kucharowo">
Kucharowo

Kucharowo – wieś w Polsce położona w województwie zachodniopomorskim, w powiecie szczecineckim, w gminie Borne Sulinowo.

</doc>
<doc id="360447" url="https://pl.wikipedia.org/wiki?curid=360447" title="Kucharówka">
Kucharówka

Kucharówka – wieś w Polsce położona w województwie podlaskim, w powiecie białostockim, w gminie Zabłudów.
W latach 1975–1998 miejscowość administracyjnie należała do województwa białostockiego.
Przez miejscowość przebiega droga krajowa nr 19.
Wierni kościoła rzymskokatolickiego należą do parafii św. Apostołów Piotra i Pawła w Zabłudowie.

</doc>
<doc id="360448" url="https://pl.wikipedia.org/wiki?curid=360448" title="Kuchary Borowe">
Kuchary Borowe

Kuchary Borowe – wieś w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.

</doc>
<doc id="360449" url="https://pl.wikipedia.org/wiki?curid=360449" title="Kuchary-Jeżewo">
Kuchary-Jeżewo

Kuchary-Jeżewo – wieś w Polsce położona w województwie mazowieckim, w powiecie płockim, w gminie Bielsk.
W latach 1975–1998 miejscowość administracyjnie należała do województwa płockiego.

</doc>
<doc id="360450" url="https://pl.wikipedia.org/wiki?curid=360450" title="Kuchary Kościelne">
Kuchary Kościelne

Kuchary Kościelne – wieś w Polsce położona w województwie wielkopolskim, w powiecie konińskim, w gminie Rychwał. We wsi znajduje się drewniany kościół pw. Wszystkich Świętych zrębowej konstrukcji z 1795 roku. Składa się z jednonawowego korpusu i z prezbiterium wielobocznie zamkniętego. Wnętrze przykrywa strop, wsparty na drewnianych słupach. W świątyni znajdują się trzy ołtarze barokowe z około 1770 roku, ambona z końca XVIII wieku i ludowa rzeźba Chrystusa Frasobliwego z przełomu XVII i XVIII wieku.
Wieś po raz pierwszy wzmiankowana w 1261 roku. W późniejszych wiekach była własnością szlachecką. 
W latach 1954–1961 wieś należała i była siedzibą władz gromady Kuchary Kościelne, po jej zniesieniu w gromadzie Rychwał. W latach 1975–1998 miejscowość administracyjnie należała do województwa konińskiego.

</doc>
<doc id="360451" url="https://pl.wikipedia.org/wiki?curid=360451" title="Kuchary Królewskie">
Kuchary Królewskie

Kuchary Królewskie – wieś w Polsce położona w województwie mazowieckim, w powiecie płońskim, w gminie Sochocin.
Wieś Kuchary należał do starostwa ciechanowskiego. W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="360452" url="https://pl.wikipedia.org/wiki?curid=360452" title="Kuchary-Skotniki">
Kuchary-Skotniki

Kuchary-Skotniki – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
Za Królestwa Polskiego istniała gmina Kuchary. W latach 1960-1972 wieś należała i była siedzibą władz gromady Kuchary-Skotniki. W latach 1975–1998 miejscowość administracyjnie należała do województwa płockiego.
We wsi znajduje się niedawno odrestaurowany dwór z XVIII w. oraz przynależący do niego park.

</doc>
<doc id="360453" url="https://pl.wikipedia.org/wiki?curid=360453" title="Kuchary Żydowskie">
Kuchary Żydowskie

Kuchary Żydowskie – wieś w środkowej Polsce, na ziemi ciechanowskiej (województwo mazowieckie), około 8 km na północny wschód od Płońska (powiat płoński), 3 km na południowy wschód od Sochocina (gmina Sochocin), na lewym brzegu Wkry. Gmina Kuchary należała pierwotnie do powiatu płońskiego w guberni płockiej. Po II wojnie światowej wieś znalazła się na terenie województwa mazowieckiego. W latach 1975–1998 należała administracyjnie do województwa ciechanowskiego, a w 1998 znów znalazła się w obrębie województwa mazowieckiego.
Nazwa.
Nazwa „Kuchary” określała „ludność pełniącą obowiązki w książęcej kuchni”, zatem wieś zawdzięcza swą nazwę mieszkańcom zobowiązanym do służby w dworskiej kuchni i płacenia danin na księcia lub biskupa. Ich służba polegała na tym, że w konkretny dzień wyznaczony do wypełnienia swoich obowiązków mieszkańcy opuszczali wieś i udawali się do dworu, gdzie przez określony czas posługiwali w kuchni, podawali do stołu, dokonywali uboju zwierzyny, oprawiali ją i przygotowywali do spożycia. Pierwsze zapiski dotyczące tej wsi pochodzą z 1230 roku, w których określono ją mianem Cvchari. Kuchary są wzmiankowane w 1406, Kuchari w 1425, Nowe Cuchari w 1432, Cuchari w 1456, Małe Kuchary w 1484, Nove Chuchary w 1485, Cvchari w 1504. Jako Kuchary kolejno w 1784, 1827, a w 1883 jako Kuchary Królewskie, gdyż w przeszłości były własnością królewską. Można spotkać się także z nazwą Kuchary Nowe lub Małe. Gdy w 1864 roku Komitet Urzędujący nadał gminie przywilej wybierania Żyda na wójta, zmieniono nazwę na Kuchary Żydowskie.
Historia.
We wsi znajdowały się sąd gminny, kasa wkładowa – zaliczkowa, młyn wodny, browar, karczma, tartak, fabryka sukna. Mieściła się tam siedziba gminy i należała do sądu gminnego III okręgu. 17 marca 1817 roku wieś wraz z okolicą została nabyta przez kupca żydowskiego, rabina Salamona Markusa Posnera, który przybył z Finlandii. Początkowo osiadł w Warszawie, gdzie dorobił się znacznego majątku, co pozwoliło mu na zakup tej ziemi (chociaż zgodnie z przepisami obowiązującymi w Królestwie Polskim Żydom nie wolno było nabywać majątków, transakcję potwierdzoną przez notariusza zalegalizowano, gdyż udowodniono, że Posner działał w tzw. dobrej wierze).
Salomon Posner miał ogromny wpływ na rozwój gminy.Zasługi rabina to przede wszystkim zadbanie o utworzenie żydowskiej kolonii rolnej w Kucharach Żydowskich, a w roku 1823 zbudowanie od podstaw fabryki sukna, która zainaugurowała rozwój tej gałęzi przemysłu na terenie Królestwa Polskiego. Fabryka zatrudniała wówczas 300 robotników żydowskich (choć niektórzy utrzymywali, że nawet ok. 1000), których ściągano z pobliskich miejscowości, a następnie osiedlono wraz z rodzinami w Kucharach. Dla osiedlonej społeczności Posner ufundował dwa domy modlitwy, a swój dwór w Kucharach uczynił ośrodkiem życia kulturalnego i religijnego. Upadek manufaktury wskutek decyzji administracyjnych w 1863 był swoistą karą zaborcy dla rodziny Posnerów za czynny udział w zrywie narodowym, jakim było Powstanie Styczniowe. Ukaz z 1864 roku uznał wszystkich kolonistów Kuchar za włościan, przekazując grunty na własność oraz ustanawiając lokalny samorząd. Reforma spowodowała, że praca żydowskich osadników na roli przestała zwalniać ich z obowiązku pełnienia służby wojskowej. Większość kolonistów porzuciła więc pracę na roli i zaczęła zajmować się drobnym handlem, kramarstwem oraz rzemiosłem. Warto zaznaczyć, że upadek żydowskiej produkcji rolniczej spowodował stopniowy odpływ Żydów z Kuchar. W roku 1865 fabryka sukna na nowo zaczęła swą produkcję i odniosła olbrzymi sukces finansowy.
Po zakończeniu I wojny światowej we wsi odnotowano spadek liczby ludności żydowskiej. Jedną z przyczyn był upadek fabryki sukna, zniszczonej w czasie wojny. Wówczas Żydzi, którzy stanowili znaczną część załogi, w poszukiwaniu lepszych perspektyw wyemigrowali do innych pobliskich miast. Ludność Kuchar została też poważnie uszczuplona wskutek epidemii – grypy „hiszpanki”. Podczas II wojny światowej część mieszkańców wywieziono na przymusowe roboty do Niemiec. W latach 1940–1941 na terenie Kuchar Żydowskich funkcjonował hitlerowski obóz pracy przymusowej dla Żydów. Przebywało w nim i niewolniczo pracowało od 70 do 150 osób (Żydów i Polaków). Przez rok istnienia obozu odnotowano w nim obecność 5200 osób. Dziś fakt istnienia obozu upamiętnia obelisk postawiony w 1979 roku, który jest swoistym hołdem oddanym wszystkim poległym w hitlerowskim obozie pracy przymusowej w latach 1940–1941. Kuchary Żydowskie zamieszkuje aktualnie niespełna 300 mieszkańców.
Rodzina Posnerów.
Salomon Markus Posner i jego rodzina utożsamiała się z Polską. Siostrzeniec Samuela Posnera – Stanisław Posner to publicysta i działacz społeczny w okresie II Rzeczypospolitej, współtwórca i działacz Ligi obrony Praw Człowieka i Obywatela. Jego zaangażowanie dla „sprawy polskiej” było nie do przecenienia. Mówiono o nim, że „ciężko chorował na Polskę”.
Atrakcje turystyczne.
Warto zobaczyć aleję lipową z drugiej połowy XIX wieku otaczającą dwór powstały na przełomie XIX i XX wieku. W miejscowości znajduje się też obelisk upamiętniający wszystkich poległych w hitlerowskim obozie pracy. Dodatkową atrakcją turystyczną Kuchar Żydowskich są spływy kajakowe Wkrą.

</doc>
<doc id="360454" url="https://pl.wikipedia.org/wiki?curid=360454" title="Kucharzowice">
Kucharzowice

Kucharzowice (do 1945 r. niem. "Köchendorf") – wieś w Polsce położona w województwie dolnośląskim, w powiecie strzelińskim, w gminie Wiązów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="360455" url="https://pl.wikipedia.org/wiki?curid=360455" title="Kuchmy-Pietruki">
Kuchmy-Pietruki

Kuchmy-Pietruki – kolonia w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Opatrzności Bożej w Michałowie.

</doc>
<doc id="360457" url="https://pl.wikipedia.org/wiki?curid=360457" title="Kucice">
Kucice

Kucice – wieś w Polsce położona w województwie mazowieckim, w powiecie płońskim, w gminie Dzierzążnia.
Miejscowość jest siedzibą rzymskokatolickiej parafii św. Michała Archanioła.
W latach 1954-1972 wieś należała i była siedzibą władz gromady Kucice. W latach 1975–1998 miejscowość administracyjnie należała do województwa ciechanowskiego.

</doc>
<doc id="360458" url="https://pl.wikipedia.org/wiki?curid=360458" title="Kuciny">
Kuciny

Kuciny – wieś w Polsce położona w województwie łódzkim, w powiecie poddębickim, w gminie Dalików.
W latach 1954–1968 wieś należała i była siedzibą władz gromady Kuciny, po jej zniesieniu w gromadzie Bełdów. W latach 1975–1998 miejscowość administracyjnie należała do województwa sieradzkiego.
We wrześniu 1939 stacjonowały tu 211. i 212. eskadry bombowe.
Zabytki.
Do rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="360459" url="https://pl.wikipedia.org/wiki?curid=360459" title="Kucyk (województwo mazowieckie)">
Kucyk (województwo mazowieckie)

Kucyk – wieś w Polsce położona w województwie mazowieckim, w powiecie węgrowskim, w gminie Liw. Leży nad rzeką Liwiec.
Wierni Kościoła rzymskokatolickiego należą do parafii Podwyższenia Krzyża Świętego w Wyszkowie.
W latach 1975–1998 miejscowość administracyjnie należała do województwa siedleckiego.

</doc>
<doc id="360460" url="https://pl.wikipedia.org/wiki?curid=360460" title="Kuczaby">
Kuczaby

Kuczaby – wieś w Polsce położona w województwie mazowieckim, w powiecie sokołowskim, w gminie Sterdyń. Obok miejscowości przepływa rzeczka Buczynka, dopływ Bugu.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="360461" url="https://pl.wikipedia.org/wiki?curid=360461" title="Kuczbork-Osada">
Kuczbork-Osada

Kuczbork-Osada – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
Siedziba gminy Kuczbork-Osada oraz rzymskokatolickiej parafii św. Bartłomieja.
Dawniej miasto; uzyskał lokację miejską w 1384 roku i był miastem prywatnym (należał m.in. do Kuczborskich), zdegradowany w 1869 roku. Do 1954 roku siedziba wiejskiej gminy Zielona. W latach 1954–1972 wieś należała i była siedzibą władz gromady Kuczbork-Osada. W latach 1975–1998 miejscowość administracyjnie należała do województwa ciechanowskiego.
Przez miejscowość przebiega droga wojewódzka nr 563.
Historia.
Kuczbork-Osada od początku XIV w. był własnością książąt mazowieckich. 20 III 1384 książę płocki Siemowit IV sprzedał Kuczbork kasztelanowi dobrzyńskiemu Andrzejowi z Radzikowa (Radzików) herbu Ogończyk.
19 lipca 1883 w Kuczborku-Osadzie urodził się Wincenty Rzymowski, polski literat, dziennikarz i polityk, minister spraw zagranicznych oraz kultury i sztuki, poseł na Sejm Ustawodawczy. Przywódca Stronnictwa Demokratycznego (1944–1949). Honorowy prezes SD (1949–1950), a także Ignacy Góralski polski rolnik i działacz organizacji rolniczych, polityk. Był posłem na Sejm Ustawodawczy (1919–1922), wybranym z ramienia Związku Ludowo-Narodowego. Należał do Narodowego Zjednoczenia Ludowego. 

</doc>
<doc id="360462" url="https://pl.wikipedia.org/wiki?curid=360462" title="Kuczbork-Wieś">
Kuczbork-Wieś

Kuczbork-Wieś – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
W latach 1975–1998 miejscowość administracyjnie należała do województwa ciechanowskiego.
Przez miejscowość przebiega droga wojewódzka nr 563.
Wierni kościoła rzymskokatolickiego należą do parafii św. Bartłomieja w Kuczborku-Osadzie.

</doc>
<doc id="360463" url="https://pl.wikipedia.org/wiki?curid=360463" title="Kucze (powiat ełcki)">
Kucze (powiat ełcki)

Kucze – wieś w Polsce położona w województwie warmińsko-mazurskim, w powiecie ełckim, w gminie Kalinowo.
W latach 1975–1998 miejscowość administracyjnie należała do województwa suwalskiego.

</doc>
<doc id="360464" url="https://pl.wikipedia.org/wiki?curid=360464" title="Kuczek">
Kuczek

Kuczek – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Wieś w sołectwie Nowy Ciechocinek – zobacz jednostki pomocnicze gminy Aleksandrów Kujawski w BIP.

</doc>
<doc id="360465" url="https://pl.wikipedia.org/wiki?curid=360465" title="Kucze Małe">
Kucze Małe

Kucze Małe – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
W czasach zaborów w granicach Imperium Rosyjskiego. W latach 1921–1939 wieś ówcześnie pod nazwą Kucze Małe Włościańskie leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku zamieszkiwało tu 137 osób w 22 budynkach. Miejscowość należała do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360466" url="https://pl.wikipedia.org/wiki?curid=360466" title="Kucze Wielkie">
Kucze Wielkie

Kucze Wielkie – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
Dawniej dwie wsie. Kucze Wielkie Włościańskie i Kucze Wielkie Szlacheckie.
W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku zamieszkiwało:
Miejscowości należały do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1954–1959 wieś należała i była siedzibą władz gromady Kucze Wielkie, po jej zniesieniu w gromadzie Jedwabne. W latach 1975–1998 miejscowość administracyjnie należała do województwa łomżyńskiego.

</doc>
<doc id="360467" url="https://pl.wikipedia.org/wiki?curid=360467" title="Kuczewola">
Kuczewola

Kuczewola – wieś w Polsce położona w województwie wielkopolskim, w powiecie kaliskim, w gminie Szczytniki.
W latach 1975–1998 miejscowość administracyjnie należała do województwa kaliskiego.

</doc>
<doc id="360468" url="https://pl.wikipedia.org/wiki?curid=360468" title="Kuczewskie">
Kuczewskie

Kuczewskie dawniej Kucze Małe Szlacheckie – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Jedwabne. Miejscowość należała do parafii rzymskokatolickiej w Jedwabnem. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360469" url="https://pl.wikipedia.org/wiki?curid=360469" title="Kuczki-Kolonia">
Kuczki-Kolonia

Kuczki-Kolonia – wieś w Polsce położona w województwie mazowieckim, w powiecie radomskim, w gminie Gózd.
Znajduje się tam Szkoła Publiczna im. Jana Pawła II.
W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii św. Józefa Oblubieńca Najświętszej Maryi Panny.

</doc>
<doc id="360470" url="https://pl.wikipedia.org/wiki?curid=360470" title="Kuczki-Wieś">
Kuczki-Wieś

Kuczki-Wieś – wieś w Polsce położona w województwie mazowieckim, w powiecie radomskim, w gminie Gózd.
Do 1954 roku istniała gmina Kuczki. W latach 1954–1959 wieś należała i była siedzibą władz gromady Kuczki, po jej zniesieniu w gromadzie Gózd. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Józefa Oblubieńca Najświętszej Maryi Panny w Kuczkach.

</doc>
<doc id="360471" url="https://pl.wikipedia.org/wiki?curid=360471" title="Kuczkowo">
Kuczkowo

Kuczkowo – wieś w Polsce położona w województwie kujawsko-pomorskim, w powiecie aleksandrowskim, w gminie Zakrzewo.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Zakrzewo w BIP.
Prehistoria.
W miejscowości (przy okazji budowy gazociągu tranzytowego Jamał-Europa) odkryto neolityczne osady "długich" domów.

</doc>
<doc id="360472" url="https://pl.wikipedia.org/wiki?curid=360472" title="Kucoby">
Kucoby

Kucoby (niem. "Kutzoben") – wieś w Polsce położona w województwie opolskim, w powiecie oleskim, w gminie Olesno.
W latach 1975–1998 miejscowość administracyjnie należała do województwa częstochowskiego. Do 2005 roku miejscowość nosiła nazwę Kuczoby.
Mieszkańcy Kucob zatrudnieni są przeważnie w rolnictwie, budownictwie (duża emigracja zarobkowa do Niemiec ze względu na tzw. podwójne obywatelstwo).

</doc>
<doc id="360473" url="https://pl.wikipedia.org/wiki?curid=360473" title="Kuczów">
Kuczów

Kuczów – wieś w Polsce, położona w województwie świętokrzyskim, w powiecie starachowickim, w gminie Brody.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Najświętszej Maryi Panny Królowej Polski w Starachowicach lub do parafii Najświętszej Maryi Panny Wspomożenia Wiernych w Stykowie.
Kuczów w dokumentach z roku 1569 Kuczow, 1571 „Kuczow Gabrielis”, 1578 „Kuczow seu Andrzeyow”, 1688 Kuczow alias Bogusławiec, 1780 Kuczow, 1787 Kuczam, 1791 Kuczow, 1827 Kuczów; 6 km na południowy wschód od Starachowic, na prawym brzegu rzeki Kamiennej, około 17 km na północ od klasztoru świętokrzyskiego .
Kuczów powstał w XVI wieku jako lokacja klasztorna być może w formie sołectwa (jak pisze Józef Gacki), na terenach, które klasztor uzyskał w 1339 r. (patrz Rzepin Pierwszy, Rzepin Pierwszy), lub w latach 1351-1442 Florencja, Lenartów Most. Nie była to lokacja na „surowym korzeniu“.
W roku 1569 powiat sandomierski , 1827 pow. solecki 1578 parafii Pawłów od 1827 parafii Wierzbnik.
W roku 1883 w gminie Wierzbnik.
Topografia i granice.
W roku 1729 graniczy z Wierzbnikiem, 1780 graniczy od wschodu ze Stykowem i Swiertą, gdzie trwa spór o część lasu i łąki, od południa z Dąbrową, od zachodu z Michałowem, od północy z Dziurowem w roku 1780 niwa Kuczowska folwarku w Rzepinie, piaszczysta i odległa, położona między lasem i rolami chłop. 
Kalendarium.
Kuczów był własnością klasztoru świętokrzyskiego od czasu fundacji do 1818 a następnie rządu.

</doc>
<doc id="360474" url="https://pl.wikipedia.org/wiki?curid=360474" title="Kuczwały">
Kuczwały

Kuczwały – wieś w Polsce położona w województwie kujawsko-pomorskim, w powiecie toruńskim, w gminie Chełmża. W latach 1975–1998 miejscowość administracyjnie należała do województwa toruńskiego.
Historia.
Udokumentowane początki wsi sięgają lat 1400 i 1415, kiedy to pojawiają się niemieckojęzyczne zapisy dotyczące wsi "Konradswalde" (w wolnym tłumaczeniu na język polski - "Las Konrada"). Z upływem czasu nazwa zaczęła ulegać spolszczeniu. I tak w 1553 roku w dokumentach pojawiła się wzmianka o wsi "Kuczwall", w 1579 roku "Cuczwali", w 1582 roku "Kuczfallij", a w 1602 roku po raz pierwszy "Kuczwały". Potem jeszcze "Kuczfaly" i "Kucwaly" (1667 r.). Być może były to zwykłe ortograficzne błędy w zapisie lub swobodna interpretacja ówczesnej wymowy, jednak ostatecznie przyjęła się nazwa Kuczwały.
W średniowieczu część dóbr dzierżawiła rodzina "Watzenrode". Od 1524 roku wieś przejął wojewoda pomorski Jerzy Konopacki czyniąc z niej do XVII wieku gniazdo rodowe wielkich dobrodziejów kościoła w Grzywnie - szlachetnych Konopackich (bratem Jerzego Konopackiego z Kuczwał był biskup chełmiński Jan Konopacki), dla których ta świątynia stała się miejscem pochówku (Achacy Konopacki ma tu swoje epitafium). Rodzina ta należała do największych posiadaczy ziemskich na ziemi chełmińskiej (w swych rękach skupiali prawie 1300 ha ziemi). Dbali oni o szpital zamieszkiwany przez ubogich, fundowali nadbudowę wieży, w 1649 roku Adam Konopacki przekazał środki finansowe dla księdza, który miałby odprawiać mszę za dusze zmarłych członków rodziny. Zapisane przez niego pieniądze "trium millium florenorum polonicalium" (3000 złotych polskich) potwierdzone zostały na zamku w Kowalewie odpowiednim testamentem. Niewielka część dochodów z Kuczwał była przypisana ołtarzowi św. Wolfganga z kościoła św. Janów w Toruniu. W 1570 r. wieś leżała w granicach parafii Gostkowo. W tamtym okresie wśród zarządców majątku wzmiankowani byli: Białobłocki, Borowski, Lipnicki, Turzyński i Konopacki. W 1670 roku majątek, leżący już wtedy w granicach parafii w Kiełbasinie przejęli Erazm i Franciszek Estkowie. Wśród zarządców majątkiem w tamtym czasie wymieniany jest Żuliński, a wieś zamieszkiwali wtedy chłopi noszący nazwiska: Bąk, Choika, Christek, Gapowski, Gral, Krawczyk, Krziwda, Mańka, Perz, Piec, Szczęsny i Woch. Na początku XVIII wieku liczba rodzin mieszkających we wsi nie zmieniła się. W 1773 roku obszar, na jakim gospodarzono dzielił się na 20 łanów szlacheckich i 5 łanów czynszowych. Wieś zamieszkiwały wtedy 122 osoby, w tym: owczarz, młynarz (we wsi był wiatrak) oraz karczmarz. Jako zarządzający majątkiem w 1789 r. wymieniany jest Mlekicki.
W 1839 roku Kuczwały (i Pluskowęsy) zostały zakupione przez Karola Kalksteina za 49 200 talarów, a następnie przeszły w ręce ostatniego właściciela z tego rodu zmarłego w 1918 roku Antoniego Kalksteina, który w 1872 roku wybudował w centrum wsi okazałą owczarnię (obecnie w stanie rozpadu). To prawdopodobnie on wzniósł w sąsiedztwie owczarni w 2. połowie XIX w. dwór, który obecnie nieco zaniedbany spełnia funkcje mieszkalne i usługowe (sklep). Na przełomie XIX i XX wieku wieś sytuowała się nieco na ponad 872 ha ziemi. Wśród zarządców majętności w tym okresie wymieniana jest także rodzina Mellinów. Przed II wojną światową dobra ziemskie dzieliły się na majątek szlachecki i folwark obejmując 3050 mórg ziemi, 44 budynki gospodarcze i 14 mieszkalnych, w których żyło 334 katolików i 2 ewangelików.
Trudno uznać, że przed rokiem 1400 na tych ziemiach nie istniało osadnictwo, ponieważ przy drodze do Zalesia w XIX wieku znaleziono grób skrzynkowy i kręgi kamienne, z których brano kamień do budowy okolicznych domostw, a dokładnie w 1865 roku odnaleziono nieznane dziś bliżej dłuto krzemienne.
Współczesność.
Obecnie miejscowość leży w granicach Parafii Grzywna. Według Narodowego Spisu Powszechnego (III 2011 r.) mieszkały w niej 472 osoby (jest ósmą co do wielkości miejscowością gminy Chełmża). Tutejsza osiadła ludność napłynęła z województwa mazowieckiego, małopolskiego i lubelskiego. Na terenie wsi znajduje się 85 gospodarstw rolnych. Centrum życia kulturalnego mieszkańców wsi Kuczwały skupia się przy tutejszej świetlicy usytuowanej dokładnie naprzeciwko dawnego dworu Kalksteinów. Działa tutaj Jednostka Ochotniczej Straży Pożarnej i Koło Gospodyń Wiejskich. W otoczeniu świetlicy znajduje się wiejskie centrum rekreacyjno-sportowe: boisko sportowe do gry w piłkę koszykową, kilka miejsc na rodzinnego grilla i plac zabaw z ławeczkami. Ta mała infrastruktura została wybudowana w 2007 r. w ramach Sektorowego Programu Operacyjnego - "Odnowa wsi oraz zachowanie dziedzictwa kulturowego" - projekt nosił nazwę "Serce wsi Kuczwały". Dziś to miejsce spotkań mieszkańców m.in. podczas festynów i imprez sportowych. Mieszkańcy Kuczwał to 3-krotni gospodarze Gminnego Święta Plonów (lata: 2001, 2006, 2009). Wiejska, amatorska drużyna piłki nożnej reprezentuje Kuczwały w corocznych gminnych rozgrywkach piłkarskich. Mieszkańcy wsi chętnie uczestniczą w konkursie "Piękna Zagroda". Kuczwały, ze względu na swoje położenie (z dala od głównych dróg - na trasie Grzywna-Sławkowo) stanowią doskonałe miejsce wypoczynku dla ludzi spragnionych ciszy i ucieczki od zgiełku miejskiego.

</doc>
<doc id="360475" url="https://pl.wikipedia.org/wiki?curid=360475" title="Kuczynka">
Kuczynka

Kuczynka – wieś w Polsce położona w województwie wielkopolskim, w powiecie gostyńskim, w gminie Krobia.
Wieś Kuczina minor położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Kröben (krobskim) w rejencji poznańskiej. Kuczynka należała do okręgu krobskiego tego powiatu i stanowiła część majątku Pudliszki, którego właścicielem był wówczas (1846) Józef Łubieński. Według spisu urzędowego z 1837 roku wieś liczyła 91 mieszkańców, którzy zamieszkiwali 8 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="360476" url="https://pl.wikipedia.org/wiki?curid=360476" title="Kuczyny">
Kuczyny

Kuczyny – wieś w Polsce położona w województwie podlaskim, w powiecie kolneńskim, w gminie Stawiski.
Wierni kościoła rzymskokatolickiego należą do parafii św. Antoniego Padewskiego w Stawiskach.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwało 56 osób w 7 budynkach mieszkalnych. Miejscowość należała do parafii rzymskokatolickiej w m. Stawiski. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="360477" url="https://pl.wikipedia.org/wiki?curid=360477" title="Kuczyńskie">
Kuczyńskie

Kuczyńskie – wieś w Polsce położona w województwie mazowieckim, w powiecie ostrołęckim, w gminie Kadzidło.
Wierni kościoła rzymskokatolickiego należą do parafii Parafia pw. Ducha Świętego w Kadzidle
Historia.
W latach 1921–1939 wieś leżała w województwie białostockim, w powiecie ostrołęckim, w gminie Dylewo, a od 1931 w gminie Kadzidło.
Według Powszechnego Spisu Ludności z 1921 roku wieś zamieszkiwało 165 osób w 25 budynkach mieszkalnych. Miejscowość należała do parafii rzymskokatolickiej w m. Kadzidło. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Kadzidło.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="360478" url="https://pl.wikipedia.org/wiki?curid=360478" title="Kuczyzna">
Kuczyzna

Kuczyzna – wieś w Polsce położona w województwie łódzkim, w powiecie rawskim, w gminie Cielądz.
W latach 1975–1998 miejscowość administracyjnie należała do województwa skierniewickiego.
Jest to malutka wioska licząca niewiele ponad 100 mieszkańców.

</doc>
<doc id="360479" url="https://pl.wikipedia.org/wiki?curid=360479" title="Kudelczyn">
Kudelczyn

Kudelczyn – wieś w Polsce położona w województwie mazowieckim, w powiecie sokołowskim, w gminie Bielany.
Do 1954 roku istniała gmina Kudelczyn. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="360480" url="https://pl.wikipedia.org/wiki?curid=360480" title="Kuderewszczyzna">
Kuderewszczyzna

Kuderewszczyzna – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Zwierzyńcu Wielkim.

</doc>
<doc id="360481" url="https://pl.wikipedia.org/wiki?curid=360481" title="Kudłaczewo">
Kudłaczewo

Kudłaczewo – wieś w Polsce położona w województwie podlaskim, w powiecie grajewskim, w gminie Wąsosz.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Wąsoszu.

</doc>
<doc id="360482" url="https://pl.wikipedia.org/wiki?curid=360482" title="Kudrawka">
Kudrawka

Kudrawka – wieś w Polsce położona w województwie podlaskim, w powiecie sokólskim, w gminie Nowy Dwór.
W latach 1975–1998 miejscowość administracyjnie należała do województwa białostockiego.
W okolicach wsi znajdują się ruiny rozparcelowanego majątku ziemskiego rodziny Eynarowiczów, których groby znajdują się na cmentarzu parafialnym w pobliskim Nowym Dworze.
Wierni kościoła rzymskokatolickiego należą do parafii św. Jana Chrzciciela w Nowym Dworze lub do parafii Parafia Opatrzności Bożej w Siderce.

</doc>
<doc id="360483" url="https://pl.wikipedia.org/wiki?curid=360483" title="Kudry">
Kudry

Kudry – wieś w Polsce położona w województwie lubelskim, w powiecie parczewskim, w gminie Jabłoń.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Tomasza Biskupa z Willanowy w Jabłoniu.
Linki zewnętrzne.
 

</doc>
<doc id="360485" url="https://pl.wikipedia.org/wiki?curid=360485" title="Kudrycze">
Kudrycze

Kudrycze – wieś w Polsce położona w województwie podlaskim, w powiecie białostockim, w gminie Zabłudów.
Wieś magnacka hrabstwa zabłudowskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Juchnowcu.

</doc>
<doc id="360486" url="https://pl.wikipedia.org/wiki?curid=360486" title="Kudypy">
Kudypy

Kudypy (niem. "Kuhdiebs") – osada w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z XVI w., jako folwark miejski, należący do Morąga, na powierzchni 4,5 włóki. Pierwotna nazwa wsi brzmiała "Kodybis". W roku 1782 we wsi odnotowano 7 domów (dymów), natomiast w 1858 w trzech gospodarstwach domowych było 30 mieszkańców. W latach 1937–1939 było 42 mieszkańców. W roku 1973 jako osada Kudypy należały do powiatu morąskiego, gmina Morąg, poczta Słonecznik.

</doc>
<doc id="360487" url="https://pl.wikipedia.org/wiki?curid=360487" title="Kuflew">
Kuflew

Kuflew – wieś w Polsce położona w województwie mazowieckim, w powiecie mińskim, w gminie Mrozy.
Dawniej miasto; uzyskał lokację miejską w 1531 roku, zdegradowany około 1820 roku. Kuflewo położone było w drugiej połowie XVI wieku w powiecie garwolińskim ziemi czerskiej województwa mazowieckiego.
Do 1954 roku istniała gmina Kuflew. W latach 1954–1972 wieś należała i była siedzibą władz gromady Kuflew. W latach 1975–1998 miejscowość administracyjnie należała do województwa siedleckiego.
Siedziba rzymskokatolickiej parafii św. Marcina i Mikołaja należącej do dekanatu siennickiego. 
Historia.
Kuflew wzmiankowano po raz pierwszy w 1428 roku, jako wieś nazywaną „"Stok"” należącą do dóbr Jasieńczyków. W XV wieku przeszła w posiadanie Oborskich herbu Roch (Pierzchała).
Parafia została erygowana 19 stycznia 1515. Wybudowano wówczas pierwszy kościół pw. Św. Marcina i Mikołaja biskupów. Po pożarze wybudowano nowy, który został poświęcony w 1542 roku. Kolejny kościół wybudowano w latach 1620-1629, następny wzniesiony został w 1759 kosztem Rafała Ludwika Skarbka. W 1548 wzniesiono szpital i kaplicę. W początkach XIX wieku kościół parafialny wzniesiono na nowo staraniem Dąbrowskich. W 1890 został rozbudowany. Spłonął w 1991. Nowy, murowany wzniesiono w latach 1992-1993.
Kuflew otrzymał prawa miejskie w 1521 r. W drugiej połowie XVI wieku miasteczko liczyło ok. 200 mieszkańców i było ośrodkiem tkackim. W XVIII w. było własnością Skarbków. W 1810 roku liczyło 60 domów i 347 mieszkańców. Liczba ludności w 1825 roku wzrosła do 478, zaś liczba domów zmalała do 54. Po roku 1831 osada utraciła prawa miejskie. W 1883 r. parafia liczyła 2692 wiernych. W pierwszej poł. XIX wieku Kuflew był w posiadaniu Bronisława Dąbrowskiego, syna Jana Henryka Dąbrowskiego, wodza Legionów. Dobra zostały zwrócone Dąbrowskim po okresie konfiskaty w latach 1846-62, a następnie przeszły w ręce Szweycerów. W 1896 Bronisław Szweycer wybudował gorzelnię dworską.
27 października 1863 roku na polach folwarku Huta Kuflewska odbyła się jedna z bitew powstania styczniowego, w której zginęło 25 powstańców.
7 sierpnia 1943 hitlerowcy przeprowadzili pacyfikację wsi, wielu mieszkańców rozstrzelali, a zabudowę spalili.

</doc>
<doc id="360488" url="https://pl.wikipedia.org/wiki?curid=360488" title="Kujakowice Dolne">
Kujakowice Dolne

Kujakowice Dolne (niem. "Nieder Kunzendorf") – wieś w Polsce położona w województwie opolskim, w powiecie kluczborskim, w gminie Kluczbork. Wieś graniczy z Kujakowicami Górnymi.

</doc>
<doc id="360490" url="https://pl.wikipedia.org/wiki?curid=360490" title="Kujan">
Kujan

Kujan – wieś krajeńska w Polsce, położona w województwie wielkopolskim, w powiecie złotowskim, w gminie Zakrzewo, przy trasie drogi wojewódzkiej nr 189.
W latach 1975–1998 wieś administracyjnie należała do województwa pilskiego.

</doc>
<doc id="360491" url="https://pl.wikipedia.org/wiki?curid=360491" title="Kujaty">
Kujaty

Kujaty (dodatkowa nazwa w j. kaszub. Kùjôtë) – wieś kaszubska w Polsce, położona w województwie pomorskim, w powiecie kartuskim, w gminie Sierakowice, na Pojezierzu Kaszubskim. Wieś jest częścią składową sołectwa Tuchlino.
W latach 1975–1998 miejscowość administracyjnie należała do województwa gdańskiego.
Z kart historii.
Od końca I wojny światowej wieś znajdowała się ponownie w granicach Polski (powiat kartuski). Do 1918 roku obowiązującą nazwą niemieckiej administracji dla Kujat była "Kujatti". Podczas okupacji niemieckiej nazwa "Kujatti" w 1942 roku została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Michelberg".

</doc>
<doc id="360492" url="https://pl.wikipedia.org/wiki?curid=360492" title="Kujawa (powiat brodnicki)">
Kujawa (powiat brodnicki)

Kujawa – wieś w Polsce położona w województwie kujawsko-pomorskim, w powiecie brodnickim, w gminie Osiek.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyła 231 mieszkańców. Jest piątą co do wielkości miejscowością gminy Osiek.

</doc>
<doc id="360493" url="https://pl.wikipedia.org/wiki?curid=360493" title="Kujawka">
Kujawka

Kujawka – wieś w Polsce, położona w województwie kujawsko-pomorskim, w powiecie aleksandrowskim, w gminie Bądkowo.
Podział administracyjny.
W latach 1975–1998 miejscowość administracyjnie należała do województwa włocławskiego. W skład wsi wchodzi dawna wieś Chrustowo.
Demografia.
Według Narodowego Spisu Powszechnego (III 2011 r.) Kujawka liczyła 204 mieszkańców. Jest siódmą co do wielkości miejscowością gminy Bądkowo.

</doc>
<doc id="360495" url="https://pl.wikipedia.org/wiki?curid=360495" title="Kujbiedy">
Kujbiedy

Kujbiedy – wieś w Polsce położona w województwie podlaskim, w powiecie monieckim, w gminie Jasionówka.
Wieś leśnictwa sokólskiego w ekonomii grodzieńskiej w drugiej połowie XVII wieku. Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Jasionówce.

</doc>
<doc id="360496" url="https://pl.wikipedia.org/wiki?curid=360496" title="Kukadło">
Kukadło

Kukadło (dawna niem. nazwa "Kuckädel") – wieś w Polsce położona w województwie lubuskim, w powiecie krośnieńskim, w gminie Bobrowice.
W latach 1975–1998 miejscowość administracyjnie należała do województwa zielonogórskiego.
17 lutego 1699 urodził się tu Georg Wenzeslaus von Knobelsdorff, architekt i malarz niemiecki.

</doc>
<doc id="360497" url="https://pl.wikipedia.org/wiki?curid=360497" title="Kukały">
Kukały

Kukały – wieś w Polsce położona w województwie mazowieckim, w powiecie grójeckim, w gminie Chynów.
W roku 1368 - wieś otrzymał biskup poznański Jan V od księcia Siemowita III w zamian za 2 wsie leżące pod Czerskiem (Biskupice i Kościelisko - wymieniane w przywilejach w 1297 i 1350 r.). Należały do biskupiego klucza we Wrociszewie.
W 1576 r. należały do parafii w Drwalewie, leżącej w granicach powiatu grójeckiego w ziemi czerskiej.
W roku 1603 - dziesięcina z tej wsi należała do uposażenia kościoła w Drwalewie.
W latach 1975–1998 miejscowość administracyjnie należała do województwa radomskiego.

</doc>
<doc id="360498" url="https://pl.wikipedia.org/wiki?curid=360498" title="Kukań">
Kukań

Kukań – wieś w północno-zachodniej Polsce, położona w województwie zachodniopomorskim, w powiecie gryfickim, w gminie Gryfice.
W latach 1946–1998 miejscowość administracyjnie należała do województwa szczecińskiego.
Według danych z 1 stycznia 2011 roku wieś liczyła 137 mieszkańców. 
Gmina Gryfice utworzyła jednostkę pomocniczą – "Sołectwo Kukań", które obejmuje miejscowości: Kukań, Krakowice i Wołczyno. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie.

</doc>
<doc id="360499" url="https://pl.wikipedia.org/wiki?curid=360499" title="Kukawka (województwo lubelskie)">
Kukawka (województwo lubelskie)

Kukawka – wieś w Polsce położona w województwie lubelskim, w powiecie chełmskim, w gminie Wojsławice. Miejscowość wzmiankowana po raz pierwszy w 1796.
W latach 1954–1959 wieś należała i była siedzibą władz gromady Kukawka, po jej zniesieniu w gromadzie Wojsławice. W latach 1975–1998 miejscowość administracyjnie należała do województwa chełmskiego. Wieś znajduje się w granicach Skierbieszowskiego Parku Krajobrazowego. Według Narodowego Spisu Powszechnego (III 2011 r.) liczyła 148 mieszkańców i była dziewiątą co do wielkości miejscowością gminy Wojsławice.
W czasie wojny rodzina Eugenii, Mikołaja i Heleny Artymiaków ukrywała we wsi żydów, za co otrzymała tytuł Sprawiedliwy wśród Narodów Świata.

</doc>
<doc id="360500" url="https://pl.wikipedia.org/wiki?curid=360500" title="Kukinia">
Kukinia

Kukinia – wieś w Polsce położona w województwie zachodniopomorskim, w powiecie kołobrzeskim, w gminie Ustronie Morskie. 
Według danych urzędu gminy z 2005 roku wieś miała 227 mieszkańców.
We wsi znajdują się zakłady przetwórstwa ryb.
W latach 1975–1998 miejscowość administracyjnie należała do województwa koszalińskiego.

</doc>
<doc id="360501" url="https://pl.wikipedia.org/wiki?curid=360501" title="Kukle">
Kukle

Kukle – wieś w Polsce położona w województwie podlaskim, w powiecie sejneńskim, w gminie Giby, nad jeziorem Pomorze.
W latach 1975–1998 miejscowość administracyjnie należała do województwa suwalskiego.
Historia.
Miejscowość została zorganizowana w wyniku pomiary włócznej przeprowadzonej na obszarze włości berżnickich w latach 1547-1561 i początkowo nosiła nazwę Pomorzany, która wywodziła się od położenia wsi nad jeziorem Pomorze i określała ludność mieszkającą nad tym jeziorem. W 1558 roku wieś obejmowała 10 włók i liczyła 14 gospodarzy. Miejscowości starostwa berżnickiego, w tym także Kukle, mocno ucierpiały w wyniku potopu szwedzkiego w latach 1655-1660, czego dowodem są dane inwentarza z 1679 roku, według których w Kuklach pozostało 7 gospodarzy, a z 10 włók tylko 4,75 stanowiły włóki osiadłe, pozostałe zaś 5,25 włók były to włóki puste. W tym czasie nastąpiło także przemianowanie wsi na Kukle, która to nazwa nadana została od nazwiska właścicieli wsi, litewskiego rodu Kuklów. Miejscowość ponownie poniosła straty w czasie wojny północnej w latach 1700-1721 i epidemii około 1710 roku, co znajduje odzwierciedlenie w danych inwentaryzacyjnych z 1736 roku, według których w owym roku w Kuklach było już tylko 3 gospodarzy. Liczba gospodarzy wzrosła do 5 w 1765 roku i utrzymywała się na tym samym poziomie w 1789 roku. W 1789 roku Kukle liczyły 24 mieszkańców, w 1827 roku – 83 mieszkańców w 11 domach, pod koniec XIX wieku – 157 mieszkańców w 28 domach, w 1921 roku – 134 mieszkańców w 21 domach.

</doc>
<doc id="360502" url="https://pl.wikipedia.org/wiki?curid=360502" title="Kuklice">
Kuklice

Kuklice – wieś w Polsce położona w województwie dolnośląskim, w powiecie wrocławskim, w gminie Kobierzyce.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="360503" url="https://pl.wikipedia.org/wiki?curid=360503" title="Kuklin">
Kuklin

Kuklin – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość administracyjnie należała do województwa ciechanowskiego.
W okresie międzywojennym w miejscowości stacjonowała placówka Straży Celnej „Kuklin”.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="360504" url="https://pl.wikipedia.org/wiki?curid=360504" title="Kuklówka Radziejowicka">
Kuklówka Radziejowicka

Kuklówka Radziejowicka – wieś w Polsce położona w województwie mazowieckim, w powiecie żyrardowskim, w gminie Radziejowice. Leży nad rzeką Pisią Tuczną. Najstarsze wzmianki dotyczące wsi pochodzą z 1452 roku. Rzeka nazywała się najpierw Petrykoską, potem Kuklówką, a od 1533 r. Tuczną od młynarza Stanisława Thuczny.
W latach 1975–1998 miejscowość administracyjnie należała do województwa skierniewickiego.
Na terenie wsi znajduje się Szkoła Podstawowa im. Józefa Chełmońskiego z izbą pamięci. Szkoła wybudowana w latach 1952-1956 r. w stylu wiejskiego realizmu socjalistycznego. W szkole znajdowała się tablica pamiątkowa ku czci czeskiego partyzanta Gwardii Ludowej Jerzego Niedoszyńskiego ps. "Pepik", poległego w walce z Niemcami w lipcu 1943 roku. Koło szkoły znajdował się ponad stuletni przydrożny krzyż dębowy rozebrany w 2008 r. Z wsią związany był Jan Siwiec działacz społeczny, poseł na sejm II Rzeczypospolitej i Przewodniczący Związku Powiatów II R.P.
Pomiędzy Kuklówką Radziejowicką a Kuklówką Zarzeczną, na rzece Pisi Tucznej spiętrzony był staw, którego wody napędzały młyn należący do rodziny Nidzińskich. Młyn w ramach restrykcji okupantów niemieckich został spalony w 1941 roku. Po stawie pozostały fragmenty grobli i betonowy jaz. Wieś na wschodnim krańcu graniczyła z młynem Dobiegała, należącym do rodziny Golianów. Młyn również był zlokalizowany na rzece Pisi Tucznej.

</doc>
<doc id="360505" url="https://pl.wikipedia.org/wiki?curid=360505" title="Dżamila Ankiewicz">
Dżamila Ankiewicz

Dżamila Ankiewicz, właśc. Dżamila Ankiewicz-Nowowiejska (ur. 6 lutego 1961 w Gorzowie Wielkopolskim, zm. 27 maja 2016 w Warszawie) – polska reżyserka i scenarzystka filmów fabularnych i dokumentalnych.
Absolwentka filologii polskiej na Uniwersytecie Warszawskim (1985) oraz Zaocznego Wyższego Zawodowego Studium Scenariuszowego łódzkiej PWSFTviT (1990).
Zmarła nagle w Warszawie w wieku 55 lat. Została pochowana na Starych Powązkach.

</doc>
<doc id="360506" url="https://pl.wikipedia.org/wiki?curid=360506" title="Kuklówka Zarzeczna">
Kuklówka Zarzeczna

Kuklówka Zarzeczna – wieś w Polsce położona w województwie mazowieckim, w powiecie żyrardowskim, w gminie Radziejowice. Leży nad rzeką Pisią Tuczną, początkowo zwaną Petrykoską, potem Kuklówką, a od roku 1533 Tuczną.
W latach 1975–1998 miejscowość administracyjnie należała do województwa skierniewickiego.
Najstarsze podania mówią o istnieniu wsi już w 1453 roku i wspominają o młynach Stanisława Thuczny. Wieś była do końca XIX w. otoczona lasami tworzącymi kompleks Puszczy Jaktorowskiej. Ostańce w formie pomników przyrody znajdują się w Wólce Brzozokalskiej, Adamowie oraz w Budach-Grzybku i w Budach Michałowskich. W Kuklówce znajduje się dworek modrzewiowy z drugiej połowy XIX wieku wraz z parkiem przydworskim. Mieszkał i tworzył tutaj w latach 1889-1914 znany polski malarz Józef Chełmoński. Powstało tam wiele ze znanych dzieł artysty m.in.: "Odlot ptactwa", "Kaczeńce", "Bociany", do których pozowali, według opowiadań, przodkowie rodziny Zduńczyków. Obecnie w dworku mieszkają potomkowie Chełmońskiego, a dworek nie jest udostępniony do zwiedzania. We wsi znajduje się, zbudowana przez rodzinę Suzdorfów murowana kapliczka z 1874 roku. Pomnik - kamień z płytą ku czci Józefa Chełmońskiego pochodzi z roku 1969. Kuklówka jest siedzibą parafii rzymskokatolickiej pw. Matki Bożej Częstochowskiej. Z Kuklówką związany był działacz społeczny i poseł do Sejmu II RP Jan Siwiec, mieszkający w pobliskiej Wólce Brzozokalskiej - Adamowie i pochowany na cmentarzu parafialnym. We wsi od roku 1957 znajduje się zaprojektowany przez niego na planie Krzyża Jerozolimskiego cmentarz parafialny. W wyniku rozbudowy obecnie jego kształt jest zniekształcony. 
Szlaki piesze.
Szlak pieszy żółty początkowo prowadził ze Skuł poprzez Wólkę Brzozokalską Adamów, Kuklówkę do Jaktorowa
Szlak wytyczył w 1957 r. arch.kraj. Andrzej Siwiec.
Szlak niebieski początkowo prowadził z Grodziska Mazowieckiego poprzez Wólkę Brzozokalską, Adamów do Radziejowic. 
Szlak wytyczył w 1957 r. arch.kraj. Andrzej Siwiec.

</doc>
<doc id="360507" url="https://pl.wikipedia.org/wiki?curid=360507" title="Kukły (Polska)">
Kukły (Polska)

Kukły (niem. "Kuckeln") – wieś w Polsce położona w województwie warmińsko-mazurskim, w powiecie piskim, w gminie Biała Piska. W latach 1975–1998 miejscowość administracyjnie należała do województwa suwalskiego.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV i XVI w. wieś wymieniana w dokumentach pod nazwą "Kuklen", "Kucklen".
Osada powstała przed wojną trzynastoletnią (1454–1466). Wieś służebna lokowana przez komtura "Zygfryda Flacha von Schwartzburga" w 1471 r., na 11 łanach na prawie magdeburskim, z obowiązkiem jednej służby konnej. Przywilej otrzymali: "Andrzej, Maciej, Augustyn" i "Jan" (prawdopodobnie krewni).

</doc>
<doc id="360508" url="https://pl.wikipedia.org/wiki?curid=360508" title="Kuków-Folwark">
Kuków-Folwark

Kuków-Folwark – wieś w Polsce położona w województwie podlaskim, w powiecie suwalskim, w gminie Suwałki.
Historia.
Miejscowość mogła powstać już w XVII wieku. W 1703 roku król August II nadał folwark Kuków Marcinowi Korbuttowi, czemu ostro sprzeciwili się kameduli z Wigier. W 1710 roku folwark Kuków należał już do kamedułów (kamedulska kwatera podprzeroślska). 10 września 1745 roku w Kukowie podpisano "Inwentarz Ogólny Dóbr Funduszowych Klasztoru Wygierskiego Xięży Kamaldułów, przez Generalną Kommissyą JKMci y Rzeczyposlitey sporządzony". W 1775 roku folwark kukowski, oprócz dworu, obejmował wieś Kuków, Krzywólkę, Bród, Białą Wodę, Prudziszki, Żywą Wodę, Osowę, Potasznię, Zusno, Zdrojczysko, Siwek. Według spisu z 1796 roku pod "folwark Kuków z awulsem Zdrojczyska" podlegały wsie pańszczyźniane (Kuków, Osowa, Krzywólka, Bród, Potasznia, Żywa Woda, Biała Woda) oraz wsie czynszowe (Prudziszki i Zusno). Folwark obejmował 238 gospodarzy z rodzinami. W 1796 roku dobra kamedułów z Wigier zostały upaństwowione przez Prusy, a w 1800 roku zakon został skasowany. Do powstania styczniowego folwark Kuków miał różnych dzierżawców. W 1868 roku folwark Kuków został nadany rosyjskiemu gen. lejtn. Mikołajowi Goneckiemu, który przekazywał go w dzierżawę. Po I wojnie światowej majątek rozparcelowano, część ziemi przeznaczając dla powstającej szkoły rolniczej.
Od 15 października 1928 roku do 1 września 1939 roku we wsi działała Szkoła Rolnicza Żeńska w Kukowie, kierowana od grudnia 1928 roku przez Anielę Puciatycką. Przeznaczona była dla 50 dziewcząt, a nauka w niej trwała rok. 1 września 1937 roku na mocy zarządzenia ministra wyznań religijnych i oświecenia publicznego reorganizacji publicznych ludowych szkół rolniczych żeńskich nazwę zmieniono na: Publiczna Szkoła Przysposobienia Gospodyń Wiejskich w Kukowie Jej absolwentką była m.in. Jadwiga Dziekońska ps. „Jadzia”, łączniczka Armii Krajowej, podporucznik.
W latach 1954–1972 wieś należała i była siedzibą władz gromady Kuków-Folwark. W latach 1975–1998 miejscowość administracyjnie należała do województwa suwalskiego.

</doc>
<doc id="360509" url="https://pl.wikipedia.org/wiki?curid=360509" title="Kukówko">
Kukówko

Kukówko (niem. "Kukowken") – osada w Polsce położona w województwie warmińsko-mazurskim, w powiecie oleckim, w gminie Świętajno.
W latach 1975–1998 miejscowość administracyjnie należała do województwa suwalskiego.
Wieś lokowana na prawie magdeburskim 21 lutego 1472 roku. W tym czasie wielki mistrz Zakonu przez komtura z Pokarmina nadał "Stańkowi Musowi" 30 włók, zobowiązując go do dwóch służb zbrojnych.
W XVIII wieku wieś zamieszkana była przez wolnych chłopów i liczyła 170 mieszkańców.
W 1938 r. w ramach akcji germanizacyjnej zmieniono urzędową nazwę wsi na "Heinrichstal".

</doc>
<doc id="360510" url="https://pl.wikipedia.org/wiki?curid=360510" title="Kukułowo">
Kukułowo

Kukułowo (niem. "Kucklow") – wieś w północno-zachodniej Polsce, położona w województwie zachodniopomorskim, w powiecie kamieńskim, w gminie Kamień Pomorski, nad cieśniną Dziwną. Przy południowej części wsi znajduje się ujście strugi Szczuczyny do Dziwny.
Znajdował się tu zamek, będący siedzibą kapituły i proboszczów kamieńskich. Od 1628/30 aż do śmierci w roku 1640 w zamku, użyczonym mu przez księcia Bogusława XIV, mieszkał zdetronizowany w 1616 r. książę Kurlandii i Semigalii Wilhelm Kettler, którego syn Jakub Kettler w 1638 r. odzyskał księstwo kurlandzkie.
W latach 1946–1998 miejscowość administracyjnie należała do województwa szczecińskiego.

</doc>
<doc id="360511" url="https://pl.wikipedia.org/wiki?curid=360511" title="Kulany">
Kulany

Kulany – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="360512" url="https://pl.wikipedia.org/wiki?curid=360512" title="Kulczyn-Kolonia">
Kulczyn-Kolonia

Kulczyn-Kolonia – kolonia w Polsce położona w województwie lubelskim, w powiecie włodawskim, w gminie Hańsk.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Hańsk.

</doc>
<doc id="360513" url="https://pl.wikipedia.org/wiki?curid=360513" title="Kulczyzna">
Kulczyzna

Kulczyzna – wieś sołecka w Polsce położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 miejscowość administracyjnie należała do województwa kieleckiego.

</doc>
<doc id="360514" url="https://pl.wikipedia.org/wiki?curid=360514" title="Kuleje (wieś w województwie śląskim)">
Kuleje (wieś w województwie śląskim)

Kuleje – wieś w Polsce położona w województwie śląskim, w powiecie kłobuckim, w gminie Wręczyca Wielka.
W latach 1954–1959 wieś należała i była siedzibą władz gromady Kuleje, po jej zniesieniu w gromadzie Węglowice. W latach 1975−1998 miejscowość administracyjnie należała do województwa częstochowskiego.
W Kulejach znajduje się stacja kolejowa na trasie kolejowej Wieluń−Katowice, na której zatrzymują się pociągi osobowe. Wieś od 1981 jest siedzibą parafii pw. Św. Maksymiliana Marii Kolbego.

</doc>
<doc id="360515" url="https://pl.wikipedia.org/wiki?curid=360515" title="Kulerzów">
Kulerzów

Kulerzów – wieś w Polsce położona w województwie małopolskim, w powiecie krakowskim, w gminie Mogilany.
Wieś położona w końcu XVI wieku w powiecie szczyrzyckim województwa krakowskiego była własnością klasztoru norbertanek na Zwierzyńcu w Krakowie. W latach 1975–1998 miejscowość administracyjnie należała do województwa krakowskiego.
Wcześniejsza nazwa miejscowości to "Kuleszów".
Wieś Kulerzów jest położona na południowym stoku zachodniej odnogi Mogilańskiej Góry, opadającej ku Dolinie Skawinki w Radziszowie. Najbliżej rozpościerają się wzniesienia Lasu Bronaczowa.
W miejscowości dominuje zabudowa niska, skupiona, złożona głównie z jedno i dwukondygnacyjnych domów mieszkalnych. Na całym obszarze miejscowości przeważa układ zagrodowy z dużą ilością zieleni i ogrodów przydomowych. Układ urbanistyczny koncentruje się wzdłuż mniejszych ciągów komunikacyjnych. Przez miejscowość przechodzi droga powiatowa nr K2173 jako północna granica Kulerzowa z Chorowicami. Droga powiatowa prowadzi od Zakopianki przez Mogilany, Kulerzów, Chorowice, Buków do Skawiny.

</doc>
<doc id="360516" url="https://pl.wikipedia.org/wiki?curid=360516" title="Kulesze-Chobotki">
Kulesze-Chobotki

Kulesze-Chobotki – wieś w Polsce położona w województwie podlaskim, w powiecie monieckim, w gminie Krypno.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Narodzenia Najświętszej Maryi Panny w Krypnie.

</doc>
<doc id="360517" url="https://pl.wikipedia.org/wiki?curid=360517" title="Kulesze-Litewka">
Kulesze-Litewka

Kulesze-Litewka – wieś w Polsce położona w województwie podlaskim, w powiecie wysokomazowieckim, w gminie Kulesze Kościelne.
Zaścianek szlachecki Litewka należący do okolicy zaściankowej Kulesze położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Bartłomieja Apostoła w Kuleszach Kościelnych.
Historia.
Wieś wyodrębniła się z pobliskiej osady "Litwa Stara" w XVIII w. Pierwsza informacja o wsi pochodzi z mapy województwa podlaskiego z 1795 r. Wykazano tam miejscowość o nazwie "Kulesze nowe Litwa".
W roku 1827 naliczono tu 13 domów i 69 mieszkańców.
W 1891 r. w miejscowości 17 drobnoszlacheckich gospodarstw. We wsi 114 ha ziemi. Średnie gospodarstwo liczyło 6,7 ha.
W 1921 wieś liczyła 22 domy i 110 mieszkańców, w tym 36 Żydów.

</doc>
<doc id="360518" url="https://pl.wikipedia.org/wiki?curid=360518" title="Kulesze-Podawce">
Kulesze-Podawce

Kulesze-Podawce – wieś w Polsce położona w województwie podlaskim, w powiecie wysokomazowieckim, w gminie Kulesze Kościelne.
Zaścianek szlachecki Podawce należący do okolicy zaściankowej Kulesze położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Bartłomieja Apostoła w Kuleszach Kościelnych.
Historia.
Wieś istniała prawdopodobnie w XV w. Mieszkał w niej zapewne opiekun tworzonej w 1493 roku parafii w Kuleszach. Osoba taka miała prawo do pierwszej ławki przy ołtarzu. Posiadała również przywilej wskazywania plebana parafii. Ten kto wskazywał kandydata na plebana, po staropolsku nazywał się "podawcą".
"Podawce" pojawiają się w dokumentach w 1569 roku. W roku 1580 właścicielem był "Więczsław Kulesza", woźny bielski ziemski. Wraz z działem w Kuleszach-Podlipie miał 11 włók ziemi.
Przez wieki była to niewielka miejscowość zamieszkała przez drobną szlachtę. Na przełomie XIX i XX w. naliczono tu 12 gospodarzy. Uprawiali 120 ha ziemi. Średnie gospodarstwo miało obszar 6,7 ha.
W 1921 roku w miejscowości 12 domów i 72 mieszkańców.

</doc>
<doc id="360519" url="https://pl.wikipedia.org/wiki?curid=360519" title="Kulesze Podlipne">
Kulesze Podlipne

Kulesze Podlipne – wieś w Polsce położona w województwie podlaskim, w powiecie wysokomazowieckim, w gminie Kulesze Kościelne.
Zaścianek szlachecki Podlipne należący do okolicy zaściankowej Kulesze położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Bartłomieja Apostoła w Kuleszach Kościelnych.
Historia.
W akcie przysięgi na wierność królowi Polskiemu z 1569 r. wymienia się rycerzy ze wsi "Podlipne". Według językoznawców nazwa miejscowości pochodzi od przydomku tutejszych dziedziców zwanych "Podlipnymi".
W roku 1580 posiadaczem był "Więczsław Kulesza", woźny bielski ziemski. Wraz z działem w Kuleszach-Podawcach miał 11 włók ziemi. W następnych latach dziedziczyli tu głównie Kuleszowie.
W XVIII w. wieś własnością rodu Zaleskich herbu Lubicz, którzy większość ziemi wydzierżawili chłopom. Kolejni posiadacze: Smólscy, Milewscy, Przeździeccy i Godlewscy.
W 1827 r. miejscowość liczyła 7 domów i 35 mieszkańców.. Kulesze-Podlipne były wsią dworską do 1864 r. Później większość ziemi została uwłaszczona w ramach ukazu carskiego. Właściciele drobnoszlacheccy również posiadali działy ziemi.
W 1891 roku istniało tu 6 gospodarstw chłopskich oraz 3 drobnoszlacheckie. Średnie gospodarstwo miało obszar 10,8 ha.
Pierwszy Powszechny Spis Ludności z 1921 roku wykazał 9 domów i 59 mieszkańców.

</doc>
<doc id="360520" url="https://pl.wikipedia.org/wiki?curid=360520" title="Kuleszewo">
Kuleszewo

Kuleszewo (kaszb. "Kùleszewò", niem. "Kulsow") – wieś w Polsce, w województwie pomorskim, w powiecie słupskim, w gminie Kobylnica. W Kuleszewie znajduje się kościół z XV wieku.
W latach 1975–1998 miejscowość administracyjnie należała do województwa słupskiego.
Historyczne warianty nazewnicze miejscowości.
Prefiks w nazwie wskazuje na pochodzenie od nazwy własnej Kulesz

</doc>
<doc id="360521" url="https://pl.wikipedia.org/wiki?curid=360521" title="Kuleszka">
Kuleszka

Kuleszka – wieś w Polsce położona w województwie podlaskim, w powiecie łomżyńskim, w gminie Miastkowo.
Wierni kościoła rzymskokatolickiego należą do parafii Matki Bożej Różańcowej w Miastkowie.
Historia.
Wieś szlachecka położona była w drugiej połowie XVI wieku w powiecie ostrołęckim ziemi łomżyńskiej. W latach 1921–1939 osada leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku osadę zamieszkiwały 184 osoby w 27 budynkach mieszkalnych. Miejscowość należała do parafii rzymskokatolickiej w Nowogrodzie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360522" url="https://pl.wikipedia.org/wiki?curid=360522" title="Kuleszki-Nienałty">
Kuleszki-Nienałty

Kuleszki-Nienałty – wieś w Polsce położona w województwie mazowieckim, w powiecie ostrowskim, w gminie Andrzejewo.
W latach 1975–1998 miejscowość administracyjnie należała do województwa łomżyńskiego.
Obok miejscowości przepływa niewielka rzeka Brok Mały, dopływ Broku.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Andrzejewie.

</doc>
<doc id="360523" url="https://pl.wikipedia.org/wiki?curid=360523" title="Kuligowo (powiat międzyrzecki)">
Kuligowo (powiat międzyrzecki)

Kuligowo (niem. "Kulkau") – wieś w Polsce, położona w województwie lubuskim, w powiecie międzyrzeckim, w gminie Międzyrzecz.
W latach 1975–1998 wieś administracyjnie należała do województwa gorzowskiego.
Wieś duchowna, własność biskupa poznańskiego, położona była w 1580 roku w powiecie poznańskim województwa poznańskiego.

</doc>
<doc id="360525" url="https://pl.wikipedia.org/wiki?curid=360525" title="Kuligów">
Kuligów

Kuligów – wieś w Polsce położona w województwie mazowieckim, w powiecie wołomińskim, w gminie Dąbrówka.
Prywatna wieś szlachecka "Kuligowo" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1954–1961 wieś należała do gromady Józefów, po zmianie siedziby i nazwy gromady należała i była siedzibą władz gromady Kuligów. W latach 1975–1998 miejscowość administracyjnie należała do województwa ostrołęckiego.
Opis.
Kuligów to duża wieś letniskowa położona w zakolu rzeki Bug i w jej starorzeczu, 20 km od Wołomina, 38 km od centrum Warszawy, 10 km od Zalewu Zegrzyńskiego. 
Grunty sołectwa otaczają obszary wsi: Cisie, Józefów, Stasiopole, Sokołówek, Popielarze i Nowe Załubice. Powierzchnia sołectwa wynosi 762,7 ha, z czego około 300 ha pod zabudowę rekreacyjną. Na 130 posesji mieszkańców przypada tu około 900 zamieszkanych działek rekreacyjnych (poza tym wiele działek jest niezagospodarowanych), głównie mieszkańców Warszawy. Miejscowość jest często odwiedzana w okresie letnim.
Łąki nad Bugiem posłużyły jako plener do końcowej sceny filmu "Ryś" w reżyserii Stanisława Tyma.
Wieś wzmiankowana już w 1380 r. w dokumencie wystawionym przez Księcia Mazowieckiego Ziemowita w którym to ziemie te wraz z Popowem należącymi do Piotra z Popowa herbu Pobóg przeniósł na Prawo chełmińskie.

</doc>
<doc id="360526" url="https://pl.wikipedia.org/wiki?curid=360526" title="Kulik (województwo lubelskie)">
Kulik (województwo lubelskie)

Kulik – wieś w Polsce położona w województwie lubelskim, w powiecie chełmskim, w gminie Siedliszcze. 
Według Narodowego Spisu Powszechnego (III 2011 r.) liczyła 250 mieszkańców i była ósmą co do wielkości miejscowością gminy Siedliszcze.
Historia.
Miejscowość ta, po raz pierwszy wzmiankowana była w roku 1724. W obrębie wsi położony jest dawny folwark, którego właścicielem był w 1724 r. Józef Sługocki, podczaszy chełmski. Od połowy XVIII wieku majątek przeszedł w ręce Węglińskich. Później właścicielami byli: Błażej Piotrowski (od 1830 do 1856), Kalikst Łaski (od 1856 do 1870) oraz Piotr Załuski (od 1870 do 1944).
Po przeprowadzeniu w 1947 roku parcelacji gruntów należących do majątku dwór przez pewien czas stał bezpański i był bezceremonialnie dewastowany. Wówczas to znikły zabytkowe kominki i rozebraniu uległy budynki gospodarcze. Przez wiele lat mieściła się tam szkoła podstawowa. Dwór usytuowany jest przy wschodnim krańcu wsi, jego otoczenie stanowi dawny park krajobrazowy. Dwór w Kuliku jest obiektem jednorodnym z zachowaną bez zniekształceń pierwotną bryłą. Obrazuje modę z drugiej połowy XIX wieku na wznoszenie rezydencji dworskich. Park otaczający dwór zajmuje powierzchnię 3 ha, znajduje się tu około 400 drzew z dwudziestoma gatunkami. Najstarsze drzewa mają 200 – 300 lat. Na uwagę zasługuje okaz rzadkiej w regionie magnolii.
W latach 1954–1959 wieś należała i była siedzibą władz gromady Kulik, po jej zniesieniu w gromadzie Ludwinów. W latach 1975–1998 miejscowość administracyjnie należała do województwa chełmskiego. 

</doc>
<doc id="360527" url="https://pl.wikipedia.org/wiki?curid=360527" title="Kulików (województwo lubelskie)">
Kulików (województwo lubelskie)

Kulików – wieś w Polsce położona w województwie lubelskim, w powiecie zamojskim, w gminie Sułów.
Mikołaj Zamoyski (1472–1532, był sekretarzem królewskim, referendarzem dworu królewskiego i kanonikiem krakowskim) w roku 1527 darował bratu Feliksowi (+ 1535) Kulików, który ten sprzedał za 1000 zł Stanisławowi Kmicie, dziedzicowi Szczebrzeszyna.
W latach 1975–1998 miejscowość administracyjnie należała do województwa zamojskiego.

</doc>
<doc id="360529" url="https://pl.wikipedia.org/wiki?curid=360529" title="Kulikówka">
Kulikówka

Kulikówka – wieś w Polsce położona w województwie podlaskim, w powiecie białostockim, w gminie Dobrzyniewo Duże.
Wieś królewska w starostwie knyszyńskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Nieustającej Pomocy w Kozińcach.
Zobacz też.
Rezerwat przyrody Kulikówka

</doc>
<doc id="360530" url="https://pl.wikipedia.org/wiki?curid=360530" title="Kulin (województwo dolnośląskie)">
Kulin (województwo dolnośląskie)

Kulin – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="360531" url="https://pl.wikipedia.org/wiki?curid=360531" title="Kulin Kłodzki">
Kulin Kłodzki

Kulin Kłodzki – wieś w Polsce położona w województwie dolnośląskim, w powiecie kłodzkim, w gminie Lewin Kłodzki.
Położenie.
Kulin Kłodzki leży między wzniesieniami Średnia Kopa i Lech od północy a Grodczynem od południa na Wzgórzach Lewińskich, w pobliżu miejscowości Lewin Kłodzki i Duszniki-Zdrój, na wysokości około 630–670 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
W XV wieku Kulin był osadą służebną zamku Homole. W roku 1477, wraz z państwem homolskim, miejscowość została włączona w obręb hrabstwa kłodzkiego. W 1684 roku Kulin został kupiony przez posiadaczy Szczytnej, w kolejnych wiekach przechodził z rąk do rąk, ostatnim właścicielem od roku 1840 był von Pohl. W XVIII wieku była tu kopalnia hematytu i kamieniołom. W roku 1840 było tu wolne sołectwo i 26 budynków, w których funkcjonowały 22 warsztaty bawełniane.
Do 1945 roku miejscowość nosiła nazwę "Keilendorf", po II wojnie światowej i przejściu ziemi kłodzkiej pod administrację polską zmieniono jej nazwę na Kulińsk, a następnie Kulin Kłodzki.
Transport.
Przez wieś przebiega szosa Duszniki-Zdrój – Jeleniów oraz malownicza linia kolejowa Kłodzko – Kudowa-Zdrój. We wsi znajduje się przystanek kolejowy Kulin Kłodzki. Przed stacją kolejową od strony Dusznik-Zdroju jest tunel.

</doc>
<doc id="360532" url="https://pl.wikipedia.org/wiki?curid=360532" title="Kulki (województwo mazowieckie)">
Kulki (województwo mazowieckie)

Kulki – wieś w Polsce położona w województwie mazowieckim, w powiecie mińskim, w gminie Siennica.
W latach 1975–1998 miejscowość administracyjnie należała do województwa siedleckiego.

</doc>
<doc id="360533" url="https://pl.wikipedia.org/wiki?curid=360533" title="Kulno">
Kulno

Kulno – wieś w Polsce położona w województwie podkarpackim, w powiecie leżajskim, w gminie Kuryłówka.
Części wsi.
Wieś królewska Kulna, położona była w 1589 roku w starostwie niegrodowym krzeszowskim w ziemi przemyskiej województwa ruskiego.
Wzmiankowane po raz pierwszy w dokumentach w 1464 i 1515 roku. 15.03.1863 roku oddział pułkownika Czechowskiego przekroczył granice zaborów. Pacyfikacja 14.08.1942 roku (Niemcy zabijają 22 Ukraińców i 73 Żydów).

</doc>
<doc id="360534" url="https://pl.wikipedia.org/wiki?curid=360534" title="Kulów">
Kulów

Kulów – wieś w Polsce położona w województwie dolnośląskim, w powiecie głogowskim, w gminie Kotla.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="360535" url="https://pl.wikipedia.org/wiki?curid=360535" title="Kułaki">
Kułaki

Kułaki – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Winnej Poświętnej.
Historia.
Pierwotnie "Kołaki".
W roku 1921:

</doc>
<doc id="360536" url="https://pl.wikipedia.org/wiki?curid=360536" title="Kułakowice Trzecie">
Kułakowice Trzecie

Kułakowice Trzecie – wieś w Polsce położona w województwie lubelskim, w powiecie hrubieszowskim, w gminie Hrubieszów.
Demografia.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Hrubieszów. Według Narodowego Spisu Powszechnego (III 2011 r.) liczyła 583 mieszkańców i była drugą co do wielkości miejscowością gminy Hrubieszów.
Historia.
Według suplementu Słownika geograficznego Królestwa Polskiego z roku 1902, Okołokołowice, dziś Kułakowice, wieś w dawnej ziemi bełskiej, w wieku XIX w powiecie hrubieszowskim. Według regestru poborowego z roku 1564 wieś Okołokołowice w parafii Hrubieszów płaciła w dziale Drohiczańskiego od 91/2 łana 10 zagrodników, 4 komorników. Łaszcz płacił ze swojego działu od 8 1/2 łana, 14 zagrodników, 9 komorników, 1 rzemieślnika. We wsi pop i cerkiew prawosławna.

</doc>
<doc id="360537" url="https://pl.wikipedia.org/wiki?curid=360537" title="Kułygi">
Kułygi

Kułygi – wieś w Polsce położona w województwie podlaskim, w powiecie siemiatyckim, w gminie Siemiatycze.
W latach 1975–1998 miejscowość administracyjnie należała do województwa białostockiego.
Dawniej wieś w składzie Krasewicze. 
Prawosławni mieszkańcy wsi należą do parafii Świętych Kosmy i Damiana w Narojkach, a wierni kościoła rzymskokatolickiego do parafii Najświętszej Maryi Panny Różańcowej w Kłopotach Stanisławach.

</doc>
<doc id="360538" url="https://pl.wikipedia.org/wiki?curid=360538" title="Kumajny">
Kumajny

Kumajny – wieś w Polsce położona w województwie warmińsko-mazurskim, w powiecie lidzbarskim, w gminie Orneta.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="360539" url="https://pl.wikipedia.org/wiki?curid=360539" title="Kumelsk">
Kumelsk

Kumelsk – wieś w Polsce położona w województwie podlaskim, w powiecie kolneńskim, w gminie Kolno.
W latach 1954–1959 wieś należała i była siedzibą władz gromady Kumelsk, po jej zniesieniu w gromadzie Lachowo. W latach 1975−1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Zwiastowania Najświętszej Maryi Panny w Lachowie.
Historia.
Początkowo była to wieś należąca do książąt mazowieckich, jednak w 1422 roku książę Janusz I nadał ją Jakubowi z Modzel koło Ciechanowa, protoplaście Kumelskich herbu Modzele, którzy byli właścicielami części Kumelska jeszcze w końcu XVII wieku. Wieś szlachecka "Kumelsko" położona była w drugiej połowie XVI wieku w powiecie kolneńskim ziemi łomżyńskiej. W 1476 roku właścicielem Kumelska został Doliwa, łowczy łomżyński. W 1729 roku wieś została podzielona pomiędzy Stanisława Doliwę i Karola Ramotowskiego. Około 1784 roku Kumelsk zamieszkali Doliwowie i Kumelscy.
W 1865 roku właścicielem folwarku został Szczepan Doliwa, a po nim Józef Doliwa. Na krótko Kumelsk przeszedł w ręce Filipkowskiego. Od 1888 roku właścicielem dworu i majątku Kumelsk został Bogdan Stawłarski (zm. 1906). W 1908 roku od córek Stawłarskiego kupił majątek Kazimierz Choynowski i jego rodzina była właścicielem miejscowych dóbr prawdopodobnie do 1945 roku.
W okresie międzywojennym Kumelsk był siedzibą komisariatu Straży Celnej „Kumelsk”.
Od południa 1 września 1939 roku Kumelsk Dwór był miejscem stacjonowania 4 szwadronu 10 Pułku Ułanów Litewskich skąd 2 września uderzył w kierunku Milewa w ówczesnych niemieckich Prusach Wschodnich.

</doc>
<doc id="360540" url="https://pl.wikipedia.org/wiki?curid=360540" title="Kumiała">
Kumiała

Kumiała – wieś w Polsce położona w województwie podlaskim, w powiecie sokólskim, w gminie Korycin.
Wieś leśnictwa sokólskiego w ekonomii grodzieńskiej w drugiej połowie XVII wieku. Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Przez miejscowość przebiega droga krajowa nr 8.
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="360541" url="https://pl.wikipedia.org/wiki?curid=360541" title="Kumiałka">
Kumiałka

Kumiałka – wieś w Polsce położona w województwie podlaskim, w powiecie sokólskim, w gminie Janów.
W latach 1975–1998 miejscowość administracyjnie należała do województwa białostockiego.
Na południe od wsi płynie rzeka Kumiałka.
Wierni kościoła rzymskokatolickiego należą do parafii św. Jerzego w Janowie.

</doc>
<doc id="360542" url="https://pl.wikipedia.org/wiki?curid=360542" title="Kumiałtowice">
Kumiałtowice

Kumiałtowice (niem. "Kummeltitz", łuż. "Kumjeltojce") – wieś w Polsce położona w województwie lubuskim, w powiecie żarskim, w gminie Brody.
W latach 1975–1998 miejscowość administracyjnie należała do województwa zielonogórskiego.
Po raz pierwszy wspomniano w dokumentach o tej wsi ślepych uliczek w roku 1409 pod niemiecką nazwą "Cumlititz". Pierwotnie należał do niej majątek, folwark oraz wiatrak. W centrum wioski znajduje się jeszcze dzisiaj staw, wkoło którego prowadzi wiejska droga. W 1945 roku nosiła nazwę Chmielczyce.

</doc>
<doc id="360543" url="https://pl.wikipedia.org/wiki?curid=360543" title="Kumielsk">
Kumielsk

Kumielsk (niem. "Kumilsko", 1938–1945 "Morgen") – wieś w Polsce położona w województwie warmińsko-mazurskim, w powiecie piskim, w gminie Biała Piska.
Do 1954 roku siedziba gminy Kumielsk. W latach 1954-1972 wieś należała i była siedzibą władz gromady Kumielsk. W latach 1975–1998 miejscowość administracyjnie należała do województwa suwalskiego Wieś leży nad jeziorem Kumielskim.
Miejscowość jest siedzibą parafii rzymskokatolickiej, należącej do dekanatu Biała Piska, diecezji ełckiej.
Historia.
W XV i XVI w. miejscowość w dokumentach zapisywana jako "Komilsken, Kamieliβken, Kumlsken".
Wieś czynszowa, wspominana w dokumentach już w 1424 r., kiedy to niejaki "Cwalina" ubiegał się o 100 łanów, które zamierzał obsadzić swoimi 20 krewnymi. Przywilej lokacyjny dla wsi czynszowej wystawiony został w 1428 r. przez komtura "Josta Struppergera" na prawie chełmińskim, na około 46 łanów (dokument się nie zachował - obszar znany z późniejszych dokumentów), w tym 6 dla sołtysa i prawdopodobnie 4 dla plebana na utrzymanie kościoła. W 1447 były we wsi dwie karczmy. Wieś wzmiankowana także w 1448 r. W 1499 istniał młyn (przywilej wystawiony przez komtura "Hieronima von Gebesattela"), kiedy to młyn ten kupił "Grzegorz Guzaj" od braci "Sulimów" wraz z 2 morgami łąk i ogrodem na prawie magdeburskim. Młyn więc istniał już wcześniej, później wzmiankowany w dokumentach także z lat 1539 i 1561. Z roku 1565 pochodzi nadanie dla "Jana Blumsteina" i jego syna "Kryspina" na 2 łany i 2 morgi, ogród i młyn,
Parafia wspominana w dokumentach już w 1475 r., z uposażeniem 4 łanów. W 1570 właścicielem małego majątku w Kumielsku był pastor "Jan Blumstein".
Zobacz też.
pobliski Kumelsk (po mazowieckiej stronie dawnej granicy)

</doc>
<doc id="360544" url="https://pl.wikipedia.org/wiki?curid=360544" title="Kumkiejmy">
Kumkiejmy

Kumkiejmy (niem. "Kumkeim") – wieś w Polsce, położona w województwie warmińsko-mazurskim, w powiecie bartoszyckim, w gminie Górowo Iławeckie. 
W latach 1975–1998 wieś administracyjnie należała do województwa olsztyńskiego.
Wieś wymieniana w dokumentach w roku 1437 jako wieś pruska pod nazwą "Comekaym". W czasie wojny trzynastoletniej Kumkiejmy były mocno zniszczone i się wyludniły. Powtórnie wieś była zasiedlana w XVI wieku osadnikami głównie (lub wyłącznie) polskimi. Szkoła istniała już w XVIII w. 
W 1935 r. w szkole zatrudnionych było dwóch nauczycieli i uczęszczało 74 uczniów. W 1939 r. we wsi mieszkało 388 osób.
W 1983 roku było 81 mieszkańców. We wsi było 13 domów (20 gospodarstw domowych) a ulice miały elektryczne oświetlenie. W tym czasie w Kumkiejmach było 19 indywidualnych gospodarstw rolnych, gospodarujących na 213 ha. We wsi była świetlica i punkt biblioteczny.

</doc>
<doc id="360545" url="https://pl.wikipedia.org/wiki?curid=360545" title="Kumów Majoracki">
Kumów Majoracki

Kumów Majoracki – wieś w Polsce położona w województwie lubelskim, w powiecie chełmskim, w gminie Leśniowice.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 343 mieszkańców i była trzecią co do wielkości miejscowością gminy Leśniowice.
Historia.
Miejscowość Kumów należała do Grodów Czerwieńskich, co potwierdzać może zapis w kronice ruskiej (tzw. Ipatjewskiej) pod rokiem 1205 o walce Litwinów u wrót Czerwienia. Litwini mieli wojować jednocześnie koło Kumowa, a zastawę wojskową trzymać przy wsi Uchanie. Ten przekaz przemawia za położeniem Czerwienia m.in. w tym miejscu w późniejszej Ziemi Chełmskiej, bardzo blisko samego Chełma. Staroruska kronika "Powieść minionych lat" wymienia podbicie siedlisk Lachów. Pisze Nestor, praojciec kronikarzy ruskich – „wyprawił się Włodzimierz na Lachów i zabrał im Przemyśl, Czerwień i inne grody.” czyli ...Przemyśl, Czerwień i inne...zdobyte przez Włodzimierza Wielkiego w 981 roku. Wtedy również Kumów i Chełm stały się częścią Rusi Kijowskiej. Prawdopodobnym jest, że wcześniej, do roku 981, tereny te należały do państwa Mieszka I. W 981 Kumów, jeden z Grodów Czerwieńskich, był krótko pod zwierzchnictwem czeskim, a następnie polskim; 981-1018 – zajmowała go Ruś Kijowska. W czasie wyprawy wojennej w 1018 r. odbił te tereny Bolesław Chrobry podczas wyprawy na Kijów. Potwierdza to ta sama kronika, opisując zdobycie Grodów Czerwieńskich przez króla Polski Bolesława Chrobrego w roku 1018. W wyniku wojen prowadzonych na terenie Grodów Czerwieńskich gród ten, należący do Polski, został zniszczony. W 1018-1030 Ziemie chełmskie posiadała Polska, aż odbite zostały przez Jarosława Mądrego w 1031 r. a Polska ponownie utraciła w tym roku Kumów i Chełm. Ponownie przyłączył te grody Bolesław Szczodry w 1069 r., a w 1073 zajął cały Wołyń, w czasie wyprawy na Kijów, uzależniając go czasowo od Polski. Ziemie chełmskie utracił Władysław Herman i weszły one w skład Rusi Kijowskiej. Tu w Kumowie mieściła się rezydencja biskupia. Potwierdza to Władysław Jagiełło w akcie fundacyjnym świątyni Rozesłania św. Apostołów w Chełmie z 14 sierpnia 1417 r. w sprawie przyłączenia do biskupstwa chełmskiego 4 lub 5 wsi, w tym Kumowa - rezydencji biskupiej, Pobołowic, Dobryniowa oraz Plitnik albo Zagadców). O znaczeniu Kumowa świadczy fakt pochowania tu w 1779 r. hetmana wielkiego polnego i koronnego. Był nim Wacław Piotr Rzewuski herbu Krzywda (ur. 29 października 1706 r. w Rozdole, zm. 27 października 1779 r. w Sielcu) – hetman wielki koronny, hetman polny koronny, kasztelan krakowski od 1778, wojewoda krakowski od 1762, wojewoda podolski od 1736, poeta, pisarzem polnym koronnym, literat, stronnik Stanisława Leszczyńskiego w 1733 – syn Stanisława Mateusza i Ludwiki Kunickiej. Stąd też pochodził dziekan chełmski, proboszcz Kumowa - ks. Antoni Borowski. W dokumencie erekcyjnym napisano: „pierwszy ten kamień położył Antoni Borowski dziekan chełmski, prepozyt kumowski dnia 15 IV 1753 r, który poświęcił świątynię Rozesłania Apostołów w Chełmie”.

</doc>
<doc id="360546" url="https://pl.wikipedia.org/wiki?curid=360546" title="Kumów Plebański">
Kumów Plebański

Kumów Plebański – wieś w Polsce położona w województwie lubelskim, w powiecie chełmskim, w gminie Leśniowice.
W latach 1954–1959 wieś należała i była siedzibą władz gromady Kumów Plebański, po jej zniesieniu w gromadzie Sielec. W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 155 mieszkańców i była jedenastą co do wielkości miejscowością gminy Leśniowice.
Części wsi.
 
Historia.
Do wieku XIX historia pisana była dla wsi Kumów - bowiem podział wsi na Kumów Majoracki i Kumów Plebański nastąpił po supresji dóbr kościelnych w latach 30. XIX wieku. Większą część dawnego klucza kumowskiego zabrano biskupom przyłączając folwark i tereny dawnej rezydencji do tak zwanych majoratów, stąd nazwa Kumów Majoracki. W 1876 r. poduchowny folwark Kumów to jest ziemię wraz z obszarem dawnego folwarku i rezydencji biskupów, na publicznej licytacji zakupił Karol von Schtralborn.
Pierwsze wzmianki o grodzie Kumów pochodzą z 1204 roku W latopisie pod rokiem 1205 - "Rocznik hipacowski" wspomniane są „wrota czerwieńskie” koło Komowa (Kumowa) i Uchań. W tym samym roczniku hipacowskim pod datą 1213 r. wyczytać można, że Daniło Romanowicz zajął Leszkowi Białemu „Uhrowesk, Wereszczyn, Stołpie i Kumów i wsiu ukrainu”. To jest tereny piastowskiej Ukrainy przyłączone do Polski przez Bolesława Chrobrego - patrz Grody Czerwieńskie. W 1417 roku wieś występuje jako Cumow. W tym samym roku król Władysław II Jagiełło dekretem z Nowego Korczyna nadał 700 ha ziemi w Kumowie jako beneficjum dla biskupa chełmskiego. Od czasów średniowiecznych była to letnia siedziba biskupów chełmskich, w I poł. XIX w. - lubelskich. Dobra skonfiskowane zostały przez Rosję w 1875 r. Później przeszły one w ręce rodziny Rzewuskich.
Po I wojnie światowej dobra zostały rozparcelowane pomiędzy włościan wsi: Sielec, Kumów Leszczany, Mołodutyn, Haliczany, Wolawce. Stawy zachowały się i przeszły we władanie Marka Gaja. Przy parafii zostało 99,72 ha ziemi i łąk. Dzierżawcami byli gospodarze.
Kościół.
Według Słownika geograficznego Królestwa Polskiego z roku 1883 „najpierwszy” kościół tutejszy z drzewa zbudował 1434 r. Jan Zaborowski biskup chełmski. W 1592 r. odbudował go Stanisław Gumaliński biskup chełmski. Następnie w 1696 odbudowany przez Wojciecha Kotkowskiego prboszcza Kumowa. Wreszcie w latach 1821–25 powstał nowy murowany kościół który wystawił biskup Skarszewski.

</doc>
<doc id="360547" url="https://pl.wikipedia.org/wiki?curid=360547" title="Kuniewo">
Kuniewo

Kuniewo – wieś w Polsce położona w województwie mazowieckim, w powiecie sierpeckim, w gminie Gozdowo.
Prywatna wieś duchowna "Koniewo" położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego.
Przez miejscowość przepływa Wierzbica, rzeka dorzecza Wisły, dopływ Skrwy.
Linki zewnętrzne.
 

</doc>
<doc id="360548" url="https://pl.wikipedia.org/wiki?curid=360548" title="Kunik">
Kunik

Kunik (dawniej niem. "Windenhof") – osada w Polsce położona w województwie warmińsko-mazurskim, w powiecie olsztyńskim, w gminie Dobre Miasto.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="360549" url="https://pl.wikipedia.org/wiki?curid=360549" title="Kunin (województwo mazowieckie)">
Kunin (województwo mazowieckie)

Kunin ("Kunin Szlachecki") – wieś w Polsce, położona w województwie mazowieckim, w powiecie ostrołęckim, w gminie Goworowo, na lewym brzegu rzeki Orz dopływu Narwi.
Dawniej dwie wsie – Kunin Szlachecki i Kunin Włościański.
Historia.
Wieś szlachecka "Kunino" położona była w drugiej połowie XVI wieku w powiecie ostrowskim ziemi nurskiej. W latach 1921–1936 wieś leżała w województwie białostockim, w powiecie ostrołęckim, w gminie Szczawin (od 1936 w gminie Goworowo).
Według Powszechnego Spisu Ludności z 1921 roku wieś zamieszkiwało 466 osób, 464 było wyznania rzymskokatolickiego a 2 mojżeszowego. Jednocześnie 464 mieszkańców zadeklarowało polską przynależność narodową a 2 żydowską. Były tu 83 budynki mieszkalne . Miejscowość należała do parafii rzymskokatolickiej w Goworowie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Kuninie Szlacheckim.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Mackeim ("makowski") "Regierungsbezirk Zichenau ("rejencji ciechanowskiej) III Rzeszy.
W latach 1975–1998 miejscowość administracyjnie należała do województwa ostrołęckiego.
Współczesność.
W miejscowości znajduje się kościół, który jest siedzibą parafii św. Jana Chrzciciela. Drewniany budynek kościoła to dawna świątynia ewangelicka ze wsi Marianowo znajdującej się na terenie bagna Pulwy, służąca niegdyś osadnikom niemieckim. Budynek kościoła został w 1945 r. odkupiony przez proboszcza, ks. Stanisława Żuławskiego, i przeniesiony do Kunina.
W Kuninie Szlacheckim znajduje się Ośrodek Opieki Zdrowotnej, apteka, cmentarz, trzy sklepy, piekarnia, mleczarnia jak i również szkoła podstawowa. Nad rzeką rozciągają się liczne łąki, z zagłębieniami po dawnych stawach.

</doc>
<doc id="360550" url="https://pl.wikipedia.org/wiki?curid=360550" title="Kunin-Zamek">
Kunin-Zamek

Kunin-Zamek – wieś w Polsce, położona w województwie mazowieckim, w powiecie ostrowskim, w gminie Boguty-Pianki.
Wierni kościoła rzymskokatolickiego należą do parafii św. Jana Apostoła w Nurze.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwały 92 osoby, 91 było wyznania rzymskokatolickiego, a 1 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 14 budynków mieszkalnych. Miejscowość należała do parafii rzymskokatolickiej w m. Nur. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360551" url="https://pl.wikipedia.org/wiki?curid=360551" title="Kuniów">
Kuniów

Kuniów (niem. "Kuhnau") – wieś w Polsce położona w województwie opolskim, w powiecie kluczborskim, w gminie Kluczbork.
Miejscowość położona jest około 40 km na północ od Opola. Od północy graniczy z Kluczborkiem.
W latach 1954–1961 wieś należała i była siedzibą władz gromady Kuniów, po jej zniesieniu w gromadzie Kluczbork. 
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Cunow".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Kuniow" oraz nazwą zgermanizowaną "Kuhnau" we fragmencie "Kuniow, polnische Benennung von Kuhnau, Kr. Kreuzburg"".
Zabytki.
Do wojewódzkiego rejestru zabytków wpisany jest:

</doc>
<doc id="360552" url="https://pl.wikipedia.org/wiki?curid=360552" title="Kunkowa">
Kunkowa

Kunkowa (dodatkowa nazwa w j. łemkow. "Kyнкoвa", trb. "Kunkowa") – wieś w Polsce położona w województwie małopolskim, w powiecie gorlickim, w gminie Uście Gorlickie.
Historia.
Pierwsza pisana wzmianka o wsi pochodzi z 1599 w związku z zakupem "kresu klimkowskiego" przez Jana Potockiego, (choć na kamieniu jubileuszowym wypisana jest data powstania miejscowości "1391–1991"). Pierwsza wiadomość o tutejszej cerkwi pojawiła się w 1677. W 1921 wieś liczyła 233 mieszkańców, z wyjątkiem jednego grekokatolików. Miejscowa ludność zajmowała się – oprócz pracy na roli – produkcją zabawek z drewna (kołatki, fujarki, ptaszki, wózki). Po wysiedleniach Łemków w ramach akcji „Wisła” na Ziemie Odzyskane w 1947 w ich miejsce przybyli osadnicy polscy. Po roku 1956 większość dawnych mieszkańców wróciła tu a liczba polskich mieszkańców zmalała (do 42 w 1960).
W latach 1975–1998 miejscowość administracyjnie należała do województwa nowosądeckiego. 
W dniu 1 stycznia 2018 roku oficjalnie od Kunkowej oddzielono wieś Leszczyny. W ustalaniu granic kierowano się archiwalnymi mapami ewidencyjnymi
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="360553" url="https://pl.wikipedia.org/wiki?curid=360553" title="Kunowa">
Kunowa

Kunowa – wieś w Polsce położona w województwie podkarpackim, w powiecie jasielskim, w gminie Skołyszyn.
W 1595 roku wieś położona w powiecie bieckim województwa krakowskiego była własnością starosty olsztyńskiego Joachima Ocieskiego. W latach 1975–1998 miejscowość administracyjnie należała do województwa krośnieńskiego.
Powierzchnia wsi wynosi 612,1 ha.
Historia.
W średniowieczu w Kunowej istniał zamek obronny. Wg legendy było to ulubione miejsce królowej Jadwigi.
W dokumentach wielokrotnie spotykamy wielu znaczących i zasłużonych obywateli, którzy w tytułach mają zapis "z Kunowej". Świadczy to o znaczeniu tego grodu i być może z powodu funkcji obronnych.
Za króla Kazimierza w 1369 r. osadźcami Strachociny byli Piotr i Grzegorz z Kunowej. Sołtysem był tu i w Harklowej Jakusz, dziedzic z Kunowej, a następnie w 1383 r. odstąpił sołtysostwo Harklowej synowi, szlach. Klemensowi z Kunowej.
W 1613 roku Florian Oświęcim z Kunowej otrzymał od Jerzego Mniszcha m.in. Potok k. Krosna.

</doc>
<doc id="360554" url="https://pl.wikipedia.org/wiki?curid=360554" title="Kunówka">
Kunówka

Kunówka – wieś w Polsce położona w województwie lubelskim, w powiecie tomaszowskim, w gminie Tarnawatka}.
W latach 1975–1998 miejscowość administracyjnie należała do województwa zamojskiego.

</doc>
<doc id="360555" url="https://pl.wikipedia.org/wiki?curid=360555" title="Kuny (województwo wielkopolskie)">
Kuny (województwo wielkopolskie)

Kuny – wieś w Polsce położona w województwie wielkopolskim, w powiecie tureckim, w gminie Władysławów.
W latach 1975–1998 miejscowość administracyjnie należała do województwa konińskiego.
W miejscowości funkcjonuje szkoła podstawowa, do której uczęszcza młodzież z okolicznych miejscowości. Znajduje tu się także kościół parafialny pw. św. Józefa Robotnika. Na terenie Kun wybudowano w ostatnich latach nową remizę strażacką, cmentarz, market ABC oraz dzwonnicę i plebanię.
Z historią Kun związana jest osoba Alfreda Delonga – oficera WP, który zginął w kampanii wrześniowej w 1939 r. Był wiejskim animatorem i działaczem. W okresie okupacji na terenie Kun i Piorunowa ukrywał się i pracował, pod przybranym nazwiskiem, ks. biskup Jan Zaręba. W czasie największego terroru i prześladowań wraz z mieszkańcami Kun ślubował, że jeśli ocaleją, wybudują w Kunach kościół pod wezwaniem św. Józefa Robotnika. Obietnicy dotrzymano i w 1982 r. ks. biskup Jan Zaręba wmurował kamień węgielny pod budowę tutejszego kościoła.
Niegdyś na terenie wsi funkcjonowała betoniarnia. Wypalano tu także cegły w piecach polowych, co jest unikatem w tej dziedzinie na tym obszarze Wielkopolski.
W 2006 r. do użytku oddano odcinek autostrady do Poznania, której budowę rozpoczęto na terenach pobliskich. Podczas wykopalisk z nią związanych znaleziono wiele przedmiotów, świadczących o przeszłości osadnictwa na tych terenach.
W pobliżu miejscowości znajduje się Miejsce Obsługi Podróżnych (MOP Kuny) dla jadących Autostradą A2 w kierunku Poznania.

</doc>
<doc id="360556" url="https://pl.wikipedia.org/wiki?curid=360556" title="Kuńkowce">
Kuńkowce

Kuńkowce – wieś w Polsce położona w województwie podkarpackim, w powiecie przemyskim, w gminie Przemyśl.
Wieś królewska "Konikowce" należąca do starostwa przemyskiego, leżała na przełomie XVI i XVII wieku, w powiecie przemyskim ziemi przemyskiej województwa ruskiego. Do 1954 roku istniała gmina Kuńkowce. W latach 1954–1972 wieś należała i była siedzibą władz gromady Kuńkowce. W latach 1975–1998 miejscowość administracyjnie należała do województwa przemyskiego.
Na terenie Kuńkowiec znajduje się Fort W VIII "Łętownia".
W 1909 w Kuńkowcach urodził się Ryszard Linscheid. W 1932 pod Kuńkowcami utonął w Sanie płk Janusz Dłużniakiewicz.
Wioska Fantasy.
Od 2010 roku w Kuńkowcach powstaje Wioska Fantasy. Jest to wioska tematyczna powstająca z inicjatywy miłośników fantastyki, a ich założeniem jest stworzenie osady wzorowanej na drewnianym grodzie warownym. Obecnie na terenie Wioski Fantasy znajdują się: fort obronny z kasztelem, dziesięć chat, funkcjonująca karczma i kuźnia, łaźnia, altany ogniskowe, stajnia, sieć fortyfikacji z palisadą, wieżami i wałami obronnymi. Wioska Fantasy organizuje wydarzenia cykliczne (m.in. Festyn Majowy oraz coroczna gra zimowa w świecie "Pieśni Lodu i Ognia" Georga Martina), gry i zabawy dla dzieci, wydarzenia o charakterze społecznym i rozrywkowym. Osada służy także jako tło dla teledysków i materiałów filmowych. Pasjonaci mieszkają na stałe w osadzie, która z założenia ma być samowystarczalna.

</doc>
<doc id="360557" url="https://pl.wikipedia.org/wiki?curid=360557" title="Kup">
Kup

Kup (dodatkowa nazwa w j. niem. Kupp) – wieś w Polsce położona w województwie opolskim, w powiecie opolskim, w gminie Dobrzeń Wielki. W latach 1945-54 siedziba gminy Kup.
Nazwa.
Według niemieckiego nauczyciela Heinricha Adamy’ego nazwa miejscowości pochodzi od staropolskiego słowa - "kupa" lub "kopa" oznaczającego usypisko, nagromadzenie, stertę lub małą górę. Obecnie wieś Kup znajduje się na terenach nizinnych. Dawna "góra" została spożytkowana na cele hutnicze - produkcję szkła. W swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej wymienia on nazwę w formach "Kupy, Kupa" podając jej znaczenie "Haufenort" czyli po polsku " Miejscowość usypisk, kup". Niemcy zgermanizowali nazwę na "Kupp" w wyniku czego utraciła ona swoje pierwotne znaczenie.
W okresie międzywojennym na mapach WIG pojawiła się polska nazwa "Kupy".
Historia.
Początki osadnictwa na tych terenach datuje się około roku 1607, gdy niejaki Lorenz Slensagk z Chróścic wybudował w tym miejscu młyn.
Ośrodek administracyjny dla około trzydziestu kolonii rzemieślniczych oraz nowych osad zlokalizowanych na północ od Opola zaprojektowano tutaj w 1780. Było to drugie po Jedlicach (1775) założenie urbanistyczne oparte na rzucie koła autorstwa Johanna Martina Pohlmanna. Realizację zakończono w 1785. W centrum kolistego rzutu (na centralnym placu) usytuowano budynek urzędu podatkowego wraz z domami kancelisty i poborcy. Przebiegała tędy główna droga dzieląca plac centralny na połowy, a także wychodziły dwie promieniste aleje (jedna lokalna i jedna na Opole). Wylot na Pokój i Namysłów prowadził drogą główną. Jedna droga lokalna wybiegała też ku północnemu wschodowi. Oprócz gmachu urzędu na centralnym placu uformowano zieleń podkreślającą reprezentacyjność gmachu urzędowego. Stały tu też piekarnia i remiza strażacka. Na obwodzie okręgu otaczającego plac pobudowano dwanaście budynków - osiem mieszkalnych (dla kolonistów), jak również kuźnię, browar, gospodę oraz dom wójta z aresztem.
Założenie o tak wysokich walorach urbanistycznych późnego baroku wyróżniało się znacząco wśród innych, skromnych kolonii fryderycjańskich. Było związane ze zmianami społecznymi drugiej połowy XVIII wieku - zamiast dworu (pałacu), centralne miejsce osady zajął obiekt administracji państwowej, co wyrażać miało podstawową ideę pruską tamtego czasu: sprawnie zarządzane państwo z odpowiednim systemem urzędniczym. Pohlmanna inspirowały podczas projektowania prawdopodobnie założenie w pobliskim Pokoju, a także Królewskie Saliny w Arc-et-Senans.
Gmach urzędu podatkowego był barokowym, murowanym, dwukondygnacyjnym budynkiem o wysokim dachu czterospadowym (łamanym). Na osi umieszczono silnie wysunięty ryzalit z wieżą o spiczastym hełmie. Bogata dekoracja obfitowała w korynckie pilastry, rozety i płyciny międzyokienne. Od 1842 funkcjonował tu sąd. W 1945 gmach uległ zniszczeniu. Domy kancelisty i poborcy były jednokondygnacyjne, murowane, przykryte czterospadowymi dachami. Domy mieszkalne przy drodze okólnej miały konstrukcję szkieletową i były jednokondygnacyjne. Posiadały dachy naczółkowe. Usytuowano je kalenicowo. Gospoda wyposażona była w podcień. Większość tej zabudowy przekształcono w XIX i XX wieku. Jeszcze w latach 60. XX wieku istniały dwa domy o cechach pierwotnej architektury. Obecnie z założenia Pohlmanna pozostał układ urbanistyczny: okrągły plac, droga okólna oraz układ działek. Budynek nr 7 może mieć zachowane niektóre cechy domu kolonisty. Pozostała zabudowa jest bezstylowa. Zmieniony nieco przebieg drogi wojewódzkiej nr 454 (Opole - Namysłów) zakłóca pierwotną kompozycję z XVIII wieku.
W czasie II wojny światowej miejsce mordów Armii Czerwonej. Żołnierze sowieccy zabili 60-70 mieszkańców oraz pensjonariuszy lokalnego domu starców, a także księdza, usiłującego obronić kobiety przed gwałtem.
Komunikacja.
W miejscowości krzyżują się drogi wojewódzkie nr 454 i 461.
Zabytki.
Do wojewódzkiego rejestru zabytków wpisane są:

</doc>
<doc id="360558" url="https://pl.wikipedia.org/wiki?curid=360558" title="Kupce">
Kupce

Kupce – wieś w Polsce położona w województwie mazowieckim, w powiecie węgrowskim, w gminie Korytnica.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Matki Bożej Częstochowskiej w Kątach.

</doc>
<doc id="360559" url="https://pl.wikipedia.org/wiki?curid=360559" title="Kupiatycze">
Kupiatycze

Kupiatycze – wieś w Polsce położona w województwie podkarpackim, w powiecie przemyskim, w gminie Fredropol.
W latach 1975–1998 miejscowość administracyjnie należała do województwa przemyskiego.
W 1930 zbudowano murowaną cerkiew greckokatolicką pod wezwaniem św. Dymitra. Została zniszczona po wojnie,jedynie zachowała się drewniana dzwonnica z XIX w. Na terenie podworskim znajdują się resztki parku z alejami grabowymi.
Wieś Kupiatycze, w której osiedlili się górale podhalańscy z wiosek : Maruszyny Bańskiej i Skrzypnego, położona jest w dolinie między dwoma łagodnie opadającymi wzgórzami o wysokości ok. 120 m n.p.m. Doliną płynie strumyk Glinnik.

</doc>
<doc id="360560" url="https://pl.wikipedia.org/wiki?curid=360560" title="Kupienin">
Kupienin

Kupienin – wieś w Polsce położona w województwie małopolskim, w powiecie dąbrowskim, w gminie Mędrzechów.
W latach 1975–1998 miejscowość administracyjnie należała do województwa tarnowskiego. Integralne części miejscowości: Jazki, Piaski.

</doc>
<doc id="360561" url="https://pl.wikipedia.org/wiki?curid=360561" title="Kupienino">
Kupienino

Kupienino – wieś w Polsce położona w województwie lubuskim, w powiecie świebodzińskim, w gminie Świebodzin.
Miejscowość jest położona przy drodze krajowej nr 92 i linii kolejowej Warszawa – Berlin (przystanek kolejowy Kupienino).
W latach 1975–1998 miejscowość administracyjnie należała do województwa zielonogórskiego.
Historia.
Pierwsza uznawana za autentyczną wzmianka o wsi pochodzi z 1286 roku i dotyczy transakcji opata klasztoru w Obrze z komesem Gniewomirem, który za połowę Żodynia otrzymał dziedzictwo "Cupenino". W XIV wieku wieś przeszła na własność rodziny Smolków, a w 1432 roku została nadana przez Henryka IX dla Henryka von Walderode. W połowie XVI wieku protestancka ludność wsi udawała się na nabożeństwa do zboru położonego w Szczańcu, a następnie zajęła kościół katolicki we wsi. Zdecydowana akcja kontrreformacyjna biskupów wrocławskich w 1654 roku, doprowadziła do usunięcia protestanckiego pastora z kościoła katolickiego oraz przyłączenia go do katolickiej parafii w Rzeczycy. Pomimo starań katolickich kapłanów, ludność Kupienina nie porzuciła nowej wiary i po pewnym czasie kościół został ponownie porzucony. Pod koniec XVIII wieku wieś liczyła 237 mieszkaców. Około 1795 roku dobra kupinińskie nabył Ernst Wilhelm Leopold von Sommerfeld, w tym czasie we wsi do majątku dworskiego należał wiatrak, folwark oraz zajmujące ponad 160 ha powierzchni leśnictwo. Wieś w 1821 roku liczyła 200 mieszkańców. Po śmierci von Sommerfelda majątek przejęli jego potomkowie, a następnie za sumę 28 tys. talarów miejscowość nabył Heinrich Wilhelm Paech. Kupienino znalazło się w pobliżu ważniej linii kolejowej w 1870 roku, a rodzina Paechów przyczyniła się do budowy dworca kolejowego. Po II wojnie światowej Kupienino znalazło się granicach Polski i zostało sołectwem w gminie Rzeczyca, w latach 1954–1957 wieś była siedzibą gromady Kupienino, a następnie została włączona go gromady Lubinicko.
Zabytki.
Do wojewódzkiego rejestru zabytków wpisany jest:

</doc>
<doc id="360562" url="https://pl.wikipedia.org/wiki?curid=360562" title="Kupientyn">
Kupientyn

Kupientyn – wieś w Polsce położona w województwie mazowieckim, w powiecie sokołowskim, w gminie Sabnie. Leży nad Cetynią dopływem Bugu.
W latach 1954–1961 wieś należała do gromady Suchodół Włościański, po zmianie siedziby i nazwy, należała i była siedzibą władz gromady Kupientyn, po jej zniesieniu w gromadzie Sabnie. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Sokołowie Podlaskim

</doc>
<doc id="360563" url="https://pl.wikipedia.org/wiki?curid=360563" title="Kupientyn-Kolonia">
Kupientyn-Kolonia

Kupientyn-Kolonia – kolonia w Polsce położona w województwie mazowieckim, w powiecie sokołowskim, w gminie Sabnie. Leży nad Cetynią dopływem Bugu.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Niepokalanego Poczęcia Najświętszej Maryi Panny w Niecieczy.

</doc>
<doc id="360564" url="https://pl.wikipedia.org/wiki?curid=360564" title="Kupimierz">
Kupimierz

Kupimierz – wieś sołecka w Polsce – w województwie świętokrzyskim, w powiecie koneckim, w gminie Gowarczów.
W latach 1975–1998 miejscowość administracyjnie należała do województwa radomskiego, a wcześniej do 1975 r. do województwa kieleckiego.
Wierni kościoła rzymskokatolickiego należą do parafii Świętych Apostołów Piotra i Pawła w Gowarczowie.
Położenie.
Kupimierz położony jest 2 km od Gowarczowa – w kierunku na Warszawę (120 km) i Radom (70 km), 40 km od Kielc. W odległości 1 km od miejscowości przebiega droga wojewódzka nr 728. Dojazd drogą asfaltową. Wieś posiada sieć wodociągową i kablową sieć telefoniczną. W pobliżu znajduje się przeciwpożarowa wieża obserwacyjna.
Nazwa.
Według Nazw miejscowych Polski pod red. prof. K. Rymuta pochodzenie nazwy tłumaczy się od nazwy osobowej Kupimir utworzonej od czasownika "kupić" i "mir".
Historia.
W wieku XIX wieś w dobrach Korytkowo posiadała wówczas osad 15 z gruntem mórg 416 . W 1827 było tu 19 domów drewnianych i 149 mieszkańców. We wsi był młyn wodny.
Wieś występuje w dokumentach z roku 1416, co wskazuje na osadzenie w wieku XIV.
W XV w. Kupimierz był dziedzictwem Jana Jaworskiogo herbu Janina (Długosz L.B.t. I, s.370).
W czasie II wojny światowej działały na tym terenie oddziały partyzanckie, w tym m.in. mjr Henryka Dobrzańskiego „Hubala” i por. Jana Piwnika „Ponurego”.

</doc>
<doc id="360565" url="https://pl.wikipedia.org/wiki?curid=360565" title="Kupinin">
Kupinin

Kupinin – wieś w Polsce położona w województwie wielkopolskim, w powiecie kolskim, w gminie Dąbie.
Wieś szlachecka "Kupienino" położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość administracyjnie należała do województwa konińskiego.

</doc>
<doc id="360566" url="https://pl.wikipedia.org/wiki?curid=360566" title="Kuplisk">
Kuplisk

Kuplisk – wieś w Polsce położona w województwie podlaskim, w powiecie sokólskim, w gminie Janów.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1954–1957 wieś należała i była siedzibą władz gromady Kuplisk, po jej zniesieniu w gromadzie Janów. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Jerzego w Janowie.

</doc>
<doc id="360568" url="https://pl.wikipedia.org/wiki?curid=360568" title="Kupna">
Kupna

Kupna – wieś w Polsce położona w województwie podkarpackim, w powiecie przemyskim, w gminie Krzywcza}.
W latach 1975–1998 miejscowość administracyjnie należała do województwa przemyskiego.
Miejscowość terytorialnie związana z gminą Krzywcza, położona w malowniczym terenie nad Sanem i na okolicznych pagórkach. Wzdłuż wschodniej granicy wsi płynie potok Kopia. Za dawnych czasów miejscowość nosiła nazwę "Kupienko". Wieś jest wzmiankowana w akcie fundacyjnym parafii Krzywcza w 1398 roku.
Historia.
W XVI w. właścicielami Kupnej byli Orzechowscy herbu Oksza. Stanisław Orzechowski, sławny pisarz, przebywając w Kupnej napisał książkę " Diatriba Stanislai Orichuij Ruteni contra calumniam, Ad Andream Miekcium Tribunum ac Equitem Rutenum " w 1548 roku, a także niektóre listy do Jakuba Przyłuskiego. W XVII w. była własnością Krasickich, a następnie Woronowiczów i Józefa hr. Pinińskiego. W drugiej połowie XIX w. dziedzicem Kupnej był Adam ks. Sapieha.
Od czasów średniowiecznych istniała we wsi parafia prawosławna, o której publikowane wzmianki pochodzą z 1510. Po wprowadzeniu unii do 1785 r. była tu parafia greckokatolicka. Następnie cerkiew w Kupnej stanowiła filię parafii w Chyrzynie. Miejscowa cerkiew nosiła wezwanie Opieki Matki Boskiej. 
W 1720 r. istniała w Kupnej prywatna kaplica. Dziedzice miejscowości "nie mieli zwyczaju chodzić na msze św. do kościoła parafialnego", dlatego wybudowali własną kaplicę i utrzymywali kapelana.
W roku 1918 miała być rozpoczęta budowa kaplicy obrządku łacińskiego w Kupnej. Był już plan budowy oraz szczegółowy kosztorys. Jednak z powodu braku funduszy nigdy nie rozpoczęto budowy.
Od roku 1937 w Kupnej prowadziły ochronkę w budynku szkolnym Siostry Franciszkanki Rodziny Maryi. Pracę tę prowadziły do wybuchu II wojny światowej.
Na skraju wsi zachowała się murowana dzwonnica z końca XIX w. 
W roku 1880 mieszkało w Kupnej 248 osób, w tym na terenie dworskim 41, a w 1938 r. było tu 510 mieszkańców, w tym 394 narodowości ukraińskiej. Większość mieszkańców wysiedlono z miejscowości w wyniku akcji "Wisła".
Do II wojny światowej cerkiew była filią parafii greckokatolickiej w Chyrzynce. Duszpasterzem tych placówek był ks. Chylak, który zmarł w okresie trwania wojny i został pochowany na cmentarzu w Kupnej.
Ludzie.
W Kupnej mieszka Grzegorz Lato – były reprezentant Polski w piłce nożnej, złoty medalista olimpijski.

</doc>
<doc id="360569" url="https://pl.wikipedia.org/wiki?curid=360569" title="Kupnina">
Kupnina

Kupnina – wieś w Polsce położona w województwie podlaskim, w powiecie łomżyńskim, w gminie Nowogród.
Wierni kościoła rzymskokatolickiego należą do parafii Znalezienia Krzyża Świętego w Małym Płocku.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwały 94 osoby w 18 budynkach mieszkalnych. Miejscowość należała do parafii rzymskokatolickiej w m. Mały Płock. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.
W 2011 r. wieś zamieszkiwało 90 osób

</doc>
<doc id="360570" url="https://pl.wikipedia.org/wiki?curid=360570" title="Kupowo">
Kupowo

Kupowo – wieś w Polsce położona w województwie podlaskim, w powiecie suwalskim, w gminie Rutka-Tartak.
Historia.
W latach 1975–1998 miejscowość administracyjnie należała do województwa suwalskiego.
Na wschód od wsi znajduje się Jezioro Kupowo.
W okresie międzywojennym stacjonowała tu strażnica Korpusu Ochrony Pogranicza.
W 1912 we wsi urodziła się Janina Wójcicka Hoskins – amerykańska bibliotekarka polskiego pochodzenia. Dzięki jej pracy Biblioteka Kongresu w Waszyngtonie uzyskała największy zbiór polskich dzieł w całych Stanach Zjednoczonych.

</doc>
<doc id="360571" url="https://pl.wikipedia.org/wiki?curid=360571" title="Kurabka">
Kurabka

Kurabka – wieś w Polsce położona w województwie łódzkim, w powiecie skierniewickim, w gminie Bolimów.
W latach 1954–1958 wieś należała i była siedzibą władz gromady Kurabka, po jej zniesieniu w gromadzie Bolimów. W latach 1975–1998 miejscowość administracyjnie należała do województwa skierniewickiego.

</doc>
<doc id="360572" url="https://pl.wikipedia.org/wiki?curid=360572" title="Kuranów">
Kuranów

Kuranów – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1975–1998 miejscowość administracyjnie należała do województwa skierniewickiego.

</doc>
<doc id="360573" url="https://pl.wikipedia.org/wiki?curid=360573" title="Kuraszew">
Kuraszew

Kuraszew – wieś w Polsce położona w województwie lubelskim, w powiecie radzyńskim, w gminie Wohyń.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Wohyń.
Integralną częścią miejscowości Kuraszew jest Zawoinka.

</doc>
<doc id="360574" url="https://pl.wikipedia.org/wiki?curid=360574" title="Kurcew">
Kurcew

Kurcew – wieś w Polsce położona w województwie wielkopolskim, w powiecie jarocińskim, w gminie Kotlin.
W latach 1975–1998 miejscowość administracyjnie należała do województwa kaliskiego.
W 1891 r. w Kurcewie urodził się ks. Czesław Piotrowski, pedagog i wydawca.
Linki zewnętrzne.
Zobacz też: Kurcewo

</doc>
<doc id="360575" url="https://pl.wikipedia.org/wiki?curid=360575" title="Kurcewo">
Kurcewo

Kurcewo (niem. "Krüssow") – wieś w Polsce położona w województwie zachodniopomorskim, w powiecie stargardzkim, w gminie Stargard.
Według danych na 1 stycznia 2011 roku we wsi zamieszkiwało 125 osób. 
Wioska położona na lewym brzegu Małej Iny, oddalona około 7 km na południe od Stargardu. Kurcewo ma późnośredniowieczną metrykę, na co wskazują wzmianki w dokumentach z 1305 roku. Wieś umieszczona była także na mapie E. Lubinusa z 1618 roku. Jej zwykle bogata historia wynika z podziału na czterech właścicieli, którzy zarządzali lennem nadanym przez szczecińskich książąt lub nabytym w drodze zakupu. Po 1945 roku granice pomiędzy czterema folwarkami zostały zatarte. Zachowały się: XIX-wieczny dwukondygnacyjny dwór - jedyny obiekt rezydencjonalny z dawnych czterech posiadłości, oraz kilka zabytkowych budynków z kamiennego muru lub o konstrukcji szachulcowej (budynki nr 4, 9, 13, 19). Do obiektów chronionych należy zaliczyć cmentarz przykościelny, na którym do 1945 roku wznosił się filialny kościół murowany z kamienia polnego i cegły, wybudowany w 1833 roku przy drodze ze Stargardu do Strzebielewa. Była to świątynia salowa z wieżą przykrytą hełmem z latarnią. Po zniszczonym kościele pozostał szczątkowy mur okalający plac przykościelny. W północnej części wsi dawny cmentarz poewangelicki z początku XIX wieku.

</doc>
<doc id="360576" url="https://pl.wikipedia.org/wiki?curid=360576" title="Kurzątki">
Kurzątki

Kurzątki (niem. "Kurziontken", 1938–1945 "Seeland") – wieś w Polsce położona w województwie warmińsko-mazurskim, w powiecie ełckim, w gminie Prostki. W latach 1975–1998 miejscowość administracyjnie należała do województwa suwalskiego.
Wieś powstała w ramach kolonizacji Wielkiej Puszczy, w komturstwie piskim (późniejsze starostwo piskie) przy granicy z Mazowszem (oraz komturstwa ełckiego), między wsiami Wojtele, Guty Różyńskie, Dybowo, Kibisy, Rogale Małe. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV w. wieś zapisywana pod nazwą "Thobola" (podobnie jak nazwa pobliskiego jeziora).
Wieś założona w 1473 r. na 30 łanach (bez określonego prawa, później traktowane jak na prawie magdeburskim), z obowiązkiem dwóch służb zbrojnych, przez prokuratora piskiego "Ulryka von Ottenberga", za zgodą komtura "Flacha von Schawartzburga". Dobra położone były w Puszczy Różyńskiej pomiędzy jeziorami Tobolka i Rogala. Nadanie otrzymał niejaki "Trojan", z prawem wykorzystania pobliskich jezior i puszczy za opłatą 10 wołów. Nazwa jeziora Tobolka pochodzi od niejakiego "Stańka Toboli" (wymieniane już w 1446 r.).

</doc>
<doc id="360577" url="https://pl.wikipedia.org/wiki?curid=360577" title="Kurcze">
Kurcze

Kurcze – wieś w Polsce, położona w województwie pomorskim, w powiecie chojnickim, w gminie Czersk.
Etnicznie wieś borowiacka, stanowi sołectwo Kurcze do którego należą następujące miejscowości: Bagna, Dąbki, Kameron, Konewki, Ostrowite, Twarożnica i Ustronie.
W latach 1975–1998 miejscowość administracyjnie należała do województwa bydgoskiego.

</doc>
<doc id="360578" url="https://pl.wikipedia.org/wiki?curid=360578" title="Kurczowa Wieś">
Kurczowa Wieś

Kurczowa Wieś – wieś w Polsce położona w województwie mazowieckim, w powiecie grójeckim, w gminie Jasieniec.
W latach 1975–1998 miejscowość administracyjnie należała do województwa radomskiego.
W miejscowości znajduje się zespół dworski z przełomu XIX i XX wieku.

</doc>
<doc id="360579" url="https://pl.wikipedia.org/wiki?curid=360579" title="Kurczów">
Kurczów

Kurczów – wieś w Polsce położona w województwie dolnośląskim, w powiecie strzelińskim, w gminie Borów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="360580" url="https://pl.wikipedia.org/wiki?curid=360580" title="Kurejewka">
Kurejewka

Kurejewka – wieś w Polsce położona w województwie podlaskim, w powiecie grajewskim, w gminie Grajewo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Pawła II Papieża w Grajewie.

</doc>
<doc id="360581" url="https://pl.wikipedia.org/wiki?curid=360581" title="Kurejwa">
Kurejwa

Kurejwa – wieś w Polsce położona w województwie podlaskim, w powiecie grajewskim, w gminie Grajewo.
Prywatna wieś szlachecka położona była w drugiej połowie XVI wieku w powiecie wąsoskim ziemi wiskiej województwa mazowieckiego. 
W okresie międzywojennym należała do gminy Bogusze, powiat szczuczyński. Majątek ziemski posiadał tu Franciszek Karolec (302 mórg).
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Pawła II Papieża w Grajewie.

</doc>
<doc id="360582" url="https://pl.wikipedia.org/wiki?curid=360582" title="Kurianka">
Kurianka

Kurianka – wieś w Polsce położona w województwie podlaskim, w powiecie augustowskim, w gminie Lipsk.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W okresie II RP istniała wiejska gmina Kurjanka w powiecie augustowskim. W latach 1954–1959 wieś należała i była siedzibą władz gromady Kurianka, po jej zniesieniu w gromadzie Lipsk. W latach 1975–1998 miejscowość administracyjnie należała do województwa suwalskiego.

</doc>
<doc id="360584" url="https://pl.wikipedia.org/wiki?curid=360584" title="Kurianki Drugie">
Kurianki Drugie

Kurianki Drugie – wieś w Polsce położona w województwie podlaskim, w powiecie suwalskim, w gminie Raczki.
W latach 1975–1998 miejscowość administracyjnie należała do województwa suwalskiego.

</doc>
<doc id="360585" url="https://pl.wikipedia.org/wiki?curid=360585" title="Kurianki Pierwsze">
Kurianki Pierwsze

Kurianki Pierwsze – wieś w Polsce położona w województwie podlaskim, w powiecie suwalskim, w gminie Raczki.
W latach 1975–1998 miejscowość administracyjnie należała do województwa suwalskiego.

</doc>
<doc id="360586" url="https://pl.wikipedia.org/wiki?curid=360586" title="Kuriany">
Kuriany

Kuriany – wieś w Polsce położona w województwie podlaskim, w powiecie białostockim, w gminie Zabłudów.
Historia wsi.
Kuriany to dawna wieś magnacka hrabstwa zabłudowskiego, która w końcu XVIII wieku położona była w powiecie grodzieńskim województwa trockiego Wielkiego Księstwa Litewskiego.
W latach 1660-1662 Zbigniew Morsztyn dzierżawił majątek Kuriany, który był własnością księcia Bogusława Radziwiłła.
Według Pierwszego Powszechnego Spisu Ludności w 1921 r. wieś Kuriany liczyła 397 mieszkańców (209 kobiet i 188 mężczyzn) zamieszkałych w 68-u budynkach. Większość mieszkańców miejscowości, w liczbie 315 osób, zadeklarowało wówczas wyznanie rzymskokatolickie, zaś pozostałe 82 osoby podały wyznanie prawosławne. Jednocześnie wszyscy mieszkańcy wsi zgłosili polską przynależność narodową. W owym czasie miejscowość znajdowała się w gminie Dojlidy i nosiła nazwę "Kurjany".
W latach 1954–1959 wieś należała i była siedzibą władz gromady Kuriany, po jej zniesieniu w gromadzie Dojlidy Górne. W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwały 542 osoby.
Inne.
Do Kurian można dojechać autobusem nr 101 Białostocką Komunikacją Miejską. Istnieje tu także przystanek kolejowy.
Wieś posiada charakter dwuwyznaniowy. W strukturze Kościoła rzymskokatolickiego wieś podlega parafii pw. św. Jana Chrzciciela w pobliskim Białymstoku, natomiast strukturze cerkwi prawosławnej miejscowość należy do parafii pw. św. Proroka Eliasza również znajdującej się w Białymstoku.
Nieopodal wsi przepływa rzeka Biała.

</doc>
<doc id="360587" url="https://pl.wikipedia.org/wiki?curid=360587" title="Kurkowo (województwo podlaskie)">
Kurkowo (województwo podlaskie)

Kurkowo – wieś w Polsce położona w województwie podlaskim, w powiecie kolneńskim, w gminie Grabowo.
Wierni kościoła rzymskokatolickiego należą do parafii Nawiedzenia Najświętszej Maryi Panny w Romanach.
Historia.
Dawniej prywatna wieś szlachecka położona była w drugiej połowie XVI wieku w powiecie wąsoskim ziemi wiskiej województwa mazowieckiego.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku zamieszkiwało tu 206 osób w 30 budynkach. Miejscowość należała do miejscowej parafii rzymskokatolickiej w m. Romany. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="360588" url="https://pl.wikipedia.org/wiki?curid=360588" title="Kurnatowice">
Kurnatowice

Kurnatowice – średniej wielkości wieś sołecka w Polsce położona w województwie wielkopolskim, w powiecie międzychodzkim, w gminie Kwilcz.
Położona na terenie Sierakowskiego Parku Krajobrazowego.
Historia.
W dokumentach nazwa wymieniana jest po raz pierwszy w 1391 r. jako własność szlachecka. Wieś z gospodarstwami rolników powstała w 1851 r. z podziału majątku szlacheckiego.
W okresie Wielkiego Księstwa Poznańskiego (1815–1848) miejscowość wzmiankowana jako "Kurnatowo" należała do wsi większych w ówczesnym pruskim powiecie Międzyrzecz w rejencji poznańskiej. Kurnatowo należało do okręgu kwileckiego tego powiatu i stanowiło część majątku Kwilcz, którego właścicielem był wówczas Arseni Kwilecki. Według spisu urzędowego z 1837 roku wieś liczyła 212 mieszkańców, którzy zamieszkiwali 15 dymów (domostw).
W latach 1975–1998 miejscowość administracyjnie należała do województwa poznańskiego.
W Kurnatowicach znajdowała się żwirownia, która obecnie jest już nieczynna, a w wyrobisku gromadzone są różnego rodzaju odpady pochodzenia rolniczego.

</doc>
<doc id="360589" url="https://pl.wikipedia.org/wiki?curid=360589" title="Kurnędz">
Kurnędz

Kurnędz – wieś w Polsce położona w województwie łódzkim, w powiecie piotrkowskim, w gminie Sulejów.
W latach 1975–1998 miejscowość administracyjnie należała do województwa piotrkowskiego. We wsi znajduje się jeden z trzech w Polsce ośrodków wczasowych YMCA.

</doc>
<doc id="360590" url="https://pl.wikipedia.org/wiki?curid=360590" title="Kurnos Drugi">
Kurnos Drugi

Kurnos Drugi – wieś sołecka w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość administracyjnie należała do województwa piotrkowskiego.
Kurnos to mała miejscowość oddalona od Bełchatowa o około 7 km. Na początku XIX wieku osada ta była częścią majątku Kaszewice, a Kurnos Drugi (tzw. niemiecki) powstał w 1818 roku wraz ze sprowadzeniem przez hrabiego Karola Henckla von Donnersmarcka osadników z Prus, Saksonii i Austrii. Przybysze byli zróżnicowani pod względem wyznaniowym – obok katolików sporą część ludności stanowiła ludność wyznania ewangelicko-augsburskiego.
Wieś należy do rzymskokatolickiej parafii św. Trójcy w Kaszewicach z dekanatu szczercowskiego w archidiecezji łódzkiej.
We wsi znajduje się Szkoła Podstawowa im. Alfonsa Brandta oraz Gminne Przedszkole i Gminne Centrum Kultury, Koło Gospodyń Wiejskich, zespół ludowy „Kurnosianki”, biblioteka, remiza OSP, siłownia na powietrzu, sklep; wielu mieszkańców prowadzi działalność gospodarczą.
W Kurnosie Drugim krzyżują się drogi powiatowe nr 1919E (Kaszewice – Kurnos – Oleśnik - Bełchatów) i nr 1917E (Chabielice – Trząs – Kurnos - Nowy Świat) zarządzane przez Powiatowy Zarząd Dróg w Bełchatowie. Miejscowość leży przy linii kolejowej nr 24 (Piotrków Trybunalski – Zarzecze).

</doc>
<doc id="360591" url="https://pl.wikipedia.org/wiki?curid=360591" title="Kurnos Pierwszy">
Kurnos Pierwszy

Kurnos Pierwszy – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość administracyjnie należała do województwa piotrkowskiego.
Zobacz też: Kurnos Drugi

</doc>
<doc id="360592" url="https://pl.wikipedia.org/wiki?curid=360592" title="Kuropas">
Kuropas

Kuropas (niem. "Korpitz", 1936–1945 "Korndorf")– wieś w Polsce położona w województwie opolskim, w powiecie nyskim, w gminie Korfantów.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej w latach 1295-1305 miejscowość wymieniona jest w zlatynizowanej formie "Curopasch".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod nazwą zgermanizowaną "Korpitz" oraz polską nazwą "Kuroprascz" we fragmencie "Kuroprascz, nach herschel polnische Benennung von Korpitz". Ze względu na polskie pochodzenie w okresie rządów hitlerowskich nazistowska administracja III Rzeszy zmieniła zgermanizowaną nazwę w 1936 na nową, całkowicie niemiecką – "Korndorf"

</doc>
<doc id="360593" url="https://pl.wikipedia.org/wiki?curid=360593" title="Kuropatnik">
Kuropatnik

Kuropatnik (niem. "Töppendorf") – wieś w Polsce, położona w województwie dolnośląskim, w powiecie strzelińskim, w gminie Strzelin. 
Podział administracyjny.
W latach 1945–1954 miejscowość była siedzibą gminy Kuropatnik. W latach 1954–1972 wieś należała i była siedzibą władz gromady Kuropatnik. W latach 1975–1998 miejscowość należała administracyjnie do województwa wrocławskiego.
Nazwa.
12 listopada 1946 nadano miejscowości polską nazwę Kuropatnik.
Demografia.
W 1933 r. w miejscowości mieszkało 1409 osób, a w 1939 r. – 1453 osoby. , trzy lata później (2009 r.) było ich 843, natomiast w roku 2011 liczba mieszkańców spadła do 829. Jest największą miejscowością gminy Strzelin.

</doc>
<doc id="360594" url="https://pl.wikipedia.org/wiki?curid=360594" title="Kurowice Kościelne">
Kurowice Kościelne

Kurowice Kościelne – wieś w Polsce położona w województwie łódzkim, w powiecie łódzkim wschodnim, w gminie Brójce.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="360595" url="https://pl.wikipedia.org/wiki?curid=360595" title="Kurowo Braniewskie">
Kurowo Braniewskie

Kurowo Braniewskie (niem. Kurau) – wieś w Polsce położona w województwie warmińsko-mazurskim, w powiecie elbląskim, w gminie Młynary.
W Kurowie istnieje jednostka ochotniczej straży pożarnej, której prezesem jest Lucyna Maksymiuk. Nieopodal Kurowa Braniewskiego znajdują się Naftobazy. Przez Kurowo i pobliskie Kraskowo płynie rzeka Bauda.
W latach 1975–1998 miejscowość administracyjnie należała do województwa elbląskiego.
Pierwsze zapiski na temat Kurowa Braniewskiego sięgają XIII wieku. Wtedy to biskup Henryk Fleming nadał niejakiemu Gerko Pogononie dokumentem z 15 maja 1297, 40 włók ziemi położonych w komornictwie braniewskim na polach Geckeriten, Curwe, Clopetiten. Ponadto wspomniany Gerko otrzymał trzecią część łąki Poziegen. Od staropruskiego pola Curwe majątek przyjął nazwę Kurowo. 30 lat później synowie scilicet Ropoto, Tilomahus, Petrus, Kristanus et Gerko nałożyli na niejakiego Fryderyka obowiązek zasiedlenia 32 włók i założenia na nich wsi czynszowej. Otrzymał on dwie włóki wolne od wszelkich powinności.
Wojny w połowie i końcu XV wieku doszczętnie zniszczyły wieś. Zmniejszył się znacznie jej obszar. W czasie wojny polsko-krzyżackiej (1519-1521) posiadała już ona tylko dziewięć włók czynszowych, też leżących odłogiem. Do 1533 roku zdołano zasiedlić tylko cztery i pół włóki, a znaczna część obszaru porosła lasem. Dlatego w 1539 roku biskup Jan Dantyszek zwolnił mieszkańców wsi od obowiązku płacenia podatku płużnego. W tym okresie wieś znajdowała się w rękach marszałka Fryderyka von Oelsnitza. Drogą kupna przeszła 26 kwietnia 1702 roku w posiadanie kapituły i była w jej ręku do roku 1772, kiedy to wszelkie majątki kościelne przejęło państwo pruskie. Wieś liczyła wówczas 40 włók. wkrótce potem podzielono ten obszar na małe gospodarstwa, a lasy przekazano administracji państwowej.
Dzieje szkoły w Kurowie sięgają XVIII wieku. Biskup Ignacy Krasicki w wykazie wsi, nieposiadających szkół, wymienia również Kurowo. Natomiast ze spisu w 1788 wiadomo, że na budowę szkoły przeznaczono 60 talarów, a nauczycielowi przyznano drewno na opał. Szkoła musiała powstać wkrótce potem.
W 1783 roku w Kurowie było 10 domów mieszkalnych, a w 1820 roku 28 domów i 83 mieszkańców. Obszar w 1899 wynosił 312,4 ha. W 1905 roku we wsi mieszkało 407 osób.
W 1939 roku gmina liczyła 105 gospodarstw domowych i 392 mieszkańców, z których 164 utrzymywało się z rolnictwa i leśnictwa, 152 z pracy w przemyśle i rzemiośle, a 25 z pracy w handlu i komunikacji. We wsi było wówczas 25 gospodarstw rolnych o powierzchni 0,5-5 ha, 12 o powierzchni 5-10 ha, dziewięć o powierzchni 10-20 ha i dwa o powierzchni 20-100 ha.

</doc>
<doc id="360596" url="https://pl.wikipedia.org/wiki?curid=360596" title="Kurowo-Parcele">
Kurowo-Parcele

Kurowo-Parcele – wieś w Polsce położona w województwie kujawsko-pomorskim, w powiecie włocławskim, w gminie Baruchowo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 227 mieszkańców. Jest szóstą co do wielkości miejscowością gminy Baruchowo.

</doc>
<doc id="360597" url="https://pl.wikipedia.org/wiki?curid=360597" title="Kurowszczyzna">
Kurowszczyzna

Kurowszczyzna – wieś w Polsce położona w województwie podlaskim, w powiecie sokólskim, w gminie Sokółka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Ciała i Krwi Chrystusa w Sokółce.

</doc>
<doc id="360598" url="https://pl.wikipedia.org/wiki?curid=360598" title="Kurówek">
Kurówek

Kurówek – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość administracyjnie należała do województwa piotrkowskiego.
Przez wieś przebiega droga wojewódzka nr 483.

</doc>
<doc id="360599" url="https://pl.wikipedia.org/wiki?curid=360599" title="Kurówko (powiat sierpecki)">
Kurówko (powiat sierpecki)

Kurówko – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.
Kurówko jest miejscem realizacji projektów artystycznych Daniela Rycharskiego. W 2007 w Kurówku został nakręcony film krótkometrażowy "Oblubienica" (2008) w reżyserii Daniela Rycharskiego i Sławomira Shuty. Od 2009 artysta realizuje projekt murali przedstawiających zwierzęta-hybrydy, zaś od 2012 prowadzi we wsi galerię-kapliczkę, w której prezentowane są prace różnych artystów, poświęcone mieszkańcom Kurówka.

</doc>
<doc id="360600" url="https://pl.wikipedia.org/wiki?curid=360600" title="Kurów Mały">
Kurów Mały

Kurów Mały (niem. "Klein Kauer") – wieś w Polsce położona w województwie dolnośląskim, w powiecie głogowskim, w gminie Jerzmanowa.
Podział administracyjny.
W latach 1975–1998 miejscowość położona była w województwie legnickim.
Środowisko naturalne.
Wieś znajduje się w obrębie mikroregionu Grzbiet Dalkowski, wchodzącego w skład mezoregionu Wzgórza Dalkowskie.
Nazwa.
Według niemieckiego Heinricha Adamy'ego nazwa miejscowości wywodzi się od polskiej nazwy ptaka domowego "kury" -"von kur, kura, kogut, kokosz = Hahn und Henne". W swoim dziele o nazwach miejscowych na Śląsku wydanym w 1888 roku we Wrocławiu jako najwcześniejszą nazwę miejscowości wymienia ją w polskiej formie - "Kurów" podając jej znaczenie "Huhndorf" czyli po polsku "Miejscowość kur".
Podobny wywód znaczenia podaje także śląski pisarz Konstanty Damrot w swojej pracy o śląskim nazewnictwie z 1896 roku wydanej w Bytomiu. Wymienia dwie nazwy: obecnie funkcjonującą, polską "Kurów" oraz niemiecką "Kauer" cytując również nazwę "Curow" pod jaką wieś została zanotowana w łacińskich dokumentach z roku 1376. Niemcy początkowo zgermanizowali nazwę miejscowości na "Kauer", a później na "Klein Kauer" w wyniku czego utraciła ona swoje pierwotne znaczenie. 
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Curow".

</doc>
<doc id="360601" url="https://pl.wikipedia.org/wiki?curid=360601" title="Kurów-Parcel">
Kurów-Parcel

Kurów-Parcel – osada w Polsce położona w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="360602" url="https://pl.wikipedia.org/wiki?curid=360602" title="Kurów-Wieś">
Kurów-Wieś

Kurów-Wieś – wieś w Polsce położona w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="360603" url="https://pl.wikipedia.org/wiki?curid=360603" title="Kurpie Dworskie">
Kurpie Dworskie

Kurpie Dworskie – wieś w Polsce położona w województwie mazowieckim, w powiecie ostrołęckim, w gminie Troszyn.
Wierni kościoła rzymskokatolickiego należą do parafii św. Bartłomieja Apostoła w Troszynie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwało 95 osób w 18 budynkach mieszkalnych. Miejscowość należała do parafii rzymskokatolickiej w Troszynie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Troszynie.
Na północ od wsi znajduje się stacja Kurpie. Zamieszkiwało ją 21 osób w 2 budynkach mieszkalnych.
W wyniku agresji niemieckiej we wrześniu 1939 wieś znalazła się pod okupacją niemiecką. Od 17 września 1939 Kurpie znajdowały się pod jurysdykcją sowiecką (pakt Ribbentrop-Mołotow). Pod okupacją niemiecką Kurpie znajdowały się ponownie w latach 1941 (czerwiec) do 1945 roku.
W latach 1975–1998 miejscowość administracyjnie należała do województwa ostrołęckiego.

</doc>
<doc id="360604" url="https://pl.wikipedia.org/wiki?curid=360604" title="Kurpie Szlacheckie">
Kurpie Szlacheckie

Kurpie Szlacheckie – wieś w Polsce położona w województwie mazowieckim, w powiecie ostrołęckim, w gminie Troszyn.
Wierni kościoła rzymskokatolickiego należą do parafii św. Bartłomieja Apostoła w Troszynie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwało 68 osób w 10 budynkach mieszkalnych. Miejscowość należała do parafii rzymskokatolickiej w Troszynie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Troszynie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="360605" url="https://pl.wikipedia.org/wiki?curid=360605" title="Kurpiki">
Kurpiki

Kurpiki – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii św. Jana Chrzciciela w Wiznie.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwały 83 osoby w 14 budynkach mieszkalnych. Miejscowość należała do parafii rzymskokatolickiej w Wiźnie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Wiźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360606" url="https://pl.wikipedia.org/wiki?curid=360606" title="Kursko">
Kursko

Kursko (niem. "Kurzig") – wieś w Polsce położona w województwie lubuskim, w powiecie międzyrzeckim, w gminie Międzyrzecz, nad jeziorem Kursko.
Wieś szlachecka położona była w 1580 roku w powiecie poznańskim województwa poznańskiego. W latach 1945–1954 siedziba gminy Kursko. W latach 1954–1972 wieś należała i była siedzibą władz gromady Kursko. W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisane są:

</doc>
<doc id="360607" url="https://pl.wikipedia.org/wiki?curid=360607" title="Kursztyn">
Kursztyn

Kursztyn (kaszb."Kursztënò") – wieś kociewska w Polsce położona w województwie pomorskim, w powiecie tczewskim, w gminie Gniew przy drodze wojewódzkiej nr 230. Sołectwo Kursztyn powstało w 1999 roku i jest jednym z 19 sołectw gminy Gniew. Sąsiednia wieś Cierzpice należy do sołectwa Kursztyn.
W latach 1975–1998 miejscowość administracyjnie należała do województwa gdańskiego.
Kursztyn posiada drużynę piłki nożnej Orion Kursztyn.
Z kart historii.
W stosunku do obecnego stanu na obszarze dzisiejszego Kursztyna znajdowały się w średniowieczu dwie nieistniejące już osady Wysoka i Kleszewo. W latach 1437 – 1444 mieszkańcy Kursztyna płacili roczny czynsz w wysokości 24 lub 36 skojców od łana, ponadto 2 kury i jedną gęś. Wieś liczyła wówczas 33 łany powierzchni ogólnej, w tym łanów czynszowych występowało 30. W Kursztynie znajdował się kościół, który był otoczony cmentarzem, a jego uposażenie wynosiło 6 morgów ziemi położonej w strefie nizinnej. W okresie reformacji świątynia opustoszała, natomiast grunty orne przejęli luteranie. Katolicy odzyskali je dopiero w 1740 roku. W 1907 roku wzniesiono budynek szkoły, a w 1928r. była to szkoła jednoklasowa z jednym nauczycielem w której uczyło się 33 uczniów. W styczniu 1921 roku w kilkunastu miejscowościach powiatu gniewskiego wybuchł strajk robotników rolnych. Dotyczyło to również mieszkańców Kursztyna. Roszczenia obejmowały poprawę warunków materialnych. W 1928 roku Kursztyn liczył 197 mieszkańców. W 1932 roku wybudowano budynek socjalny, przedszkole i stołówkę zakładową, w 1966 roku wzniesiono 5 budynków czterorodzinnych, a w 1977 wybudowano 6 bloków dwunastorodzinnych. W 1991 roku przy współudziale mieszkańców Kursztyna wybudowano kaplicę, jednak stoi ona w innym miejscu niż kościół. Sołectwo Kursztyn jest stosunkowo młodym sołectwem gdyż powstało dopiero w 1999 roku.

</doc>
<doc id="360608" url="https://pl.wikipedia.org/wiki?curid=360608" title="Kury (województwo mazowieckie)">
Kury (województwo mazowieckie)

Kury – wieś w Polsce położona w województwie mazowieckim, w powiecie wołomińskim, w gminie Tłuszcz. Leży na Równinie Wołomińskiej, będącej częścią Niziny Środkowomazowieckiej, nad strugą Rynia w pobliżu jej ujścia do Cienkiej.
Wieś oddalona o 4 km. od Tłuszcza, o 20 km. od Wołomina, o 41 km. od Warszawy.
W latach 1975–1998 miejscowość administracyjnie należała do województwa ostrołęckiego.
Historia.
Wieś Kury znajduje się na terenach wchodzących w skład parafii Postoliska, będącej jedną z najstarszych parafii na terenie obecnego powiatu wołomińskiego. Po włączeniu Mazowsza do Korony, w 1526, wieś znajdowała się w powiecie kamienieckim w Ziemi nurskiej. Rozwijała się tu już za czasów Księstwa Mazowieckiego, gospodarka leśna (głównie bartnictwo), a później rolnictwo. Okolice tutejsze stanowiły wówczas dobra lenne drobnego rycerstwa mazowieckiego, które zainteresowane było wyrębem lasów pod uprawę roli.
Następnie, od 1867 wieś Kury należała do powiatu radzymińskiego, gminy Międzyleś.
Po upadku Powstania Styczniowego w Królestwie Polskim, wieś Kury, która w XVIII wieku wchodziła w skład dóbr rodu Zamoyskich, została z nich wydzielona, w ramach ukazu carskiego o reformie rolnej z 1864 r.
W księgach metrykalnych, prowadzonych przez parafię Postoliska, w zapisach z początku XVII wieku, nazwa wsi, występuje z dopełniaczem "Kąty" - (tak nazywano dawniej osady zakładane pośród lasów, celem wyrębu drzewa, stosowanego do wyrobu: potażu, smoły, klepek, wytopu szkła itd.). Była więc nazwa wsi zapisywana jako: "Kąty Kurowe", a później "Kąty-Kury".
Etymologia nazwy wsi.
Za "Słownikiem Geograficznym...", nazwa wsi Kury, wywodzi się od nazwiska najdawniejszych jej właścicieli - rodu Kurów. Do dnia dzisiejszego, większość zamieszkującej tu ludności, stanowią osoby noszące nazwisko Kur, lub używające oboczności językowej tego nazwiska.

</doc>
<doc id="360609" url="https://pl.wikipedia.org/wiki?curid=360609" title="Kuryłówka">
Kuryłówka

Kuryłówka – wieś w Polsce położona w województwie podkarpackim, w powiecie leżajskim, w gminie Kuryłówka, nad Sanem przy ujściu Złotej.
Wieś królewska Kuryłowka, położona była w 1589 roku w starostwie niegrodowym leżajskim w ziemi przemyskiej województwa ruskiego. W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą gminy Kuryłówka oraz rzymskokatolickiej parafii św. Józefa w Tarnawcu. W XVIII wieku siedziba starostów leżajskich.
Przez miejscowość przebiega żółty szlak turystyczny z Sandomierza do Leżajska.
W Kuryłówce urodził się:

</doc>
<doc id="360610" url="https://pl.wikipedia.org/wiki?curid=360610" title="Kuryły (powiat sokólski)">
Kuryły (powiat sokólski)

Kuryły – kolonia w Polsce położona w województwie podlaskim, w powiecie sokólskim, w gminie Sokółka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Sokółce.

</doc>
<doc id="360611" url="https://pl.wikipedia.org/wiki?curid=360611" title="Kurza">
Kurza

Kurza – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość administracyjnie należała do województwa kaliskiego.

</doc>
<doc id="360612" url="https://pl.wikipedia.org/wiki?curid=360612" title="Kurza Góra">
Kurza Góra

Kurza Góra – wieś w Polsce położona w województwie wielkopolskim, w powiecie kościańskim, w gminie Kościan, w pobliżu kanał Obra.
Część wsi należąca do starostwa kościańskiego, pod koniec XVI wieku leżała w powiecie kościańskim województwa poznańskiego.
We wczesnym średniowieczu na południowy zachód od Kurzej Góry istniał gród słowiański, którego pozostałościami są zachowane do dzisiaj fragmenty wałów. 
W okresie Wielkiego Księstwa Poznańskiego (1815-1848) wzmiankowane są dwie miejscowości: Kurza góra stara i Kurza góra nowa. Obie należały do wsi większych w ówczesnym powiecie Kosten rejencji poznańskiej. Kurza góra stara i nowa należały do okręgu kościańskiego tego powiatu i stanowiły część majątku Bonikowo, który należał wówczas do Anzelma Chłapowskiego. Według spisu urzędowego z 1837 roku Kurza góra stara liczyła 261 mieszkańców i 18 dymów (domostw), natomiast Kurza góra nowa liczyła 115 mieszkańców i 15 dymów.
W latach 1975–1998 miejscowość administracyjnie należała do województwa leszczyńskiego.
Zobacz też: Kurza, Kurzacze

</doc>
<doc id="360613" url="https://pl.wikipedia.org/wiki?curid=360613" title="Kurzątkowice">
Kurzątkowice

Kurzątkowice (niem. "Chursangwitz") – wieś w Polsce, w województwie dolnośląskim, w powiecie oławskim, w gminie Domaniów.
Nazwa.
Heinrich Adamy wywodzi pierwotną nazwę wsi się od polskiej nazwy drzewa - "świerk" zaliczając ją do grupy miejscowości, których nazwy wywodzą się "von swierk = Fichte (pinus abies)". W swoim dziele o nazwach miejscowych na Śląsku wydanym w 1888 roku we Wrocławiu wymienia on nazwę wsi w formie "Criva (Krzywa) sosna" tłumacząc jej znaczenie na język niemiecki "Krumme Kiefer". Niemcy zgermanizowali nazwę na "Chursangwitz" w wyniku czego utraciła ona swoje pierwotne znaczenie. Po II wojnie światowej polska administracja spolonizowała zgermanizowaną nazwę na "Kurzątkowice" w wyniku czego nie wiąże się już ona z pierwszym znaczeniem.
Miejscowość została wymieniona w staropolskiej formie "Crivasosna" w łacińskim dokumencie wydanym 13 sierpnia 1299 w Legnicy.
12 lutego 1948 r. ustalono urzędową polską nazwę miejscowości – Kurzątkowice, określając drugi przypadek jako Kurzątkowic, a przymiotnik – kurzątkowicki.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="360614" url="https://pl.wikipedia.org/wiki?curid=360614" title="Kurzejewo">
Kurzejewo

Kurzejewo – wieś kociewska w Polsce położona w województwie kujawsko-pomorskim, w powiecie świeckim, w gminie Warlubie. Miejscowość jest częścią sołectwa Warlubie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 169 mieszkańców. Jest dziesiątą co do wielkości miejscowością gminy Warlubie.

</doc>
<doc id="360615" url="https://pl.wikipedia.org/wiki?curid=360615" title="Kurzelaty">
Kurzelaty

Kurzelaty – wieś w Polsce położona w województwie lubelskim, w powiecie ryckim, w gminie Kłoczew.
Wierni Kościoła rzymskokatolickiego należą do parafii św. Bartłomieja Apostoła w Korytnicy.
W latach 1975–1998 miejscowość administracyjnie należała do województwa siedleckiego.
Wieś stanowi sołectwo gminy Kłoczew.
Wierni Kościoła rzymskokatolickiego należą do parafii św. Jana Chrzciciela w Kłoczewie.
Historia.
Kurzelaty, wieś znana w wieku XVI dawniej nazywana Korzenne Jaty – „Villa Korzenne Yathy” zapisano w latach 1564–1565, Korzenne Jati 1569. Zdaniem Kazimierza Rymuta autora noty o miejscowości w „Nazwach miejscowych Polski” nazwa pochodzi od przymiotnika korzenny („korzel” w znaczeniu przyprawa do potraw) i od apelatywu jata, jatki ‘kramy przekupniów’ możliwe że chodzi o kramy handlarzy z przyprawami korzennymi. Zmiana w Kurzelaty nie całkiem jasna, niewykluczone że jest to nawiązanie do apelatywu kurzel, kurzela, czyli po prostu „kogut”.
Kurzelaty w wieku XIX stanowiły wieś w powiecie garwolińskim gminie Kłoczew, parafii Żelechów. W roku 1883 posiadały 9 domów i 92 mieszkańców z gruntem 288 mórg.

</doc>
<doc id="360616" url="https://pl.wikipedia.org/wiki?curid=360616" title="Kurzeszyn">
Kurzeszyn

Kurzeszyn – wieś w Polsce położona w województwie łódzkim, w powiecie rawskim, w gminie Rawa Mazowiecka.
Położenie.
Kurzeszyn leży na Równinie Łowicko-Błońskiej, w północno-wschodniej części województwa łódzkiego, przy drodze wojewódzkiej nr 707 prowadzącej ze Skierniewic do Rawy Mazowieckiej, w odległości ok. 70 km na południowy zachód od Warszawy. Odległość od stolicy województwa – Łodzi wynosi ok. 65 km.
Rawa Mazowiecka – siedziba powiatu i gminy leży ok. 8 km na południe od Kurzeszyna.
Opis miejscowości.
Kurzeszyn jest typową ulicówką położoną wzdłuż drogi prowadzącej do Rawy Mazowieckiej. Osada leży nad Rawką.
Wieś zamieszkuje ok. 750 osób.
W miejscowości znajduje się szkoła podstawowa i gimnazjum, kościół i cmentarz a także młyn oraz kilka sklepów.
W centrum wsi znajduje się kamienny obelisk, upamiętniający ruch oporu i ofiary z czasów II wojny światowej.
Okolicę Kurzeszyna stanowią głównie pola uprawne i łąki.
Historia.
Pierwsze pisemne wzmianki o Kurzeszynie pochodzą z XV w., aczkolwiek osadnictwo na tym terenie ma znacznie starsze tradycje. Na terenie wsi nad rzeką znajdują się fragmenty (około 40%) grodziska z połowy XII wieku. Są one pozostałością grodu drewnianego istniejącego na miejscu dzisiejszej wsi.
W okresie II wojny światowej w okolicy Kurzeszyna działały silne oddziały partyzanckie. Dla ich zaopatrzenia 25 marca 1943 r. lotnictwo brytyjskie dokonało w pobliżu Kurzeszyna zrzutu broni i amunicji.
W związku z działającym w okolicy ruchem oporu pod koniec 1943 r. Niemcy dokonali aresztowań ludności. Spośród zatrzymanych mieszkańców wsi 28 osób zostało wywiezionych do obozu koncentracyjnego Auschwitz.
W latach 1954–1972 wieś należała i była siedzibą władz gromady Kurzeszyn. W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Kościół.
Parafia w Kurzeszynie powstała w 1512 r., pierwszym kościołem we wsi był drewniany kościół ufundowany i wyposażony przez jednego z władców Mazowsza. Kolejną, także drewnianą świątynię pw. św. Katarzyny wzniósł w 1607 roku biskup łucki – Paweł Wołucki. Kościół ów przetrwał do I wojny światowej, kiedy to w 1914 r. spłonął w wyniku działań wojennych, będących częścią bitwy nad Rawką. Po wojnie wzniesiono kolejną świątynię, istniejącą do dziś. Jest to murowany kościół pw. Matki Boskiej Królowej Polski, zbudowany w latach 1922–1924 z datków parafian. Wzniesiony został na rzucie prostokąta zamkniętego nieco węższą apsydą, według projektu Perkowskiego i Millera. Kościół jest świątynią jednonawową, z dwuspadowym dachem. Jego fasadę wieńczy dzwonnica, zaś portal wejściowy - trójkątny szczyt, wsparty na dwóch kolumnach typu toskańskiego. W 1931 r. świątynię konsekrował kardynał Aleksander Kakowski.
Kościół oraz stojąca w jego pobliżu stara plebania, a także część cmentarza wpisane są do rejestru zabytków.
Poza kościołem w Kurzeszynie znajduje się także kilka kapliczek, w wśród nich murowana kapliczka przydrożna z XIX w. Obiekty te również mają charakter zabytkowy.

</doc>
<doc id="360617" url="https://pl.wikipedia.org/wiki?curid=360617" title="Wszystko co najważniejsze...">
Wszystko co najważniejsze...

Wszystko co najważniejsze... – polski film fabularny z 1992 roku w
reżyserii Roberta Glińskiego.
Film jest ekranizacją autobiograficznej opowieści Oli Watowej, scenariusz napisała Dżamila Ankiewicz.
Produkcja otrzymała nagrodę główną na 17. Festiwalu Polskich Filmów Fabularnych w Gdyni.

</doc>
<doc id="360618" url="https://pl.wikipedia.org/wiki?curid=360618" title="Kurzjama">
Kurzjama

Kurzjama – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość administracyjnie należała do województwa konińskiego.

</doc>
<doc id="360619" url="https://pl.wikipedia.org/wiki?curid=360619" title="Kurzna">
Kurzna

Kurzna – wieś w Polsce położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość administracyjnie należała do województwa częstochowskiego.

</doc>
<doc id="360620" url="https://pl.wikipedia.org/wiki?curid=360620" title="Kurznie">
Kurznie

Kurznie (niem. "Kauern")– wieś w Polsce położona w województwie opolskim, w powiecie opolskim, w gminie Popielów. 
Wokół roztacza się teren Stobrawskiego Parku Krajobrazowego. Na terenie wsi ma swoją siedzibę koło łowieckie "Odyniec", znajduje się tu także min. placówka leśnictwa podlegająca nadleśnictwu w Brzegu.
Zabytki.
Do wojewódzkiego rejestru zabytków wpisany jest:

</doc>
<doc id="360621" url="https://pl.wikipedia.org/wiki?curid=360621" title="Kurzycko">
Kurzycko

Kurzycko (do 1945 niem. "Voigtsdorf") – wieś w Polsce położona w województwie zachodniopomorskim, w powiecie gryfińskim, w gminie Mieszkowice, nad rzeką Kurzycą. Według danych z 2010 liczyła 202 mieszkańców.
Miejscowość znajdowała się od ok. 1250 na terytorium powstałej Nowej Marchii, pierwsza wzmianka pochodzi z 1305 Na przestrzeni wieków miała wielu właścicieli, najdłużej była w posiadaniu rodu von Sydow (1466–1691). Od 1945 leży w granicach Polski.
W miejscowości znajduje się kościół salowy w stylu gotyckim z 1 poł. XIV w., z wieżą dobudowaną w 1611.
Układ przestrzenny.
Wieś ma charakter niewykształconej wielodrożnicy z czytelnym ulicowym układem zabudowy, w części płd. (chłopskiej) w formie czworoboku zorientowanego na osi północ – południe po obu stronach rzeki Kurzycy. Zabudowa złożona z niewielkich, dwu- i trzybudynkowych zagród, o nieregularnych działkach siedliskowych; dominują budynki murowane, wzniesione na pocz. XX w. oraz sporadycznie ryglowe stodoły z końca XIX w. Zespół folwarczny uległ dewaloryzacji i dezintegracji.
Nazwa.
Niemiecka nazwa pochodzi prawdopodobnie od "Voigt" "wójt" i "Dorf" "wieś". W XIV w. mogła tu istnieć siedziba wójta terytorialnego ziemi mieszkowickiej.
Identyfikacja Kurzycka z wsią "Carkzowe" jest błędna - nazwa ta jest wymieniana w dokumencie templariuszy z 31 grudnia 1262, w którym Jan i Otton z dynastii askańskiej zawierają ugodę z Widekindem (Widekinusem), mistrzem templariuszy w Niemczech i krajach słowiańskich, na mocy którego templariusze w zamian za zrzeczenie się praw do miejscowości leżących przy drodze do Gorzowa (oppidum – prawdopodobnie przedlokacyjna osada targowa pod Kostrzynem, Kłośnica, Warniki, Dąbroszyn, Pudignowe i Witnica) oraz dóbr komandorii w Myśliborzu, otrzymują potwierdzenie posiadania komandorii chwarszczańskiej wraz z dziesięcioma wsiami (Bogusław, Carkzowe?, Cychry, Dargomyśl, Dębno, Gudzisz, Krześnica, Nyvik?, Oborzany, Sarbinowo). Wieś "Carkzowe" prawdopodobnie przestała istnieć już w średniowieczu, a znajdowała się na terenie lasu "Karrheide", na północny zachód od Dębna. W tej okolicy w XVIII i XIX w. istniały obiekty terenowe o podobnym nazewnictwie - zanikające jezioro "Karrzee", bagno "Karfenn", łęg "Karrbruch" i łąka "Karre".
Nazwa na przestrzeni wieków: "Voghedystorp" 1305; "Vogtzstorp" 1337; "Voydsdorp" 1338;"Neystorp (Voystorp)" 1368; "Vogtsdorf" 1837; "Voigtsdorf" do 1945.
Obecna nazwa miejscowości nawiązuje do rzeki Kurzycy (niem. "Kuritz Fliess", ale też "Kunitz Fliess" 1850).
Ludność.
Liczba ludności w ostatnich 3 wiekach (wieś i majątek):

</doc>
<doc id="360622" url="https://pl.wikipedia.org/wiki?curid=360622" title="Kurzyna Mała">
Kurzyna Mała

Kurzyna Mała – wieś w Polsce położona w województwie podkarpackim, w powiecie niżańskim, w gminie Ulanów.
W latach 1975–1998 miejscowość administracyjnie należała do województwa tarnobrzeskiego.
10 lipca 1943 wieś została spacyfikowana przez oddziały Wehrmachtu i SS. Trzech mieszkańców Niemcy zamordowali a kilku wywieźli do obozu w Budzyniu.
17 grudnia 1943 Gestapo zamordowało 14 mieszkańców wsi - członków AK. Ich pamięci została odsłonięta tablica pamiątkowa w 1992r.

</doc>
<doc id="360623" url="https://pl.wikipedia.org/wiki?curid=360623" title="Kurzyna Średnia">
Kurzyna Średnia

Kurzyna Średnia (do 1939/1947 "Rauchersdorf") – wieś w Polsce położona w województwie podkarpackim, w powiecie niżańskim, w gminie Ulanów. Kurzyna Średnia graniczy z: Kurzyną Małą, Kurzyną Wielką, Golcami, Dąbrówką i Dąbrowicą.
Historia.
W II Rzeczypospolitej zarządzeniem ministra spraw wewnętrznych z 4 maja 1939 ustalono dla miejscowości Rauchersdorf nazwę Kurzyna Średnia. Nazwę gromady Rauchersdorf zmieniono na Kurzyna Średnia dopiero po wojnie, 30 maja 1947.
10 lipca 1943 Wehrmacht i SS spacyfikowały wieś. Z wsi Kurzyna Mała, Średnia i Wielka wywieźli 50 mieszkańców do obozu w Budzyniu, a następnie część do obozu w Majdanku a część na roboty przymusowe do Niemiec. W czasie pacyfikacji Niemcy spalili zabudowania Marcina Garbacza i Józefa Siembidy.
W latach 1954–1972 wieś należała i była siedzibą władz gromady Kurzyna Średnia. W latach 1975–1998 miejscowość administracyjnie należała do województwa tarnobrzeskiego.
Wieś jest siedzibą rzymskokatolickiej parafii św. Marii Magdaleny, dlatego znajduje się tam drewniany kościół pod wezwaniem św. Marii Magdaleny. Drugim patronem kościoła jest św. Mikołaj. W odległości około 500 metrów od kościoła, przy drodze z Kurzyny Średniej w kierunku Golców znajduje się wpisany w 1988 roku do rejestru zabytków cmentarz parafialny.
W Kurzynie Średniej jest szkoła podstawowa i ośrodek zdrowia.
Gospodarka.
We wsi Kurzyna Średnia ulokowanych jest kilka małych tartaków drzewnych. Głównymi pracodawcami są również Zespół Szkół w Kurzynie Średniej, niepubliczny zakład opieki zdrowotnej, sklep państwowy, sklep prywatny mieszczący się w dawnej mleczarni oraz sklep budowlany w dawnym PGR.

</doc>
<doc id="360624" url="https://pl.wikipedia.org/wiki?curid=360624" title="Kurzyna Wielka">
Kurzyna Wielka

Kurzyna Wielka – wieś w Polsce położona w województwie podkarpackim, w powiecie niżańskim, w gminie Ulanów.
W latach 1975–1998 miejscowość administracyjnie należała do województwa tarnobrzeskiego.
10 lipca 1943 Wehrmacht i SS spacyfikowały wieś. Niemcy zamordowali 13 osób. Z wsi Golce, Kurzyna Mała, Średnia i Wielka wywieźli 50 mieszkańców do obozu w Budzyniu, a następnie część do obozu w Majdanku a część na roboty przymusowe do Niemiec.

</doc>
<doc id="360625" url="https://pl.wikipedia.org/wiki?curid=360625" title="Kurzyny">
Kurzyny

Kurzyny – wieś w Polsce położona w województwie podlaskim, w powiecie wysokomazowieckim, w gminie Kobylin-Borzymy.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Kobylinie-Borzymach.
Historia.
Według Zygmunta Glogera wieś wzmiankowana w dokumentach w roku 1473. W I Rzeczypospolitej Kurzyny należały do ziemi bielskiej.
Słownik geograficzny Królestwa Polskiego pod koniec XIX w. wymienia Kurzyny jako "wieś szlachecką" w powiecie "mazowieckim", gmina "Piszczaty", parafia "Kobylin".
W roku 1921 było tu 8 budynków z przeznaczeniem mieszkalnym i 1 "inny zamieszkały" oraz 58 mieszkańców (29 mężczyzn i 29 kobiet). Wszyscy podali narodowość polską i wyznanie rzymskokatolickie.

</doc>
<doc id="360628" url="https://pl.wikipedia.org/wiki?curid=360628" title="Kusin">
Kusin

Kusin – wieś w północno-zachodniej Polsce, położona w województwie zachodniopomorskim, w powiecie gryfickim, w gminie Karnice.
Według danych pod koniec 2004 roku wieś miała 73 mieszkańców.
W latach 1946–1998 miejscowość administracyjnie należała do województwa szczecińskiego.

</doc>
<doc id="360629" url="https://pl.wikipedia.org/wiki?curid=360629" title="Kuski">
Kuski

Kuski – wieś w Polsce położona w województwie mazowieckim, w powiecie sierpeckim, w gminie Rościszewo.
Prywatna wieś szlachecka "Koski" położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="360631" url="https://pl.wikipedia.org/wiki?curid=360631" title="Kuskowizna (województwo mazowieckie)">
Kuskowizna (województwo mazowieckie)

Kuskowizna – wieś w Polsce położona w województwie mazowieckim, w powiecie ostrowskim, w gminie Ostrów Mazowiecka.
W latach 1925–1954 w granicach Ostrowi Mazowieckiej.
W latach 1975–1998 miejscowość administracyjnie należała do województwa ostrołęckiego.
Obok miejscowości przepływa rzeczka Struga, dopływ Broku.
Do 1 stycznia 2013 integralnymi częściami wsi były Kacpury i Sagaje, które stały się samodzielnymi miejscowościami.
Wierni kościoła rzymskokatolickiego należą do parafii Chrystusa Dobrego Pasterza w Ostrowi Mazowieckiej.

</doc>
<doc id="360632" url="https://pl.wikipedia.org/wiki?curid=360632" title="Kuskowo-Glinki">
Kuskowo-Glinki

Kuskowo-Glinki – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.
Obok miejscowości przepływa struga Wisiołka, dopływ Wkry.

</doc>
<doc id="360633" url="https://pl.wikipedia.org/wiki?curid=360633" title="Kusowo (województwo zachodniopomorskie)">
Kusowo (województwo zachodniopomorskie)

Kusowo – wieś w Polsce położona w województwie zachodniopomorskim, w powiecie szczecineckim, w gminie Szczecinek. W pobliżu znajduje się rezerwat torfowiskowy Rezerwat przyrody Bagno Kusowo.

</doc>
<doc id="360634" url="https://pl.wikipedia.org/wiki?curid=360634" title="Kussy">
Kussy

Kussy – wieś w Polsce położona w województwie mazowieckim, w powiecie grójeckim, w gminie Belsk Duży.
Wieś szlachecka Kusy położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.

</doc>
<doc id="360635" url="https://pl.wikipedia.org/wiki?curid=360635" title="Kustrawa">
Kustrawa

Kustrawa – wieś w południowo-wschodniej Polsce, położona w województwie podkarpackim, w powiecie niżańskim, w gminie Krzeszów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="360636" url="https://pl.wikipedia.org/wiki?curid=360636" title="Kustrzyce">
Kustrzyce

Kustrzyce – wieś w Polsce położona w województwie łódzkim, w powiecie łaskim, w gminie Sędziejowice.
Przez wieś przebiega magistrala węglowa Gdynia – Śląsk. W miejscowości znajduje się przystanek kolejowy Kustrzyce.
Dawniej we wsi znajdował się folwark, a także młyn, który został rozebrany w 1945 roku przez Niemców.
W latach 1975–1998 miejscowość administracyjnie należała do województwa sieradzkiego.

</doc>
<doc id="360637" url="https://pl.wikipedia.org/wiki?curid=360637" title="Kusze">
Kusze

Kusze – wieś w Polsce położona w województwie podkarpackim, w powiecie niżańskim, w gminie Harasiuki.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="360638" url="https://pl.wikipedia.org/wiki?curid=360638" title="Kuszewo (województwo wielkopolskie)">
Kuszewo (województwo wielkopolskie)

Kuszewo – wieś w Polsce położona w województwie wielkopolskim, w powiecie wągrowieckim, w gminie Skoki.
W latach 1975–1998 miejscowość administracyjnie należała do województwa poznańskiego.

</doc>
<doc id="360639" url="https://pl.wikipedia.org/wiki?curid=360639" title="Kuszyn">
Kuszyn

Kuszyn – wieś w Polsce położona w województwie wielkopolskim, w powiecie kaliskim, w gminie Mycielin.
W latach 1975–1998 miejscowość administracyjnie należała do województwa kaliskiego.
Na terenie wsi znajduje się Sala Królestwa miejscowego zboru Świadków Jehowy

</doc>
<doc id="360640" url="https://pl.wikipedia.org/wiki?curid=360640" title="Kuścińce">
Kuścińce

Kuścińce – wieś w Polsce położona w województwie podlaskim, w powiecie sokólskim, w gminie Kuźnica.
W 1921 roku wieś liczyła 23 domy i 150 mieszkańców, w tym 125 prawosławnych i 25 katolików.
W latach 1975–1998 miejscowość administracyjnie należała do województwa białostockiego.
W strukturze Kościoła Prawosławnego wieś podlega parafii pw. Podwyższenia Krzyża Pańskiego, a wierni kościoła rzymskokatolickiego należą do parafii Opatrzności Bożej w Kuźnicy Białostockiej.

</doc>
<doc id="360641" url="https://pl.wikipedia.org/wiki?curid=360641" title="Kuśmierki">
Kuśmierki

Kuśmierki – wieś w Polsce położona w województwie śląskim, w powiecie częstochowskim, w gminie Mstów.
W latach 1975–1998 miejscowość administracyjnie należała do województwa częstochowskiego. W latach 1918 - 1939 wieś należała do województwa kieleckiego.
Historia.
Wieś powstała u schyłku XIX w. na osadzie pasterzy owiec należącej do majątku Mokrzesz dziedzica Tymowskiego osiadłego w pałacu w Ulesiu (aktualnie gmina Dąbrowa Zielona). Nazwa wsi wywodzi się od kuśnierzy - hodowców owiec, którzy trudnili się wyprawianiem skór.
W administracji kościoła katolickiego parafianie wsi Kuśmierki podlegali wcześniej parafii św. Bartłomieja w Żurawiu w gminie Janów. W 1987 r. biskup utworzył wikariat terenowy w Mokrzeszy (2 km) a po wybudowaniu świątyni, pw. św. Maksymiliana Kolbego i poświęceniu jej 17 października 1992 r. utworzono parafię, do której włączono wieś Kuśmierki.

</doc>
<doc id="360642" url="https://pl.wikipedia.org/wiki?curid=360642" title="Kuśnie">
Kuśnie

Kuśnie – wieś w Polsce położona w województwie łódzkim, w powiecie sieradzkim, w gminie Sieradz. W latach 1975–1998 miejscowość administracyjnie należała do województwa sieradzkiego.
Przez miejscowość przepływa niewielka rzeka Żeglina, dopływ Warty.
Kuśnie – wieś położona w województwie łódzkim, w powiecie sieradzkim, w gminie Sieradz. Wieś wspomniana w 1370 r. jako Cusnew w zapiskach Stanisława Górki –miejscowego dziedzica, brata Łukasza – podczaszego sieradzkiego. Przynależna do parafii w Dąbrowie Wielkiej. Po dawnym założeniu dworskim pozostała, na skraju wsi, jedynie ciekawa, murowana barokowa kaplica dworska z XVIII w., pod wezwaniem Jana Chrzciciela, na planie wieloboku, z figurą św. Jana Nepomucena, w której odbywają się czasami nabożeństwa majowe oraz raz do roku uroczystość odpustowa – 24 czerwca, w Święto Narodzenia św. Jana Chrzciciela. Przez Kuśnie przebiega znakowany kolorem niebieskim Szlak Zabytkowych Dworków Ziemi Sieradzkiej, umożliwiający zapoznanie się, a czasem również zwiedzenie zabytkowych wnętrz starych szlacheckich i ziemiańskich dworków okolic Sieradza i Błaszek. Przez wioskę przepływa rzeka Żeglina długości około 30 km, odprowadzająca wody z mokradeł lasów złoczewskich, rezerwatów przyrody ożywionej. Legenda głosi, że nazwa wsi Kuśnie bierze swój początek od zawołań i próśb miejscowej ludności o to, aby tułające się po świecie żywych duchy, nie kusiły(nie kuś-nie kuś). Mieszkańcy wioski, mówią, że straszy nawet i dziś. Szczególnie w nocy, w okolicach kaplicy i sąsiadującego z nią wzgórza, w którym kryją się podobno skarby i piwnice dawnego pałacu dworskiego miejscowego dziedzica. Ponadto do dziś, w okolicach wioski stoją charakterystyczne krzyże, symbolizujące i oznaczające dawne miejsce pochówku ludności umierającej na cholerę w XV w. Inna legenda głosi, że bijące do tej pory źródełko wody, z którego początek biorą współczesne stawy, mieszczące się w okolicach wyżej wspomnianej kaplicy, dawno temu było bardzo aktywne. Aby uratować od zalania wioskę i miejscowe pola, mieszkańcy Kuśnia, próbowali zakryć je wszystkim co tylko mieli pod ręką. Źródło wody próbowano więc zakryć pierzynami, deskami, ale wszystko to było nieskuteczne. W końcu wymyślono, aby zakryć ujście bijącego źródła wielkimi stalowymi wrotami. Tak też się podobno stało. A źródełko, które w tym miejscu nigdy nie zamarza, bije do dziś, dając czystą źródlaną wodę, która zasila miejscowe stawy oraz rzekę Żeglinę.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="360643" url="https://pl.wikipedia.org/wiki?curid=360643" title="Kuśnierz (miejscowość)">
Kuśnierz (miejscowość)

Kuśnierz – wieś w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
21 maja 1924 roku w Kuśnierzu urodziła się Irena Jagielska, łączniczka, kurierka sztabu Okręgu Pomorze Armii Krajowej, następnie Delegatury Sił Zbrojnych na Kraj i Zrzeszenia „Wolność i Niezawisłość”.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 148 mieszkańców. Jest trzynastą co do wielkości miejscowością gminy Jeziora Wielkie.

</doc>
<doc id="360644" url="https://pl.wikipedia.org/wiki?curid=360644" title="Kutowa">
Kutowa

Kutowa ("Kutowaja") – wieś w Polsce położona w województwie podlaskim, w powiecie hajnowskim, w gminie Narew. 
W latach 1975–1998 miejscowość administracyjnie należała do województwa białostockiego.
Pochodzenie nazwy.
Nazwa wsi pochodzi od nazwy osobowej "Kut" lub "Kuta", utworzonej od imienia cerkiewnego "Kutonij". W niektórych wykazach występowała w formie "Kutowaja"; taka też była oficjalna nazwa gromady funkcjonującej w latach 1933–1954 w gminie Łosinka/Narew ze wschodniosłowiańskim sufiksem -"owaja", prawdopodobnie pod wpływem lokalnej wymowy.
Historia.
Istniejące w pobliżu wsi kurhany świadczą o tym, że okolice wsi były zasiedlone między I a V wiekiem n.e., przypuszczalnie przez plemiona germańskie Gotów i Gepidów wiązanych z kulturą wielbarską. Obecna wieś powstała w drugiej połowie XVIII wieku, nazywała się wtedy – Kutowa Pasieka. Nazwa ta świadczy, że pierwotnym zajęciem mieszkańców było bartnictwo.
W 1915 roku niemal wszyscy mieszkańcy wsi udali się w głąb Rosji, w ramach bieżeństwa. W 1945 roku do Białoruskiej SRR wyjechało sześciu gospodarzy (efekt namów ze strony sowieckich agitatorów).
Kutowa zawsze była niewielką wsią. W XIX i na początku XX wieku liczyła około 15 domów. W 1939 liczba domów sięgnęła 39, zamieszkiwało je 191 osób, natomiast w 1952 roku wieś liczyła 25 domów i 135 mieszkańców. W roku 2007 we wsi mieszkało 39 osób.
Religia.
Mieszkańcy wsi wyznania prawosławnego, należą do parafii w Łosince. Według stanu parafii z 31 grudnia 2007 roku, 39 parafian pochodziło z Kutowy.
Wierni kościoła rzymskokatolickiego należą do parafii Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="360645" url="https://pl.wikipedia.org/wiki?curid=360645" title="Kuty">
Kuty



</doc>
<doc id="360646" url="https://pl.wikipedia.org/wiki?curid=360646" title="Kutyłowo-Bródki">
Kutyłowo-Bródki

Kutyłowo-Bródki – wieś w Polsce położona w województwie mazowieckim, w powiecie ostrowskim, w gminie Boguty-Pianki.
Wierni kościoła rzymskokatolickiego należą do parafii Wszystkich Świętych w Bogutach-Piankach.
Historia.
W 1921 r. wymieniono wieś "Kutyłowo-Brodki". Naliczono tu 7 budynków z przeznaczeniem mieszkalnym oraz 34 mieszkańców (20. mężczyzn i 14 kobiet). Wszyscy podali narodowość polską. Miejscowość należała do parafii rzymskokatolickiej w m. Boguty-Pianki. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="360647" url="https://pl.wikipedia.org/wiki?curid=360647" title="Kutyłowo-Perysie">
Kutyłowo-Perysie

Kutyłowo-Perysie – wieś w Polsce, położona w województwie mazowieckim, w Powiecie ostrowskim, w gminie Boguty-Pianki. Leży nad rzeczką Pukawką, dopływem Bugu.
Dawniej wieś i folwark.
Wierni kościoła rzymskokatolickiego należą do parafii Wszystkich Świętych w Bogutach-Piankach.
Historia.
W I Rzeczypospolitej "Perysie" należały do ziemi nurskiej.
Pod koniec wieku XIX miejscowość drobnoszlachecka w powiecie "ostrowskim", gmina Kamieńczyk Wielki, parafia "Boguty". We wsi "osad 22" i 203 morgi gruntu.
Pobliski folwark rozległy na 412 morgów, w tym: grunty orne i ogrody – 303, łąki – 53, pastwiska – 40, zarośla – 8, nieużytki i place – 10 morgów. Budynków z drewna 15.
W 1921 r. wymieniono: wieś Kutyłowo-Perysie i folwark Kutyłowo-Perysie. Naliczono tu łącznie 32 budynki z przeznaczeniem mieszkalnym (w tym 1 niezamieszkały), 196 mieszkańców (96 mężczyzn i 100 kobiet). Wszyscy podali narodowość polską. Wyznanie mojżeszowe zgłosiło 13 osób.
Posiadłość ziemską w okresie międzywojennym posiadał tu Łucja Złotowski (55 mórg).
Miejscowość należała do parafii rzymskokatolickiej w m. Boguty-Pianki. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1954–1959 wieś należała i była siedzibą władz gromady Kutyłowo-Perysie, po jej zniesieniu w gromadzie Drewnowo-Gołyń. W latach 1975–1998 miejscowość administracyjnie należała do województwa łomżyńskiego.

</doc>
<doc id="360648" url="https://pl.wikipedia.org/wiki?curid=360648" title="Kutyski">
Kutyski

Kutyski – wieś w Polsce położona w województwie mazowieckim, w powiecie sokołowskim, w gminie Kosów Lacki.
Wieś była początkowo przysiółkiem wsi Wyszomierz i Niepiekły. W połowie XVI wieku nosiła nazwę Wyszomierz Wypychy. Nazwę wzięła od spotykanego w rodzie Wyszomierskich herbu Rawicz przydomku Kutaska. W 1523 roku występuje w Księgach Grodzkich Drohickich Stanisław Kutaska z Wyszomierza. W 1567 roku na pospolite ruszenie w Radoszkowicach stawiło się ze wsi Wyszomierz Wypychy 9 zbrojnych, wśród nich Szczęsny Kutyska. W roku 1600 Zofia i Dorota występują o spadek po ojcu - Feliksie Kutaska, synu Mateusza Kutaska. W roku 1605 po raz pierwszy pojawia się nazwisko Kutyski. W 1606 roku wieś występuje pod nazwą Wyszomierz - Kutaski. Po zniszczeniu w czasie "potopu" sąsiednich Niepiekłów, w Kutaskach następuje skokowy przyrost liczby mieszkańców. Później nazwę zmieniano na Kuteski lub Kutyski.[źródło: księgi grodzkie drohickie, AGAD].
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Wojciecha w Skibniewie-Podawcach.

</doc>
<doc id="360649" url="https://pl.wikipedia.org/wiki?curid=360649" title="Kuzawa">
Kuzawa

Kuzawa – wieś w Polsce położona w województwie podlaskim, w powiecie hajnowskim, w gminie Czeremcha.
Wieś królewska starostwa kleszczelowskiego w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
We wsi znajduje się parafialna cerkiew prawosławna pw. św. Barbary oraz cmentarz prawosławny założony w XIX wieku. 
Wierni kościoła rzymskokatolickiego należą do parafii Najświętszej Maryi Panny Królowej Polski w Czeremsze.

</doc>
<doc id="360650" url="https://pl.wikipedia.org/wiki?curid=360650" title="Kuzawka (powiat włodawski)">
Kuzawka (powiat włodawski)

Kuzawka – wieś w Polsce położona w województwie lubelskim, w powiecie włodawskim, w gminie Hanna.
Miejscowość jest sołectwem położonym na lewym brzegu Bugu, przy granicy z Białorusią, naprzeciwko miejscowości Borysy, przy drodze wojewódzkiej nr 816.
Wieś magnacka położona była w końcu XVIII wieku w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.
W Kuzawce znajduje się tablica pamiątkowa w miejscu, z którego Tadeusz Kościuszko odpłynął w 1776 do Gdańska, udając się do Ameryki.
Na terenie wsi działalność duszpasterską prowadzi filiał Kościoła Ewangelicko-Augsburskiego, podlegający parafii Świętej Trójcy w Lublinie. Nabożeństwa w miejscowej kaplicy luterańskiej odbywają się raz w miesiącu. 
Katolicy należą do parafii Świętych Apostołów Piotra i Pawła w Hannie, natomiast prawosławni do parafii Opieki Matki Bożej w Sławatyczach.

</doc>
<doc id="360651" url="https://pl.wikipedia.org/wiki?curid=360651" title="Kuzki">
Kuzki

Kuzki – wieś w Polsce położona w województwie świętokrzyskim, w powiecie włoszczowskim, w gminie Włoszczowa.
W latach 1975–1998 miejscowość administracyjnie należała do województwa kieleckiego.

</doc>
<doc id="360652" url="https://pl.wikipedia.org/wiki?curid=360652" title="Kuźniaki">
Kuźniaki

Kuźniaki – wieś w Polsce położona w województwie świętokrzyskim, w powiecie kieleckim, w gminie Strawczyn.
W latach 1954–1959 wieś należała i była siedzibą władz gromady Kuźniaki, po jej zniesieniu w gromadzie Snochowice. W latach 1975–1998 miejscowość administracyjnie należała do województwa kieleckiego.
W XVIII w. w Kuźniakach zbudowano wielki piec (obecnie zachowany), w czasach Księstwa Warszawskiego istniała przy nim kuźnica wodna. W 1844 pracowały tu trzy fryszerki. W latach 1860–1870 zbudowano nowy wielki piec, w którym jeszcze w 1875 wytopiono 64,468 puda (ok. 1055 kg) surowca. Piec pracował do 1897.
Kuźniaki są punktem początkowym niebieskiego szlaku turystycznego prowadzącego do miejscowości Pogorzałe oraz punktem końcowym Głównego Szlaku Świętokrzyskiego im. Edmunda Massalskiego prowadzącego z Gołoszyc. Przez wieś przechodzi zielona ścieżka rowerowa do Strawczyna.
Według spisu ludności z 1827 miejscowość liczyła 19 domów i 114 mieszkańców.
Zabytki.
Zespół zakładu wielkopiecowego z lat 1860–1870, wpisany do rejestru zabytków nieruchomych (nr rej.: A/464/1-4 z 18.10.1934, z 28.10.1971 i z 28.04.1984):

</doc>
<doc id="360653" url="https://pl.wikipedia.org/wiki?curid=360653" title="Kuźnia Nieborowska">
Kuźnia Nieborowska

Kuźnia Nieborowska (niem. "Nieborowitzer Hammer") – wieś sołecka w Polsce położona w województwie śląskim, w powiecie gliwickim, w gminie Pilchowice.
W latach 1975–1998 miejscowość administracyjnie należała do województwa katowickiego.
Historia.
W połowie XIX wieku w miejscowości dominowała ludność polska. Topograficzny opis Górnego Śląska z 1865 roku notuje stosunki ludnościowe na terenie wsi - "Un Haushaltungen find 36 mit 195 Seelen, von denen 185 nur der polnisch reden(...)." czyli w tłumaczeniu na język polski "W 36 gospodarstwach domowych znajduje się 195 dusz, z których 185 mówi tylko po polsku(...)". Podczas niemieckiego spisu powszechnego w 1910 roku 110 mieszkańców Kuźni Nieborowskiej zadeklarowało, że posługuje się językiem polskim, a 24 językiem niemieckim.
W ramach plebiscytu na Górnym Śląsku w 1921 roku 38 głosów w Kuźni Nieborowskiej opowiedziało się za pozostaniem w Niemczech, a 57 za przyłączeniem do Polski.
15 lipca 1992 181,42 ha wsi Kuźnia Nieborowska włączono do Knurowa.
Zabytki.
W Kuźni Nieborowickiej znajdują się:
Turystyka.
Przez wieś przebiega szlak turystyczny:

</doc>
<doc id="360654" url="https://pl.wikipedia.org/wiki?curid=360654" title="Kuźnica Błońska">
Kuźnica Błońska

Kuźnica Błońska – wieś w Polsce położona w województwie łódzkim, w powiecie sieradzkim, w gminie Klonowa.
Kuźnica Klobar (Kuźnica Błońska) była wsią królewską (tenutą) w powiecie sieradzkim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego.
Przez miejscowość przepływa rzeka Łużyca, dopływ Prosny.
3 września 1939 żołnierze Wehrmachtu zabili granatem rolnika, za to, że ratował swój dobytek z płonącego domu..

</doc>
<doc id="360655" url="https://pl.wikipedia.org/wiki?curid=360655" title="Kuźnica Bobrowska">
Kuźnica Bobrowska

Kuźnica Bobrowska – wieś w Polsce położona w województwie wielkopolskim, w powiecie ostrzeszowskim, w gminie Grabów nad Prosną.
W latach 1975–1998 miejscowość administracyjnie należała do województwa kaliskiego.

</doc>
<doc id="360656" url="https://pl.wikipedia.org/wiki?curid=360656" title="Kuźnica Czarnkowska">
Kuźnica Czarnkowska

Kuźnica Czarnkowska (niem. "Hammer") – wieś w zachodniej Polsce, położona w województwie wielkopolskim, w powiecie czarnkowsko-trzcianeckim, w gminie Czarnków.
Położona we wschodniej części Kotliny Gorzowskiej, nad rzeką Rudnicą.
Pierwsze wzmianki o wsi Kuźnica Czarnkowska (zwana Hamernią) pojawiły się w średniowiecznych dokumentach w 1497r.
Miejscowość wchodziła w skład rozległej własności ziemskiej Czarnkowskich w XVI w. wymieniane były również Śmieszkowo, Radosiew i Walkowice. Czarnkowscy pozostali właścicielami Czarnkowa i okolicznych wsi do połowy XVII w. W okresie późniejszym dobra czarnkowskie zostały częściowo podzielone na kilka mniejszych majątków ziemskich, należących do różnych właścicieli. W 1727 r. Czarnków wraz z Kuźnicą Czarnkowską i wsią Radosiew oraz folwarkiem Jędrzejewo został własnością kasztelana krakowskiego Stanisława Poniatowskiego – ojca ostatniego króla Polski. Poniatowski był postacią wielce zasłużoną dla ożywienia gospodarczego doliny Noteci, zwanej wówczas „Polskim Nilem”; w 1748 r. utworzył obok tzw. klucza Biała i Trzcianka, majątek ziemski zwany kluczem Kuźnica.
W końcu 1772 r. podczas I rozbioru Polski wojska pruskie zajęły dolinę Noteci od strony północnej, a w lutym 1773 r. również ziemie leżące na południe od Noteci.
Na przestrzeni XIX w. zmieniali się kolejni właściciele poszczególnych majątków ziemskich. Czarnków oraz majątek Sarbia należały do Swiniarskich, Gębice i Huta do Paliszewskich, Ciszkowo do Romana Dzieduszyckiego, Kuźnica Czarnkowska pozostawała własnością niemiecką i ok. 1846 r. należała do hrabiego Böetze.
Po I wojnie światowej w 1919 r., na mocy postanowień Traktatu Wersalskiego, granica poprowadzona nurtem Noteci podzieliła obecną gminę Czarnków na dwie części. Część południowa znalazła się w granicach niepodległej Polski, natomiast tereny na północ od Noteci (w tym Kuźnica Czarnkowska) pozostały w granicach Niemiec. Po zakończeniu II wojny światowej, na Konferencji jałtańskiej Polsce przyznano część dotychczasowych ziem niemieckich: Ziemie Lubuską, Pomorze Zachodnie, Prusy Wschodnie i Śląsk oraz byłe Wolne Miasto Gdańsk. Kuźnica Czarnkowska znalazła się w granicach Polski.
Po roku 1945 Kuźnica Czarnkowska leżała w granicach powiatu trzcianeckiego, w latach 1945–54 siedziba gminy Kuźnica Czarnkowska. W latach 1954–1972 wieś należała i była siedzibą władz gromady Kuźnica Czarnkowska. W latach 1975–1998 miejscowość administracyjnie należała do województwa pilskiego.
Od 1999 roku w ramach reformy administracyjnej Kuźnica należy do powiatu czarnkowsko-trzcianeckiego.
W Kuźnicy znajduje się kościół parafialny pw. św. Franciszka Ksawerego, który wybudowano w 1923 roku.
We wsi mieści się zabytkowy zespół pałacowy, obejmujący pałac z 1820 roku, oficynę z 1840 oraz park z 2. połowy XVIII–XIX, XX wieku.

</doc>
<doc id="360657" url="https://pl.wikipedia.org/wiki?curid=360657" title="Kuźnica Czeszycka">
Kuźnica Czeszycka

Kuźnica Czeszycka – wieś w Polsce położona w województwie dolnośląskim, w powiecie milickim, w gminie Krośnice.
Podział administracyjny.
W latach 1945–1954 siedziba gminy Kuźnica Czeszycka. W latach 1954–1972 wieś należała i była siedzibą władz gromady Kuźnica Czeszycka. W latach 1975–1998 miejscowość administracyjnie należała do województwa wrocławskiego.
Nazwa.
Występuje również wariant nazewniczy "Kuźnica Cieszycka".
Zabytki.
Do wojewódzkiego rejestru zabytków wpisany jest:

</doc>
<doc id="360658" url="https://pl.wikipedia.org/wiki?curid=360658" title="Kuźnica Dąbrowska">
Kuźnica Dąbrowska

Kuźnica Dąbrowska – wieś w Polsce położona w województwie opolskim, w powiecie namysłowskim, w gminie Świerczów.

</doc>
<doc id="360659" url="https://pl.wikipedia.org/wiki?curid=360659" title="Kuźnica Głogowska">
Kuźnica Głogowska

Kuźnica Głogowska – wieś w Polsce, położona w województwie lubuskim, w powiecie wschowskim, w gminie Sława.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest młyn wodny z XVIII/XIX wieku.

</doc>
<doc id="360660" url="https://pl.wikipedia.org/wiki?curid=360660" title="Kuźnica Grabowska">
Kuźnica Grabowska

Kuźnica Grabowska – wieś w Polsce położona w województwie wielkopolskim, w powiecie ostrzeszowskim, w gminie Kraszewice.
Kuźnica Kraszowicka (Kuźnica Grabowska) była wsią królewską w tenucie grabowskiej w powiecie ostrzeszowskim województwa sieradzkiego w końcu XVI wieku. Do 1954 roku oraz od 1 stycznia do 26 stycznia 1973 roku istniała gmina Kuźnica Grabowska. W latach 1954–1971 wieś należała i była siedzibą władz gromady Kuźnica Grabowska, po jej zniesieniu w gromadzie Kraszewice. W latach 1975–1998 miejscowość administracyjnie należała do województwa kaliskiego.
Przez miejscowość przepływa rzeka Łużyca, dopływ Prosny.
Pierwsza wzmianka historyczna dotycząca Kuźnicy Grabowskiej pochodzi z 1423 roku. W roku tym Władysław II Jagiełło nadał niejakiemu Długoszowi przywilej założenia na terytorium Kraszewic nowej „kuźnicy” (huty żelaza). Druga taka kuźnica powstała później nad Głuszyną (dziś Żurawką) we wsi Głuszyna. Potwierdzenie tego faktu znajdujemy w akcie fundacyjnym kościoła w Kraszewicach z roku 1641 oraz w aktach sądowych z Ostrzeszowa z początku XVII wieku.

</doc>
<doc id="360661" url="https://pl.wikipedia.org/wiki?curid=360661" title="Kuźnica Grodziska">
Kuźnica Grodziska

Kuźnica Grodziska – wieś w Polsce położona w województwie śląskim, w powiecie częstochowskim, w gminie Koniecpol.
W latach 1954–1969 wieś należała i była siedzibą władz gromady Kuźnica Grodziska, po przeniesieniu siedziby i nazwy gromady, w gromadzie Oblasy. W latach 1975–1998 miejscowość administracyjnie należała do województwa częstochowskiego.

</doc>
<doc id="360663" url="https://pl.wikipedia.org/wiki?curid=360663" title="Kuźnica Kaszewska">
Kuźnica Kaszewska

Kuźnica Kaszewska – wieś w Polsce, położona w województwie łódzkim, w powiecie bełchatowskim, w gminie Kluki. 
Jest to charakterystyczna dla Polski miejscowość, gdyż przez wieś przechodzi jedna główna droga.
Nazwa pochodzi od dwóch słów "kuźnia" i "Kaszewice". Lata temu była tu największa kuźnia w okolicy. Nazwa Kaszewska uzyskała dzięki temu, że miejscowość jest położona w pobliżu wsi Kaszewice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="360664" url="https://pl.wikipedia.org/wiki?curid=360664" title="Kuźnica Katowska">
Kuźnica Katowska

Kuźnica Katowska (niem. "Alt Hammer")– wieś w Polsce, położona w województwie opolskim, w powiecie opolskim, w gminie Popielów.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Kuznika Katowska" oraz niemiecką nazwą "Alt Hammer" we fragmencie "„Hammer Alt, polnisch Kuznika Katowska"”.
Opis.
Ludność w tej miejscowości według spisu powszechnego z 2011 liczyła 131 osób. Położona około 3 km. od Karłowic.

</doc>
<doc id="360665" url="https://pl.wikipedia.org/wiki?curid=360665" title="Kuźnica Kącka">
Kuźnica Kącka

Kuźnica Kącka – (niem. Kennchenhammer) wieś w Polsce położona w województwie wielkopolskim, w powiecie ostrowskim, w gminie Sośnie. Leży ok. 25 km na południowy zachód od Ostrowa Wlkp., przy drodze krajowej nr 25 Bydgoszcz-Wrocław.
Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="360666" url="https://pl.wikipedia.org/wiki?curid=360666" title="Kuźnica Kiedrzyńska">
Kuźnica Kiedrzyńska

Kuźnica Kiedrzyńska – wieś w Polsce położona w województwie śląskim, w powiecie częstochowskim, w gminie Mykanów.
W latach 1975–1998 miejscowość administracyjnie należała do województwa częstochowskiego.
Wieś graniczy z powiatem kłobuckim i gminą Kłobuck.

</doc>
<doc id="360667" url="https://pl.wikipedia.org/wiki?curid=360667" title="Kuźnica Lechowa">
Kuźnica Lechowa

Kuźnica Lechowa – wieś w Polsce położona w województwie śląskim, w powiecie częstochowskim, w gminie Mykanów.
W latach 1975–1998 miejscowość administracyjnie należała do województwa częstochowskiego.

</doc>
<doc id="360668" url="https://pl.wikipedia.org/wiki?curid=360668" title="Kuźnica Ligocka">
Kuźnica Ligocka

Kuźnica Ligocka (niem. "Ellguth-Hammer")– wieś w Polsce położona w województwie opolskim, w powiecie nyskim, w gminie Korfantów.
Miejscowość leży na południowym krańcu Borów Niemodlińskich (pozostałość dawnej Puszczy Niemodlińskiej), na ziemi prudnickiej. Przez miejscowość przepływa rzeka Ścinawa Niemodlińska.

</doc>
<doc id="360669" url="https://pl.wikipedia.org/wiki?curid=360669" title="Kuźnica Lubiecka">
Kuźnica Lubiecka

Kuźnica Lubiecka – wieś w Polsce położona w województwie łódzkim, w powiecie bełchatowskim, w gminie Szczerców.
W latach 1975–1998 miejscowość administracyjnie należała do województwa piotrkowskiego.

</doc>
<doc id="360670" url="https://pl.wikipedia.org/wiki?curid=360670" title="Kuźnica Ługowska">
Kuźnica Ługowska

Kuźnica Ługowska – wieś w Polsce położona w województwie łódzkim, w powiecie wieluńskim, w gminie Osjaków.
W latach 1975–1998 miejscowość administracyjnie należała do województwa sieradzkiego.

</doc>
<doc id="360671" url="https://pl.wikipedia.org/wiki?curid=360671" title="Kuźnica Masłońska">
Kuźnica Masłońska

Kuźnica Masłońska – wieś w Polsce położona w województwie śląskim, w powiecie zawierciańskim, w gminie Łazy. 
W latach 1975–1998 miejscowość administracyjnie należała do województwa katowickiego.
Miejscowość znajduje się na wschodnim krańcu Górnośląskiego Okręgu Przemysłowego (GOP), w Zagłębiu Dąbrowskim, będącym historyczną częścią zachodniej Małopolski, nad rzeką Czarną Przemszą. Obecnie w miejscowości jest wiele inwestycji i budowane są osiedle mieszkalne, związane z bliskością Górnośląsko-Zagłębiowskiej Metropolii oraz miasta Zawiercie. W pobliżu miejscowości zaplanowany jest przebieg obwodnicy Zawiercia w ciągu drogi krajowej 78 wraz z głównym zjazdem do Zawiercia, oraz budowa stacji kolejowej Zawiercie - Kądzielów obsługującej linię 182 Zawiercie - Tarnowskie Góry przez Port Lotniczy Katowice Pyrzowice. Wieś obsługuje komunikacja miejska - linia 14 Łazy z Zawierciem obsługiwana jest przez Zakład Komunikacji Miejskiej w Zawierciu.
Wieś występowała pod nazwami: Kuźniczka Masłomiącka, Kuźnica Masłomiącka, Kuźnica Masłoniowa, Kuźniczka Masłonowa, Masłonica oraz Dąbrowica.
W 1595 roku wieś Dąbrowica położona w powiecie lelowskim województwa krakowskiego była własnością wojewody krakowskiego Mikołaja Firleja. 
W 1791 roku były tu 2 młyny, browar, 13 domów w których zamieszkiwało 81 ludzi (w tym 39 kobiet). W drugiej połowie XIX w. wieś liczyła 15 gospodarstw i 96 mieszkańców.
W okolicznych lasach zachowały się pozostałości po górnictwie węgla brunatnego (m.in. kopalni "Kamila" i "Ludwika").
W drugiej połowie marca 1863 r. w rejonie Zagłębia Dąbrowskiego walczył oddział płk. Teodora Cieszkowskiego, który pomiędzy Łazami a Zawierciem zniszczył trzy mosty kolejowe, pozrywał linię telegraficzną i uszkodził tory. Zostały wysłane za nim kolumny wojsk rosyjskich z Częstochowy pod dowództwem mjr. Leo, z Olkusza prowadził kolumnę ks. Szachowski, dodatkowo na Cieszkowskiego wyruszyła z Częstochowy następna kolumna wojsk pod dowództwem ks. Bagrationa. W dniu 22 marca oddziały mjr. Leo napotkały pod Kuźnicą Masłońską założony przez Cieszkowskiego obóz. Powstańcy byli w trakcie gotowania jedzenia. Cieszkowski ze stratami wycofał się w kierunku Siewierza. Na placu boju w Kuźnicy Masłońskiej poległo dziewięciu jego kompanów. Pierwotna Mogiła poległych w potyczce znajdowała się na terenie obecnych torów kolejowych. Podczas rozbudowy torowisk w latach 70 XX wieku wystąpiła konieczność jej przeniesienia w inne miejsce. Przeprowadzono ekshumacje przenosząc szczątki do Zawiercia, tworząc także symboliczną mogiłę przy czerwonym szlaku Szwajcarii Zagłębiowskiej w Łazach.
Wykaz ulic - Brzozowa, Leśna, Piaskowa, Słoneczna, Topolowa, Zawierciańska, Zwycięstwa.

</doc>
<doc id="360672" url="https://pl.wikipedia.org/wiki?curid=360672" title="Kuźnica Myślniewska">
Kuźnica Myślniewska

Kuźnica Myślniewska – wieś w Polsce położona w województwie wielkopolskim, w powiecie ostrzeszowskim, w gminie Kobyla Góra.
W latach 1954–1958 wieś należała i była siedzibą władz gromady Kuźnica Myślniewska, po jej zniesieniu w gromadzie Kobylagóra. W latach 1975–1998 miejscowość administracyjnie należała do województwa kaliskiego.

</doc>
<doc id="360673" url="https://pl.wikipedia.org/wiki?curid=360673" title="Kuźnica Skakawska">
Kuźnica Skakawska

Kuźnica Skakawska – wieś w Polsce położona w województwie łódzkim, w powiecie wieruszowskim, w gminie Wieruszów.
W latach 1975–1998 miejscowość administracyjnie należała do województwa kaliskiego.
Przez miejscowość przebiega droga wojewódzka nr 482.
Nazwa.
W 1295 w kronice łacińskiej "Liber fundationis episcopatus Vratislaviensis" miejscowość wymieniona jest jako "villa Sclacawa", "Sclacawe et Swibe".

</doc>
<doc id="360674" url="https://pl.wikipedia.org/wiki?curid=360674" title="Kuźnica Stara (powiat myszkowski)">
Kuźnica Stara (powiat myszkowski)

Kuźnica Stara (do 31 grudnia 2002 "Stara Kuźnica") – wieś w Polsce położona w województwie śląskim, w powiecie myszkowskim, w gminie Poraj.
Historia.
Wieś leży w Częstochowskim Obszarze Rudonośnym. Od XVII wieku funkcjonowała tu żelazna kuźnica należąca do dóbr koziegłowskich nazywana Warczeską lub Warcką (przybierała też nazwy: Szczwanek, Cwankowska i Frankowska. Dzierżawcom kuźni wolno było szukać i kopać rudę żelazną na użytek kuźni. W XIX wieku pozyskiwaną na terenie Kuźnicy Starej i Gęzyna rudę wożono furmankami do Pieca Masłońskiego. Kuźnica znajdowała się nad zachodnim brzegiem Zalewu Porajskiego. 
W latach 1954–1959 wieś należała i była siedzibą władz gromady Kuźnica Stara, po jej zniesieniu w gromadzie Choroń. W latach 1975–1998 miejscowość położona była w województwie częstochowskim. 1 stycznia 2003 nastąpiła zmiana nazwy ze "Stara Kuźnica" na "Kuźnica Stara".
Kuźnica Stara znajduje się nad Zalewem Porajskim. Sąsiaduje ze wsią Gęzyn.

</doc>
<doc id="360675" url="https://pl.wikipedia.org/wiki?curid=360675" title="Kuźnica Strobińska">
Kuźnica Strobińska

Kuźnica Strobińska – wieś w Polsce położona w województwie łódzkim, w powiecie wieluńskim, w gminie Osjaków.
W latach 1954–1956 wieś należała i była siedzibą władz gromady Kuźnica Strobińska, po przeniesieniu siedziby i zmianie jej nazwy, w gromadzie Chorzyna. W latach 1975–1998 miejscowość administracyjnie należała do województwa sieradzkiego.
Przez wieś przepływa rzeka Wężnica mająca swoje ujście w rzece Warcie w okolicach miejscowości Strobin. 
Na terenie Kuźnicy Strobińskiej znajduje się motel-bar Łasuch oraz ubojnia zwierząt AS.

</doc>
<doc id="360676" url="https://pl.wikipedia.org/wiki?curid=360676" title="Kuźnica Trzcińska">
Kuźnica Trzcińska

Kuźnica Trzcińska – wieś w Polsce położona w województwie wielkopolskim, w powiecie kępińskim, w gminie Trzcinica.
W latach 1975–1998 miejscowość administracyjnie należała do województwa kaliskiego.
Wieś została założona dzięki staraniom rodziny Trzcińskich (w osobie Jana Trzcińskiego) w XVI wieku, a dokładniej około 1590 roku. Rozwój osadniczy zintensyfikował się około 1610. Jako jedna z nielicznych w Polsce nie była ona wsią pańszczyźnianą, lecz miejscowością wolnych rzemieślników i robotników.
Przez Kuźnicę Trzcińską przepływa niewielka rzeka Pomianka (), mająca swoje źródła na terenie gminy Trzcinica.

</doc>
<doc id="360677" url="https://pl.wikipedia.org/wiki?curid=360677" title="Kuźnica Wąsowska">
Kuźnica Wąsowska

Kuźnica Wąsowska – wieś w Polsce, położona w województwie śląskim, w powiecie częstochowskim, w gminie Koniecpol.
W latach 1975–1998 miejscowość administracyjnie należała do województwa częstochowskiego.

</doc>
<doc id="360678" url="https://pl.wikipedia.org/wiki?curid=360678" title="Kuźnica Zagrzebska">
Kuźnica Zagrzebska

Kuźnica Zagrzebska – wieś w Polsce położona w województwie łódzkim, w powiecie sieradzkim, w gminie Klonowa.
Kuźnica Brąszowska (Kuźnica Zagrzebska) była wsią królewską (tenutą) w powiecie sieradzkim województwa sieradzkiego w końcu XVI wieku. W latach 1954–1957 wieś należała i była siedzibą władz gromady Kuźnica Zagrzebska, po jej zniesieniu w gromadzie Klonowa. W latach 1975–1998 miejscowość administracyjnie należała do województwa sieradzkiego.
3 września 1939 żołnierze Wehrmachtu dokonali zbrodni na ludności wsi. Zamordowali 4 mieszkańców.

</doc>
<doc id="360679" url="https://pl.wikipedia.org/wiki?curid=360679" title="Kuźnica Zbąska">
Kuźnica Zbąska

Kuźnica Zbąska – wieś w Polsce położona w województwie wielkopolskim, w powiecie grodziskim, w gminie Rakoniewice.
Przez wieś przepływa rzeka Dojca i przebiega droga wojewódzka nr 305. Kuźnica Zbąska jest położona wśród lasów. Na zachód od wsi leży należące do Bruzdy Zbąszyńskiej Jezioro Kuźnickie (76 ha, maks. głębokość 13,2 m), nad którym znajduje się kilka ośrodków wypoczynkowych.
Historia.
Miejscowość jest znana już od 1456 roku. Dawna nazwa wsi to Hamernia Borujska, wytapiano w niej wtedy żelazo z rudy darniowej. Obok niej powstała w XVIII wieku osada olęderska. Kuźnia była napędzana wodą Dojcy. Na terenie byłego dworskiego parku znajduje się wzniesiony w 1968 r. pomnik ku czci 12 nieznanych osób rozstrzelanych tam we wrześniu 1939 r. przez hitlerowców. W latach 1975–1998 miejscowość administracyjnie należała do województwa poznańskiego.
Zabytki i turystyka.
W Kuźnicy Zbąskiej przetrwał zespół zabytkowych szachulcowych domów z pocz. XIX wieku. Podlegające ochronie stodoła i piec chlebowy przy posesji nr 23 nie zachowały się. We wsi rośnie kilka pomnikowych buków.
Przez Kuźnicę Zbąską przebiega żółty szlak pieszy ze Sławy poprzez Wolsztyn do Nowego Tomyśla.

</doc>
<doc id="360680" url="https://pl.wikipedia.org/wiki?curid=360680" title="Kuźnica Żelichowska">
Kuźnica Żelichowska

Kuźnica Żelichowska (niem. "Selchowhammer") – wieś w Polsce położona w województwie wielkopolskim, w powiecie czarnkowsko-trzcianeckim, w gminie Krzyż Wielkopolski.
Historia.
Początków osadnictwa na tym terenie należy szukać już w epoce kamienia. Badania archeologiczne wykazały, iż w okresie wpływów rzymskich obszar ten zamieszkiwała ludność kultury wielbarskiej; niektóre miejscowe pozostałości sięgają też okresu średniowiecza. 
Osada o nazwie Hammer (Młot) po raz pierwszy pojawiła się na liście podatkowej z 1563 i swą nazwę zawdzięcza istnieniu starej huty. Wydobywano i przetapiano tam rudę darniową. Urządzenia w kuźni napędzały 3 koła wodne. Wraz z wyczerpaniem zasobów rudy żelaza nastąpił znaczny spadek populacji. Wieś została lokowana na prawie niemieckim ok. 1600 r. Zamieszkiwało w niej 11 rozmaitych rzemieślników, m.in. kowal, piekarz, szynkarz i wielu drobnych wytwórców. Mieszkańcy dzierżawili pobliskie jezioro Grossen Ratzigsee (Radzyń Wielki), dzięki czemu urozmaicali swe pożywienie rybami. W 1632 miejscowość posiadała 12 domów, jej sołtysem w 1678 był Martin Busse (w tym czasie przybrała nazwę Bussenhammer). Urząd sołtysa pozostawał w rękach rodziny Busse aż do przełomu XVIII/XIX w. 
W 1772, w wyniku I rozbioru Rzeczypospolitej, miejscowość przeszła we władanie Prus, a potem Niemiec. W 1907 r. we wsi wybuchł wielki pożar, który zniszczył pół miejscowości. Kuźnica Żelichowska, od 1796 do 1945 – należała do ewangelickiej parafii Eichberg (Dębogóra). Miejscowy kościół pochodzi z 1884. Jest to jednonawowa świątynia na planie silnie wydłużonego prostokąta. Strop nad nawą i prezbiterium wykonany jest z drewna, belkowy, wsparty na konsolach. 
W 1899 pojawił się tam pierwszy pociąg. Początkowo obsługiwał linię Krzyż-Człopa, a po utworzeniu dalszego odcinka w 1904 do Wałcza. Przewozy pasażerskie zawieszono w lipcu 1991.
Podczas drugiej wojny światowej, 28 stycznia 1945 oddział Waffen-SS dokonał we wsi mordu na 6 włoskich generałach. Tablicę upamiętniającą to wydarzenie można zobaczyć na Cmentarzu Żołnierzy Włoskich w Warszawie.
W latach 1945–1954 była to siedziba gminy Kuźnica Żelichowska. W latach 1954–1971 wieś należała i była siedzibą władz gromady Kuźnica Żelichowska, po jej zniesieniu w gromadzie Krzyż. W latach 1975–1998 miejscowość administracyjnie należała do województwa pilskiego. Obecnie wieś ma charakter letniskowy. 
Od 1945 r. miejscowość podlegała parafii Krzyż, a od 1957 r. Żelichowo.
Przyroda.
W pobliżu wsi rośnie pomnikowe drzewo – to sosna zwyczajna (o obwodzie 252 cm w 2012), która ma wyjątkowo osobliwy kształt. Drzewo rośnie na piaszczystym podłożu, więc przez lata wymywań odsłoniło swe korzenie, obecnie rozrosły się one do rozmiarów pni, łączących się na wysokości około 1,5 m w jeden, główny pień.

</doc>
<doc id="360681" url="https://pl.wikipedia.org/wiki?curid=360681" title="Kuźnica Żerechowska">
Kuźnica Żerechowska

Kuźnica Żerechowska – wieś w Polsce położona w województwie łódzkim, w powiecie piotrkowskim, w gminie Łęki Szlacheckie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="360682" url="https://pl.wikipedia.org/wiki?curid=360682" title="Kuźniczysko">
Kuźniczysko

Kuźniczysko (hist. "Polska Kuźnica", niem. "Polnisch Hammer") – wieś w Polsce położona w województwie dolnośląskim, w powiecie trzebnickim, w gminie Trzebnica.
Podział administracyjny.
W latach 1954–1959 wieś należała i była siedzibą władz gromady Kuźniczysko, po jej zniesieniu w gromadzie Czeszów. W latach 1975–1998 miejscowość administracyjnie należała do województwa wrocławskiego.
Nazwa.
Pierwotną nazwą była "Polska Kuźnica" zanim nie została zgermanizowana. Nazwa wywodzi się od polskiego słowa kuźnia i związana jest z polskim osadnictwem. Niemiecki leksykon geograficzny Neumanna wydany w 1905 roku notuje nazwę miejscowości jako "Polnisch Hammer". Z powodu polskiego pochodzenia w latach 1937-1945 nazistowska administracja III Rzeszy zmieniła nazwę na nową, całkowicie niemiecką - "Groß Hammer" usuwając z niej pierwszy człon "Polnisch".
Zabytki.
Do wojewódzkiego rejestru zabytków wpisany jest:
Młyn wodny.
Pierwsze wzmianki o młynie wodnym w Kuźniczysku sięgają roku 1785, kiedy wieś zamieszkiwało 400 osób. Wiadomo jednak, że młyn istniał w tym miejscu dużo wcześniej - od XVI wieku. W XIX wieku obok młyna wybudowany został zespół dworski obejmując młyn i nadając mu nazwę dworski. Obiekt był kilkukrotnie przebudowywany. W roku 1870 w młynie została wybudowana trzecia kondygnacja, na którą wstawiono odsiewacze mąki. Ostatnia przebudowa nastąpiła w latach 1927-1931. Wymieniono wszystkie dotychczasowe urządzenia technologiczne oraz zmieniono napęd. W roku 1927 wybudowano nowe koryto Sąsiecznicy w stronę obecnej szkoły podstawowej, jaz oraz staw jako zbiornik dla potrzeb napędu technologii. Stare koryto rzeki przyjęło nazwę "Młynówka". Ze względu na panujące susze, a tym samym niski poziom wody w rzece, w roku 1930 wybudowano obok młyna pierwszą w okolicy trafostację, zasilającą silnik pędni głównej. Od tego momentu rozpoczął się proces elektryfikacji wsi. W roku 1931 zlikwidowano drewniane koło nasiębierne i zabudowano nowoczesną turbinę Francisa.
Współczesność.
W kwietniu 2012 roku nastąpiło uroczyste otwarcie "Izby Tradycji Młynarskich" i udostępnienie młyna zwiedzającym. Tym samym obiekt stał się punktem węzłowym sieci "Małych Muzeów Domowych" zrzeszających muzealników z Polski, Czech, Słowacji, Litwy, Ukrainy i Niemiec. Od tego czasu młyn daje odwiedzającym możliwość odbycia lekcji „"żywej historii"” oraz zapoznania się z jednym z ginących zawodów.
Od czerwca 2012 roku oferta turystyczna wzbogacona została o grę terenową „Sekrety Wodnego Młyna”. Quest ten na początku 2013 roku zdobył główną nagrodę w konkursie na „"Najlepszą Wyprawę Odkrywców po Kocich Górach"”. Karta wyprawy dostępna jest na stronie www.wyprawyodkrywcow.pl. Młyn można zwiedzać, a quest przechodzić codziennie po uprzednim umówieniu się.

</doc>
<doc id="360683" url="https://pl.wikipedia.org/wiki?curid=360683" title="Kuźnik (województwo lubuskie)">
Kuźnik (województwo lubuskie)

Kuźnik (niem. "Kupfermühle") – wieś w Polsce, położona w województwie lubuskim, w powiecie międzyrzeckim, w gminie Międzyrzecz, nad Paklicą, na południowy wschód od Międzyrzecza.
W latach 1975–1998 wieś administracyjnie należała do województwa gorzowskiego.

</doc>
<doc id="360684" url="https://pl.wikipedia.org/wiki?curid=360684" title="Kużaj">
Kużaj

Kużaj (dawn. Kuzaj) – wieś w Polsce położona w województwie łódzkim, w powiecie wieruszowskim, w gminie Galewice.
W 2004 roku w Kużaju mieszkały 174 osoby.
W latach 1975–1998 miejscowość administracyjnie należała do województwa kaliskiego.

</doc>
<doc id="360685" url="https://pl.wikipedia.org/wiki?curid=360685" title="Kuzawka (powiat bialski)">
Kuzawka (powiat bialski)

Kuzawka (dawn. "Kużawka") – wieś w Polsce położona w województwie lubelskim, w powiecie bialskim, w gminie Terespol. Miejscowość leży na lewym brzegu Bugu, przy granicy z Białorusią, niedaleko przejścia granicznego Kukuryki-Kozłowicze.
Wierni Kościoła rzymskokatolickiego należą do parafii Podwyższenia Krzyża Świętego w Neplach.
Historia.
Wieś szlachecka położona była w końcu XVIII wieku w powiecie brzeskolitewskim województwa brzeskolitewskiego. 
W latach 1867–1954 wieś należała do gminy Bohukały, potem do gromady Krzyczew. Została szczególnie doświadczona podczas bieżeństwa w 1915 roku, kiedy to Kozacy ewakuowali jej mieszkańców, a niemal wszystkie zabudowania spalili. Część mieszkańców powróciła do rodzinnej wsi w 1919 roku. Ponownie w ogniu walk wieś znalazła się w sierpniu 1920 roku podczas marszu Armii Czerwonej na Polskę. Do dzisiaj pozostał cmentarz, na którym spoczywają nieznani żołnierze polscy polegli w walkach.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 125 mieszkańców i była szesnastą co do wielkości miejscowością gminy Terespol.
Wieś jest dobrze wyposażona w infrastrukturę komunalną – z wodociągów i telefonów korzystają niemal wszyscy jej mieszkańcy.

</doc>
<doc id="360686" url="https://pl.wikipedia.org/wiki?curid=360686" title="Kwaczała">
Kwaczała

Kwaczała – wieś w Polsce, położona w województwie małopolskim, w powiecie chrzanowskim, w gminie Alwernia, nad potokiem Kwaczałka. Przez wieś przebiega droga wojewódzka nr 780 Kraków – Chełm Śląski.
Historia.
Miejscowość ma metrykę średniowieczną i po raz pierwszy notowana jest w XIV wieku w niedatowanym dokumencie biskupa krakowskiego Bodzantego (1290–1366) wymieniającego ją jako włość należącą do biskupstwa.
Pierwsze odkrycia archeologiczne we wsi i okolicy przeprowadzone zostały w XIX wieku ujawniając wczesne ślady osadnictwa. Warszawski tygodnik Kłosy opisał je w artykule poświęconym odkopanemu cmentarzysku, które badali polscy archeolodzy Adam Honory Kirkor oraz Izydor Kopernicki.
W 1581 Kwaczała została wymieniona w historycznych dokumentach podatkowych. Była wówczas wsią biskupstwa krakowskiego leżącą w powiecie proszowickim w województwie krakowskim w Rzeczypospolitej Obojga Narodów. Znajdowało się w niej wtedy 20 łanów, 2 zagrodników, 1 zagrodnik bez roli, 8 komorników, 6 komorników bez bydła, 1 chałupnik oraz karczma.
W XIX-wiecznym Słowniku geograficznym Królestwa Polskiego miejscowość dwukrotnie wymieniona została jako "Kwaczała", wieś leząca w powiecie chrzanowskim. W 1884 mieszkało w niej 1669 mieszkańców wyznania rzymskokatolickiego. Największą posiadłość we wsi 232 mórg roli, 411 mórg lasu posiadała Julia Patelska. Inne posiadłości liczyły w sumie 1198 mórg roli, 129 łąk i ogrodów oraz 385 mórg pastwisk. Ludność miejscowa zajmowała się oprócz rolnictwa także koszykarstwem, garncarstwem oraz wyrobem kapeluszy słomkowych.
W latach 1954–1972 wieś należała i była siedzibą władz gromady Kwaczała. W latach 1975–1998 miejscowość administracyjnie należała do województwa krakowskiego.
Parafia św. Stanisława Kostki w Kwaczale została utworzona w 1983 roku. Kościół został poświęcony w 1988, konsekrowany 29 października 2005 przez abpa Stanisława Dziwisza.
Osobliwością Kwaczały są głębokie wąwozy wycięte w arkozie kwaczalskiej, w której spotyka się duże skrzemieniałe pnie drzew szpilkowych – araukarytów). Uważa się, że arkoza powstała w warunkach lądowych w stefanie (karbon górny).
Sport.
We wsi działa miejscowy klub piłkarski Unia Kwaczała. Drużyna seniorów spadła z ligi okręgowej do A-klasy, natomiast juniorzy młodsi grają w Chrzanowskim Podokręgu Piłki Nożnej. W sezonie 2004/2005 zespół awansował z A-klasy do ligi okręgowej.
Szkoła.
Pierwsza szkoła w Kwaczale istniała od 1830 roku. W 1869 r. Józef Patelski ufundował sztandar dla szkoły. Słownik geograficzny Królestwa Polskiego odnotowuje istnienie we wsi dwuklasowej szkoły ludowej pod koniec XIX wieku.
W 1934 r. w budynku starej szkoły został założony prąd, natomiast w 1936 został on założony w nowej szkole wybudowanej w 1911, w 1962 została ona przebudowana. Znaczna przebudowa miała miejsce w latach 1990–1997. Wtedy dobudowano część dydaktyczną, część socjalną oraz salę gimnastyczną. W budynku mieści się szkoła podstawowa oraz gimnazjum, do którego dojeżdża młodzież z Okleśnej, Źródeł, Mirowa oraz Podłęża.

</doc>
<doc id="360687" url="https://pl.wikipedia.org/wiki?curid=360687" title="Kwapinka">
Kwapinka

Kwapinka – wieś w Polsce położona w województwie małopolskim, w powiecie myślenickim, w gminie Raciechowice.
W latach 1975–1998 miejscowość administracyjnie należała do województwa krakowskiego.

</doc>
<doc id="360688" url="https://pl.wikipedia.org/wiki?curid=360688" title="Kwasków (wieś)">
Kwasków (wieś)

Kwasków (niem. "Karlsbach") – wieś w Polsce położona w województwie łódzkim, w powiecie sieradzkim, w gminie Błaszki nad Swędrnią. W latach 1975–1998 miejscowość administracyjnie należała do województwa sieradzkiego.
Pierwsza wzmianka z 1391 r. dotyczy Zawiszy z Kwaskowa, tego rodu co Mikołaj Skarbnik, 1407 r. Borzko de Qasków, 1496 r. Qasków Zajączek, w 1535 r. wymienia się miejscowości: Wrząca, Przystań, Qwasków. W XV i XVI w. własność Zajączków z Wrzącej, którzy w końcu XVII w. wyszli z Kwaskowa. W XVII w. własność Parczewskich, z których Jan był marszałkiem ziemi sieradzkiej na sejmik w Szadku. W 1782 r. właścicielem Kwaskowa był Tomasz Hulewicz. W 1803 r. Walenty Żeromski sprzedał Kwasków Tomaszowi Gątkiewiczowi i w tej rodzinie pozostał on do 1852 r. Następnymi właścicielami byli: Teobald Zakrzewski, rodzina Drehr, a ostatnim Kazimierz Mniewski. Pozostałością dawnego założenia dworskiego jest kopiec, na którym stał dwór zniszczony po II wojnie światowej. Kwasków był gniazdem rodowym Kwaskowskich h. Bogoria.

</doc>
<doc id="360689" url="https://pl.wikipedia.org/wiki?curid=360689" title="Kwasowiec">
Kwasowiec

Kwasowiec – wieś w Polsce, położona w województwie łódzkim, w powiecie skierniewickim, w gminie Nowy Kawęczyn.
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.
Położenie.
Kwasowiec położony jest ok. 4,5 km na wschód od szosy łączącej Skierniewice i Rawę Mazowiecką, w odległości ok. 70 km na południowy zachód od Warszawy; odległość od stolicy województwa – Łodzi wynosi ok. 55 km. Siedziba władz powiatu – Skierniewice leżą ok. 12 km na północ od wsi, zaś siedziba gminy Nowy Kawęczyn znajduje się w odległości 3,5 km od Kwasowca.
Informacje ogólne.
Osada położona jest na terenie równinnym. Kształtem przypomina literę "T" i jest nietypową ulicówką. Gospodarstwa wsi raczej nie sąsiadują ze sobą, co sprawia, że wieś ta przypomina osadę typu samotniczego. Wzdłuż szosy stoją parterowe zabudowania, w większości murowane. W centralnej części wsi znajduje się mały staw. Miejscowość posiada studnię głębinową, z której czerpana jest woda, a następnie oczyszczana i transportowana do innych wsi w gminie. 
Wieś nie posiada sklepu (zlikwidowano go w latach 70.). 
Komunikacja z innymi miejscowościami jest utrudniona, gdyż przystanek PKS zlikwidowano w 2003 r. 
Kościół parafialny mieszkańców Kwasowca znajduje się w odległej o ok. 7 km Żelaznej.
Miejscowość położona jest na wysokości 160-170 m n.p.m. Okolice wsi stanowią głównie pola uprawne i łąki oraz lasy. Okoliczne obszary charakteryzują się formami terenu pozostawionymi przez lądolód z okresu zlodowacenia środkowopolskiego stadiału Warty.
Historia.
Kwasowiec to wieś, która niegdyś składała się z Kwasowca i nieistniejącego obecnie Krzyżanowa – osady, która istniała do lat 50 XX w. 
Dawniej we wsi znajdował się dwór, a prawdopodobnie także szkoła, której bezpośrednio nie pamiętają nawet najstarsi mieszkańcy. Jednak wzmianka o jej istnieniu przekazywana jest z pokolenia na pokolenie.

</doc>
<doc id="360690" url="https://pl.wikipedia.org/wiki?curid=360690" title="Kwasowo">
Kwasowo

Kwasowo – (niem.: "Quatzow") wieś w Polsce położona w województwie zachodniopomorskim, w powiecie sławieńskim, w gminie Sławno przy drodze wojewódzkiej nr 205.
W latach 1975–1998 miejscowość administracyjnie należała do województwa słupskiego.
We wsi znajdują się:

</doc>
<doc id="360691" url="https://pl.wikipedia.org/wiki?curid=360691" title="Kwasów">
Kwasów

Kwasów – wieś w Polsce położona w województwie świętokrzyskim, w powiecie buskim, w gminie Pacanów.
W latach 1954–1959 wieś należała i była siedzibą władz gromady Kwasów, po jej zniesieniu w gromadzie Oleśnica. W latach 1975–1998 miejscowość administracyjnie należała do województwa kieleckiego.
Historia.
Wieś znana z opisów Długosza w wieku XV.
W XV wieku Kwasów był własnością Jana z Rytwian kasztelana krakowskiego (Długosz II, 424).
W wieku XIX wieś opisana była jako: Kwasów, wieś i folwark w powiecie stopnickim w gminie Oleśnica, parafii Pacanów, poczta w Stopnicy, domów włościańskich było 8.
Spis z roku 1827 wykazuje 15 domów i 122 mieszkańców.
Do roku 1868 wieś należała do dóbr Mietel.
Od poprzedniego dziedzica Kuczewskiego przeszedł Kwasów w r. 1862 na własność Wilhelma Gottschalka, któremu głównie zawdzięcza swoje dobre urządzenie, zabudowania ze wspaniałym murowanym dworem, jako też zaprowadzenie płodozmianu (11-polowy) i założenie pięknego ogrodu. Rozległość własności dworskiej wynosiła 409 mórg, i te prawie wszystkie były drenowane. Lasu we własności dworskiej nie było.
Urodził się tu Włodzimierz Stanisław Kozłowski – kapitan Wojska Polskiego, kawaler Orderu Virtuti Militari.

</doc>
<doc id="360692" url="https://pl.wikipedia.org/wiki?curid=360692" title="Kwasówka (województwo lubelskie)">
Kwasówka (województwo lubelskie)

Kwasówka – wieś sołecka w Polsce położona w województwie lubelskim, w powiecie bialskim, w gminie Drelów. Wieś jest położona przy drodze wojewódzkiej nr 813.
Wierni Kościoła rzymskokatolickiego należą do parafii Niepokalanego Poczęcia Najświętszej Maryi Panny w Drelowie.
Historia.
Wieś była własnością starosty guzowskiego i nowomiejskiego Stanisława Opalińskiego, leżała w województwie podlaskim w 1673 roku.
W wieku XIX wieś w dobrach Międzyrzec hrabiny Potockiej w roku 1883 liczyła 44 osady, z gruntem mórg 945.
W latach 1975–1998 miejscowość administracyjnie należała do województwa bialskopodlaskiego.
W 2016 r. wybudowano we wsi drewnianą kaplicę Matki Boskiej Częstochowskiej.

</doc>
<doc id="360693" url="https://pl.wikipedia.org/wiki?curid=360693" title="Kwaszyn">
Kwaszyn

Kwaszyn – wieś sołecka w Polsce położona w województwie świętokrzyskim, w powiecie pińczowskim, w gminie Działoszyce.
W latach 1975–1998 miejscowość administracyjnie należała do województwa kieleckiego.
Historia.
Kwaszyn u Długosza (L.B. t.I s.518 i t.II s.65) "Qwasszyn," wieś duchowna w ówczesnym powiecie stopnickim. Prepozyt skalbmierski miał tu trzy i pół łana kmiecego, 2 zagrodników, biskup krakowski 2 łany a kustosz skalbmierski 2 łany. Dziesięcinę ze wszystkich łanów pobierał biskup.
W wieku XIX Kwaszyn wieś w powiecie stopnickim, gminie Drożejowice i parafii Dzierążnia,
W 1827 r. wieś duchowna posiadała 10 domów, 103 mieszkańców.
Według spisu powszechnego z roku 1921 we wsi Kwaszyn było 40 domów, 272 mieszkańców.

</doc>
<doc id="360694" url="https://pl.wikipedia.org/wiki?curid=360694" title="Kwaśniów Dolny">
Kwaśniów Dolny

Kwaśniów Dolny – wieś w Polsce, położona w województwie małopolskim, w powiecie olkuskim, w gminie Klucze.
W latach 1975–1998 wieś administracyjnie należała do województwa katowickiego.
Historia.
W wieku XIX miejscowość jest opisana jako: Kwaśniów, wieś w powiecie olkuskim, gminie Ogrodzieniec, parafii Chechło. Leży przy drodze z Pilicy do Olkusza, o 15 wiorst. od Łaz.
Wspomina ją Długosz, jako dziedzictwo Jana (Jan Kwaśniowski) herbu Stary koń (II, 196).
W 1827 r. 42 domów, 370 mieszkańców. W drugiej połowie XIX w. obszar dworski, był rozparcelowany. Przed parcelacją miał przestrzeni 1746 mórg, to jest grunta orne i ogrody mórg 568, łąk mórg 59, pastw. mórg 31, lasu mórg 1029, nieużytki i place mórg 59, budynków murowanych 13, z drzewa 21.
We wsi była gorzelnia, dwa młyny, pokłady kamienia wapiennego, torfu i marglu.
W drugiej połowie XIX w. wieś Kwaśniów miała domów 67, z gruntami mórg 552, sąsiadująca wieś Cieślin domów 24, z gruntami mórg 98, wieś Huciska osad 13, z gruntem mórg 89.
Zabytki.
Obiekty wpisane do rejestru zabytków nieruchomych województwa małopolskiego:
W północnej części wieś Kwaśniów Dolny graniczy z Kwaśniowem Górnym.

</doc>
<doc id="360695" url="https://pl.wikipedia.org/wiki?curid=360695" title="Kwaśniów Górny">
Kwaśniów Górny

Kwaśniów Górny – wieś w Polsce położona w województwie małopolskim, w powiecie olkuskim, w gminie Klucze.
W latach 1954–1961 wieś należała i była siedzibą władz gromady Kwaśniów Górny, po jej zniesieniu w gromadzie Klucze. W latach 1975–1998 miejscowość administracyjnie należała do województwa katowickiego.
Zobacz też.
Kwaśniów Dolny

</doc>
<doc id="360696" url="https://pl.wikipedia.org/wiki?curid=360696" title="Kwaśno">
Kwaśno

Kwaśno – wieś w Polsce położona w województwie mazowieckim, w powiecie sierpeckim, w gminie Sierpc.
W latach 1975–1998 miejscowość administracyjnie należała do województwa płockiego.
Urodził się tu Tadeusz Różycki-Kołodziejczyk (ur. 22 sierpnia 1887, zm. 4 marca 1953 w Podkowie Leśnej) – pułkownik dyplomowany piechoty Wojska Polskiego, historyk wojskowości. Odznaczony Orderem Virtuti Militari.

</doc>
<doc id="360697" url="https://pl.wikipedia.org/wiki?curid=360697" title="Kwiatkówka">
Kwiatkówka

Kwiatkówka (do 1966 "Kolonia Świńsko") – wieś w Polsce położona w województwie łódzkim, w powiecie tomaszowskim, w gminie Tomaszów Mazowiecki. 
Nazwa Kwiatkówka została wprowadzona Zarządzeniem nr 74 Prezesa Rady Ministrów z dnia 10 grudnia 1966 r. w sprawie zmiany i ustalenia nazw niektórych miejscowości i zastąpiła poprzednią nazwę kolonii Świńsko. W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="360698" url="https://pl.wikipedia.org/wiki?curid=360698" title="Kwiatoniów">
Kwiatoniów

Kwiatoniów ()– wieś w Polsce położona w województwie opolskim, w powiecie głubczyckim, w gminie Głubczyce.
Leży na terenie Nadleśnictwa Prudnik (obręb Prudnik).
Linki zewnętrzne.
Blog: Kwiatoniów - Blimsdorf - Blümsdorf

</doc>
<doc id="360699" url="https://pl.wikipedia.org/wiki?curid=360699" title="Kwiatonowice">
Kwiatonowice

Kwiatonowice – wieś w Polsce, położona w województwie małopolskim, w powiecie gorlickim, w gminie Gorlice, zamieszkana przez Pogórzan.
W latach 1975–1998 miejscowość administracyjnie należała do województwa nowosądeckiego.
Zabytki.
Obiekty wpisane do rejestru zabytków nieruchomych województwa małopolskiego:
Osoby związane z miejscowością.
W latach 80. XIX wieku w kwiatonowickim dworze obowiązki guwernantki sprawowała Lina Bögli, szwajcarska podróżniczka i pisarka. W kwiatonowickim dworze urodził się Adolf Tetmajer, ojciec Włodzimierza – malarza i Kazimierza – poety.

</doc>
<doc id="360700" url="https://pl.wikipedia.org/wiki?curid=360700" title="Kwiatoń">
Kwiatoń

Kwiatoń (j. łemkowski Квятонь) – wieś w Polsce położona w województwie małopolskim, w powiecie gorlickim, w gminie Uście Gorlickie.
W latach 1975–1998 miejscowość administracyjnie należała do województwa nowosądeckiego.
Kwiatoń leży w dolnym odcinku doliny Zdyni, na wysokości ok. 415–435 m n.p.m. Wieś znajduje się na Szlaku Architektury Drewnianej województwa małopolskiego.
Historia.
Miejscowość powstała w XIV w., w czasie kolonizacji prowadzonej przez rycerski ród Gładyszów z Szymbarku. Początkowo wieś lokowano na prawie magdeburskim. W 1480 nadano jej prawo wołoskie. 
W 1939 roku było 330 mieszkańców. W ramach Akcji „Wisła” większość mieszkańców wsi została wysiedlona do Związku Radzieckiego i na tzw. Ziemie Odzyskane. We wsi znajdują się dwie cerkwie – dawna greckokatolicka cerkiew św. Paraskewy obecnie użytkowana jako kościół rzymskokatolicki oraz XX-wieczna prawosławna cerkiew pod tym samym wezwaniem. 
Zabytki.
Obiekty wpisane do rejestru zabytków nieruchomych województwa małopolskiego.
Cerkiew greckokatolicka św. Paraskewy.
Cerkiew greckokatolicka pw. św. Paraskewy, wybudowana w XVII wieku, aktualnie pełni funkcję kościoła rzymskokatolickiego. Jest to budowla trójdzielna, orientowana, konstrukcji zrębowej, cała pokryta gontem. Wieża konstrukcji słupowo-ramowej, z izbicą. Kopuły zwieńczone są baniastymi wieżyczkami. Świątynia posiada kompletne wyposażenie cerkiewne, m.in. ikonostas z 1904, ołtarz z XIX wieku i polichromię figuralno-architektoniczną z 1811 roku.
Świątynia jest jedną z najlepiej zachowanych cerkwi łemkowskich w Polsce.
Cerkiew prawosławna św. Paraskiewy.
Prawosławna cerkiew św. Paraskiewy powstała w 1933, gdy większość mieszkańców wsi przeszła na prawosławie. Po akcji „Wisła” była użytkowana jako magazyn. W 1988 świątynia została wyremontowana i po ponownej konsekracji w 1989 nadal służy wyznawcom prawosławia. Jest budowlą zrębową, orientowaną, trójdzielną. Kalenicowe dachy dwuspadowe są kryte blachą. Między prezbiterium a nawą zachował się kompletny ikonostas.
Świątynia obecnie podlega parafii prawosławnej w Hańczowej.

</doc>
<doc id="360701" url="https://pl.wikipedia.org/wiki?curid=360701" title="Kwiatuszki Wielkie">
Kwiatuszki Wielkie

Kwiatuszki Wielkie (niem. "Groß Blumenau") – wieś w Polsce położona w województwie warmińsko-mazurskim, w powiecie szczycieńskim, w gminie Rozogi.
W latach 1975–1998 miejscowość administracyjnie należała do województwa ostrołęckiego.
Kwiatuszki Wielkie zostały założone 6 maja 1811 r. W 1858 r. wieś liczyła 36 domów i 15 włók. Szosę do Rozóg zbudowano w latach 1934-1936. Budynek szkoły powstał w latach 1895/1896, w okresie międzywojennym do szkoły uczęszczało 80-100 uczniów. Kwiatuszki Wielkie w 1938 r. li­czyły 370 mieszkańców, z tego 259 zajmowało się rolnictwem, 40 rzemiosłem, a 6 handlem i usłu­gami. Obecnie (31.12.2007) miejscowość liczy 135 mieszkańców.

</doc>
<doc id="360702" url="https://pl.wikipedia.org/wiki?curid=360702" title="Kwiecewo">
Kwiecewo

Kwiecewo – wieś w Polsce położona w województwie warmińsko-mazurskim, w powiecie olsztyńskim, w gminie Świątki.
W latach 1954–1959 wieś należała i była siedzibą władz gromady Kwiecewo, po jej zniesieniu w gromadzie Świątki. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Nazwa wsi pochodzi od pobliskiego jeziora, które osuszono. Obok wsi znajdował się kiedyś 20-włókowy folwark biskupi. Wieś posiada szkołę podstawową oraz oddział Gminnej Biblioteki Publicznej w Świątkach. Funkcjonuje w niej oddział Ochotniczej Straży Pożarnej.
Na granicy wsi Kwiecewo i Żardeniki położone jest jezioro Sunia. W południowo-zachodniej części wioski znajduje się unikatowe w skali regionu rozlewisko, zamieszkiwane przez ptaki wodno-błotne. Występują tu większość gatunków polskich kaczek, wiele gatunków siewek. Perkozy reprezentuje perkozek, zausznik, rdzawoszyi i dwuczuby. Rybitwy to głównie rybitwy czarne, ale również białowąse, białoskrzydłe, rzeczne. Z chruścieli występują zielonka, wodnik, kropiatka, kokoszka, łyska. Z ciekawszych ptaków wróblowych stwierdzane były takie gatunki jak podróżniczek, pliszka cytrynowa, pliszka żółta, remiz, świergotek rdzawogardły. Miejsce to jest cenne również dla ptaków drapieżnych takich jak sokół wędrowny, kobuz, błotniak stawowy, błotniak łąkowy, bielik, kania czarna, rybołów, jastrząb, krogulec, orlik krzykliwy. Występują tu również bocian czarny i bocian biały, czapla biała, czapla siwa oraz żuraw, które jesienią gromadzą tu się w stada około 1000 osobników. Również gęsi przylatują tu na noclegowiska. We wsi, w kościele, bywały płomykówki, są także puszczyki. W roku 2007 w środku sezonu lęgowego została spuszczona woda i zginęło wiele ptaków – głównie młode kaczki, na które polowały lisy, tchórze, norki i ptaki drapieżne oraz krukowate. Zbiornik został objęty ochroną prawną, najpierw od 28 kwietnia 2008 jako użytek ekologiczny, a następnie od 29 października 2009 jako rezerwat przyrody Kwiecewo.
Historia.
Wieś założona w latach 1333–1342 przez wójta warmińskiego Henryka Lutra, a lokację zatwierdził w 1372 biskup warmiński Jan Stryprock. W czasie wojen polsko-krzyżackich wieś było zniszczona. Jeszcze w 1533 r. z 72 włók aż 23 nie były zagospodarowane.
Kościół istniał już w XIV w. W 1560 nowy kościół konsekrował biskup warmiński Marcin Kromer. W miejscu starego następny kościół wybudowany został w latach 1692–1693. Kościół konsekrował w roku 1699 biskup warmiński Andrzej Chryzostom Załuski. Przy kościele istniała szkoła.
W 1679 r. wieś była własnością Andrzeja Steffena. W 1688 r. na 91 włókach gospodarowało 12 chłopów, 6 zagrodników i 14 osób czeladzi folwarcznej.
W drugiej połowie XVIII wieku znajdujący się we wsi folwark był w posiadaniu Albrechta Zygmunta von Zeigut-Stanisławskiego. W tym czasie bp Andrzej Chryzostom Załuski nadał 15 włók Stefanowi Spinkowi, pochodzącemu z Mazowsza. W 1783 r. we wsi było 60 domów.
W 1818 r. we wsi było 401 mieszkańców. W 1939 r. we wsi było 789 osób.
Po 1945 roku Kwiecewo było wsią sołecką ze szkołą i sklepami. Dawniej w okolicach wsi istniał PGR. W 1998 r. mieszkało we wsi 538 osób.

</doc>
<doc id="360703" url="https://pl.wikipedia.org/wiki?curid=360703" title="Kwiecie">
Kwiecie

Kwiecie – przysiółek wsi Kalsko w Polsce, położony w województwie lubuskim, w powiecie międzyrzeckim, w gminie Międzyrzecz. Wchodzi w skład sołectwa Kalsko.
W latach 1975–1998 przysiółek administracyjnie należał do województwa gorzowskiego.

</doc>
<doc id="360704" url="https://pl.wikipedia.org/wiki?curid=360704" title="Kwiedzina">
Kwiedzina

Kwiedzina (niem. "Queden") – wieś w Polsce położona w województwie warmińsko-mazurskim, w powiecie kętrzyńskim, w gminie Kętrzyn, sołectwo Pożarki.
W latach 1975–1998 miejscowość administracyjnie należała do województwa olsztyńskiego.
Historia wsi.
We wczesnym średniowieczu istniała tu osada pruska, po której zachowało się grodzisko zwane "Zamkową Górą". Czasy historyczne wsi zaczynają się w 1343 r., gdy na 33 włókach osadzeni zostali Prusowie: Warpun, Weysnor (od tego nazwiska pochodzi przypuszczalnie nazwa wsi Wajsznory), Meirun i Bartold. Młyn wodny w Kwiedzinie założony został przez Krzyżaków w 1373 r. Młyn ten przekazał Matzkemu w 1492 r. prokurator kętrzyński Jordan. Po młynie wodnym pozostał tu staw młyński na strumieniu Kwiedzianka.
W XIX w. i w pierwszych latach XX w. właścicielami Kwiedziny była rodzina v. Suchodoletz, potomkowie arianina Samuela Suchodolskiego ze Starej Różanki. Przedstawiciele tej rodziny znani są z działalności w kętrzyńskiej loży masońskiej „Trzech bram Świątyni” („Zu den drei Thoren des Temples”): Ferdynand von Suchodoletz (lektor loży w latach 1819–1820, II jałmużnik w latach 1822–1823, I jałmużnik w latach 1823–1824), Oskar von Suchodoletz (strażnik loży 1851–1858). Suchodolcowie w Kwiedzinie wybudowali drewniany wiatrak typu holenderskiego, po którym nie ma śladu.
W 1913 r. właścicielem Kwiedziny był Karl Phol. Majątek ziemski w Kwiedzinie wraz z folwarkiem w Kruszewcu miał powierzchnię ogólną 503 ha. W tym czasie prowadzono tam hodowlę 185 szt bydła, w tym 36 krów, 20 szt owiec i 500 szt trzody chlewnej. W 1917 r. w Kwiedzinie było 9 budynków mieszkalnych, w których mieszkały 82 osoby.
W czasie II wojny światowej przez Kwiedzinę przebiegała trasa łącząca kwaterę główną Hitlera Wilczy Szaniec z lotniskiem Kętrzyn-Wilamowo.
Po 1945 r. majątek Kwiedzina jakiś czas funkcjonował jako PGR. W Kwiedzinie w 1970 r. było 50 mieszkańców, a w 2000 r. 34. W Kwiedzinie obecnie funkcjonują dwa gospodarstwa agroturystyczne.

</doc>
<doc id="360705" url="https://pl.wikipedia.org/wiki?curid=360705" title="Kwiejce">
Kwiejce

Kwiejce – wieś sołecka w Polsce w województwie wielkopolskim, w powiecie czarnkowsko-trzcianeckim, w gminie Drawsko, przy drodze wojewódzkiej nr 133.
Położenie.
Wieś w środku Puszczy Noteckiej, 10 km na południowy wschód od Drezdenka, nad jeziorem Piast, przy lokalnej drodze z Chełstu do Piłki. W Kwiejcach znajduje się ośrodek rekreacyjno-wypoczynkowy, pensjonat, gospodarstwo agroturystyczne, pole namiotowe i mała gastronomia.
Historia.
Najstarsze wzmianki w dokumentach (z 1424 r.) dotyczą jeziora "Queskie", przez które biegła wówczas granica między Brandenburgią i Wielkopolską. 
Wieś powstała później i była wymieniona po raz pierwszy w 1592 r. 
We wsi zachował się neogotycki kościół z 1909 roku, odremontowany w 2009 roku przy wykorzystaniu środków z Unii Europejskiej i stara zabudowa wiejska (szachulcowe chałupy i stodoły) z I połowy XIX w.
W okresie międzywojennym w miejscowości stacjonowała placówka Straży Granicznej I linii „Kwiejce”.
W latach 1975–1998 miejscowość administracyjnie należała do województwa pilskiego.

</doc>
<doc id="360706" url="https://pl.wikipedia.org/wiki?curid=360706" title="Kwieki">
Kwieki

Kwieki – wieś pogranicza kaszubsko-borowiackiego w Polsce położona w województwie pomorskim, w powiecie chojnickim, w gminie Czersk. Miejscowość wchodzi w skład sołectwa Krzyż.
W latach 1975–1998 miejscowość administracyjnie należała do województwa bydgoskiego.
Sporty konne w Kwiekach.
W 2011 r. w Kwiekach z inicjatywy René Patricka Burakowskiego został powołany wszechstronny ośrodek sportów konnych oraz Kaszubskie Stowarzyszenie Promowania Sportów Konnych. 
Odbywają się tam zawody sportowe w podstawowych konkurencjach jeździeckich należących do dyscyplin olimpijskich, uznanych przez Międzynarodową Federację Jeździecką:
oraz dodatkowo:
W latach 2011 – 2015 w ośrodku odbyło się ponad 80 zawodów klasy ogólnopolskiej, jak i klasy międzynarodowej w tym między innymi: Eliminacje do Mistrzostw Świata Młodych Koni, Mistrzostwa Polski Amatorów i Zawodowców w Powożeniu Zaprzęgami, Mistrzostwa Polski Północnej, Mistrzostwa Polski Młodych Koni, Ogólnopolskie Olimpiady Młodzieży Młodych Koni oraz zawody z cyklu Pucharu Polski w WKKW.
W ośrodku odbywają się również zgrupowania sportowców i amatorów pasjonujących się innymi dziedzinami sportu takimi jak: szermierka Go Now czy olimpijskie konkurencje lekkoatletyczne – bieg, pchnięcie kulą, skok w dal.

</doc>
<doc id="360707" url="https://pl.wikipedia.org/wiki?curid=360707" title="Kwielice">
Kwielice

Kwielice – wieś w Polsce położona u podnóża Wzgórz Dalkowskich, w województwie dolnośląskim, w powiecie polkowickim, w gminie Grębocice. Wieś leży ok. 9 km na południe od Głogowa.
Podział administracyjny.
W latach 1975–1998 miejscowość administracyjnie należała do województwa legnickiego.
Środowisko naturalne.
Wieś znajduje się w obrębie mikroregionu Grzbiet Dalkowski, wchodzącego w skład mezoregionu Wzgórza Dalkowskie.
Historia.
Wieś została założona prawdopodobnie w XII wieku na prawie niemieckim. Pierwsza wzmianka o Kwielicach pochodzi z 13 grudnia 1253, z dokumentu księcia Konrada I. Następna pojawiła się 44 lata później (1297 r.) w rejestrach kościelnych i dotyczyła parafii kwielickiej.
W średniowieczu często wybuchała w Kwielicach epidemia czarnej ospy. Osada ucierpiała też w wyniku ośmiomiesięcznej suszy w roku 1473. W późniejszych latach osada była też często grabiona przez zbrojne bandy i wojska stacjonujące często w okolicy.
W roku 1926 w miejscowości osiedliły się pierwsze jadwiżanki: Aleksja Haase, Klementyna Sieg i Anastazja Skrzypek. W swym domu zwanym "Domem św. Józefa" urządziły kaplicę zakonną pod wezwaniem św. Jadwigi od Niepokalanej Dziewicy.
W początkach roku 1945, w obliczu ofensywy wojsk radzieckich, ludność niemiecka zamieszkująca wieś z rozkazu Wehrmachtu została wysiedlona. W czerwcu do Kwielic dotarli polscy osadnicy z okolic powiatu konińskiego.
Po II wojnie światowej w osadzie powstała pierwsza w gminie Grębocice szkoła podstawowa, a niedługo potem Ochotnicza Straż Pożarna.
Zabytki.
Do wojewódzkiego rejestru zabytków wpisany jest:

</doc>
<doc id="360708" url="https://pl.wikipedia.org/wiki?curid=360708" title="Kwietniewo">
Kwietniewo

Kwietniewo (niem. "Königlich Blumenau", 1931-1945 "Königsblumenau") – wieś w Polsce położona w województwie warmińsko-mazurskim, w powiecie elbląskim, w gminie Rychliki
Miejscowość leży przy drodze wojewódzkiej nr 527.
W latach 1954–1961 wieś należała i była siedzibą władz gromady Kwietniewo, po jej zniesieniu w gromadzie Rychliki. W latach 1975–1998 miejscowość administracyjnie należała do województwa elbląskiego.
Miejscowość jest siedzibą parafii rzymskokatolickiej pod wezwaniem Podwyższenia Krzyża Świętego, należącej do dekanatu Dzierzgoń, diecezji elbląskiej. 

</doc>
<doc id="360709" url="https://pl.wikipedia.org/wiki?curid=360709" title="Kwietnik (wieś)">
Kwietnik (wieś)

Kwietnik – wieś w Polsce, położona w województwie warmińsko-mazurskim, w powiecie elbląskim, w gminie Młynary. 
Podział administracyjny.
W latach 1975–1998 miejscowość administracyjnie należała do województwa elbląskiego.
Zobacz też.
• Kwietniki

</doc>
<doc id="360710" url="https://pl.wikipedia.org/wiki?curid=360710" title="Kwietniki">
Kwietniki

Kwietniki (niem. "Blumenau") – wieś w Polsce położona w województwie dolnośląskim, w powiecie jaworskim, w gminie Paszowice, na Pogórzu Kaczawskim (Pogórzu Złotoryjskim) w Sudetach.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="360711" url="https://pl.wikipedia.org/wiki?curid=360711" title="Kwietno">
Kwietno

Kwietno – wieś w Polsce położona w województwie dolnośląskim, w powiecie średzkim, w gminie Malczyce.
Podział administracyjny.
W latach 1975–1998 miejscowość administracyjnie należała do województwa wrocławskiego.
Etymologia nazwy.
Nazwa topograficzna, określająca miejsce występowania kwiatów.
Historyczne nazwy miejscowości:
Zabytki.
Do wojewódzkiego rejestru zabytków wpisane są:

</doc>
<doc id="360712" url="https://pl.wikipedia.org/wiki?curid=360712" title="Kwik">
Kwik

Kwik () – wieś w Polsce położona w województwie warmińsko-mazurskim, w powiecie piskim, w gminie Pisz nad jeziorem Białoławki.
Historia.
Na początku naszej ery zamieszkiwało te ziemie pruskie plemię Galindów. Na ślad ich natrafiono również w Kwiku. Nie prowadzono jednak badań archeologicznych. Spuścizną po Galindach jest nazwa miejscowości od słowa "quike" oznaczającego wodę.
Kwik był pierwszym majątkiem nadanym w północnej części gminy Pisz. Majątek wówczas należał do starostwa ryńskiego. Kwik powstał w 1434 r. na 30 włókach, na prawie chełmińskim. Pierwszym właścicielem był Sędek. Wieś była miejscem gdzie osiedlali wolni.
Między wsią Kwik, a Nowymi Gutami powstał majątek (ok. 1565) liczący 3 łany należący do rodziny von Krösten – właścicieli Ruskiej Wsi. Pierwszym właścicielem był Martin von Krösten. Po 1657 (najeździe tatarskim) przypadł wsi Kwik. Kröstenowie nie pogodzili się z nowa sytuacją i pozostawali przez długi czas w sporze z mieszkańcami wsi. W Kwiku w 1617 r. nabył 4 łany na prawie chełmińskim Maciej Pensky (Pęcki).
Wraz z rozwojem osadnictwa w XV i XVI w. zagęszczała się również sieć dróg. Powstała droga łącząca Pisz z Orzyszem, a dalej z Mikołajkami, która prowadziła min. przez Kwik i Nowe Guty. Ewentualna trasa mogła istnieć również przez rzeczkę Białawkę (między jeziorami Białoławki i Kocioł).
Na początku XX w. w Kwiku była szkoła sześcioklasowa. Budynek miał trzy izby i mieszkanie nauczyciela. Pierwszym nauczycielem był Niemiec Eicher. Wobec wzrostu liczby mieszkańców w 1936 r. wybudowano nową szkołę. Były w niej cztery sale lekcyjne, pokój nauczycielski oraz mieszkania nauczycieli. Zatrudnionych było trzech nauczycieli.
Po II wojnie światowej część mieszkańców wyjechała do Niemiec. Na terenie majątku utworzono PGR. Do 2000 roku była szkoła podstawowa (najpierw ośmio-, potem sześcioklasowa). Działał Klub Rolnika. W latach 1975–1998 w województwie suwalskim.
Nad jeziorem Białoławki stoi pomnik upamiętniający 500-lecie wsi.

</doc>
<doc id="360713" url="https://pl.wikipedia.org/wiki?curid=360713" title="Kwików">
Kwików

Kwików – wieś w Polsce położona w województwie małopolskim, w powiecie brzeskim, w gminie Szczurowa.
Był wsią biskupstwa krakowskiego w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa tarnowskiego.
Położenie geograficzne.
Wieś w Kotlinie Sandomierskiej, 22 km na północ od Brzeska, położona na prawym brzegu Uszwicy w okolicy całkowicie równinnej, niegdyś podmokłej.
Historia.
Początki Kwikowa sięgają XVI w. Z najstarszych źródeł historycznych wynika, że 
w poł. XVII w. istniała tu karczma, a wśród mieszkańców można było wyróżnić zagrodników, chałupników oraz przewoźników promowych. W 1697 odnotowano pierwszego rzemieślnika – był nim szewc Józef. Pierwszy pełny spis sołtysów szczurowskiej parafii pochodzący z 1794 zawiera informację, iż w Kwikowie był nim Marcin Tabor.
W latach 80. XIX w. wieś liczyła 307 mieszkańców, których całym majątkiem było 238 morgów roli ornej, blisko 90 morgów łąk oraz ogrodów i tyleż samo pastwisk.
W nocy z 12 na 13 lipca 1903 Kwików nawiedził największy w jego historii kataklizm – wieś została zniszczona przez powódź. Woda wdarła się na ten teren po przerwaniu nadwiślańskich wałów koło Zamłynia. Wychodźstwo zamorskie z Kwikowa rozpoczęło się w ostatniej dekadzie XIX w.
Jednak wspomniana klęska żywiołowa prawdopodobnie przyczyniła się do nasilenia tego zjawiska. W 1917 w Chicago była już tak znaczna grupa przybyszy z wioski, iż założyli oni Klub Kwikowian. Stowarzyszenie to skutecznie organizowało pomoc dla rodzinnych stron. W "„Pamiętniku Jubileuszu 50-lecia Towarzystwa Ratunkowego Kwikowa”" (Chicago 1967) napisano: "Ponieważ w wiosce Kwikowie nie było szkoły, więc postanowiliśmy budować szkołę. Pierwsze 1235 dol. wysiano w okresie dewaluacji marki polskiej. Tutejsi kwikowianie zorientowali się, że pieniądz, przez nas wysłany, stopnieje do zera, gdy będzie leżał bezczynnie. Poleciliśmy rodakom w wiosce Kwikowie, ażeby natychmiast coś zaczęli robić, ażeby uratować wysiane przez nas dolary, co się da. Poleciliśmy więc zbudować cegielnię, w której wyrabiano cegle na budowę szkoły oraz na sprzedaż sąsiednim wioskom. (...) Później zaś w pewnych odstępach czasu wysyłaliśmy grosz w miarę możliwości i w miarę postępu budowy szkoły, a raczej Domu Ludowego, który został wykończony w r. 1926. Nie poprzestaliśmy jednak na tym (...). Kosztem naszego Klubu Kwikowian ogrodzono Dom Ludowy żelaznym płotem oraz zakupiliśmy sikawkę motorową dla straży pożarnej."
Polonia wspierała także powojenne inwestycje w rodzinnej wsi, m.in. budowę remizy strażackiej, a ostatnio gazyfikację i wodociągowanie. Obecnie Kwików liczy 233 mieszkańców. Funkcjonuje Koło Gospodyń Wiejskich oraz Ochotnicza Straż Pożarna z rozbudowaną remizą przy udziale środków z Towarzystwa Ratunkowego Kwikowa, gminy Szczurowa oraz pracy społecznej mieszkańców.
W 1944 przeprowadzono w pobliskich Jadownikach Mokrych akcję Most III. Do Kwikowa przywieziono wtedy przybyłego kuriera Leszka Starzyńskiego.
Podczas powodzi 17 maja 2010 pękły wały na rzece Uszwica w Kwikowie zalewając między innymi tę miejscowość.
Wierni kościoła rzymskokatolickiego należą do parafii Zaborów.

</doc>
<doc id="360714" url="https://pl.wikipedia.org/wiki?curid=360714" title="Kwileń">
Kwileń

Kwileń – wieś w Polsce położona w województwie wielkopolskim, w powiecie pleszewskim, w gminie Chocz. Jest drugą co do liczby ludności miejscowością w gminie. Kwileń położony jest przy drodze wojewódzkiej 442 Kalisz- Września. Przez miejscowość przepływa Prosna.
W latach 1954–1961 wieś należała i była siedzibą władz gromady Kwileń, po jej zniesieniu w gromadzie Chocz. W latach 1975–1998 miejscowość administracyjnie należała do województwa kaliskiego.

</doc>
<doc id="360715" url="https://pl.wikipedia.org/wiki?curid=360715" title="Kwilina">
Kwilina

Kwilina – wieś sołecka w Polsce położona w województwie świętokrzyskim, w powiecie włoszczowskim, w gminie Radków. Leży nad rzeką Kwilinką.
W latach 1975–1998 miejscowość administracyjnie należała do województwa częstochowskiego.
Przez wieś przechodzi niebieska ścieżka rowerowa do Radkowa.
Historia.
Rodowa wieś Kwilińskich herbu Lis, których wybitnym przedstawicielem był Mściwoj z Kwiliny w latach 1336-85 dziedzic wsi, a także latach 1368-85 Giebołtowa, w roku 1352 Książa Małego, Siedliszowic 1304-66 i Różnicy 1384-5, syn Mściwoja z Krzelowa wojewody sandomierskiego a latach 1331-40, łowczego krakowskiego, w latach 1347-63, podkomorzego krakowskiego a następnie w latach 1363-82, 1384 starosty bydgoskiego 1362-8, żonaty z Heleną (opis biograficzny B. Wyrozumska, Mściwoj z Kwiliny, PSB 22, s. 233-4)
Pierwsza wzmianka o miejscowości pochodzi z 1239 r. 
W roku 1239 Bolesław V Wstydliwy książę sandomierski z matką (Grzymislawą) poświadczają, że arcybiskup gnieźnieński Pełka dał swemu bratu stryjecznemu Piotrowi i jego synowi Mironowi wieś „Quilina” w zamian za ich wieś Kępino (w województwie sandomierskim), którą obecnie Pełka nadał klasztorowi cystersów w Sulejowie (w województwie sieradzkim). 
Rycerski a później szlachecki ród Lisów posiadał Kwilinę przez długi czas. 
W następnych latach dziedzicami Kwiliny byli między innymi: Jan z Kwiliny, Mikołaj z Kwiliny, Klemens z Kwiliny oraz Stanisław Kwiliński, syn Klemensa, który w 1520 roku sprzedał miejscowość Rzeszowskim. 
Rzeszowscy zaprowadzili tu kalwinizm, który utrzymał się do końca XVII w. W posiadanie Kwiliny weszli także Rejowie, Ważyńscy, Michałowscy. Ci ostatni uczynili ośrodkiem swoich dóbr Słupię w powiecie jędrzejowskim. Po śmierci Józefa Michałowskiego miejscowość otrzymał jego syn, Feliks, który w roku 1764 odstąpił ją i inne majątki bratu Antoniemu, dziedzicowi wspomnianej Słupi. 
Po bezpotomnej śmierci brata w 1802 r. dobra odziedziczyła jego żona, Józefa, która w roku 1808 sprzedała je kuzynom Romanowi i Mariannie Michałowskim. 
W 1827 r. Kwilina miała tylko 9 domów i 93 mieszkańców.
W latach 80. XIX wieku Kwilina liczyła już 28 domów i 279 mieszkańców. 
Według spisu powszechnego z roku 1921 miejscowość Kwilina posiadała 43 domów i 268 mieszkańców
Ostatnimi właścicielami dworu w Kwilinie była rodzina Morstinów. W czasie II wojny światowej córki Jerzego i Cecyli z Morstinów (II voto Borkowskiej), Helena i Krystyna, działały w konspiracji.
Etymologia nazwy.
Nazwa wsi pochodzi od słowa "kwilić", które w średniowieczu oznaczało lament, płacz żałosny albo głos lub szczerbiot ptasi.
Nie wykluczone, że najpierw nazwano tak rzekę Kwilinkę, której nazwę przeniesiono w późniejszym czasie na miejscowość.
Obszar.
Obszar wsi wynosi 477 ha, w tym:

</doc>
<doc id="360716" url="https://pl.wikipedia.org/wiki?curid=360716" title="Kwirynów">
Kwirynów

Kwirynów – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
W latach 1975–1998 miejscowość administracyjnie należała do województwa warszawskiego.

</doc>
<doc id="360717" url="https://pl.wikipedia.org/wiki?curid=360717" title="Kwisno">
Kwisno

Kwisno (niem. "Gewiesen", kaszb. "Gwizdno" lub "Łãka") – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
Wieś stanowi sołectwo Kwisno-Szydlice gminy Miastko.
Nazwę wsi w brzmieniu polskojęzycznym, Kwisno, wprowadzono urzędowo po 1945 roku.
W latach 1975–1998 miejscowość administracyjnie należała do województwa słupskiego.

</doc>
<doc id="360718" url="https://pl.wikipedia.org/wiki?curid=360718" title="Kwitajny (osada)">
Kwitajny (osada)

Kwitajny (niem. "Quittainen") – osada w Polsce położona w województwie warmińsko-mazurskim, w powiecie elbląskim, w gminie Pasłęk przy drodze wojewódzkiej nr 527. Wieś jest siedzibą sołectwa "Kwitajny" w którego skład wchodzi również miejscowość Zielno. W latach 1975–1998 miejscowość administracyjnie należała do województwa elbląskiego.
Historia.
Do końca II wojny światowej w 1945 r. obszar ten należał do powiatu Pasłęk (Preußisch Holland) w okręgu administracyjnym Królewiec (Königsberg) w prowincji Prusy Wschodnie. W tym czasie powiat Kwitajny w okręgu Pasłęk (Preußisch Holland) obejmował sześć gmin: Groß Thierbach, Leżnica (Lägs), Mäken, Nauten, Pergusen i Kwitajny.
Wsie Małe i Wielkie Kwitajny (Klein i Groß Quittainen) zostały wymienione 8 kwietnia 1431 r. w rękopisie, który w Pasłęku spisał Konrad von Beldersheim, elbląski komtur zakonny. Zgodnie z ręcznym świadectwem wystawionym w Królewcu, Małe i Wielkie Kwitajny otrzymał od księcia pruskiego Albrechta za lojalną służbę Anton von Borke 4 grudnia 1557 r. wraz z licznymi innymi dobrami. W innym świadectwie ręcznym, wystawionym w Królewcu 17 kwietnia 1573 r., majątek ten został przyznany rodzinie Borke przez księcia pruskiego Albrechta Fryderyka.
W latach 1681–1695 elektorski feldmarszałek brandenburski baron Georg von Derfflinger (* 1606; † 1695) był panem feudalnym dóbr Kwitajny. Po jego śmierci dobra przeszły w ręce elektora brandenburskiego feldmarszałka Johanna Albrechta von Barfuß, który pozostawił je swojemu synowi Karlowi Friedrichowi Ludwigowi von Barfuß; był on synem z drugiego małżeństwa z Eleonorą von Dönhoff.
W 1710 r. Kwitajny zostały dotknięte epidemią dżumy, która wybuchła w Prusach Wschodnich i spowodowała śmierć wielu młodych i starych ludzi.
W latach 1714–1719 Karl Friedrich Ludwig von Barfuß zlecił budowę nowego kościoła w stylu barokowym w środku wsi, niedaleko zamku. Był on używany na przemian przez zbory protestanckie reformowane i protestanckie luterańskie. Do nowego budynku sam zamówił organy, a także zegar wieżowy i dzwon. W 1785 r. Kwitajny opisano jako posiadłość szlachecką z zamkiem hrabiowskim, wsią i zabudowaniami gospodarczymi oraz cegielnią nad małą rzeką Sałą (Selle), w której znajdowało się 31 palenisk (gospodarstw domowych).
W XIX wieku Kwitajny miały własny urząd pocztowy.
Około 1920 r. posiadłość i las Kwitajny były częścią majątku o tej samej nazwie. W skład majątku wchodziła także wieś Schönau, majątek Komthurhof, folwark Lägs, folwark Matzweißen, folwark Amalienhof, folwark Mäken, folwark Skollmen i folwark Nauten z dwoma folwarkami Kanditten i Einhöfen; jako właściciela wpisano Fundację Rodziny i Ubogich Hrabiego von Dönhoff (Graf von Dönhoff Familien- und Armenstiftung), której powiernikiem był Stanisław Graf von Dönhoff, Majoratsherr auf Skandau.
Wiosną 1945 r. region ten został zajęty przez Armię Czerwoną. Wkrótce potem południowa połowa Prus Wschodnich, w tym okręg Pasłęka i Kwitajny, zgodnie z umową poczdamską zostały przekazane przez Związek Radziecki pod zarząd Polskiej Rzeczypospolitej Ludowej.
Zabytki.
Do wojewódzkiego rejestru zabytków wpisane są obiekty:

</doc>
<doc id="360719" url="https://pl.wikipedia.org/wiki?curid=360719" title="Kwitajny Wielkie">
Kwitajny Wielkie

Kwitajny Wielkie – osada w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego. Miejscowość leży w historycznym regionie Prus Górnych.
Zobacz też: Kwitajny

</doc>
<doc id="360733" url="https://pl.wikipedia.org/wiki?curid=360733" title="Śmierć Zygielbojma (film 2001)">
Śmierć Zygielbojma (film 2001)

Śmierć Zygielbojma – film dokumentalny Dżamili Ankiewicz z 2000 roku, ukazujący tragiczną historię życia żydowskiego działacza politycznego Szmula Zygelbojma. Szmul Zygielbojm popełnił 12 maja 1943 roku w Londynie samobójstwo w proteście wobec bezczynności świata wobec trwającego Holocaustu.
Film przedstawia rozmowy Reuvena Zygielbauma, najmłodszego brata Szmula, ze świadkami walki o interwencję świata zachodniego w obliczu Holocaustu. W 2001 roku film "Śmierć Zygielbojma" otrzymał nagrodę na Międzynarodowym Festiwalu Filmów Krótkometrażowych w Krakowie.

</doc>
<doc id="360735" url="https://pl.wikipedia.org/wiki?curid=360735" title="Antoni Karbowiak">
Antoni Karbowiak

Antoni Karbowiak (ur. 10 stycznia 1856 w Dąbrowie koło Krotoszyna, zm. 27 lipca 1919 w Białce koło Makowa Podhalańskiego) – polski pedagog, historyk oświaty i wychowania, członek Towarzystwa Historycznego we Lwowie.
Życiorys.
Syn Kajetana i Róży z Kaczmarków. Pochodził z rodziny chłopskiej. Maturę zdał w 1880 r. w Śremie. W latach 1880–1881 odbył służbę wojskową w armii pruskiej. Podjął studia na Uniwersytecie Jagiellońskim zakończone w 1886 doktoratem. W 1891 został nauczycielem w gimnazjum w Wadowicach, a od 1893 do przejścia na emeryturę w 1918 był nauczycielem w Wyższej Szkole Przemysłowej w Krakowie, prowadząc jednocześnie pracę naukową. W 1905 habilitował się na UJ w zakresie historii wychowania i pedagogiki. W 1919 uzyskał nominację profesorską. Opublikował ponad 80 prac. Jego najważniejsza praca to trzytomowe "Dzieje wychowania i szkół w Polsce" wydane w latach 1898–1923. Został pochowany na Cmentarzu Rakowickim w Krakowie.

</doc>
<doc id="360742" url="https://pl.wikipedia.org/wiki?curid=360742" title="Kotlina Płocka">
Kotlina Płocka

Kotlina Płocka (315.36) – część Pradoliny Toruńsko-Eberswaldzkiej, rozszerzenie pradoliny Wisły pomiędzy Gąbinem a Włocławkiem o powierzchni ok. 850 km². 
Na wysokim tarasie Wisły po lewej stronie zachowały się formy związane z zanikiem jeziora lodowcowego i ostatniego zlodowacenia, który wysunął się w kierunku południowo-wschodnim. Znajdują się tu 63 piękne jeziora, ozy i kemy, częściowo przemodelowane przez wiatr w wały wydmowe, stanowiące najbliższy Warszawy zalesiony fragment krajobrazu pojeziernego, nazywany niekiedy Pojezierzem Gostynińskim. Nad kotliną góruje położony na prawym brzegu Wisły Płock, natomiast w północnym jej końcu, na lewym brzegu, leży uprzemysłowiony Włocławek. Pomiędzy Kotliną Płocka a Kotliną Toruńską dolina Wisły tworzy w okolicach Nieszawy rodzaj przełomu, zwężając się do kilku kilometrów.
Podział na mikroregiony:

</doc>
<doc id="360744" url="https://pl.wikipedia.org/wiki?curid=360744" title="Kazimierz Zimny">
Kazimierz Zimny

Kazimierz Franciszek Zimny (ur. 4 czerwca 1935 w Tczewie, zm. 30 czerwca 2022) – polski lekkoatleta, długodystansowiec, medalista olimpijski i mistrzostw Europy.
Życiorys.
Był jednym z czołowych długodystansowców „Wunderteamu” (obok Zdzisława Krzyszkowiaka, Jerzego Chromika, Stanisława Ożoga i Mariana Gerarda Jochmana). Dwukrotnie brał udział w letnich igrzyskach olimpijskich. Podczas XVI Letnich Igrzysk Olimpijskich w Melbourne w 1956 nie ukończył biegu na 5000 m wskutek pęknięcia kości nogi. Natomiast podczas XVII Letnich Igrzysk Olimpijskich w Rzymie w 1960 zdobył brązowy medal na tym samym dystansie (startował też na 10 000 m, bez powodzenia).
Sukcesami zakończyły się jego starty na mistrzostwach Europy. Podczas VI Mistrzostw Europy w Sztokholmie w 1958 został srebrnym medalistą na 5000 m (za Zdzisławem Krzyszkowiakiem). Powtórzył ten wyczyn na tym samym dystansie podczas VII Mistrzostw Europy w Belgradzie w 1962.
Był mistrzem Polski na 1500 m w 1956, na 5000 m w 1960, 1965 i 1966 oraz w biegach przełajowych na 8 km (w 1964) i 6 km (w 1966 i 1967). Kilkakrotnie bił rekordy Polski.
Czterokrotnie znalazł się w dziesiątce najlepszych polskich sportowców w Plebiscycie "Przeglądu Sportowego": w 1959 roku był 6., w 1960 roku był 9., w 1961 roku był znów 6., a w 1962 roku zajął 7. miejsce.
Rekordy życiowe:
Jeszcze w trakcie kariery został trenerem. Był doktorem nauk o kulturze fizycznej. W 2013 uzyskał godność Członka Honorowego Stowarzyszenia Biegający Tczew, a w 2015 Rada Miasta Tczewa nadała mu wyróżnienie Honorowy Obywatel Miasta Tczewa"."

</doc>
<doc id="360752" url="https://pl.wikipedia.org/wiki?curid=360752" title="Dąb Kongresowy">
Dąb Kongresowy

Dąb Kongresowy – dąb w Puszczy Białowieskiej; obwód na wysokości 130 cm od podstawy pnia – 636 cm (2009 r.), wysokość 32 m. Drzewo bez wyraźnych objawów zamierania. Od połowy lat 60. obwód drzewa powiększył się o ok. 50 cm. Dąb ten rośnie w pobliżu wiaty ogniskowej położonej prawie dokładnie w geograficznym centrum Puszczy Białowieskiej, gdzie w 1973 roku zorganizowana ognisko dla ówczesnych przywódców PRL-u: Edwarda Gierka i Piotra Jaroszewicza. Od tamtej pory to miejsce ogniskowe nazywane jest „Gierkówką”. 24 kwietnia 1997 roku „Gierkówkę” odwiedzili uczestnicy V Kongresu Leśników Polskich i z tej okazji drzewo drzewo zostało nazwane „Dębem Kongresowym”. W jego otoczeniu rośnie kilka mniejszych dębów, być może potomków Dębu Kongresowego.
Drzewo wpisane jest do wojewódzkiego rejestru drzew pomnikowych.

</doc>
<doc id="360753" url="https://pl.wikipedia.org/wiki?curid=360753" title="Jerzy Markowski">
Jerzy Markowski

Jerzy Markowski (ur. 6 października 1949 w Zabrzu) – polski polityk, inżynier górnik, sekretarz stanu w Ministerstwie Przemysłu i Handlu w latach 1995–1996, podsekretarz stanu w Ministerstwie Gospodarki w 1997, senator IV i V kadencji.
Życiorys.
Wykształcenie i działalność zawodowa.
W 1968 ukończył technikum górnicze i podjął pracę w kopalni, dochodząc przez kolejne szczeble do stanowiska dyrektora KWK Budryk. Był m.in. przez czternaście lat czynnym ratownikiem górniczym. W 1976 ukończył studia na Wydziale Górniczym Politechniki Śląskiej, na tej samej uczelni obronił w 1986 doktorat w zakresie nauk technicznych. Zajmował później stanowisko prezesa firmy transportowo-logistycznej.
Działalność polityczna.
Wieloletni członek PZPR, później należał do Socjaldemokracji RP. Od 1999 działa w Sojuszu Lewicy Demokratycznej. Od 20 marca 1995 do 31 grudnia 1996 pełnił funkcję sekretarza stanu w Ministerstwie Przemysłu i Handlu, od lipca 1995 jednocześnie był pełnomocnikiem rządu ds. realizacji restrukturyzacji górnictwa węgla kamiennego. Od stycznia do października 1997 był wiceministrem gospodarki w randze podsekretarza stanu.
W latach 1997–2005 przez dwie kadencje pełnił mandat senatora, w 1997 został wybrany w województwie katowickim, w 2001 wybrany w okręgu gliwickim. W Senacie V kadencji przewodniczył Komisji Gospodarki i Finansów Publicznych. W 2005, 2007 i 2011 bez powodzenia kandydował ponownie do Senatu.
W 2004, 2009 i 2014 bezskutecznie kandydował z listy SLD-UP w wyborach do Parlamentu Europejskiego.
Odznaczenia.
W 1995 otrzymał Krzyż Kawalerski Orderu Odrodzenia Polski.
Życie prywatne.
Żonaty z Ewą, ma dwoje dzieci (Bartosza i Magdalenę).

</doc>
<doc id="360754" url="https://pl.wikipedia.org/wiki?curid=360754" title="Klub Winx">
Klub Winx

Klub Winx () – włoski serial animowany wyprodukowany przez wytwórnię Rainbow, we współpracy z RAI i Nickelodeon, opowiadający o grupie sześciu nastoletnich czarodziejek używających magii do obrony Magicznego Wymiaru. Na początku 2011 roku 30% udziałów firmy zostało sprzedane do Viacom, a rok wcześniej Rainbow podpisało 5 letnią umowę współpracy z amerykańskim koncernem Nickelodeon, z którym w latach 2012–2015 wyprodukowali wspólnie piątą, szóstą i siódmą serię.
Cała seria jest skierowana głównie dla dzieci w wieku od 5 do 14 lat, jednak zdobyła bardzo dużą popularność wśród starszej młodzieży. W 2007 roku na podstawie serialu powstał pełnometrażowy film animowany w technologii 3D pod tytułem "Klub Winx – Tajemnica Zaginionego Królestwa", w 2010 roku miał premierę drugi film zatytułowany ', a w roku 2014 powstał kolejny film pod tytułem '. Na podstawie serii powstały również musicale, pokazy akrobacji na lodzie, zabawki oraz gry komputerowe. Do tej pory w Polsce wyemitowano wszystkie 8 sezonów. Premiera ósmego sezonu odbyła się 20 kwietnia 2020 roku na polskim TeleTOON+. Sezon 8 został potwierdzony przez Iginio Straffiego w wywiadzie, we wrześniu 2015 roku, a jego premiera odbyła się 15 kwietnia 2019 roku. 10 lutego 2016 w wywiadzie dla Variety potwierdzono podpisanie umowy z Archery Pictures, Netflix i Viacom na stworzenie dwu sezonowego serialu aktorskiego. Premiera serialu odbyła się 22 stycznia 2021 roku, a już 18 lutego 2021 roku potwierdzono przedłużenie serialu o drugi sezon. Po jego premierze 16 września 2022 oglądalność nowego sezonu drastycznie spadła w pierwszych tygodniach o 52%, co 1 listopada 2022 poskutkowało skasowaniem produkcji przez Netflix. We wrześniu 2020 podczas Targów Zabawek w Moskwie, tamtejszy oddział firmy Rainbow przekazał informacje o produkcji sezonu 9 animacji, ale w styczniu 2023 przedstawiciele producenta animacji przekazali na łamach włoskiego serwisu internetowego news.cinecitta.com informacje o zmianie produkcji sezonu 9 na kolejny reboot całej serii i rozpoczęcie historii czarodziejek na nowo. Premiera nowej serii zapowiedziana jest na styczeń 2024, w 20 rocznicę franczyzy Winx.
Produkcja.
Od pierwszych konceptów do premiery.
W latach 90. ubiegłego wieku, włoski rysownik komiksów – Iginio Staffi, zwrócił uwagę na to, że w animowanych serialach bazujących na magii i akcji, główne postacie grane są przez mężczyzn, chłopców. Poczuł, że „w świecie kreskówek brakuje żeńskich bohaterek”. Straffi chciał przedstawić ludziom serial, z żeńską główną bohaterką wplecioną w magiczną rzeczywistość, bazując na popularnej w tamtych czasach serii książek i filmów o Harrym Potterze. Straffi zadecydował się wyprodukować odcinek pilotażowy, który miał opowiadać o rywalizacji między dwoma jednostkami: bohaterkami ze szkoły dobrych czarodziejek i protagonistkami ze złej szkoły dla wiedźm. Projekty rysowane przez Straffiego czerpały swoją inspiracje z japońskim mang mahō-shōjo i komiksów autorstwa jego współpracownika Sergio Bonellego.
Po ukończeniu produkcji odcinka pilotażowego, projekt otrzymał nazwę „Magic Bloom” (Magiczna Bloom). 5 głównych bohaterek było wystylizowane na europejski odpowiednik, japońskich produkcji telewizyjnych. Odcinek pilotażowy został pozytywnie przyjęty przez nowo powstałą firmę produkcyjną własności Radiotelevisione Italiana – Rai Fiction, które postanowiło opłacić 25% kosztów produkcji serialu oraz zaoferowało emisję serialu na drugim kanale narodowej telewizji, Rai 2. Po pierwszych udanych pokazach pilotażu, koncepcja Iginio zmieniła się. Reżyser nie był już zadowolony ze swojego dzieła, jak sam później wspominał w jednym z wywiadów: „Była to kolejna japońska animacja o czarodziejkach... nic co mogłoby wyróżnić się ponad Winx”.
By zrekonstruować koncept serialu, ekipa Rainbow postanowiła zatrudnić największych włoskich projektantów mody z Dolce &amp; Gabbana i Prady, aby nowo powstała ekipa utworzyła bohaterkom modne i nowoczesne stroje. Projektanci zaczęli pracować od płaszczyzny kolorystycznej. Podnieśli kontrast i kolorystykę serialu, poprawili jasność oraz przekształcili postać Flory na wzór latynoski. Takie wprowadzanie miało pokazać publice, że żadna rasa nie była dyskryminowana (Musa była Azjatką). Produkcja nowej wersji trwała od początku 2002 roku, aż do jesieni 2003. Na początku nastąpiła zmiana nazwy serialu. Straffi od samego początku szukał czegoś chwytliwego, aż wpadł na pomysł, by słowo "WINGS" (skrzydła) przekształcić w "WINX" (wariacja fonetyczna). Tak od tego momentu na stronie internetowej Rainbow widniała nazwa „THE WINX”. Wyprodukowanie jednego odcinka kosztowało studio 300,000$. Dobre notowania produkcji i pierwsze sprzedaże licencji do ponad 10 krajów (w tym m.in. do Polski), sprawiły, że Rainbow zaczęło pracować nad 52 odcinkami, a w niedalekiej przyszłości planowali wyprodukować łącznie 104 odcinki, by nadać serialowi tytuł produkcji z wyższej półki. Od grudnia 2002 został powołany w Rainbow specjalny oddział zajmujący się marketingiem skoncentrowanym wyłącznie na serii „The Winx”. Premiera pierwszego sezonu zapowiedziana była na jesień 2003, a sezon 2 na wrzesień 2004. Niestety prace nad serial się przeciągnęły o cały rok. Na jesieni 2003 roku podczas Marché International des Programmes de Communication został zaprezentowany pierwszy odcinek serialu już pod nową nazwą „Winx Club”. Następnie 28 stycznia 2004 serial doczekał się swojej oficjalnej premiery na Rai 2.
Koniec serialu, pierwszy film i wielki powrót.
Od samego początku produkowania serii Winx, w głowie Straffiego roił się plan na utworzenie wyłącznie 78 odcinków (trzech sezonów) serialu. Jak sam wspomina w jednym z wywiadów – „seria o czarodziejkach Winx nie może trwać wiecznie”. Nie bez powodu ostatni odcinek trzeciej serii kończył się retrospekcją ze słowami: "„Zwycięstwo Klubu Winx to dopiero początek kolejnych, niezwykłych przygód czarodziejek. Przyszłość Bloom jest pełna przyjaźni, nadziei i miłości, tak jak przyszłość pozostałych dziewcząt z Klubu Winx!”" (wersja ZigZap). W 2007 roku Rainbow ogłosiło pracę nad filmem kinowym Klub Winx – Tajemnica Zaginionego Królestwa, który miał ostatecznie rozwiązać główną zagadkę serialu (losy rodziców Bloom) i zakończyć historię Winx. Po udanej premierze filmu w 2008 roku i wciąż nieustannie rosnącej popularności serialu, Straffi postanowił przedłużyć serial o jeszcze jeden sezon.
Współpraca z Nickelodeon.
W 2010 roku Rainbow podpisało pięcioletnią umowę współpracy z amerykańską wytwórnią filmową Nickelodeon, z którą zapowiedzieli pracę nad czterema filmami telewizyjnymi, które miały zawierać w sobie fabułę pierwszych dwóch sezonów oraz produkcję trzech zupełnie nowych sezonów, piątego, szóstego i siódmego. Wraz z nowymi pracownikami i współpracą z Nickelodeon Animation Studio, do serialu wpleciono animację wykonaną w nowej technologii CGI, która z powodu ogromnego niezadowolenia fanów została wyłączona z produkcji po sezonie 6. W 2011 roku firma partnerka Nickelodeon, Viacom wykupiła 30% udziałów Rainbow, zostawiając Iginio Straffiemu 70%. W następnych latach Rainbow zaczęło nawiązywać współprace z coraz to większymi firmami, m.in. z Netflix oraz Paramount Pictures należącym do ich wspólnika, Viacom.
Czasy współczesne.
3 lutego 2018 roku podczas Norymberskich Targów Zabawek, Rainbow wystawiło po raz pierwszy na światło dzienne wczesny koncept wyglądu nowej transformacji Winx z sezonu 8, w zupełnie nowym, stworzonym od podstaw stylu rysowniczym. Po licznych internetowych protestach fanów z całego świata zbulwersowanych zmianą wyglądu bohaterek, Francesco Artibani będący jednym z głównych rysowników Rainbow, ogłosił na Twitterze swoje stanowisko co do zmiany wyglądu animacji: „"Modele postaci zostały zmienione i uproszczone, aby młodzi odbiorcy mogli się z nimi utożsamić, co było głównym celem... Dlatego właśnie postacie straciły swój wygląd”." Dodaje również, że fani byli, są i muszą być traktowani z szacunkiem przez Rainbow, ale ważne jest również okresowe odnawianie kreskówki, tak jak się to dzieje z każdą inną produkcją. Dodatkowo w maju 2019 roku na łamach czasopisma wydawanego z okazji „Licensing Expo 2019”, sam twórca serialu Iginio Straffi, wypowiada się w wywiadzie, że w ciągu 15 lat od kiedy marka Winx Club jest na rynku, standardowy odbiorca serialu diametralnie się zmienia. Niegdyś przeciętny odbiorca serialu był w wieku 8–12 lat, lecz teraz osoby w tym wieku wolą oglądać seriale Live action, niżeli seriale animowane. Serial musiał przejść ogromne zmiany, aby dostosować się do obecnego, około 4 letniego, widza. Jednocześnie autor kreskówki zapewnia, że twórcy seriali mają wiele nowoczesnych i dostosowanych do świata Winx pomysłów, które bez problemu pomogą serii zachować długoletnie dobre imię na ogólnoświatowym rynku animacji.
Spin-off.
W marcu 2018 roku ogłoszono powstawanie adaptacji serialu w formie serii live action na zlecenie platformy Netflix. Powstaniem adaptacji zajmuje się firma Rainbow Group we współpracy z Archery Pictures. Showrunnerem serii jest Brian Young, który pracował wcześniej przy serii "Pamiętniki wampirów". Seria ma składać się z sześciu odcinków. Produkcję rozpoczęto w sierpniu 2019 roku.
Premiera serii odbyła się 22 stycznia 2021, a 18 lutego tego samego roku potwierdzono przedłużenie serialu o drugi sezon. 1 listopada 2022 Netflix ogłosił, że produkcja serialu została zakończona po drugim sezonie.
Fabuła.
Pierwsza seria.
Na Ziemi, w mieście Gardenia, mieszka Bloom. Pewnego dnia spotyka czarodziejkę z planety Solaria, Stellę. Bloom, ratując dziewczynę przed atakującymi ją potworami, odkrywa, że posiada magiczną moc. Stella proponuje jej, by udała się z nią do magicznego wymiaru Magix i rozpoczęła naukę w tamtejszej szkole dla czarodziejek Alfea. Na miejscu poznają trzy kolejne czarodziejki: Florę, Musę i Tecnę, a także specjalistów, uczniów szkoły zwanej Czerwoną Fontanną. W trakcie pobytu w szkole przyjaciółki wielokrotnie muszą zmierzyć się z Trix, trzema czarownicami ze szkoły Chmurnej Wieży, które poszukują najpotężniejszej mocy w magicznym wszechświecie – Smoczego Płomienia.
Druga seria.
Przyjaciółki z Klubu Winx poznają Laylę, czarodziejkę, która uciekła z podziemnej twierdzy Lorda Darkara, w której była więziona za próbę ratowania uwięzionych przez niego wróżek. Dziewczyny szybko się zaprzyjaźniają i wspólnie wyruszają wróżkom na pomoc. W tym czasie Lord Darkar uwalnia z więzienia Trix i robi z nich swoje podwładne. Kolejnym zadaniem Winx staje się zdobycie nowej transformacji „Charmix”, wymagającej przezwyciężenia swoich lęków. Lord Darkar chcąc przejąc władzę nad magicznym wymiarem planuje wykraść cztery części magicznego Kodeksu.
Trzecia seria.
Przed czarodziejkami zostaje postawiona misja zdobycia Enchantixu, ostatecznej formy czarodziejki, która obdarza czarodziejki w nowe stroje, skrzydła i moce, takie jak magiczny pył, łamiący wszelkie mroczne zaklęcia, a także oznacza zdobycie tytułu „wróżki strażniczki” swojej rodzimej planety. Oprócz tego rozwinięta zostaje bliżej historia Bloom, jej rodziców i tajemniczego czarnoksiężnika Valtora, który według Trzech Prastarych Wiedźm ma mieć silny związek z ich zniknięciem.
Film – Tajemnica Zaginionego Królestwa.
Film stanowi konkluzję fabuły z trzeciej serii. Przyjaciółkom udało się ukończyć szkołę i otrzymać tytuł wróżek-strażniczek. Bloom, nie mogąc otrzymać tego tytułu z powodu braku własnego świata, decyduje się odkryć prawdę o swoim świecie. Razem z nią wyruszają również wszystkie czarodziejki z Klubu Winx, i chłopcy ze szkoły w Czerwonej Fontannie.
Film – Magiczna przygoda.
Bloom przygotowuje się do pełnienia roli księżniczki planety Domino, jednak dworskie życie daje się jej we znaki. Jest przerażona ilością obowiązków i boi się, czy sprawdzi się jako władczyni i przyszła żona księcia Heraklionu, Sky’a. W międzyczasie Trzy Prastare Wiedźmy knują spisek mający na celu zniszczenie Drzewa Życia, które kontroluje magiczną moc całego wszechświata.
Czwarta seria.
Czarodziejki z Klubu Winx przybywają na Ziemię w celu zdobycia nowej mocy o nazwie „Believix”. Aby tego dokonać, muszą przekonać daną osobę, by uwierzyła w magię. Oprócz tego mają one za zadanie odnaleźć ostatnią czarodziejkę na Ziemi i ochronić ją przed Czarnoksiężnikami Czarnego Kręgu. Aby móc spokojnie działać, przyjaciółki otwierają sklep z magicznymi zwierzętami o nazwie "Love and Pet". Ostatnią czarodziejką okazuje się Roxy, skromna dziewczyna pracująca w Klubie Frutti. Dzięki szóstce przyjaciółek odkrywa ona w sobie magiczną moc i razem wyruszają uwolnić pozostałe ziemskie czarodziejki, uwięzione przez Czarnoksiężników.
Piąta seria.
W podwodnym królestwie Andros dochodzi do zamachu stanu na króla Neptuna i jego syna Nereusa. Winnym okazuje się być drugi syn króla – Tritannus. Za ten wyczyn zostaje wtrącony to więzienia, z którego ucieka dzięki pomocy wiedźm Trix. Klub Winx zostaje poddanym trzem próbom by zdobyć ostateczną formę podwodnych czarodziejek – „Sirenix” tak by mogły walczyć i uratować podwodny świat. W tym czasie Tritannus porywa nimfę jeziora Roccalucce, Daphne, będącą źródłem Sirenix i bramą do Nieskończonego Oceanu, ponieważ pragnie władać wodami wszechświata. Winx starają się powstrzymać Tritannusa i utrzymać Magiczny Wymiar w równowadze.
Film – Tajemnica Morskich Głębin.
W Alfei życie płynie zgodnie z ustalonym rytmem. Czarodziejki z Klubu Winx świętują wraz z nowymi uczennicami rozpoczęcie roku szkolnego. Tymczasem Trix docierają nad Nieskończony Ocean z zamiarem zdobycia Cesarskiego Tronu i objęcia władzy działając wspólnie z Tritannusem i złą nimfą – Politeą. Winx muszą im w tym przeszkodzić.
Szósta seria.
Do Chmurnej Wieży zaczyna uczęszczać nowa czarownica o imieniu Selina. Włada ona demoniczną księgą zwaną „Legendarium”, stworzoną przez czarnoksiężnika Acherona. Księga potrafi budzić i przywoływać na światło dzienne upiorne postacie z dawnych legend świata Magix – mumie, wilkołaki, wampiry, demony itp. Dzięki tej umiejętności Selina dołącza do wiedźm Trix, które podbijają szkołę i odrywają ją od powierzchni Ziemi. Planem Trix jest podbicie każdej szkoły w Magicznym Wymiarze. Kiedy Winx próbują powstrzymać Selinę, podczas ataku na wiedźmę, księga odbiera wszystkim czarodziejkom poza Bloom ich moce. Bloom rozdziela swoją moc na sześć równych elementów i ofiarowuje je swoim przyjaciółkom, a wkrótce w czarodziejkach budzi się nowa moc, Bloomix. Winx próbują odnaleźć wróżkę Eldorę, ostatnią strażniczkę Legendarium.
Siódma seria.
Po otwarciu Parku Przyrodniczego Alfei, Winx dowiadują się, że dawniej każda czarodziejka była złączona w harmonii z jakimś magicznym zwierzęciem. Aby przyjrzeć się temu bliżej, czarodziejki za pomocą Kamieni Pamięci przenoszą się w przeszłość, kiedy Faragonda była jeszcze uczennicą Alfei. Poznają historię jej przyjaciółki Kalshary i jej brata Brafiliusa. Dzięki nowej mocy, „Butterflix”, Winx podróżują do prehistorii i średniowiecza, aby uratować magiczne gatunki zwierząt i przeszkodzić Kalsharze w zebraniu jej armii czarodziejskich zwierząt. Kiedy każda z Winx osiąga harmonię ze swoim magicznym zwierzęciem, zostaje obdarzona nową przemianą, „Tynix”, umożliwiającą podróżowanie do Mini-Światów, w których Winx próbują przywrócić harmonię. Kalshara i Brafilius trafia na trop jednej z najpotężniejszej mocy jaka istnieje, a kiedy udaje się im ją posiąść, przypadkowo uwalniają z Legendarium wiedźmy Trix, które porywają Brafilliusa i razem chcą zawładnąć mocą. Skruszona Kalshara oferuje Winx rozejm, aby razem odbić jej brata.
Spin-Off – Świat Winx.
Klub Winx wyruszą w podróż dookoła świata, by szukać dzieci z magicznym talentem takim jak: Rysowanie, Śpiewanie, Nauka itp. Dzieci mają własny rodzaj magii, a Klub Winx są oczarowane ich talentem, lecz zło będzie na nie czyhać.
Ósma seria.
Jedna po drugiej, wszystkie gwiazdy na niebie w tajemniczy sposób gasną, stopniowo wpędzając Magiczny Wymiary w ciemność. Dlatego do Alfei przylatuje magiczna lumenka o imieniu Twinkly. Informuje ona Winx o tym, że jej planeta Lumenia, będąca domem wszystkich gwiazd, została zaatakowana przez Obscuruma, złego brata królowej Dorany – władczyni wszystkich gwiazd. Niestety ich dotychczasowe moce są za słabe w kosmosie, więc zostają obdarzone nową transformacją „Cosmix”. Winx przemierzają kosmos, by odnaleźć źródło zła, którym finalnie okazuje się znany z trzeciej serii potężny czarnoksiężnik Valtor, który sprowadza z Wymiaru Nieskończoności siostry Trix. Celem złoczyńców jest odnalezienie Gwiazdy życzeń - potężnej istoty przemierzającej kosmos, która spełni każde życzenie tego, kto ją odnajdzie. Kiedy Trix i Valtor trafiają na nią, Gwiazda rozdziela się na siedem magicznych elementów, których poszukiwanie staje się główną misją Winx w drugiej połowie sezonu.
Szkoły.
Alfea.
To jedna z trzech najważniejszych szkół w świecie Magix. Uczą się w niej czarodziejki, które w przyszłości pragną zostać prawdziwymi Wróżkami Strażniczkami. Szkoła to różowoniebieski zamek z olbrzymim dziedzińcem. W budynku tym znajduje się także biblioteka, w której przechowywane są największe sekrety Magix, takie jak Kodeks, którego kiedyś szukał Lord Darkar. Młode czarodziejki uczą się tutaj o magii, eliksirach, transfiguracji, magio filozofii i dobrych manierach. Nauczyciele są wykwalifikowani, wymagający i surowi. Dzięki temu, młode czarodziejki uczą się jak używać swoich mocy do walki ze złem. Nauka w Alfei trwa od 3 do 5 lat. Dyrektorką szkoły jest Faragonda, w przeszłości jedna z członkiń Drużyny Światła walczącej z trzema prastarymi wiedźmami.
Chmurna Wieża.
Szkoła ucząca i kształtująca młode czarownice. Nauczyciele przed swoimi uczennicami odkrywają sekrety czarnej magii, udoskonalania czarów, rzucania klątw i sporządzania eliksirów. Siedziba tej szkoły znajduje się w olbrzymiej wieży, która mieści się w bardzo mrocznej części Magix. Do tej szkoły uczęszczały kiedyś Trix. Dyrektorką szkoły jest wiedźma Griffin, w przeszłości jedna z członkiń Drużyny Światła walczącej z trzema prastarymi wiedźmami.
Czerwona Fontanna.
To szkoła dla specjalistów – czyli chłopców. Mieści się w budowli umieszczonej wysoko nad ziemią, przypominającej fontannę. Chłopcy, co prawda, nie uczą się tutaj czarować, ale są doskonałymi szermierzami, a ich specjalnością jest walka wręcz. Najczęściej swoje umiejętności ćwiczą między sobą, wykorzystując wielkie smoki. Często wykonują przeróżne misje, łapią niebezpieczne potwory, pomagają czarodziejkom z Alfei. Ich broń, jak i środki transportu są bardzo zaawansowane technologicznie. Dyrektorem szkoły jest czarodziej Saladin, jeden z członków Drużyny Światła walczącej z trzema prastarymi wiedźmami.
Moce.
Poziomy mocy i ich zdolności.
Czarodziejka może mieć wiele poziomów mocy. Oto te które dotychczas się pojawiły:
Transformacja.
Pierwszy poziom umiejętności magicznych czarodziejki (we włoskiej, oryginalnej wersji używa się określenia "la fata" – „wróżka”, a w angielskiej używa się słowa ‘fairy’ – „elf”, u nas zostało to przetłumaczone po prostu „wróżka”, można jednak spokojnie użyć określenia „czarodziejka” – wł. "maga"). Przechodzi ona podczas niego przez metamorfozę. Pojawia się na niej błyszczący strój, buty, nowa fryzura, dodatki i biżuteria kojarząca się z mocą ów posiadaczki przemiany. Rosną jej także skrzydła. By wyzwolić w sobie dar transformacji, czarodziejka musi obudzić w sobie moc. Aby wywołać transformację trzeba zazwyczaj coś głośno zakomunikować lub wykonać jakiś gest, np. Winx przed transformacją wołają „Magia Winx” i krzyżują palce. Czarodziejka bez możliwości transformacji nie może ukończyć klasy pierwszej. Przemianę może przyjąć również wiedźma (przykład Mirty).
Charmix.
Drugi poziom magii czarodziejki. By otrzymać Charmix (ang. "charm" – „urok”), trzeba przezwyciężyć swoje największe lęki i słabości. Winx nabyły go w kolejności: Bloom, Stella, Musa, Layla/Aisha, Tecna, Flora. Przy transformacji czarodziejka zachowuje swój dawny strój z pierwszego poziomu mocy, otrzymuje jednak różne dodatki – najczęściej torebkę i broszkę. Charmix pozwala czarodziejce osiągnąć wyższy poziom siły, a także tworzy możliwość łączenia zaklęć. Dzięki niemu czarodziejki mogą połączyć swe siły, by wspólnie zaatakować wielką siłą. Charmix jest jedynym kluczem do ukończenia drugiej klasy w Alfei. Aby pomóc czarodziejkom w zdobyciu go, dyrektorka Faragonda naucza drugie klasy zajęć w Łączeniu Magii.
Enchantix.
Enchantix (ang. "enchant" – „czarować”) to trzeci, ostatni znany magicznej ludzkości poziom mocy czarodziejki. Winx zdobyły go w takiej kolejności: Layla/Aisha, Stella, Musa, Flora, Tecna, Bloom. Po zdobyciu go uczennice stają się pełnoprawnymi czarodziejkami. Po jego zdobyciu można opuścić Alfeę bez skończenia czwartej i piątej klasy. By dostać Enchantix, należy pokazać prawdziwe poświęcenie dla swojego świata (np. uratować planetę lub jej mieszkańca). Wyjątek pojawia się w sytuacji Bloom, której planeta została zniszczona. W takim przypadku czarodziejka otrzymuje Enchantix poprzez medytację i dzięki koncentracji. Przemiana ta jednakże nigdy nie będzie wtedy kompletna. Czarodziejka nie będzie mogła zmniejszyć swych rozmiarów. A właśnie na to pozwala Enchantix. Skrzydła Enchantixu są bardzo delikatne a pył wydobywający się z nich ma właściwości lecznicze, czarodziejka strzepuje odrobinę pyłu do amuletu, którym rysuje jego kształt dzięki czemu może używać pyłu efektowniej, może też zebrać go trochę do rąk jak Layla w odcinku „Drużyna Światła”. Podczas tej transformacji czarodziejka otrzymuje nowy kostium i większe skrzydła, buty na obcasie zostają zastąpione przez ozdobne linki. W transformacji Enchantix nie można jednak wykorzystać Charmixu, który jest do tej transformacji wymagany.
Wróżka Strażniczka.
O funkcję tę starają się wszystkie czarodziejki po tym jak zdobywają Charmix i Enchantix. Wówczas są poddawane próbie odwagi i poświęcenia. Tylko niektórzy zasługują na ten ważny urząd, polegający na ochronie własnego świata. Dzięki temu, że czarodziejka zaczyna być Wróżką Strażniczką (wł. "La Fata Madrina" – dosłownie „Wróżka Matka Chrzestna”) automatycznie kończy swoją naukę w szkole. Winx otrzymały ten zaszczyt w pierwszym filmie pełnometrażowym "Klub Winx – Tajemnica Zaginionego Królestwa" po niespełna trzech latach nauki. Niestety z wyjątkiem Bloom, gdyż ta nie miała świata (ani ludzi, rodziny), z którego pochodzi i o który mogłaby dbać (dopiero później go odnalazła i uratowała). Po uratowaniu biologicznych rodziców i ojczystej planety, Bloom staje się Wróżką Strażniczką, jak i zyskuje pełną moc Enchantix (potwierdza to lektor w filmie na samym końcu). W 4 serii wraca jako nauczycielka w Alfei i dokonuje przemiany w Mini czarodziejkę.
Believix – moc ziemskich czarodziejek.
Believix (ang. "believe" – „wiara”) to nic innego jak „prywatna” moc ziemskich czarodziejek. Jest czwartym poziomem mocy. Może narodzić się tylko i wyłącznie na Ziemi, bo to ziemskie czarodziejki ją stworzyły. Czarodziejka z innego świata, może zdobyć tę przemianę i wszystkie moce z nią związane, ale tylko jeśli sprawi, że ktoś, kto nie wierzy w magię, nagle zacznie ją doceniać. Wówczas następuje przemiana. Believix może zdobyć każda czarodziejka z jakiegokolwiek świata, nawet taka, która nie ma Charmix ani Enchantix. Wystarczy tylko, aby miała zadatki na czarodziejkę (pochodzenie, magiczne zdolności, geny itd.) i aktualnie przebywała na Ziemi.
Winx dostały Believix dzięki temu, że Roxy w nie uwierzyła. Natomiast nowe przemiany Sophix i Lovix, otrzymały dzięki Darom Przeznaczenia, które wręczyły im Eteryczne Czarodziejki. Każda z Winx posiada swoją indywidualną siłę Believix, ale wszystkie tyczą się właśnie wiary. Budzą i ożywiają wiarę w innych ludziach, to dodaje czarodziejkom jeszcze większych sił. "Siła życia" – to magia Bloom, pozwala jej leczyć, a nawet ożywiać ciężko ranne osoby. "Ocean światła" – czar Stelli pozwalający uspokoić się i rozluźnić. "Jasne serce" – używa go Musa i dzięki tej mocy otwiera ludzkie serca dla innych. "Oddech życia" – magia Flory, ożywia w ludziach wrażliwość na piękno natury. "Skarb umysłu" – czar, który pozwala Tecnie rozjaśnić umysły innych, by zrozumieli swoje błędy. "Duch odwagi" – zaklęcie należy do Layli i dodaje ludziom odwagi.
Believix posiada również moc ogólną – polega na zmianie skrzydełek na inne, które mają indywidualne możliwości. Każdą z tych mocy można używać do woli, wystarczy je w sobie odkryć. Tylko Roxy nie może ich jeszcze używać, ponieważ nie opanowała w pełni swojej siły.
Istnieją różne rodzaje Believix – jest to naprawdę bardzo rozbudowana moc. Każda grupa czarodziejek ziemskich dostosowała swoje moce do miejsc, w których mieszka, żyje, pracuje. Istnieją chociażby ziemskie czarodziejki natury, czarodziejki lodu i cała masa innych. Niestety, nie można tych mocy zdobyć od tak, każda z tych sił posiada swoje źródło w miejscu, z którego pochodzi (znowu decydują o tym geny lub miejsce zamieszkania).
Harmonix – dar Opiekunek Sirenix.
Harmonix (ang. "harmony" – „harmonia”). Jest to moc pomocnicza, która ma pomóc Winx zdobyć mocy Sirenix. Dziewczyny dostały ją od swoich pomocniczek w zdobyciu nowego poziomu magii. Pojawia się ona w sezonie piątym. Harmonix pozwala oddychać pod wodą oraz używać czarów na dnie mórz
Sirenix – dar Źródła Sirenix.
Sirenix (wł. "sirena" – „syrena”). Jest to pradawna moc z 5 sezonu serialu. Zrodzona jest ona z oceanu. Żeby ją zdobyć trzeba odnaleźć księgę Sirenix i znaleźć dla niej 3 klejnoty: wiary w siebie, współczucia i odwagi. Później należy odnaleźć źródło Sirenix które znajduje się w jeziorze Roccaluce. Największa moc w oceanie magicznym. Można oddychać pod wodą i otwierać przejście do Nieskończonego Oceanu. Pozwala na porozumiewanie się z wodnymi zwierzętami. W sezonie 8 podczas wyprawy w głębiny planety Andros, Winx ponownie używają Sirenix, co pokazuje, że czarodziejka uzyskując nowy poziom transformacji nie traci poprzedniego.
Bloomix – dar płomienia smoka.
Bloomix (ang. "blooming" – „rozkwitać”). Nowa transformacja w 6 sezonie. Powstaje ona na cześć Bloom i Płomienia Smoka. By zdobyć Bloomix, trzeba zdobyć płomień smoka w postaci klejnotów Bloomix oraz wykazać się dobrymi i odważnymi uczynkami, godnymi czarodziejki. Pierwsza dostaje go Flora, drugie Layla i Stella, trzecie Musa i Tecna, a ostatnia Bloom.
Mythix – moc czarodziejek ze Świata Legendarium.
Mythix (gr. "μύθος, mýthos" – „legenda”). Czarodziejki z wymiaru legend również posiadają wielką moc Mythix. Muszą odnaleźć w sobie mnóstwo siły, aby dostąpić tej transformacji. Jest to bowiem ich naturalna siła, która płynie prosto z serca. Nie muszą nic udowadniać, żeby zdobyć starożytne różdżki i zdobyć tę przemianę, wystarczy, że uwierzą w siebie. W przeciwieństwie do wszystkich innych czarodziejek z Magicznego Wymiaru i Ziemi, czarodziejki z wymiaru legend mogą używać swoich mocy Mythix nie tylko w Świecie Legendarium, ale również poza nim. Dzięki radom Eldory, Winx kończą poszukiwanie magicznych przedmiotów i wybierają się w podróż nad Morze Karaibskie, do kanadyjskich lasów i wielu innych wspaniałych miejsc, próbując odnaleźć klucz, który zamknie na zawsze Legendarium. Podczas ceremonii dziewczyny otrzymują różdżki będące czymś w postaci kluczy do świata legend. Po tym jak Legendarium zostało zamknięte na zawsze, Mythix stał się nieosiągalny dla czarodziejek i w jego posiadanie mogą wejść już tylko Legendarne czarodziejki.
Butterflix – dar Kopołków.
Butterflix (ang. "butterfly" – „motyl”), pradawna moc przekazywana przez Kopołki, magiczne stworzenia kretopodobne. Klub Winx cofa się w czasie, aby odkryć tajemnicę Pierwszego Koloru we Wszechświecie. Natrafia na zmiennokształtną Kalsharę i jej brata Brafilliusa. Kiedy złe rodzeństwo atakuje bezbronne Kopołki, na polanie niedaleko Alfei, Winx używają swojej transformacji Bloomix, by ich pokonać. W zamian magiczne stworzenia ofiarują Winx swój magiczny dar, przesyłając im tysiące jaskrawych, latających motyli, które niosą w sobie moc transformacji Butteflix. Dostają go wszystkie czarodziejki, prócz stojącej pośród nich Roxy. Przyroda może obdarować czarodziejki mocą Butterflixu, bowiem jeśli udowodnią, że są prawdziwymi obrończyniami Czarodziejskich Zwierząt.
Tynix – dar czarodziejskich zwierząt.
Tynix (ang. "tiny" – „malutki”), moc wywodząca się z więzi pomiędzy czarodziejką, a jej czarodziejskim zwierzęciem. Tylko wtedy, gdy między nimi utworzy się solidna więź zbudowana na zaufaniu, czarodziejki otrzymują swoje magiczne bransolety Tynix. Dzięki nimi mogą zmniejszyć się do mikroskopijnych rozmiarów i pomóc naturze zwalczać zło w najmniejszych zakamarkach Magicznego Wymiaru. Podczas zabawnego treningu czarodziejskich zwierząt z Roxy; pomiędzy zwierzakami, a Winx dochodzi do magicznego połączenia. Dla postaci dookoła czas się zatrzymuje, a czarodziejki przenoszą się do nieokreślonego wymiaru poza czasem i rzeczywistościom, gdzie poznają swoje nowe moce. Wraz z czarodziejkami transformację otrzymują również ich magiczne zwierzęta. Kluczowym motywem przemiany są kolorowe i bardzo błyszczące kamienie szlachetne, min. diamenty.
Cosmix – moc gwiazd.
Cosmix (ang. "cosmos" – „kosmos”). Królowa planety Lumenia prosi Winx, o pomoc w uratowaniu jednego z kanałów energetycznych jej planety, które są dla niej źródłem światła we Wszechświecie, jak i życia na samej planecie. Po pokonaniu wysłanników Valtora i odżywieniu magicznego źródła kanału, Królowa obdarowuje czarodziejki gwiezdną mocą Cosmix, która pomoże czarodziejkom eksplorować świat kosmosu Magicznego Wymiaru. Głównym elementem stroju czarodziejki są kolorowe gwiazdki oraz wzory w kratkę. Magia Cosmix słynie z konwergencji, za pomocą której czarodziejki mogą wspólnie naprawić zniszczone jądro każdej planety.
Spis serii.
Odcinki specjalne.
W 2011 roku Nickelodeon rozpoczął prace nad odcinkami specjalnymi pierwszego sezonu. Seria odcinków tych miała na celu przypomnienie i odświeżenie historii. Pierwsza seria (która liczyła 26 odcinków po 23 min) została zmieszczona w trzech epizodach, każdy z nich liczył ok. 50 min. Grafika wraz z muzyką i efektami dźwiękowymi zostały poprawione i odnowione. Większość zbędnych detali została pominięta, a w odcinkach pokazano jedynie najważniejsze wątki. Niektóre elementy w wyglądzie postaci zostały drastycznie zmienione, np. stroje głównych bohaterek. Akcja serii toczy się szybko i sprawnie, zmierzając do głównego wątku, czyli odnalezienia w Bloom jej naturalnych mocy oraz pokonania wiedźm Trix. Czwarty telewizyjny film opowiada skróconą fabułę drugiej serii, gdzie nowopoznana czarodziejka Layla musi pokonać potężnego mrocznego Feniksa - Lorda Darkara.
Magazyn „Winx Club”.
Media Service Zawada w 2006 roku rozpoczął wydawanie magazynu „Winx Club” w Polsce, który istnieje do dnia dzisiejszego. Opowiada losy każdej z głównych bohaterek, które mają miejsce pomiędzy wydarzeniami z serialu „Winx Club”. Komiks zawarty w magazynie różni się od faktów podanych w serialu. Pojawia się tam także cała masa nowych postaci i sytuacji. Oprócz komiksu magazyn zawiera informacje dotyczące mocy, urody, szkoły, problemów i życia współczesnych nastolatek. Czasopismo kierowane jest dla osób między 8-16 rokiem życia. Wychodzi raz w miesiącu, a do każdego numeru dołączony jest prezent. W 2020 roku z powodu spadków sprzedażowych wywołanych ogólnoświatową pandemią, firma MSZ postanowiła zakończyć produkcję magazynu w Polsce.
Gry.
Na podstawie serialu animowanego powstało wiele gier komputerowych PC, tych dostępnych na konsole min. takich jak: Nintendo DS, Game Boy Advance oraz Wii, jak również na telefony komórkowe z Android i iOS.

</doc>
<doc id="360763" url="https://pl.wikipedia.org/wiki?curid=360763" title="Gerhard Palitzsch">
Gerhard Palitzsch

Gerhard Arno Max Palitzsch (ur. 17 czerwca 1913, zm. 7 grudnia 1944) – funkcjonariusz SS w stopniu SS-Hauptscharführera, pełniący służbę w hitlerowskich obozach koncentracyjnych, jeden z największych zbrodniarzy obozu Auschwitz-Birkenau.
Życiorys.
Urodził się w Großopitz w okolicach Drezna, z zawodu był rolnikiem. 15 lutego 1933 wstąpił do NSDAP (nr legitymacji partyjnej 1965727) i SS (nr identyfikacyjny 79466). Swoją służbę obozową rozpoczął w Oranienburgu, następnie przeniesiono go do Lichtenburga i Buchenwaldu. W 1936 został "Blockführerem" (kierownikiem bloku) w Sachsenhausen. Za gorliwą służbę i nienawiść, jaką żywił do więźniów, Palitzsch w tym obozie awansował na stanowisko "Rapportführera" (oficera raportowego, odpowiedzialnego za apele więźniów).
W maju 1940 przybył wraz z 30 więźniami kryminalnymi (mieli oni objąć stanowiska więźniów funkcyjnych) z Sachsenhausen do Auschwitz. Palitzsch, który objął funkcję "Rapportführera", był jednym z największych katów obozu oświęcimskiego. Na każdym kroku maltretował więźniów, a od listopada 1941 był głównym wykonawcą egzekucji pod Czarną Ścianą (Ścianą Śmierci) przy Bloku 11. Liczbę ofiar Palitzscha oblicza się w tysiącach. Był obecny przy każdej egzekucji. We wrześniu 1941 kierował z Karlem Fritzschem pierwszą w Auschwitz akcją masowego gazowania więźniów, podczas której zamordowano prawie 900 jeńców radzieckich i niezdolnych do pracy więźniów. W 1942 rozpoczął służbę w obozie w Brzezince, gdzie początkowo był "Rapportführerem" w obozie męskim, a następnie "Schutzhaftlagerführerem" w obozie cygańskim. Stale uczestniczył w mordowaniu Żydów w komorach gazowych. Wielokrotnie dopuszczał się także gwałtów na więźniarkach. Właśnie za kontakty seksualne ze słowacką Żydówką, a także za liczne kradzieże został aresztowany w 1943 przez SS, a następnie przeniesiony do podobozu "Brünn" (był tam "Lagerführerem").
Aresztowano go jednak ponownie, zdegradowano do SS-Schütze i wcielono do frontowej jednostki "SS-PanzGrenReg.8." w 4 Dywizji Grenadierów Pancernych SS „Polizei”. Palitzsch zginął na Węgrzech w walkach z wojskami radzieckimi 4–7 grudnia 1944. Pochowano go na skrzyżowaniu dróg w Jobbabyi-Ape, następnie przeniesiono na cmentarz wojskowy w Budaörs, koło autostrady Wiedeń – Budapeszt.
W swoich wspomnieniach komendant Auschwitz Rudolf Höß tak opisywał Gerharda Palitzscha: 
Życie prywatne.
Miał żonę i dwoje dzieci: córke Helgę oraz syna Lothe. Według relacji pracującej u Palitzscha kobiety byli spokojną i kochajacą się rodziną. Żona zmarła na tyfus, prawdopodobnie w 1942 roku

</doc>
<doc id="360765" url="https://pl.wikipedia.org/wiki?curid=360765" title="Herb Wisły">
Herb Wisły

Herb Wisły – jeden z symboli miasta Wisła w postaci herbu.
Wygląd i symbolika.
Herb przedstawia na błękitnej tarczy złotą literę „V”, nad nią, po heraldycznie lewej stronie, trzy złote fale. Poniżej murawa zielona z pięcioma kępkami trawy.
Litera „V” pochodzi od łacińskiej nazwy miasta – "Vistula".
Historia.
Pierwszy symbol, który można uznać za herb Wisły, pojawił się na początku XVIII w. na dokumencie z 1732 r., na którym znalazła się pieczęć gminna. Widać na niej prosty, drewniany domek, zbudowany z bali i nakryty spadzistym dachem. Dookoła znajdowała się legenda: WEICHSEL ANNO 1702. Na innym odcisku z taką samą legendą herb wygląda inaczej – z domku zostały jedynie zarysy trzech desek tworzących dach oraz fragmenty podstawy i część tylnej ściany. Najprawdopodobniej jest to ta sama pieczęć, która nie odbiła się zbyt dobrze, albo została celowo zmieniona. Zmiana taka miała nastąpić w połowie XVIII w., kiedy w okresie kontrreformacji w celu ukarania ewangelików mieszkających w Wiśle przerobiono dawny symbol, aby układał się w literę L, oznaczającą luteran.
Po patencie tolerancyjnym z 1781 r. pieczęci najwyraźniej używano nadal, zapominając o „karzącym” charakterze godła lub interpretując ją jako odwróconą literę „V” ("Vistula"). Pod koniec XIX w. herb zniknął z pieczęci gminnych, pojawiły się za to polskie napisy GMINA WISŁA; podobnie (tylko pieczęć napisowa) było w okresie II Rzeczypospolitej. Powrót historycznego herbu postulował specjalista od herbów i pieczęci Marian Gumowski – według niego historycznym symbolem gminy była odwrócona litera V ("Vistula"), którą można było także uznać za L. Pod literą znajdował się jakby grunt z kępkami trawy.
Podczas okupacji hitlerowskiej zamiast starego herbu pojawił się ornament roślinny, a legenda ponownie brzmiała w języku niemieckim: „Gemeindeamt Weichsel”. Później zamiast ornamentu pojawiła się hitlerowska gapa.
W 1962 r. Wisła otrzymała prawa miejskie – herbem miejskim zostało godło zaproponowane przez Gumowskiego. Oficjalna interpretacja mówiła o odwróconej czerwonej literze L w białym polu, poniżej której znajdowała się zielona murawa z pięcioma kępkami trawy.
W 1990 r. wprowadzono herb autorstwa artysty plastyka Jana Hermy. Widoczna na herbie żółta litera „V” pochodzi od łacińskiej nazwy "Vistula", a "trzy wężyki" nad nią. Poniżej zachowano zieloną murawę z pięcioma kępkami trawy. Błędem heraldycznym jest umieszczenie nad tarczą herbową napisu „Wisła”.

</doc>
<doc id="360766" url="https://pl.wikipedia.org/wiki?curid=360766" title="Ming">
Ming



</doc>
<doc id="360768" url="https://pl.wikipedia.org/wiki?curid=360768" title="Pistolet Roth-Krnka M.7">
Pistolet Roth-Krnka M.7

Roth-Krnka M.7 – austro-węgierski pistolet samopowtarzalny, przyjęty na uzbrojenie armii austro-węgierskiej w 1907 roku pod oznaczeniem Repetierpistole M.7. Znany także powszechnie, chociaż nieprawidłowo jako Roth-Steyr M.07.
Historia powstania.
Pistolet M.7 miał swój początek w projekcie pistoletu Roth-Theodorović z 1896 r., zaproponowanym na konkurs na pistolet samopowtarzalny dla armii Austro-Węgier w 1897 roku przez austriackiego producenta amunicji Georga Rotha, według patentu chorwackiego konstruktora Wasy Theodorovicia. Pistolet ten działał na zasadzie długiego odrzutu lufy, ryglowanej przez obrót zamka, z wyłącznie częściowym samonapinaniem. Pierwszy konkurs nie znalazł rozstrzygnięcia, lecz konstrukcja została uznana za obiecującą i w dalszym toku ulepszania podlegała daleko idącym zmianom. Przekonstruowaniem pistoletu zajął się zatrudniony u Rotha czeski konstruktor Karel Krnka. W kolejnych licznych prototypach zmieniono mechanizm uderzeniowy z kurkowego na bijnikowy (model 1900/01) oraz zasadę działania automatyki broni na krótki odrzut lufy i ryglowanie przez obrót lufy (model 1902, M.II-2). Z uwagi na to, że mechanizm spustowy z częściowym samonapinaniem zapewniał duże bezpieczeństwo eksploatacji broni, w kolejnym modelu M.II-4 usunięto bezpiecznik nastawny. W 1906 roku pistolet ten zwyciężył w ostatecznie rozstrzygniętym konkursie dla wojska (wygrywając z konkurencyjnym Mannlicherem Mod.1905). Dopiero jednak 5 grudnia 1907 cesarz Franciszek Józef I zdecydował wprowadzić broń na uzbrojenie, pod oznaczeniem Repetierpistole M.7 (pistolet samopowtarzalny wz.07).
Produkcja.
Po wyborze pistoletu na standardową broń wojskową, państwo przejęło prawa do patentów od przedsiębiorstwa Rotha za 70.000 koron oraz zwrot kosztów rozwoju prototypów 32.104 korony. Ponieważ Roth nie produkował broni, produkcję pistoletu zlecono fabryce OEWG Steyr, stąd pistolet ten często jest potocznie określany jako Steyr, która to firma jednak nie miała z jego konstrukcją nic wspólnego (wcześniej Steyr promował własną konkurencyjną konstrukcję Mannlichera). Próbne egzemplarze seryjne przekazano 2 grudnia 1908, a produkcja wielkoseryjna ruszyła na wiosnę 1909.
Od pistoletu numer 7343 firma Steyr wprowadziła drobne ulepszenia w postaci przerywacza, w celu wyeliminowania możliwych przypadków strzałów podwójnych, a także grubszego języka spustowego, aby wyeliminować możliwość przycięcia palca. Model ten nie uzyskał nowego oznaczenia, a jedynie określany był jako M.7 n.Erz ("neuer Erzeugung" – nowej produkcji). Za dokonane ulepszenia, Steyr otrzymał 10.000 koron, co nieco rekompensowało mało opłacalną produkcję pistoletu.
W samym 1909 Steyr przekazał armii 30 591 pistoletów. Łączna produkcja dla wojska do jej zakończenia w 1913 wyniosła 59 334 sztuki, a dodatkowo kilkaset sztuk trafiło od 1913 roku na rynek cywilny (broń nie była produkowana na rynek cywilny, zapewne były to egzemplarze odrzucone przez odbiór wojskowy). Ponadto, od 1911 r. do sierpnia 1914, dalsze 38 213 pistoletów wyprodukowały węgierskie zakłady FÉG w Budapeszcie.
Produkcja pistoletów M.7 została zakończona przez produkujące je zakłady z powodu wysokich kosztów wytwarzania, których nie do końca rekompensowała ustalona urzędowo cena pistoletu wynosząca 70 koron, a później 71,20 koron. Na rynku cywilnym pistolet kosztował 95 koron, będąc jedną z droższych broni (w porównaniu np. z Browningiem 1910 - ok. 48 koron).
Zastosowanie.
Pistolet M.7 wszedł jako przepisowy pistolet na uzbrojenie austro-węgierskich wojsk lądowych. Stał się on przez to pierwszym pistoletem samopowtarzalnym przyjętym na uzbrojenie przez armię lądową mocarstwa europejskiego - wcześniej pistolety samopowtarzalne przyjęła tylko armia Szwajcarii (Parabellum) oraz włoska (Mauser C96) i niemiecka (Parabellum) marynarka wojenna.
Po I wojnie światowej pistolety M.7 używane były w armiach: czechosłowackiej, austriackiej, węgierskiej, jugosłowiańskiej, w mniejszej ilości w polskiej i włoskiej. W 1939 Polska posiadała jeszcze 200 sprawnych pistoletów. Obecnie, dwie fabryki nadal wytwarzają amunicję 8x19 Roth dla kolekcjonerów.
Pistolet M.7 był bronią wytrzymałą, łatwą w obsłudze i bardzo celną, dzięki wyeliminowaniu ruchu lufy w pionie. Z drugiej jednak strony, mechanizm pistoletu wymagał zachowania wysokiej jakości wykonania. Mimo tego, że mechanizm składał się zaledwie z 28 części, produkcja broni była skomplikowana, materiałochłonna i pracochłonna. Mało praktyczny był sposób ładowania pistoletu – z łódki, chociaż był on preferowany przez konstruktora Krnkę i armię austro-węgierską z uwagi na możliwość uzyskania dużej pojemności magazynka oraz eliminację wypadków spowodowanych pozostawieniem naboju w lufie przy wymianie magazynka. Dość słaba była ponadto zastosowana amunicja.
Opis.
Roth-Krnka M.7 był bronią samopowtarzalną. Zasada działania oparta o krótki odrzut lufy. Zamek ryglowany przez obrót lufy. Mechanizm uderzeniowy bijnikowy, z wyłącznym, częściowym samonapinaniem. Zamek z suwadłem obejmował lufę, lecz poruszał się wewnątrz komory zamkowej, wysuwając się z niej z tyłu broni. Na końcu zamek miał charakterystyczny radełkowany pierścień do odciągania. Sprężyna powrotna lufy i zamka umieszczona była w kanale pod lufą.
M1.7 był zasilany ze stałego, jednorzędowego magazynka pudełkowego o pojemności 10 naboi, umieszczonego w chwycie. Ładowanie magazynka przy pomocy łódki.
Lufa gwintowana, posiadała cztery bruzdy prawoskrętne.
Przyrządy celownicze mechaniczne, stałe (muszka i szczerbinka).

</doc>
<doc id="360769" url="https://pl.wikipedia.org/wiki?curid=360769" title="Joseph Priestley">
Joseph Priestley

Joseph Priestley (//; ur. 13 marca 1733 r. w Birstall, zm. 6 lutego 1804 r. w Northumberland) – angielski duchowny, teoretyk polityki, chemik, filozof i pedagog.
Życiorys.
Urodzony 13 marca 1733 r. w Birstall, jego rodzice wytwarzali płótno wełniane. Pochodził z kalwińskiej rodziny, od 1752 r. studiował filozofię, nauki przyrodnicze, języki obce i literaturę na Dissenting Academy w Daventry w Northamptonshire, gdyż na podstawie Act of Uniformity (1662) kalwiniści nie mogli studiować na uniwersytetach. Po studiach odrzucił kalwińskie koncepcje grzechu pierworodnego i przyjął ideologię unitariańską, która m.in. odrzucała koncepcję Trójcy.
Od 1755 do 1761 r. Priestley był duchownym w Needham Market w Suffolk i Nantwich w Cheshire, po czym został nauczycielem języków obcych i literatury w Warrington Academy w Lancashire. W 1762 r. ożenił się z Mary Wilkinson, córką kowala, z którą miał córkę i trzech synów. Zainteresowanie Priestleya nauką uległo nasileniu w 1765 r. gdy poznał Benjamina Franklina, który zachęcił go do wydania jego "The History and Present State of Electricity, with Original Experiments" (1767). Początkowo Priestley prowadził eksperymenty z dziedziny elektryczności, przykładając dużą uwagę do tworzenia właściwej metodologii. W czasie swoich badań przewidział, że węgiel drzewny będzie przewodzić prąd elektryczny, zaobserwował także związek elektryczności z przemianami chemicznymi. Dzięki tym eksperymentom został w 1766 r. członkiem Royal Society. 
W 1767 r. wrócił do pracy duchownego w Mill Hill Chapel w Leeds, a jednocześnie zaczął intensywne eksperymenty chemiczne. Między 1772 i 1790 r. opublikował 6 tomów "Experiments and Observations on Different Kinds of Air", a także kilkanaście artykułów w wydawanym przez Royal Society "Philosophical Transactions" o gazach. Priestyle wprowadził do chemii gazów, gdzie wyróżniano wówczas "powietrze", dwutlenek węgla i wodór, teorię flogistonu. Dzięki umiejętności zaprojektowania i obsługi aparatury Priestley wyizolował i odkrył azot, amoniak, tlenek azotu, dwutlenek azotu, podtlenek azotu, dwutlenek siarki, chlorowodór, tetrafluorek krzemu i tlenek węgla i za te prace został wyróżniony w 1773 r. przez Royal Society prestiżowym Copley Medal. 
W tym samym roku Priestley przeniósł się do Calne w Wiltshire, gdzie został bibliotekarzem i nauczycielem Williama Petty'ego, earla of Shelburne i jego rodziny. W tym czasie wynajdował również nowe dowody na poparcie swojej nowej wiary w życzliwego Boga unitariańskiego zamiast mściwego kalwińskiego Boga, w którego wierzył w młodości. Jednocześnie, obserwując proces wegetacji i zmiany poziomu mórz i jezior, Priestley zaczął tworzyć teorię obiegu "powietrza" w przyrodzie. Obserwacje te przyczyniły się do wsparcia współczesnych mu badań fotosyntezy prowadzonych przez Jana Ingenhousza i Jeana Senebiera. 
Priestley odkrył i wyizolował tlen, gdy 1 sierpnia 1774 r. ogrzewał tlenek rtęci. Zaobserwował również, że pod wpływem tego gazu możliwe jest palenie się płomienia świecy i utrzymanie myszy przy życiu i na tej podstawie nazwał odkryty gaz "powietrzem pozbawionym flogistonu", co było zgodne z ówczesnym przekonaniem, że powietrze nasycone flogistonem będzie niezdatne do podtrzymywania życia. Jednocześnie Priestley nie był przekonany, że odkrył nowy "rodzaj powietrza". Jeszcze tego samego roku udał się w towarzystwie Shelburne'a w podróż po Niderlandach, Niemczech i Francji, podczs której spotkał w Paryżu Antoine'a Lavoisiera. Pod wpływem tego spotkania Lavoisier w okresie 1175–1780 zaczął prowadzić intensywne eksperymenty, w wyniku których opisał podstawowe cechy tlenu, zidentyfikował jego rolę w atmosferze oraz procesach spalania i oddychania, a także nadał mu współczesną nazwę, rozpoczynając rewolucję w chemii.
Priestley nie uznał wniosków Lavoisiera i kontynuował rozwijanie teorii flogistonu i uznał, że Francuzi narzucają społeczności naukowej swoje przekonania zupełnie jak angielski establishment religijno-polityczny narzuca społeczeństwu dogmaty. Swoje poglądy na ten temat opublikował w formie pamfletu "Doctrine of Phlogiston Established, and That of the Composition of Water Refuted", który w 1803 r. rozwinął do postaci książki, opisując swoje zarzuty co do empirycznych, teoretycznych i metodologicznych błędów "teorii tlenu".
W 1780 r. został duchownym w New Meeting House w Birmingham i członkiem Lunar Society, którego członkowie stosowali zasady naukowe i techniczne do prób rozwiązywania problemów dotykających społeczności miejskie. Sam Priestley opracował urządzenie do produkcji wody gazowanej, która w jego przekonaniu miała wspierać zdrowie osób cierpiących na szkorbut i choroby zakaźne. Pomimo, że nie rozwiązano w ten sposób tych problemów, technologia Priestleya pozwoliła później rozwinąć się zakładom produkującym wodę sodową. 
Nauka zajmowała istotne miejsce w teorii Priestleya dotyczącej "racjonalnego chrześcijaństwa". W "Institutes of Natural and Revealed Religion" (1772–1774) opisał on, w jaki sposób odrzucił doktryny kalwińskie o deprawacji natury i mściwym bogu. W "An History of the Corruptions of Christianity" (1782), Priestley wskazywał, że doktryny materializmu, determinizmu i unitarianizmu były zgodne z racjonalnym odczytaniem Biblii. Utrzymywał, że Jezus był człowiekiem i głosił raczej zmartwychwstanie ciała niż nieśmiertelność nieistniejącej duszy. W 1765 r. został wyróżniony stopniem doktora prawa przez University of Edinburgh za osiągnięcia edukacyjne i pisarskie.
W 1767 r. Priestly zaangażował się politycznie przeciwko Test and Corporation Act (1661), która jako nieanglikaninowi ograniczała mu prawa obywatelskie i polityczne. W "An Essay on the First Principles of Government" (1768), argumentował, że postęp naukowy i rozwój ludzkości wymagają wolności słowa, wyznania i edukacji. Jako zwolennik ekonomii leseferyzmu, Priestley dążył do ograniczenia roli rządu i oceny skuteczności jego skuteczności pod kątem dobrobytu jednostek. Rząd i prasa potępiły jego poparcie dla rewolucji amerykańskiej i francuskiej, w efekcie 14 lipca 1791 r. wściekły tłum splądrował jego dom i laboratorium, a Priestley z rodziną musiał uciekać do Hackney pod Londynem. Wkrótce potem Priestley zaczął uczyć w New College w Oxfordzie, a swoje antyrządowe poglądy wyłożył w "Letters to the Right Honourable Edmund Burke" (1791), jednak jego argumenty zostały przemilczane w miarę jak nastroje antyrewolucyjne na wyspach brytyjskich ulegały nasileniu. W 1794 r. wyjechał do USA, którego rząd uznał za względnie tolerancyjny. Jego najbardziej znana praca z tego okresu to "Letters to the Inhabitants of Northumberland" (1799), które zostały częścią republikańskiej odpowiedzi na ideę federalistyczną. Priestley zmarł w Northumberland w Pensylwanii. Założył w Ameryce pierwszy kościół unitariański. 
Autor blisko dwustu prac o filozofii naturalnej, teologii, metafizyce, filozofii politycznej, edukacji, historii i lingwistyce.
Zmarł 6 lutego 1804 r. w Northumberland.

</doc>
<doc id="360774" url="https://pl.wikipedia.org/wiki?curid=360774" title="Nowe Kręgi">
Nowe Kręgi



</doc>
<doc id="360775" url="https://pl.wikipedia.org/wiki?curid=360775" title="Geografia ekonomiczna">
Geografia ekonomiczna

Geografia ekonomiczna – dział geografii społeczno-ekonomicznej badający działalność gospodarczą człowieka. Jest nauką na pograniczu ekonomii (czyli nauki o gospodarce, wytwarzaniu, podziale itd.) i geografii (czyli nauce o Ziemi, zasobach, przyrodzie itd.).
Metody.
Najczęściej stosowane metody w geografii ekonomicznej to metoda statystyczna, czyli głównie dane liczbowe, statystyki, wykresy, tabele, oraz metoda kartograficzna ukazująca zjawiska graficznie na mapach.
Istnieje także tzw. metoda metakartograficzna, czyli pozakartograficzna forma prezentacji zjawisk, np. zdjęcia lotnicze, przestrzenne obiekty itp.
Do prezentacji danych mogą służyć również tzw. wskaźniki (mierniki), czyli liczby określające dane zjawisko w procentach lub punktach, np. wskaźnik bezrobocia na Śląsku. Istnieją wskaźniki bezwzględne, czyli mówiące wprost o danym zjawisku (np. zbiory pszenicy w roku 2006) lub relatywne, gdzie jeden czynnik jest sprzężony z innym (np. liczba ludności na jeden km²).

</doc>
<doc id="360778" url="https://pl.wikipedia.org/wiki?curid=360778" title="Mars Pathfinder">
Mars Pathfinder

Mars Pathfinder () – sonda kosmiczna NASA przeznaczona do badań Marsa. Sonda składała się z trzech części: modułu przelotowego, lądownika i łazika – sześciokołowego pojazdu o nazwie Sojourner. Był to trzeci amerykański lądownik marsjański, łazik natomiast był pierwszym w historii pojazdem sterowanym z Ziemi poruszającym się po powierzchni innej planety. Przejechał łącznie ok. 100 m. Pathfinder przesłał 16 500 zdjęć z lądownika i 550 zdjęć z łazika. Dokonał także 15 analiz chemicznych skał i zebrał wiele informacji o czynnikach pogodowych panujących na Marsie.
Całkowity koszt misji (wliczając koszty wystrzelenia i obsługi w trakcie misji) wyniósł 265 milionów USD.
Sonda.
Masa startowa sondy (razem z paliwem) wynosiła 894 kg, w tym lądownik 264 kg, łazik 10,6 kg. Sonda składała się z trzech części:
Łazik Sojourner był 6-kołowym pojazdem zasilanym z baterii słonecznej o powierzchni 0,25 m2. Jego nadajnik mógł przesyłać sygnały tylko do lądownika, toteż łazik musiał pozostawać cały czas w jego polu widzenia. Wymiary łazika: 65 × 48 cm, wysokość 30 cm, średnica kół wynosiła 13 cm.
Przebieg misji.
Start nastąpił 4 grudnia 1996 o godz. 6:58 UTC z przylądka Canaveral na Florydzie. Sondę wyniosła rakieta Delta II, model 7925 z dołączonym trzecim stopniem Star-48. Delta II była dwustopniową rakietą na paliwo ciekłe z dołączonymi silnikami pomocniczymi (bocznymi) na paliwo stałe. Podczas siedmiomiesięcznej podróży na Marsa dokonano czterech manewrów korekcji trajektorii.
34 minuty przed lądowaniem nastąpiło oddzielenie się lądownika z łazikiem od modułu przelotowego (moduł ten prawdopodobnie spłonął przy wejściu w marsjańską atmosferę). Lądowanie odbyło się na terenie Ares Vallis () 4 lipca 1997 o godz. 16:57 UTC. Przeprowadzono je aerodynamicznie (wytracając prędkość w marsjańskiej atmosferze), następnie został użyty spadochron o średnicy 12,5 m, a w końcowej fazie pięciometrowe nadmuchiwane poduszki amortyzacyjne, które rozwinęły się tuż przed spotkaniem z powierzchnią planety. Wraz z rakietami hamującymi poduszki pozwoliły statkowi odbić się od powierzchni na wysokość 10 metrów, a następnie łagodnie osiąść na jednej z marsjańskich równin zalewowych. Wybrany obszar spełniał dwa warunki: teren ten był względnie płaski oraz znajdował się wystarczająco blisko marsjańskiego równika by zapewnić odpowiednią ilość światła bateriom słonecznym.
Po opróżnieniu poduszek niewielkie silniki lądownika ustawiły go w pozycji pionowej, po czym otworzyły się osłony chroniące aparaturę oraz anteny nadawcze. 87 minut po lądowaniu zostały otwarte 3 płatki baterii słonecznych. O godz. 18:34 przekazano dane o parametrach atmosfery zmierzone w trakcie przelotu przez atmosferę. O godz. 23:30 przekazano pierwsze panoramy miejsca lądowania. Następnie rozłożyły się dwie bliźniacze rampy, z których jedna posłużyła potem jako zjazd dla łazika.
Zjazd Sojournera na powierzchnię nastąpił 6 lipca o godz. 5:40, w drugim marsjańskim dniu misji (Sol 2). Pojazd prowadził badania gleby za pomocą spektrometru rentgenowskiego (APXS). Przez następne dwa i pół miesiąca Sojourner badał skład chemiczny 15 kamieni i wykonał wiele eksperymentów przeprowadzonych pod kątem usprawnienia przyszłych pojazdów marsjańskich. Lądownik działał do 27 września 1997, wtedy to odebrano ostatnie użyteczne dane. Ostatni sygnał z lądownika odebrano 7 października 1997. Przyczyną utraty łączności było prawdopodobnie wyczerpanie się baterii utrzymujących temperaturę, które zaprojektowano na jeden miesiąc działania. Próby nawiązania z nim ponownego kontaktu były prowadzone bez powodzenia do marca 1998 r., wtedy to oficjalnie uznano misję za zakończoną. Zakładając, że lądownik uległ uszkodzeniu, łazik prawdopodobnie przełączył się po kilku dniach w tryb awaryjny i albo krążył wokół lądownika, albo stał w miejscu oczekując na dalsze polecenia.

</doc>
<doc id="360780" url="https://pl.wikipedia.org/wiki?curid=360780" title="Ryszard Matusiak">
Ryszard Matusiak

Ryszard Matusiak (ur. 7 września 1953 w Gałdowie) – polski polityk, działacz związkowy, poseł na Sejm III kadencji, senator V kadencji.
Życiorys.
W 1976 ukończył technikum mechaniczne we Wrocławiu. Odbył następnie dwuletnią służbę wojskową i w 1978 podjął pracę zawodową. W 1980 zaangażował się w działalność w NSZZ „Solidarność”, w 1981 został wybrany na wiceprzewodniczącego zarządu regionu w Jeleniej Górze. W stanie wojennym od 13 grudnia 1981 do 23 grudnia 1982 był internowany w Kamiennej Górze, Głogowie, Grodkowie i Uhercach. Pracował później w Zakładach Mechaniczno-Odlewniczych ZREMB w Jeleniej Górze, m.in. jako kierownik zaopatrzenia.
W latach 1992–2002 pełnił funkcję przewodniczącego zarządu regionu NSZZ „Solidarność” w Jeleniej Górze. Z ramienia Akcji Wyborczej Solidarność pełnił mandat poselski w Sejmie III kadencji (1997–2001). W 2004 został wybrany na senatora w okręgu legnickim; wybory rozpisano po śmierci senatora Jerzego Cieślaka. W Senacie brał udział w pracach Komisji Skarbu Państwa i Infrastruktury, był również sekretarzem Koła Senatorskiego Ligi Polskich Rodzin. W 2005 bez powodzenia ubiegał się o reelekcję. W 2009 został pełnomocnikiem Naprzód Polsko w Jeleniej Górze.
Odznaczenia.
W 2008, "za wybitne zasługi w działalności na rzecz przemian demokratycznych w Polsce oraz osiągnięcia w pracy zawodowej i społecznej", został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski.
Życie prywatne.
Żonaty (żona Krystyna), ma dwóch synów (Tomasza i Przemysława).

</doc>
<doc id="360783" url="https://pl.wikipedia.org/wiki?curid=360783" title="Mazda 626">
Mazda 626

Mazda 626 – samochód osobowy klasy średniej produkowany przez japoński koncern Mazda Motor Corporation w latach 1979 – 2002.
Mazda 626 I.
Mazda 626 I została zaprezentowana pod koniec lat 70. XX wieku jako następca 616. Model ten zyskał bardzo szybko uznanie zarówno ze strony fachowców, jak i potencjalnych użytkowników. W swym rodzinnym kraju, w Japonii, auto to nosiło nazwę "Mazda Capella". Zaliczana do klasy średniej Mazda 626 miała w tamtych latach silnik umieszczony z przodu, ale napędzał on nadal koła tylne.
Mazda 626 II.
Mazda 626 II zadebiutowała w 1982 roku. Zachodnioniemiecka prasa nadała II generacji 626 tytuł bestsellera z Hiroszimy. Auto sprzedawano w około 120 krajach na świecie. Japoński samochód roku 1982-1983. 
Na początku lat 80. japoński przemysł motoryzacyjny usilnie zabiegał o rynki zbytu na całym świecie. Europejscy konkurenci produkowali wtedy już wiele pojazdów z napędem kół przednich. Aby nie zostać w tyle, konstruktorzy Mazdy zdecydowali się na podobne rozwiązanie. Najpierw wprowadzono przedni napęd do mniejszego samochodu – modelu 323 w 1980 roku, a w październiku 1982 roku pojawił się nowy samochód z przednim napędem Mazda 626. Do produkcji nowego modelu 626 wybudowano nową, bardzo nowoczesną fabrykę w Hofu koło Hiroshimy. Brak odpowiednich terenów na lądzie spowodował, że fabrykę zbudowano na terenach wydartych morzu.
Zaliczana do najnowocześniejszych na świecie fabryka w Hofu zatrudniała 1800 pracowników i produkowała miesięcznie 27 tysięcy samochodów Mazda 626. Wysoką wydajność uzyskano przez zautomatyzowanie procesów technologicznych. Pracowało tam 155 robotów, które same wykonywały czynności spawalnicze, malowanie i montaż pojazdów. Aż 95% czynności spawalniczych wykonywały automaty, bez udziału człowieka. Wysoki stopień automatyzacji wpływał bardzo korzystnie na jakość produkowanych samochodów, przez co były one dokładnie wykonane. Fabryka w Hofu kooperowała z 10 zakładami, do fabryki były dowożone również gotowe silniki wykonane w innym zakładzie Mazdy. Najpierw zastosowano silniki gaźnikowe nowej serii F o trzech różnych pojemnościach: 1587, 1789 i 1998 cm³. Zróżnicowaną pojemność skokową silników uzyskano poprzez kombinację wielkości średnicy cylindrów i skoku tłoków. Pojemność skokową 1800 uzyskano przez zwiększenie o 5 mm średnicy cylindrów silnika 1600, pozostawiając bez zmian skok tłoków, natomiast pojemność 2000 uzyskano zwiększając skok tłoków silnika 1800 o 9 mm, pozostawiając bez zmian średnicę cylindrów. Silniki te mają podobne rozwiązania konstrukcyjne: wałek rozrządu umieszczony w głowicy napędzany za pośrednictwem paska zębatego i wszystkie są ustawione poprzecznie w pojeździe. Aby zwiększyć sprawność silników, zmniejszyć ich masę własną i zmniejszyć zużycie paliwa dokonano wielu śmiałych posunięć konstrukcyjnych. Zmniejszono tarcie wewnętrzne przez zastosowanie pierścieni tłokowych o mniejszym nacisku na ścianki cylindrów, odpowiednio dobrano łożyska wału korbowego, zmniejszając przy tym średnicę czopów wału. W porównaniu do silników stosowanych w poprzednim modelu 626, zmniejszono masę wału korbowego o 6,5 kg, zmniejszając liczbę przeciwciężarów z 8 do 4. Stosując cienkie ścianki bloku cylindrów zmniejszono jego masę do 6 kg. Bloki silników wykonano z żeliwa, natomiast głowice cylindrów, a nawet dźwigienki zaworowe - ze stopów lekkich. Dokonano jeszcze wielu innych zmian, zmniejszając w sumie masę silników serii F aż o 26kg. Silniki serii F były nie tylko lekkie, ale wykazywały niski stopień hałaśliwości w czasie pracy. Do układu wylotowego silnika doprowadzono dwoma kanałami powietrze, jednym kanałem powietrze dopływa do układu wylotowego 1 i 4 cylindra, a drugim do pozostałych. W momencie powstawania podciśnienia w przewodzie wylotowym otwiera się zawór doprowadzający z zewnątrz powietrze, jest wyrównywane ciśnienie i nie powstaje fala uderzeniowa tym samym jest zmniejszony hałas powstający w układzie wylotowym.
Od września 1983 roku samochód Mazda 626 był produkowany również z silnikiem wysokoprężnym, a od 1984 roku z 2-litrowym silnikiem benzynowym z doładowaniem. Skrzynię biegów opracowano wzorując się na skrzyni modelu 323, ale i w tym przypadku zmniejszono masę, między innymi przez zmniejszenie wymiarów zewnętrznych skrzyni. Do wykonania obliczeń skrzyni zastosowano komputer. Skrzynia miała dobrze dobrane przełożenia i jej praca jest cicha. Silniki i skrzynia są umieszczone poprzecznie przed osią przednią - skrzynia biegów z lewej strony. Nierówną długość mają wahacze poprzeczne zawieszenia. Wahacz lewy jest dłuższy o 3,5 cm od prawego. Chciano przez to uzyskać dobre zachowanie się pojazdu, zwłaszcza na zakrętach, ponieważ silnik jest umieszczony (poprzecznie) po prawej stronie i środek ciężkości pojazdu jest lekko przesunięty właśnie w tę stronę. Starannie opracowano zawieszenie tylne pojazdu. W układzie zawieszenia każdego koła tylnego zastosowano podwójne drążki reakcyjne poprzeczne i pojedynczy drążek podłużny. Japończycy nazwali ten układ TTL (Twin Trapezoidal Link) czyli podwójny układ trapezowy. Za opracowanie tego układu konstruktorzy otrzymali nagrodę Nakagawa Award nadaną przez Stowarzyszenie Inżynierów Samochodowych w Japonii. Podkreślono przy tym prostą budowę układu TTL, skuteczność działania, zwiększenie wygody jazdy oraz uzyskanie dobrej charakterystyki prowadzenia pojazdu. Układ drążków TTL zapewnia dobrą stabilność pojazdu w czasie jazdy na wprost i na zakrętach. Można więc było zastosować miękkie zawieszenie w celu podniesienia wygody jazdy. W niektórych modelach Mazdy 626, na przykład w wersji coupe, są stosowane seryjnie amortyzatory teleskopowe z regulowaną siłą tłumienia. Do dyspozycji kierowcy były trzy ustawienia: komfort, sport (wszystkie amortyzatory są utwardzone) i auto (po przekroczeniu 80 km/h przednie amortyzatory ulegały utwardzeniu). Amortyzatory takie nazywane są EVSA - Electronic Variable Shock Absorber, czyli amortyzatory o zmniejszonej sile tłumienia sterowane elektronicznie. Mazda 626 jest samochodem bardzo stabilnym w ruchu, łatwym w prowadzeniu. Przekładnia zębatkowa powoduje, że pojazd szybko reaguje na ruchy kierownicą. Silnik pracuje cicho i zapewnia pojazdowi dobrą dynamikę. Od momentu wprowadzenia do produkcji w 1982 r. samochody Mazda 626 są budowane w trzech odmianach nadwoziowych: sedan 4-drzwiowy, coupe 2-drzwiowe i 5-drzwiowy hatchback z pochyloną ścianą tylną, w której znajdują się unoszone do góry drzwi. Japończycy chcąc eksportować swój samochód wiedzieli, że na wszystkich rynkach są najlepiej sprzedawane samochody, których nadwozia zaprojektowane zostały przez europejskich stylistów. Nie ryzykowali opracowania nadwozia we własnym zakresie i linię zewnętrzną Mazdy 626 narysował słynny włoski projektant Giorgetto Giugiaro. Powstał samochód o dużej użyteczności i o ładnym wyglądzie. Zderzaki tworzą integralną część z bryłą nadwozia - nie są wystające. Pod reflektorami przednimi, lampami tylnymi i z obu boków nadwozia biegną listwy wykonane z czarnego tworzywa - jest to nie tylko akcent dekoracyjny ale również ochrona nadwozia przed uszkodzeniami mechanicznymi. Podobnie jak z zewnątrz, estetycznie jest opracowane wnętrze nadwozia. Wyposażenie wnętrza wskazuje na wóz o podwyższonej klasie, tak na przykład w samochodach z silnikiem 2-litrowym fotele przednie można ustawiać - jak reklamuje wytwórca aż w dziesięciu - pozycjach, elektrycznie są sterowane lusterka zewnętrzne i opuszczane szyby w drzwiach bocznych. W odmianie sedan można pochylać do przodu niezależnie dwie części oparcia siedzenia tylnego, łączy się tym samym przestrzeń osobową z bagażnikiem i uzyskuje możliwość przewożenia długich przedmiotów. Współczynnik oporu powietrza Cx wynosił: sedan - 0,36, 5d - 0,35, coupe - 0,34. Były to w 1982 roku dobre rezultaty.
Mazda 626 III.
Mazda 626 III to tak naprawdę II generacja modelu po liftingu. Nadążając za panującą modą nadwozie "zaokrąglono", zmieniono lampy przednie i tylne, szyby boczne bardziej wygięto, wprowadzono zmiany w wystroju wnętrza nadwozia, zmieniono wygląd tablicy wskaźników. Zwiększono rozstaw osi do 275,5 cm i długość samochodu do 451,5 cm. Można było otrzymać samochód wyposażony w jedną z sześciu wersji silnika. Dla odbiorcy japońskiego wprowadzono nowy silnik 1600 (78 x 83,6 mm) oznaczony B6, pozostawiając dotychczas stosowany silnik 1600 w samochodach kierowanych na eksport. Silniki serii F 1800, 2000, 2200 z jednym wałkiem rozrządu otrzymały po 3 zawory na cylinder, silnik 2000 z dwoma wałkami otrzymał 4 zawory, pozostał stosowany silnik wysokoprężny oznaczony RF. Samochody napędzane silnikiem 2-litrowym z dwoma wałkami rozrządu w głowicy stały się najbardziej dynamicznymi spośród modeli 626. Prędkość maksymalna wynosiła 206 km/h, rozpędzanie 0-100 km/h w ciągu 9,4 sekundy. Poza tym te właśnie modele 626 (2.0 DOHC 16V) zostały wyposażone alternatywnie w napęd na 2 lub 4 koła (4WD) oraz w kierowane 2 przednie lub 4 koła (4WS). W układzie hamulcowym wprowadzono system zapobiegający blokowaniu kół (ABS), a w układzie wylotowym spalin silnika katalizator.
Mazda 626 IV.
Mazda 626 IV zadebiutowała w 1991 roku. Auto posiadało bardzo opływową karoserię. 
Jego wymiary mocno urosły – rozstaw osi do 2,61 m, a długość do 4,7 m. Kombi pozostało z modelu poprzedniego GD. Sukces tego samochodu nie powtórzył się tak jak z poprzednim. Wadą było mało miejsca na tylnej kanapie, szczególnie w liftbacku (inaczej touring sedan). Kokpit był funkcjonalny i nie sprawiał wrażenia przeładowanego. Jakość materiałów była bardzo dobra i były one odporne na zużycie. Bagażnik miał pojemność 502 l, a ogromna klapa ułatwiała załadunek. Zawieszenie było bardzo komfortowe, ale być może za miękkie. Auto mocno reagowało na jazdę z obciążonym bagażnikiem. Seryjne wspomaganie kierownicy zdecydowanie ułatwiało manewry, które szczególnie w wersji "Cronos" nie należały do przyjemnych ze względu na dużą średnicę zawracania. Układ kierowniczy był precyzyjny i czuły. Bogate wyposażenie i wzorowa niezawodność przemawiały za kupnem tej wersji modelu. Na początku 1993 roku wprowadzono do sprzedaży silnik Diesla ze sprężarką mechaniczną Comprex generujący moc 75 KM. Sprężarka napędzana za pośrednictwem paska klinowego zwiększała ciśnienie powietrza w układzie dolotowym silnika. Przekładało się to na wzrost momentu obrotowego w całym zakresie obrotów i co za tym idzie wyższą moc maksymalną względem wolnossącego silnika diesla. Rozwiązanie to charakteryzowało się brakiem zjawiska tzw. turbodziury występującego w przypadku doładowania za pomocą turbosprężarki. Pozostałe silniki o zapłonie iskrowym: 1.8 (1840 cm³, 105 KM) - na przełomie 1994 i 1995 roku zastąpiony jednostką 90-konną o tej samej objętości skokowej, 2.0i o mocy 116 KM oraz 6-cylindrowy, 165-konny 2,5 litra. Do sprzedaży specjalnie na rynku amerykańskim opracowano wersję Cronos z nadwoziem typu sedan. Mazda nie miała wersji kombi.
Mazda 626 V.
Mazda 626 V została zaprezentowana w 1997 roku. Bardzo okazałą sylwetkę rodzinnej limuzyny pozbawiono (w porównaniu do poprzednika) ekstrawaganckich kształtów. Wnętrze jest bardzo funkcjonalne. Twardo obity, wygodny fotel kierowcy da się wszechtronnie regulować. Tylna kanapa jest zbyt nisko umieszczona, ale jest to cecha z poprzednich Mazd 626. Deska rozdzielcza przejrzysta, wszystko jest pod ręką i da się łatwo regulować. Sztuczna drewniana okleina dodaje szlachetności i bardzo ładnie wygląda. Wnętrze jest jednak bardzo szare. Samochód w Polsce oferowany był z dwiema jednostkami napędowymi. W sedanie montowano 115 konny silnik, a w hatchbacku wzmocnioną jednostkę 136 konną. Oba silniki cechowała wysoka kultura pracy i elastyczność na dobrym poziomie. W roku 1998 wprowadzono 100-konnego turbo diesla (DiTD). Samochód miał w zamiarach podnieść sprzedawalność Mazd z silnikami wysokoprężnymi w Europie. Nowoczesna, czterozaworowa technika pozwoliła odchudzić samochód o 33 kg od poprzedniego Diesla montowanego w 626.
Face lifting.
Na początku roku 2000 wprowadzono zmienioną 626. Bardziej agresywny wygląd nadają mu nowa maska silnika z wyraźnymi przetłoczeniami wzdłużnymi, nowa osłona chłodnicy, przednie reflektory z kloszami z gładkiego szkła i obniżony zderzak przedni. W tylnej części nadwozia retusz ograniczono tylko do zmiany wyglądu lamp zespolonych. Także wnętrze nadwozia zostało odświeżone przez zastosowanie jaśniejszych tworzyw sztucznych. Deska rozdzielcza wykonana jest w dwóch odcieniach szarości, a nie jak dotąd w jednym. Nieco zmieniono w niej wygląd wskaźników zegarowych, a w wystroju wnętrza zastosowano więcej chromowanych detali. Niewidoczną innowacją jest nowy filtr powietrza nadmuchiwanego do wnętrza, pochłaniającego nie tylko cząsteczki stałe, ale także opary spalin. Na polskim rynku Mazdy 626 oferowane były tylko z benzynowym silnikiem o pojemności 2.0 l i mocy 136 KM w dwóch wersjach wyposażenia, komfortową "Touring" i bardziej dynamiczną "Sportive". Do standardowego wyposażenia należą 4 poduszki powietrzne, systemy ABS i TCS, tempomat oraz automatyczna klimatyzacja. Dostępne były trzy wersje nadwoziowe: sedan, hatchback i kombi. Mazda 626 kombi miała swoją premierę równo z innymi wersjami nadwozi - sedanem i hatchbackiem. Mazda 626 SW (skrót od Station Wagon) jest o 20 cm dłuższa od swoich pokrewnych wersji. Wersja "GLX" standardowo wyposażona jest w podłokietnik dla kierowcy, a przedni fotel pasażera składa się również do przodu, tworząc stolik, na którym można stawiać zarówno notebooka jak i gorące naczynia. Po złożeniu tego fotela i jeszcze jednego za nim w Maździe można przewozić bardzo długie przedmioty. Tylna kanapa jest przesuwana do przodu i dzielona, co pozwala wozić długie bagaże, np. narty. Przedział bagażowy ma pojemność 537 l. Standardowo wyposażony jest w roletę zakrywająca przewożone rzeczy.
Całkowicie niezależne zawieszenie składa się z przodu z kolumn McPhersona, z tyłu z opracowanego przez inżynierów Mazdy, niezależnego systemu podwójnych trapezowych wahaczy, tzw. układ TTL (Twin Trapezoidal Link). Zapewnia on zachowanie optymalnych parametrów geometrii zawieszenia, szczególnie przy pokonywaniu zakrętów i nierówności drogi. Jako wyposażenie dodatkowe oferowany jest system automatycznej regulacji prześwitu tylnego zawieszenia w zależności od obciążenia samochodu. Układ ABS nowej generacji stanowi wyposażenie standardowe we wszystkich wersjach. Wyposażony jest w cztery sensory (po jednym na każde koło), reagujące na różnice w obrotach kół oraz trzy systemy kontrolujące przednie i tylne hamulce. W połączeniu z ABS-em działa TCS (system kontroli trakcji) znany z luksusowego modelu Xedos 9, przeciwdziałający poślizgowi kół przy ruszaniu i gwałtownemu przyspieszaniu. W nowej Maździe znalazły się również rozwiązania sprawdzone w innych modelach, np. system FIM (Frontal Impact Moderation), dzięki któremu w razie zderzenia czołowego energia uderzenia jest redukowana w znacznej mierze przez przód samochodu i rozprasza się w sposób kontrolowany na elementy absorbujące, kabina pasażerska pozostaje nienaruszona.

</doc>
<doc id="360784" url="https://pl.wikipedia.org/wiki?curid=360784" title="NC">
NC

Skrót NC ma następujące znaczenia:

</doc>
<doc id="360786" url="https://pl.wikipedia.org/wiki?curid=360786" title="Huczek ziemny">
Huczek ziemny



</doc>
<doc id="360802" url="https://pl.wikipedia.org/wiki?curid=360802" title="Amenhotep I">
Amenhotep I

Amenhotep I – faraon, władca starożytnego Egiptu XVIII dynastii, z okresu Nowego Państwa, trzeci syn Ahmose I i królowej Ahmes-Nefertari, drugi władca XVIII dynastii.
Panował prawdopodobnie w latach od 1525 p.n.e. do 1504 p.n.e. Według Manethona – 20 lat i 9 miesięcy, na co poparciem są biograficzne inskrypcje z grobowca Amenemhata, w których stwierdza on, że służył pod panowaniem "Amenhotepa Dżeserkare" 21 lat. Jednakże ostatnim potwierdzonym rokiem jego panowania jest rok 10. Amenhotep osiągnął sukcesję, będąc trzecim synem Ahmose I, w wyniku śmierci swych dwóch braci, następców tronu. W pierwszych jego latach panowania regencję sprawowała jego matka.
W wyniku śmierci Ahmose, Libijczycy korzystając z okresu przełomu władzy, najechali zachodnie obszary Delty Nilu, powodując konieczność zorganizowania przez nowego króla błyskawicznej kampanii przeciw nim. W jej wyniku, pomimo braku doświadczenia nowego króla, najeźdźcy zostali szybko wyparci z Egiptu. Dalsze lata jego panowania to okres stabilizacji i spokoju wewnętrznego i zewnętrznego. Według inskrypcji z grobowca Ahmesa, syna Abany, Amenhotep podjął jedynie wyprawę do Nubii, w okolice II katarakty, w wyniku której wicekrólem został mianowany Turi, a na południowych rubieżach państwa wzniesiono świątynie w Sai. Z jego rozkazu rozbudowę świątyni Amona w Karnaku powierzono architektowi Ineni, który później za panowania Totmesa I był wykonawcą pierwszego królewskiego grobowca w Dolinie Królów.
Amenhotep pojął za żonę swoją siostrę – Ahhotep II, z którą miał jednego syna Amenemhata, zmarłego w wieku około 2 lat. W związku z tym, że nie zostawił po sobie następcy tronu, sukcesję po nim przejęła boczna gałąź dynastii. Tron objął Totmes I, który aby uprawomocnić swą władzę, pojął za żonę siostrę Amenhotepa – Ahmes.
Panowanie Amenhotepa I to lata stabilizacji i rozkwitu zarówno kulturalnego, jak i gospodarczego. Za jego czasów wybudowano sanktuarium Hathor w Deir el-Bahari (zniszczone za czasów Hatszepsut), w Górnym Egipcie w Kom Ombo i świątynię Nechbet w El-Kab i w Abydos. W czasie jego panowania prawdopodobnie ukończono ostateczną wersję królewskiej księgi grobowej Amduat, która po raz pierwszy pojawiła się w grobowcu Totmesa I w postaci malowideł i inskrypcji.
Amenhotep I został prawdopodobnie pochowany w królewskiej nekropoli w Dra Abu al Naga, ale jego grobowiec nie został, jak dotąd, odnaleziony. (Istnieją hipotezy o pochowaniu Amenhotepa I w Dolinie Królów w grobowcu KV39). Mumię króla odnalazł Brugsch w skrytce DB-320 w Deir el-Bahari. Obecnie znajduje się w Muzeum Egipskim w Kairze.

</doc>
<doc id="360803" url="https://pl.wikipedia.org/wiki?curid=360803" title="Naumburg (Saale)">
Naumburg (Saale)

Naumburg (Saale) – miasto powiatowe w Niemczech, w kraju związkowym Saksonia-Anhalt, siedziba powiatu Burgenland.
Położenie.
Miasto położone jest na południe od Halle (Saale), w rejonie winiarskim Saale-Unstrut, w południowej części Saksonii-Anhalt, u ujścia rzeki Unstruty do Soławy, w pobliżu granicy z Turyngią.
Do Naumburga zalicza się następujące dzielnice:
Historia.
Od 968 roku (początkowo jako Żytyce, Zeiz) aż do reformacji Naumburg (Saale) był siedzibą biskupa. W 1012 roku, kiedy to na skrzyżowaniu dróg handlowych powstał zamek margrabiów miśnieńskich. W 1021 zbudowano tu klasztor, a później na jego miejscu powstała katedra. W roku 1028 miasto otrzymało prawo do organizowania targu (prawo kupieckie). W 1144 miało miejsce nadanie praw miejskich. Od 1565 roku miasto leżało w granicach Elektoratu Saksonii, a od 1657 stanowiło część terytorialnie niewielkiego Księstwa Saksonii-Zeitz. W latach 1718–1763 w granicach unijnego państwa polsko-saskiego, a w latach 1807–1815 wraz z Królestwem Saksonii unią z Księstwem Warszawskim.
W 1815 roku Naumburg przeszedł pod władanie Prus. Z kolei w 1846 roku został przyłączony do linii kolejowej z Halle (Saale) do Erfurtu. W 1892 roku w mieście wybudowano linię tramwajową, którą była początkowo napędzana silnikiem parowym, a w roku 1907 przestawiono się na napęd elektryczny.
W czasach Niemieckiej Republiki Demokratycznej wybudowano w mieście zakłady budowy maszyn, rozwinięto przemysł metalowy, farmaceutyczny oraz obuwniczy.
Transport.
W mieście znajduje się stacja kolejowa Naumburg (Saale) Hauptbahnhof. W Naumburgu funkcjonuje linia tramwajowa obsługiwana zabytkowym taborem.
Współpraca.
W 1988 roku nawiązano współpracę partnerską z miastem Akwizgran (niem. "Aachen") w kraju związkowym Nadrenia Północna-Westfalia.
Dzielnica Bad Kösen współpracuje z miastem Nidda w Hesji.

</doc>
<doc id="360806" url="https://pl.wikipedia.org/wiki?curid=360806" title="Radek Dvořák">
Radek Dvořák

Radek Dvořák (ur. 9 maja 1977 w Táborze) – czeski hokeista, reprezentant Czech, olimpijczyk.
Kariera.
Od marca 2013 zawodnik Anaheim Ducks. Od października 2013 zawodnik Carolina Hurricanes. W styczniu 2015 ogłosił zakończenie kariery zawodniczej.
Uczestniczył w turniejach mistrzostw świata w 1999, 2001, 2004, 2005, zimowych igrzysk olimpijskich 2002 oraz Pucharu Świata 2004.

</doc>
<doc id="360808" url="https://pl.wikipedia.org/wiki?curid=360808" title="Hyundai Accent">
Hyundai Accent

Hyundai Accent – samochód osobowy klasy subkompaktowej produkowany pod południowokoreańską marką Hyundai od 1994 roku. Od 2023 roku produkowana jest szósta generacja modelu.
Pierwsza generacja.
Hyundai Accent I został zaprezentowany po raz pierwszy w 1994 roku.
W pierwszej połowie lat 90. XX wieku Hyundai zdecydował się uzupełnić swoją ofertę modelową o tańszą i mniejszą alternatywę dla kompaktowego Excela i Elantry, prezentując trójbryłowy model Accent opracowany jako samodzielna konstrukcja producenta.
W portfolio Hyundai samochód uplasował się na skraju klasy miejskiej i kompaktowej, z gamą nadwoziową składającą się początkowo z 5-drzwiowego liftbacka, jak i 4-drzwiowego sedana. Pierwsza generacja Hyundaia Accenta charakteryzowała się obłą i zaokrągloną sylwetką nadwozia, którą zdominowały charakterystycznie ukształtowane owalne reflektory i lampy. 
W 1996 roku ofertę poszerzył także 3-drzwiowy liftback, marketingowo określany mianem "coupe". Producent zdecydował się nadać indywidualny wygląd pasa przedniego odmianie temu wariantowi, który otrzymał bardziej agresywnie ukształtowane reflektory i zmodyfikowane wloty w zderzaku.
Restylizacje.
W 1997 roku Hyundai Accent pierwszej generacji przeszedł obszerną restyliację nadwozia, który przyniósł nowy wygląd przedniej części nadwozia z mniejszymi, bardziej zaokrąglonym ireflektorami i logo na atrapie chłodnicy, a także nowy odcień kloszy tylnych lamp. Zakres zmian w odmianie 3-drzwiowej był skromniejszy, ograniczając się do innego zderzaka i lamp tylnych.
Równocześnie z premierą wariantu po modernizacji, w Korei Południowej gamę Accenta pierwszej generacji poszerzył topowy, sportowo stylizowany wariant pod nazwą Hyundai Pro Accent charakteryzujący się m.in. czarnym malowaniem maski i tylnym spojlerem.
Sprzedaż.
Hyundai Accent pierwszej generacji był samochodem globalnym, który przyjął różne nazwy w zależności od rynku zbytu. Spośród rynków europejskich, inną nazwę nadano mu we Francji, gdzie pojazd sprzedawano jako Hyundai Pony. W Australii i Nowej Zelandii samochód również zachował nazwę poprzednika, pełniąc funkcję trzeciej generacji linii modelowej Hyundai Excel.
Ponadto, wariant sprzed restylizacji produkowano i sprzedawano w Indonezja przez lokalne przedsiębiorstwo Bimantara jako Bimantara Cakra, z kolei w latach 2002–2006 samochód wytwarzano w Wenezueli jako pierwszą generację lokalnego modelu Dodge Brisa.
Hyundai Accent pierwszej generacji był jednym z pierwszych samochodów południowokoreańskiego producenta oferowanych w oficjalnej polskiej sieci dealerskiej po tym, jak w 1993 roku otworzył on swoje oficjalne przedstawicielstwo w Warszawie.
Druga generacja.
Hyundai Accent II został zaprezentowany po raz pierwszy w 1999 roku.
Druga generacja Accenta stanowiła rozwinięcie koncepcji poprzednika, z ewolucyjną zmianą stylizacji nadwozia. Stało się ono bardziej bardziej kanciaste, zyskując wyraźnie zarysowane przetłoczenia i krawędzie błotników, a także większe lampy tylne i obszerniejsze reflektory w agresywnej formie. 
Pod kątem technicznym Hyundai Accent drugiej generacji został oparty o nową płytę podłogową, za to zawierzenie przyjęło formę wielowahaczową. Nowa platforma przyniosła również obszerne zmiany w kabinie pasażerskiej, która stała się przestronniejsza dla pasażerów obu rzędów i pojemniejsza pod kątem rozmiarów bagażnika.
W przeiwieństwie do poprzednika, gama nadwoziowa Accenta drugiej generacji od momentu debiutu została utworzona przez trzy warianty w postaci 3 i 5-drzwiowego liftbacka oraz 4-drzwiowego sedana.
Lifting.
W 2002 roku Hyundai Accent drugiej generacji przeszedł obszerną restylizację nadwozia, która przyniosła nowy wygląd większości paneli nadwozia samochodu. 
Pas przedni zyskał wyżej umieszczone, bardziej zaokrąglone reflektory, a także znacznie większy i zajmujący większą powierzchnię wlot powietrza. Zmianę przeszła także tylna część nadwozia, która zyskała charakterystyczne zadarcia błotników, które płynnie połączono z dużymi lampami z wielobarwnymi kloszami.
Inny zakres zmian objął wariant oferowany w Korei Południowej oraz Stanach Zjednoczonych i Kanadzie. Otrzymał on ciemne wkłady reflektorów, a także inne wypełnienie atrapy chłodnicy z charakterystyczną, kratową strukturą w kolorze nadwozia.
Modernizacja nie objęła modelu produkowanego w Indiach, który pod pierwotną postacią z wyjątkiem dodatkowej poprzeczki w atrapie chłodnicy była produkowana nieprzerwanie do 2012 roku z myślą o lokalnym rynku i do 2016 roku na eksport do Afryki Północnej.
Sprzedaż.
Hyundai Accent drugiej generacji oferowany był pod różnymi nazwami uzależnionymi od rynku zbytu, jeszcze liczniejszymi i bardziej zróżnicowanymi od poprzednika. Na rodzimym rynku Korei Południowej samochód przyjął nową nazwę Hyundai Verna, w Portoryko sprzedawano go pod nazwą Hyundai Brio, za to wariant przeznaczony dla taksówkarzy w Kolumbii nosił nazwy Hyundai Super Pony oraz Hyundai Excel II w Indonezji.
Wariant cywilny w Indonezji sprzedawano pod nazwą Hyundai Accent Verna, za to po restylizacji z 2003 roku przemiano go na nową nazwę, Hyundai Avega.
W Sudanie samochód produkowało lokalne przedsiębiorstwo Giad pod nazwą Giad Accent, z kolei na rynku meksykańskim samochód razem z innymi modelami był oferowany w sieci dealerskiej Dodge'a jako Dodge Verna.
Trzecia generacja.
Hyundai Accent III został zaprezentowany po raz pierwszy w 2005 roku.
Projektując trzecią generację Accenta, Hyundai odstąpił od koncepcji, wedle której zbudowane były pierwsze dwie generacje modelu. Podobnie jak bliźniacza Kia Rio, samochód dzięki nowej platformie stał się krótszy i wyższy od poprzednika, przyjmując formułę bliższą klasycznej subkompaktowej konkurencji. Jednocześnie, samochód stał się dłuższy, co przełożyło się na przestronniejsze i obszerniejsze nadwozie.
Zamiast trójbryłowego liftbacka, podstawowym wariantem nadwozia stał się hatchback dostępny tylko w 3-drzwiowym wariancie. Drugą odmianą nadwoziową pozostał z kolei 4-drzwiowy sedan. Obie wersje nadwoziowe otrzymały obłe proporcje nadwozia, odróżniając się od siebie innym wzorem atrapy chłodnicy.
Lifting.
W czerwcu 2009 roku Hyundai przedstawił model po restylizacji, która objęła wyłącznie południowokoreański wariant pod nazwą Hyundai Verna. Samochód otrzymał zmodyfikowane, bardziej zaokrąglone reflektory z ciemniejszymi wkładami, a także nowy wzór atrapy chłodnicy oraz inny układ lamp tylnych.
Sprzedaż.
Podobnie jak poprzednicy, Hyundai Accent trzeciej generacji był samochodem globalnym oferowanym pod różnymi nazwami. Na rodzimym rynku Korei Południowej, a także Chin i Japonii samochód ponownie przyjął nazwę Hyundai Verna, z kolei w Portoryko sprzedawano go pod nazwą Hyundai Brio. Wzorem drugiej generacji, odmiana taxi w Kolumbii nosiła nazwę Hyundai Super Pony.
Na rynku meksykańskim Hyundai ponownie nawiązał współpracę z Dodge, oferując Accenta trzeciej generacji w lokalnej sieci dealerskiej tej marki jako Dodge Attitude.
Czwarta generacja.
Hyundai Accent IV został zaprezentowany po raz pierwszy w 2011 roku.
Czwarta generacja Accenta, podobnie do większych modeli Elantra i Sonata, przeszła obszerną metamorfozę w kierunku nowego języka stylistycznego Hyundaia "Fluidic Sculpture". 
W ten sposób, samochód przyjął bardziej awangardową stylistykę z agresywnie ukształtowanymi reflektorami i wyraźnie zarysowanymi przetłoczeniami na panelach bocznych nadwozia. Dzięki wykorzystaniu nowej platformy, o którą oparto również nową generację Kii Rio na rynki rozwijające się, Hyundai Accent czwartej generacji stał się dłuższy i przestronniejszy względem poprzednika.
Podobnie jak w przypadku poprzednika, gama nadwoziowa Accenta czwartej generacji złożyła się z 4-drzwiowego sedana, a także odmiany hatchback, która zamist 3 drzwi dostępna była wyłącznie z 5 drzwiami. Pod kątem wizualnym została ona upodobniona do oferowanego m.in. w Europie i30 w wersji hatchback.
Lifting.
W czerwcu 2014 roku Hyundai przeprowadził obszerną restylizację nadwozia, która objęła tylko wybrane rynki jak Chiny, Rosja czy Indie. Samochód uzyskał tam nowe, bardziej szpiczaste i trójkątne reflektory, a tkaże większą atrapę chłodnicy i przestylizowane zderzaki.
Odrębny, symboliczny zakres zmian objął rynek Ameryki Północnej czy Australii i Nowej Zelandii. Samochód w listopadzie 2014 roku otrzymał tam jedynie inne wkłady reflketorów wykonane w technologii LED, inna poprzeczka atrapy chłodnicy oraz aktualizacje w liście wyposażenia.
Sprzedaż.
W przeciwieństwie do poprzednika, czwarta generacja Accenta oferowana była pod nazwą Hyundai Verna wyłącznie w Chinach, odróżniając się od innych rynków innym, bardziej ostro zarysowanym kształtem reflektorów. Ponadto, pod nazwą Hyundai i25 Accent pojazd dostępny był w sprzedaży w Kolumbii i Izraelu, z kolei w Rosji z racji pozostania w produkcji modelu drugiej generacji w dalszej sprzedaży pojazd otrzymał nazwę Hyundai Solaris.
Odmiana hatchback nosiła w Indonezji nazwę Hyundai Grand Avega, z kolei odmiana trójbryłowa dla użytku taksówkarzy sprzedawana była jako Hyundai Excel III. W Meksyku podobnie jak poprzednik pojazd oferowano pod marką Dodge jako Dodge Attitude.
Pomimo prezentacji kolejnego wcielenia w 2017 roku, czwarta generacja Hyundaia Accenta pozostała w sprzedaży w Australii i Nowej Zelandii kolejne 3 lata, po czym na początku 2020 roku zniknęła ona z lokalnej oferty bez kontynuacji. Funkcję najtańszego modelu przejął crossover Venue wzorem Korei Południowej, gdzie Accent również nie spotkał się z kontynuacją.
Piąta generacja.
Hyundai Accent V został zaprezentowany po raz pierwszy w 2016 roku.
Piąta generacja przeszła ewolucyjny zakres zmian w stosunku do poprzednika, wzorem większej Elantry zyskując mniej awangardowe linie przy jednoczesnym zachowaniu agresywnie ukształtowanych reflektorów i lamp. Pas przedni przyozdobiła duża, sześciokątna atrapa chłodnicy z chromowanymi akcentami. 
W porównaniu do czwartej generacji, Accent nowej generacji dzięki oparciu o nową platformę stał się przestronniejszy i pojemniejszy. W kabinie pasażerskiej pojawił się unowocześniony projekt deski rozdzielczej z dużym, centralnie umieszczonym ekranem systemu multimedialnego o przekątnej 5 lub 7 cali.
Po raz pierwszy gamę nadwoziową na większości rynków zbytu utworzyła tylko jedna odmiana nadwoziowa - 4-drzwiowy sedan. 5-drzwiowy hatchback ponownie uzupełnił ofertę, jednak trafił do sprzedaży tylko w dwóch krajach: Meksyku i Kanadzie, z tego drugiego rynku znikając ze sprzedaży w 2020 roku z powodu niewielkiego popytu.
Lifting.
Pierwszym regionem, gdzie pojazd przeszedł obszerną restylizację pod koniec 2019 roku, były Chiny, gdzie lokalny Hyundai Verna otrzymał większe, bardziej agresywnie ukształtowane reflektory, obszerniejszą atrapę chłodnicy płynnie z nimi połączoną, a także nowym wyglądem tylnej części nadwozia z lampami połączonymi świetlistym pasem biegnącym przez całą szerokość.
Mniej obszerną restylizację przeszedł model na pozostałe rynki globalne, której rezultat przedstawiono w marcu 2020 roku. Accent piątej generacji otrzymał tam większe reflektory z szerszą atrapą chłodnicy, nawiązując do nowego języka stylistycznego producenta.
Sprzedaż.
Podobnie jak poprzednik, samochód trafił do sprzedaży pod nazwą Hyundai Verna przy różnicach wizualnych obejmujących większą atrapę chłodnicy i miejsce na tylną tablicę rejestracyjną przeniesione na zderzak. To na rynku chińskim pojazd zadebiutował w pierwszej kolejności, na pół roku przed premierą globalną.
Ponadto, pojazd nosi taką nazwę także w Indiach, gdzie pod kątem wizualnym dostosowano go do projektu stosowanego na rynkach globalnych. Samochód zachował także nazwę Hyundai Solaris na rynku rosyjskim, przy braku różnic wizualnych wynikających z innej nazwy.
Szósta generacja.
Hyundai Accent VI został zaprezentowany w 2023 roku. 
Szósta generacja Hyundaia Accenta zyskała awangardowy projekt stylistyczny obszernie nawiązujący do większego, kompaktowego modelu Elantra. W ten sposób, łagodnie opadająca linia dachu płynnie przeszła ku szpiczaście i krótko ściętemu tyłowi. Przyozdobiły do lampy w kształcie bumerangów połączone pasem świetlnym. Podobnie zarysowano przód, gdzie dwurzędowe oświetlenie zdominował pas LED i duży wlot powietrza.
Kabina pasażerska odeszła od stonowanej konwencjonalnego poprzednika na rzecz projektu o większym udziale wyświetlaczy i minimalistycznie zarysowanych wskaźników. Zarówno centralny dotykowy ekran systemu multimedialnego, jak i cyfrowe zegary zyskały przekątną 10,25 cala, łącząc się pod jedną obudową. Producent zastosował też rozbudowany pakiet oświetlenia ambiente składającego się z 64 różnych kombinacji kolorystycznych.
Do napędu szóstej generacji Hyundaia Accenta wykorzystane zostały dwa czterocylindrowe silniki benzynowe o pojemności 1,5 litra. Podstawowy, wolnossący, rozwinął moc 113 KM, z kolei topowy, turbodoładowany, scharakteryzował się 158 KM mocy. Do wyboru trafiły ponadto zarówno 6-biegowa manualna, jak i 7-biegowa dwusprzęgłowa automatyczna skrzynia biegów lub CVT.
Sprzedaż.
Accent szóstej generacji zadebiutował w pierwszej kolejności pod koniec marca 2023 na głównym rynku zbytu, w Indiach, gdzie ponownie nadano mu nazwę Hyundai Verna. W przeciwieństwie do poprzednika, pozostałe grono rynków zbytu zostało znacznie ograniczone, obejmując tym razem jeszcze tylko wybrane rynki Azji Wschodniej pod nazwą Hyundai Accent.

</doc>
<doc id="360813" url="https://pl.wikipedia.org/wiki?curid=360813" title="Polskie Radio Program I">
Polskie Radio Program I

Polskie Radio Program I (Jedynka, Radiowa Jedynka, Program Pierwszy Polskiego Radia, Program 1, Warszawa I, Rozgłośnia warszawska, "oficjalny skrót" PR1) – ogólnopolska, całodobowa, publiczna polska stacja radiowa, będąca częścią spółki akcyjnej Polskie Radio. Regularną emisję programu rozpoczęła 18 kwietnia 1926 roku.
Charakterystyka.
Radiowa Jedynka nadaje program o charakterze uniwersalnym, adresowany do szerokiego grona słuchaczy, wyróżniający się dużą ilością informacji, które przygotowuje m.in. Redakcja Aktualności PR 1. Program nadawany jest na falach długich w systemie modulacji amplitudy na częstotliwości 225 kHz z Radiowego Centrum Nadawczego w Solcu Kujawskim i na falach UKF z nadajników na terenie całej Polski, cyfrowo, a także za pośrednictwem Internetu, HbbTV oraz satelitarnie w systemie cyfrowym bez kodowania (emisja FTA). Rozgłośni można słuchać przy użyciu łącza telefonicznego - numer (22) 645 91 00.
Łączny zasięg odbioru PR1 w paśmie UKF (stan na lipiec 2012) obejmuje 92,33% ludności kraju oraz 90,19% powierzchni Polski. Dopełnieniem jest emisja na falach długich.
Głosami Radiowej Jedynki są Maciej Gudowski (jingle oraz czołówki audycji), Dorota Kopka (wokal w głównych dzinglach), Agnieszka Kunikowska (jingle "Reklama", "Autopromocja" oraz "Ogłoszenie Społeczne") oraz Zbigniew Moskal (zapowiedzi programowe).
Historia.
Okres międzywojenny:
Stacja nadawcza Polskiego Radia w Warszawie rozpoczęła oficjalną emisję 18 kwietnia 1926, o godz. 17:00. Była to niedziela. Pierwszy raz w eter popłynęły słowa dziennikarki Janiny Sztompkówny: „Halo, halo, Polskie Radio Warszawa, fala 480”. Otwarcia dokonał ówczesny premier i minister spraw zagranicznych dr Aleksander Skrzyński. Obecni byli także Władysław Grabski i Władysław Raczkiewicz. Podczas uroczystości przemawiał także prezes zarządu PR inż. Tadeusz Sułowski oraz dyrektor PR dr Zygmunt Chamiec. Z powodu braku własnej stacji nadawczej, Polskie Radio nadawało audycje przy pomocy nadajnika fabrycznego PTR. Datę tę uznano za oficjalny początek polskiej radiofonii.
2 stycznia 1927 Program I Polskiego Radia rozpoczął nadawanie audycji z własnego nadajnika na fali o długości 1115 m (269 kHz). Zbudowany został na Forcie Mokotowskim przy ul. Racławickiej 99. Zastosowano typ to: QD8 o mocy 10 kW, seryjny produkt firmy Marconi Wireless Co.Ltd. Na owe czasy stacja należała (pod względem mocy) do europejskiej czołówki, nie ustępowała takim stacjom jak Rzym, Wiedeń czy Berlin. Antena o długości 130 m rozpięta była na masztach o wysokości 75 m. Wzniesienie fortu o 10 m ponad poziom terenu dawało efektywną wysokość 85 m, co pozwalało na odbiór detektorowy w odległości 90 km.
W 1928 roku Program I rozpoczął codzienną transmisję hejnału z Wieży Maricackiej, chociaż rozgłośnia krakowska emitowała go już od sierpnia 1927 roku.
Na początku 1929 Polskie Radio zdecydowało się na budowę nadajnika wielkiej mocy. Zaciągnięto w tym celu długoterminową pożyczkę w Wielkiej Brytanii w wysokości 10 milionów złotych (termin spłaty ostatniej raty przypadał na rok 1942). Równocześnie zamówiono w firmie Marconi Wireless Co.Ltd. aparaturę nadawczą o mocy 120 kW. Pozostałe urządzenia wchodzące w skład wyposażenia stacji miały być pochodzenia krajowego. Jako miejsce lokalizacji wybrano Raszyn, gdzie Polskie Radio wykupiło przy szosie Warszawa-Grójec teren o powierzchni 15,5 ha. Radiostację wzniesiono poza terenem miasta, by silny sygnał nie zakłócał mieszkańcom stolicy odbioru zagranicznych stacji na odbiornikach lampowych. W tym samym roku rozgłośnia warszawska przeniosła się do nowej siedziby przy ulicy Zielnej.
24 maja 1931 nastąpiło uroczyste otwarcie nowej stacji Warszawa I. Pracowała ona na fali o długości 1339 m (224 kHz). Była najsilniejszą stacją nadawczą w Europie. Detektorowy zasięg „Raszyna” wynosił do 300 km, a na aparatach lampowych słyszalny był nawet z odległości 4000 km. Antena o długości 280 m zawieszona była na dwóch masztach stalowych o wysokości 200 m każdy. Było to najwyższe umieszczenie anteny radiofonicznej na świecie. Każdy z masztów ważył 90 ton, a podtrzymujące go liny odciągowe – 30 ton. 
Więcej informacji: RTCN Raszyn.
W tym czasie rozpoczęto produkcję odbiornika detektorowego „Detefon”. Konstruktorem był inż. Wilhelm Rotkiewicz. Urządzenie to (z uwagi na stosunkowo niską cenę i prostotę konstrukcji) sprawiło, że liczba abonentów – słuchaczy ogólnopolskiego Programu I, jak również regionalnych rozgłośni Polskiego Radia w II RP – z każdym rokiem rosła.
W maju 1935 roku na antenie Warszawy I przeprowadzono transmisje z uroczystości pogrzebowych marszałka Józefa Piłsudskiego. Trwały łącznie 15 godzin i 16 minut (w tym najkrótsza 4 godziny 30 minut). Transmisje nadawane były na żywo przy udziale 11 sprawozdawców, 44 techników, za pośrednictwem 34 mikrofonów i 51 linii telefonicznych. Był to rekord światowy. Dla porównania – transmisje z pogrzebu króla Belgów, Alberta I w lutym 1934 trwały w sumie 6 godzin. W tym samym roku spółka akcyjna „Polskie Radio” została wykupiona przez Skarb Państwa, co w praktyce oznaczało jej upaństwowienie.
5 maja 1939 roku Program I transmitował słynne exposé ówczesnego ministra spraw zagranicznych – Józefa Becka. Wydarzenie to wzbudziło ogromne zainteresowanie na świecie i w związku z tym Polskie Radio stanęło przed koniecznością sprostania zamówieniom wielu radiofonii zagranicznych. Bezpośrednio z Sejmu przemówienie transmitowały trzy koncerny amerykańskie: NBC, CBS i MBS – na 500 stacji, za pośrednictwem kabla oraz – na wszelki wypadek – także przez krótkofalówki. Transmisję przemówienia oraz tłumaczeń na obce języki przejęło wiele radiofonii europejskich: Wielka Brytania, Francja, Belgia, Szwecja, Estonia, Norwegia, Jugosławia, Szwajcaria, Dania, Finlandia, Litwa i Węgry. Niemcy nie transmitowały bezpośrednio, lecz przejęły niemieckie tłumaczenie.
6 września 1939 roku, w związku z wybuchem II wojny światowej, radiostacja w Raszynie została wysadzona, aby uniemożliwić Niemcom korzystanie z niej – ogólnokrajowy Program I zamilkł. Warto wspomnieć, że przedwojenne plany rozbudowy sieci nadawczej zakładały zwiększenie mocy nadawania Warszawy I do 600 kW.
Przykładowe ramówki:
 11:58 Sygnał czasu, hejnał z Krakowa
 12:10 Muzyka z płyt gramofonowych (do 13:25)
 15:50 Radjokronika - wygł. dr. M. Stępowski
 16:15 Kwadrans dla najmłodszych. Obrazek pióra H. Choynowskiej p. t. "Migdałowy król". Program dla dzieci starszych: listy od dzieci omówi p. W. Tatarkiewicz
 16:45 Muzyka z płyt gramofonowych 
 17:15 Odczyt z Katowic 
 17:45 Koncert popularny ork. P. R.
 19:10 Skrzynka pocztowa roln.
 19:25 Muzyka z płyt gramofonowych
 20:00 "Testament Starego Tygrysa" red. C. Jellenta 
 20:30 Muzyka lekka, wyk: Ork. P. R., I. Łosiówna (piła) i M. Fogg (baryton)
 21:10 "Powrót do kraju" - fragm. z pow. St. Strumph-Wojtkiewicza p. t. "Dramat w ojczyźnie"
 21:25 Dalszy ciąg koncertu
 22:00 Felieton p. t. "Europa pod lodem" wygł. prof. W. Goetel 
 22:15 Płyty gramofonowe
 23:00 Muzyka taneczna ork. braci Sienkiewiczów
 10:00 Transmisja nabożeństwa z placu alarmowego korpusu kadetów Nr. 1 we Lwowie 
 11:58 Sygnał czasu i hejnał 
 12:15 Poranek symfoniczny z Filharmonji warszawskiej 
 14:00 Pogadanka dla gospodyń wiejskich 
 14:20 Muzyka 
 14:30 Odczyty rolnicze 
 16:10 "Bitwa pod Ostrołęką" - wygł. dr. Marjan Kukiel 
 16:30 Muzyka gramofonowa 
 16:40 "W skamieniałym lesie pod Warną" - wygł. dr. Kazimierz Simm 
 16:55 Muzyka gramofonowa 
 17:15 "Wiadomości przyjemne i pożyteczne" 
 17:40 Koncert popularny 
 19:25 P. Marja Znatowicz-Szczepańska wygł. felieton p. t. "Amerykańskie dziecko" 
 19:40 Program na poniedziałek 
 19:45 Odczytanie komunikatu "Z przed stu lat" 
 19:50 Muzyka gramofonowa 
 20:00 Słuchowisko "Wycieczka na Bielany" napisał Jerzy Nel, oprac. muzyczne St. Nawrot 
 20:30 Koncert wieczorny, wykonawcy: Orkiestra P. R. pod dyr. Józefa Ozimińskiego, Olga Didur (sopr.) i Adam Didur (bas) 
 21:20 Kwadrans literacki: Nowela Piotra Chojnowskiego p. t. "Wyznanie" 
 21:40 Dalszy ciąg koncertu 
 22:00 p. Ferdynand Goetel wygł. felieton p. t. "Mój pierwszy dzień w Indjach" 
 22:15 Recital na klawesynie p. Margerity Trombini-Karuzo 
 23:00 Muzyka lekka i taneczna (Transmisja ze Lwowa) 
 Warszawa - fala 1411,8 m
 10:30 Transmisja obchodu setnej rocznicy bitwy pod Ostrołęką. Msza polowa, przemówienie i odsłonienie pomnika
 12:30 Poranek muzyczny z Filharmonji warszawskiej 
 14:00 Odczyty rolnicze
 15:40 Program dla dzieci
 16:10 "Mickiewicz i Rosjanki" - wygł. prof. Adam Czartkowski 
 16:30 Muzyka gramofonowa
 16:40 "Wypoczynek poza miastem, jako czynnik zdrowotny" - wygł. płk. Stefan Rudzki
 16:55 Muzyka gramofonowa
 17:15 "W mieście 1001 nocy" - wygł. prof. Bogdan Richter 
 17:30 Inż. Eugeniusz Porębski wygł. felieton p. t. "Zmienione oblicze ziemi"
 17:45 Koncert popularny. Wykonawcy: Orkiestra reprezentacyjna policji państw. m. st. Warszawy
 19:25 P. Stanisław Knauff wygł. felieton p. t. "W ruinach Chocimia" 
 19:40 Program na wtorek
 19:45 Odczytanie komunikatu "Z przed stu lat"
 19:50 Muzyka gramofonowa
 20:00 Odczyt muzyczny p. t. "Taniec XX wieku, jako czynnik kultury współczesnej" - wygł. dr. Stefanja Łobaczewska
 20:15 Dyrektor Wiktor Hulewicz wygłosi felieton p. t. "Majorka - wyspa błękitno-złota" (Transmisja z Wilna)
 20:30 Transmisja z teatru Nowości operetki Abrahama p. t. "Wiktorja i jej huzar" 
 23:30 Muzyka taneczna z płyt gramofonowych
Program z niedzieli, 2 października 1938r. (Źródło: "Kurjer Warszawski - wydanie poranne" nr. 269/1.10.1938)
 Warszawa I – Raszyn
 7:15 Pieśń "Bogurodzica"
 7:20 Orkiestra reprezentacyjna policji państwowej pod dyr. kpt. Wincentego Janiszewskiego
 8:15 Audycja dla wsi
 9:15 Regionalna transmisja z Zaleszczyk (przez Lwów)
 ok. 9:30 Nabożeństwo z kościoła parafialnego w Zaleszczykach. Kazanie wygł. ks. Mieczysław Węglewicz
 11:45 Nasz program muzyczny w sezonie jesienno-zimowym - omówi Edmund Rudnicki, kierownik wydziału muzycznego P. R.
 11:57 Sygnał czasu i hejnał z Krakowa 
 12:03 Koncert symfoniczny w wyk. krakowskiej orkiestry symfonicznej pod dyr. Bronisława Wolfstafa - transm. z sali "Starego Teatru" w Krakowie 
 13:00 Przegląd kulturalny
 13:10 Muzyka obiadowa w wyk. rozgłośni poznańskiej
 14:10 Transmisja z kongresu dziecka
 14:40 Audycja dla dzieci
 15:00 Audycja dla wsi
 15:55 Słuchowisko z życia H. Sienkiewicza 
 16:35 Utwory fortepianowe w wykonaniu Aleksandra Orachockiego (z Katowic)
 17:00 Transmisja z Kielc - uroczystości otwarcia Sanktuarium Marszałka Piłsudskiego i odsłonięcie pomnika Czynu Legionów 
 17:30 Przemówienie min. W. R. i O. P. prof. Wojciecha Świętosławskiego do młodzieży akademickiej 
 17:40 Podwieczorek przy mikrofonie – transmisja z sali hotelu "Bristol"
 W przerwie ok. godz. 18:20 Chwila biura studiów
 19:15 "Henryk Sienkiewicz", szkic literacki Zofii Kossak (z Krakowa)
 19:30 Przemówienie min. Juliusza Urlycha na zebraniu Związku Legionistów i Peowiaków w Kielcach
 20:00 "Damy i huzary", opera komiczna w 3-ch aktach Łucjana Kamieńskiego, wg komedii Aleksandra Fredry (prapremiera). Transmisja z Teatru Wielkiego w Poznaniu, z okazji "Tygodnia Muzyki Polskiej w Poznaniu"
 Warszawa I – Raszyn
 6:30 Pieśń poranna
 6:35 i 7:15 Płyty
 7:45 Gimnastyka
 8:00 i 11:00 Audycje dla szkół
 11:15 Płyty
 11:57 Sygnał czasu i hejnał
 12:03 Audycja południowa
 15:00 Powieść dla młodzieży
 15:15 Skrzynka ogólna
 15:30 Muzyka obiadowa w wyk. orkiestry rozgł. poznańskiej
 16:00 Wiadomości gospodarcze
 16:15 Przegląd aktualności finansowo-gospodarczych 
 16:25 Koncert solistów: Krystyna Madeyska i Władysław Wochniak - skrzypce
 W przerwie ok. 16:50 Pogadanka p. t. "Palestyna w oczach przyrodnika"
 17:30 Z pieśnią po kraju
 18:00 Audycja dla wsi
 18:30 Audycja dla robotników
 19:00 Muzyka taneczna w wyk. małej orkiestry P. R.
 19:40 Koncert rozrywkowy (Lustiges Allerlei) (zdjęcia dźwiękowe) z Berlina
 21:00 Koncert symfoniczny w wyk. orkiestry m. Poznania poddyr. Zygmunta Latoszewskiego. Transm. z Tygodnia Muzyki Polskiej w Poznaniu 
 22:00 Istota czystej sztuki ludowej - odczyt ze Lwowa
 23:05 Wiadomości z Polski (w j. obcych)
Po 1945 roku
Więcej w artykule: Polskie Radio, w sekcji Okres powojenny.
W lutym 1945 roku po pięcioletniej przerwie w Warszawie przy ulicy Targowej otwarto filię Polskiego Radia. W programie usłyszeć można było przede wszystkim Skrzynkę Poszukiwania Rodzin. Wanda Tatarkiewicz-Małkowska zainicjowała nadawanie audycji dla dzieci, a 19 lutego recitalem Władysława Szpilmana rozpoczęto codzienne nadawanie koncertów. Z pierwszej powojennej siedziby przy ulicy Targowej w sierpniu 1945 roku Polskie Radio przeniosło się w Aleje Ujazdowskie. 19 sierpnia 1945 roku odbudowano warszawską rozgłośnię centralną w Raszynie. W tym samym czasie Polskie Radio stało przed trudnym zadaniem radiofonizacji ziem zachodnich oraz odbudową zniszczonej infrastruktury – od podstaw. Poza warszawską – uruchomiono siedem rozgłośni regionalnych. W 1949 roku Raszyn rozbudowano o nowy nadajnik pracujący z mocą 200 kW, wkrótce zwiększoną do 500 kW. Uroczystość uruchomienia wyremontowanej stacji odbyła się 24 lipca. Wraz z oddaniem do użytku siedziby przy ul. Myśliwieckiej - rozpoczęto eksploatację magnetofonów. Ich wprowadzenie zrewolucjonizowało ofertę programową i ułatwiło cenzurowanie programu. Odtąd niemalże 90% audycji nadawano z nagrań. 
Lata 50. XX wieku 
Lata 50. to dalszy rozwój techniczny oraz merytoryczny. Na antenie Programu I pojawiły się legendarne już pozycje: „Muzyka i Aktualności” od 18 września 1950, „Kronika sportowa” od listopada 1954, magazyn informacyjny „Z kraju i ze świata” od 1955 r, czy słuchowisko „Matysiakowie” od 1956. 
W 1958 roku powrócił nadawany od 1936 roku, satyryczny program „Podwieczorek przy mikrofonie” (do 1989r.). Na początku dekady pojawiła się również audycja "Fala 49", która była symbolem stalinizmu w Polsce. Prowadzili ją Stefan Martyka oraz Wanda Odolska z "Trybuny Ludu". Po zapowiedzi "Tu Fala 49, tu Fala 49", która przerywała audycje muzyczne, na antenie odczytywane były oficjalne komunikaty polityczne. Audycja została zlikwidowana po bestialskim zamordowaniu Stefana Martyki przez tzw. „żołnierzy wyklętych”.
Lata 60. XX wieku
W 1960 na antenie zadebiutował serial „W Jezioranach”. W latach 1965–1973 pojawiało się Młodzieżowe Studio „Rytm”. Jego twórcy - kompozytor Andrzej Korzyński i dziennikarz Witold Pograniczny, udostępnili antenę Programu Pierwszego oraz studio nagraniowe Polskiego Radia muzykom młodej generacji, grającym bardzo popularny od początku lat 60. bigbit. Od 1966 Studio Rytm przygotowywało audycje do bloku „Popołudnie z młodością”, które emitowano codziennie na antenie radiowej Jedynki. Był to dwugodzinny blok słowno-muzyczny, który prowadzili Małgorzata Gerlicz i Piotr Kaczkowski. Tematyka młodzieżowa: praca, nauka i obyczaje. Forma: reportaże, rozmowy, dyskusje, audycje muzyczne, lista przebojów. Prowadzący prostym językiem zwracali się wprost do słuchacza. „Popołudnie” odniosło sukces. Pogawędki prowadzących nie były improwizowane, a audycji nie transmitowano na żywo. Autor wydania pisał je rano, natomiast prowadzący nagrywali je w studiu w południe. Całość była swobodna i dowcipna. W tych audycjach debiutowali młodzi ludzie, późniejsi dziennikarze radiowi. Oba bloki popularność zyskały nie tylko dlatego, że prezentowały muzykę do tej pory nieobecną na antenach Polskiego Radia, lecz także z powodu luźnego sposobu prowadzenia, odmiennego od sztywnych spikerskich zapowiedzi, jakie wówczas dominowały. Od początku 1966 roku zaczęto nadawać programy nocne, w których dominowały muzyka oraz serwisy informacyjne.
Lata 70. XX wieku
Od 1973 roku Warszawa I nadaje swój program przez całą dobę. 22 lipca 1974 emisję programu z "Raszyna" przejęła Warszawska Radiostacja Centralna w Gąbinie. Jej oficjalne otwarcie nastąpiło 30 lipca 1974. Pracowała na falach długich o częstotliwości 227 kHz do 1 lutego 1988 roku. Później na częstotliwości 225 kHz. Zaletą radiostacji była możliwość bezpośredniego odbioru z klasycznego radioodbiornika (AM) Programu Pierwszego z Warszawy przez rodaków w Kazachstanie, pracowników polskich firm pracujących w Iraku, Iranie, prawie całej Europie i nawet Ameryce Północnej. Wszystko za sprawą masztu o wysokości 646,38 metrów, jak również nadajników o mocy 2×1000 kW. Maszt, którego konstruktorem był inż. Jan Polak, stanowił najwyższą w świecie budowlę.
Więcej w: Maszt radiowy w Konstantynowie.
Lata 70. to przede wszystkim rozwój audycji prowadzonych "na żywo". Przykładem tej koncepcji są "Lato z radiem" (audycja zaistniała na antenie 1 lipca 1971; w 1973 program zagościł na stałe), „Sygnały dnia” (od 1 marca 1973) oraz „Cztery pory roku” (od 2 stycznia 1978) – prowadzone przez takie osobowości, jak: Andrzej Matul, Tadeusz Sznuk, czy Sławomir Szof. Nie sposób pominąć również programu „Radiokurier” nadawanego od 1971 do 11 grudnia 1981 roku w godzinach od 17:30 do 18:00. Audycja prowadzona była m.in. przez Andrzeja Turskiego, Sławomira Zielińskiego oraz Grażynę Dobroń. Na lata 70. przypada również tzw. „dekada Gierka”. Jednym z symboli rzeczonej propagandy sukcesu była (uruchomiona wiosną 1978) audycja "Tu Jedynka". W dwugodzinnym bloku programowym nadawano materiały gloryfikujące triumfy socjalistycznej ojczyzny oraz zohydzające przeżarte patologiami społeczeństwa Zachodu. Magnesem, który miał przyciągać (zwłaszcza młodych) słuchaczy, była niedostępna na innych antenach anglosaska muzyka rozrywkowa. "Tu Jedynka" zapisała się w świadomości społecznej jako narzędzie indoktrynacji podobne do "Trybuny Ludu", w której, jak głosił dowcip z tamtych lat, prawdziwa była jedynie data. Audycja została zdjęta z anteny po strajkach w sierpniu 1980 roku.
Lata 80. XX wieku
Początek dekady wiąże się z wprowadzeniem stanu wojennego w Polsce (13 grudnia 1981 roku). Radiowa Jedynka była jedyną rozgłośnią (w porównaniu do np. Programu II, czy Programu III), która nie przerwała emisji programu. Z anteny zdjęto, bądź tymczasowo zawieszono wiele programów, np. "Sygnały dnia", które na antenę Jedynki wróciły dopiero 1 lipca 1983 roku, ze zmienioną nazwą - "Poranne sygnały". 2 kwietnia 1982 roku pojawiła się "Radiowa lista przebojów Programu I. Była to kontynuacja obecnej kilka miesięcy wcześniej "Listy Przebojów Studia Gama", którą prowadzili na zmianę Bogdan Fabiański oraz Marek Niedźwiecki. Program ten wkrótce został przekształcony w "Radiową piosenkę tygodnia". 23 maja 1982 roku w bloku „Muzyczne Studio Młodych” zadebiutował jeden z najbardziej cenionych dziennikarzy muzycznych w historii Polskiego Radia – Tomasz Beksiński. Tam właśnie, u boku Bogdana Fabiańskiego, stawiał pierwsze kroki jako profesjonalny radiowiec. Prezentował nowości płytowe w „Muzycznym Studiu Młodych”, a następnie jego kontynuacji, „Magazynie Muzycznym Rytm”. Z Fabiańskim, a czasami z Witoldem Pogranicznym, współprowadził audycję „Muzyka Nocą”. Sporadycznie prezentował nowe piosenki także w „Lecie z Radiem”. W lipcu 1983 roku rozpoczął autorską audycję pt. „Na rockową nutę”, którą prowadził do końca października 1990 roku. Sierpniem 1983 roku dyrektorem, redaktorem naczelnym programu został Andrzej Turski. W 1987 roku do zespołu dołączył Wiesław Molak, którego charakterystyczny, ciepły głos pokochały rzesze radiosłuchaczy.
Lata 90. XX wieku
Koniec lat 80. wiązał się ze zmianami politycznymi w Polsce. W związku z tym w Polskim Radio, powstała Redakcja Programów Katolickich. Rozpoczęto nadawanie m.in. mszy świętej na falach długich. Taki zabieg sprawił, że Polacy zamieszkujący dawne kresy Rzeczypospolitej mogli wysłuchać, uczestniczyć w nabożeństwie, transmitowanym bezpośrednio z kraju. Poza tym ówczesny dyrektor stacji – Krzysztof Michalski – postanowił wykorzystać propagacyjne walory Radiofonicznego Centrum Nadawczego w Konstantynowie i w ramówce pojawiały się specjalne bloki oraz programy kierowane do Rodaków za wschodnią granicą. Zmiany objęły również inne audycje, np. "Poranne Sygnały" wróciły do pierwotnej nazwy "Sygnały dnia".
8 sierpnia 1991 roku, o godz. 19:10 maszt Warszawskiej Radiostacji Centralnej runął w czasie prac konserwatorskich. Katastrofę, której efektem było czasowe zaprzestanie nadawania na falach długich Programu I Polskiego Radia, odbieranego dotychczas w odległych zakątkach Europy przez Polonię (a także na wielu obszarach Polski), usiłowano niekiedy wiązać z celowym dążeniem do ograniczenia informacji m.in. podczas mającego miejsce kilkanaście dni później puczu Janajewa w Moskwie (oraz rozpadem ZSRR) czy innych ważnych wydarzeń w ostatnich miesiącach (np. rozwiązanie RWPG i Układu Warszawskiego). Po katastrofie wznowiono nadawanie w radiostacji Raszyńskiej, która od 1978 nadawała Program II Polskiego Radia na częstotliwości 200 kHz, co związane było z zaniechaniem nadawania Programu II i nadawaniem tylko Programu I z częstotliwością 225 kHz i mocą 500 kW. Ponownie pojawiły się problemy z odbiorem Jedynki – Raszyn obejmował swym zasięgiem zdecydowanie mniejszy obszar kraju. W związku z tym zwalniano także częstotliwości radiowej Dwójki oraz Czwórki na UKF. Taki stan rzeczy doprowadził do tego, że oba programy dzieliły ze sobą czas antenowy i nadawały w okrojonym kształcie. W kwietniu 1992 powstały pierwsze rządowe plany odbudowy masztu z uwagi na jego znaczenie dla Polaków przebywających poza granicami kraju i we wrześniu 1995 zapadła decyzja o odbudowie masztu w Gąbinie. Odbudowa była możliwa w tym samym miejscu, jednak protesty okolicznych mieszkańców związane z obawami przed skutkami oddziaływania na nich pól elektromagnetycznych promieniowanych przez maszt udaremniły odbudowę. Wyrok Naczelnego Sądu Administracyjnego Ośrodka Zamiejscowego w Łodzi z 11 października 1996 r. uchylający decyzję wojewody płockiego o odbudowie masztu radiowego w Gąbinie ostatecznie przekreślił te plany. Nowa lokalizacja masztu została wyznaczona w Solcu Kujawskim na dawnym wojskowym poligonie bombowym. Miejsce to nie wzbudziło takich protestów okolicznej ludności jak odbudowa w Gąbinie. Pierwotnie planowano wzniesienie jednego wysokiego masztu, ostatecznie zdecydowano się na budowę szyku antenowego złożonego z dwóch masztów o wysokości 330 i 289 metrów, promieniującego niesymetrycznie, by zapewnić równomierne pokrycie kraju falą przyziemną wobec niecentralnego położenia radiostacji. Budowa zrealizowana została w latach 1998–1999 i otwarcie nastąpiło 4 września 1999 roku. Radiowe Centrum Nadawcze Solec Kujawski posiada nadajnik o mocy 1200 kW i nadaje na częstotliwości 225 kHz. Mimo powrotu Warszawy I na fale długie - nadawca nadal rozbudowywał sieć nadawczą UKF dla Programu 1.
Jedną z najbardziej cenionych audycji, które pojawiły się w tym czasie był "ZSYP" Marcina Wolskiego oraz Marka Ławrynowicza, czyli Zjednoczenie Satyryków Y Politykierów. Ten satyryczny program - nadawany był od listopada 1989 roku do 2009 – współtworzyli: Joanna Jeżewska, Lucyna Malec, Ewa Złotowska, Dorota Lanton, Andrzej Fedorowicz, Marek Frąckowiak, Stefan Friedmann, Stanisław Klawe, Jerzy Kryszak, Marek Majewski, Ryszard Makowski, Waldemar Ochnia, Sławomir Pacek oraz Andrzej Zaorski.
W 1995 roku wydana została pierwsza płyta z przebojami audycji „Lato z radiem”, której sprzedano ponad 100 tysięcy egzemplarzy i pod koniec wakacji otrzymała ona status złotej płyty. Od tej pory co roku wydawane są płyty z przebojami, zarówno najnowszymi, jak i tymi sprzed lat. W latach 1992–1994 odbyły się pierwsze imprezy koncertowe „Lata z radiem”. Początkowo były to skromne koncerty w godzinach trwania audycji, czyli między 9:00 rano a 12:00 w południe. W późniejszych latach zmieniono ich formułę.
XXI wiek
W nocy z 30 maja na 31 maja 2007 roku, 5 minut po północy, została przeprowadzona "Akcja Alokacja". Ze względu na słaby zasięg stacji na falach UKF zamieniono większość częstotliwości Radiowej Jedynki z częstotliwościami Dwójki i Radia Bis. Dzięki temu I Program jest słyszalny na falach ultrakrótkich niemal w całej Polsce. Operacja była pomysłem prezesa Krzysztofa Czabańskiego i miała na celu zwiększenie słuchalności. Stało się inaczej, po alokacji, mimo większego zasięgu, słuchalność zmniejszyła się.
22 września 2012 Radiowa Jedynka zyskała oprawę muzyczną, przygotowaną między innymi przez Leszka Możdżera. Hasło rozgłośni to: "Muzyka i Aktualności". Tego samego dnia wraz z nową ramówką i oprawą muzyczną Hejnał Mariacki został skrócony z czterech do jednej zwrotki hejnału. Towarzystwo Miłośników Historii i Zabytków Krakowa w październiku zaprotestowała listem otwartym do przewodniczącego KRRiT Jana Dworaka w sprawie hejnału. 21 stycznia 2016 przywrócono nadawanie go w całości.
Po 2015 roku
Wiosną 2016 roku Informacyjna Agencja Radiowa dokonała centralizacji - zaczęła przygotowywać serwisy informacyjne dla wszystkich rozgłośni Polskiego Radia. Zdaniem anonimowego dziennikarza IAR, cytowanego przez „Gazetę Wyborczą”, IAR stanął na straży tego, by „o rządzie mówić takim językiem, jakiego chce rząd”. Poza tym na antenę wróciły niektóre, kultowe już audycje i programy, np. "Koncert Życzeń", "Kiermasz pod kogutkiem". Ponadto w ramach audycji "Lato z radiem" pojawiły się serwisy informacyjne w językach obcych, przygotowywane przez dziennikarzy Polskiego Radia dla Zagranicy. Od 3 września 2016 roku ponownie nadawana jest pełna, śpiewana wersja hymnu narodowego. W ramach jesiennej ramówki, która obowiązywała od 23 września pojawiły się nowości, np. "Tu jest muzyka", "Muzyczny Wehikuł Czasu" (autorskie pasmo Dariusza Michalskiego), czy "Labirynt Historii" Jacka Raginisa-Królikiewicza. Zmiany personalne i programowe oraz przesunięcie publicystyki i informacji w kierunku prorządowym i konserwatywnym, jak również przerywanie audycji na rzecz transmisji przemówień prezesa PiS – Jarosława Kaczyńskiego – z tzw. "Miesięcznic smoleńskich", a także wieców wyborczych innych polityków rzeczonej partii - spotkało się z ostrą krytyką znacznej części słuchaczy, czego odzwierciedleniem są rekordowo niskie wyniki słuchalności.
Według badania Radio Track (wykonane przez Millward Brown SMG/KRC) za okres marzec-maj 2022, wskaźnik udziału w rynku słuchalności Pierwszego Programu Polskiego Radia wyniósł 4,7 proc., co dało tej stacji 4. pozycję w Polsce (za RMF FM, Radiem Zet i Radiem Eska). Od marca do maja 2019 roku jej udział wyniósł 5,9 proc. W 2020 roku, w okresie od marca do maja - udział stacji ponownie zmalał i wyniósł 5,2 proc.
21 czerwca 2019 roku, o godz. 9:00 wprowadzono nową oprawę muzyczną stacji. Jej autorami są Sergiusz Łubiański oraz Michał Sęk. Na stanowisku lektora Macieja Gudowskiego zastąpił Mateusz Drozda. Wspomniane zmiany dotyczą przede wszystkim serwisów informacyjnych oraz wybranych audycji, np. "W samo południe", "Muzyczna Jedynka". Jednak 1 września 2019 roku o 00:00 zmodyfikowano oprawę w ramach jesiennej ramówki wprowadzone zostały nowe jingle audycji m.in. "Cztery Pory Roku", "Jedynka Dzieciom" czy magazynu Polska i Świat, w tym samym czasie przywrócono głos Macieja Gudowskiego.
Od 22 sierpnia 2020 roku Program Pierwszy, wykorzystując propagacyjne właściwości nadajnika w Solcu Kujawskim - radiowa Jedynka swym zasięgiem obejmuje niemal całą Europę - rozpoczął nadawanie trzy razy dziennie (o 6:30, po godzinie 12:00 w ramach audycji "W samo południe" oraz po godzinie 22:00 w trakcie pasma "Polska i świat") serwisów informacyjnych w j. białoruskim, przygotowywanych przez dziennikarzy Polskiego Radia dla Zagranicy, skierowanych do mieszkańców Białorusi w związku z trwającymi tam protestami.
Od 24 lutego 2022 roku Program Pierwszy, rozpoczął nadawanie dwa razy dziennie (po "Aktualnościach Jedynki" o godz. 10:00 i 17:00) serwisów informacyjnych w j. ukraińskim, przygotowanych przez dziennikarzy Sekcji Ukraińskiej Polskiego Radia dla Zagranicy, skierowanych do mieszkańców Ukrainy w związku z inwazją Rosji na Ukrainę. Dzięki emisji Programu Pierwszego na falach długich możliwy jest odbiór z terenów Ukrainy.
Aktualności.
Serwis informacyjny Jedynki, Aktualności, nadawany jest o każdej pełnej godzinie. Skróty Aktualności emitowane są w połowie godziny w czasie "Sygnałów Dnia" i "Ekspresu Jedynki". Po Aktualnościach emitowane są:
Akcja protestacyjna.
1 stycznia 2016 o godz. 5:00, z inicjatywy dyrektora Kamila Dąbrowy, na antenie stacji rozpoczęto akcję protestacyjną. Polegała ona na emisji co godzinę naprzemiennie: „Mazurka Dąbrowskiego” i „Ody do radości” tuż przed Aktualnościami oraz nadawaniu tuż po północy, w miejsce hymnu państwowego, piosenki z repertuaru Kabaretu Starszych Panów pt. „Już czas na sen”. Powodem akcji był sprzeciw wobec nowelizacji ustawy medialnej o radiofonii i telewizji. Dyrektor Kamil Dąbrowa uzasadniał specyficzny charakter protestu chęcią zwrócenia uwagi słuchaczy oraz opinii publicznej na zagrożenie jakie niesie ze sobą nowelizacja dla pluralizmu i wolności słowa w mediach publicznych. Akcja została zakończona 8 stycznia 2016 o godz. 16:00. Tego samego dnia Kamil Dąbrowa został odwołany ze stanowiska przez nowy zarząd Polskiego Radia.
Odbiór cyfrowy.
Od 1 października 2013 roku rozgłośni można słuchać na radioodbiornikach naziemnej radiofonii cyfrowej DAB+.

</doc>
<doc id="360816" url="https://pl.wikipedia.org/wiki?curid=360816" title="Strefa przyległa">
Strefa przyległa

Strefa przyległa ("morski pas przyległy", ang. "contiguous zone") - pojęcie z zakresu prawa morza odnoszące się do obszaru morskiego przylegającego do zewnętrznej granicy morza terytorialnego, na którym państwo nadbrzeżne ma kontrolę w odniesieniu do obcych statków, w ściśle określonych dziedzinach i zakresie.
Praktyka rozciągania przez państwa nadbrzeżne swych uprawnień poza obszar morza terytorialnego wykształciła się na przełomie XVIII i XIX wieku. Uregulowaniem tego zjawiska zajęła się "III Konferencja Prawa Morza ONZ", której działania początkowo zmierzały do całkowitej eliminacji strefy przyległej w związku z wyznaczeniem szerokości morza terytorialnego na 12 MM. Ostatecznie w opracowanej przez Konferencję "Konwencji jamajskiej" przewidziano możliwość wyznaczania przez państwa tzw. "strefy przyległej", nieprzekraczającej 24 MM od linii podstawowych. Według stanu na 2008 24-milową strefę przyległą ustanowiły łącznie 44 państwa.
Strefa przyległa w rozumieniu Konwencji jamajskiej.
Oprócz przytoczonego powyżej art. 33. w odniesieniu do strefy przyległej istotny jest również art. 111., który w określonych przypadkach pozwala na rozpoczęcie pościgu jednostkom znajdującym się na tym obszarze.
Morski pas przyległy a prawo polskie.
W historii Polski 3-milowy pas przyległy poza 3-milowym morzem terytorialnym ustanowiony był dwukrotnie - w "Rozporządzeniu Prezydenta Rzeczypospolitej z dnia 21 października 1932 r. o granicy morskiej Państwa" oraz w "Dekrecie z dnia 23 marca 1956 r. o ochronie granic państwowych". Poszerzenie szerokości morza terytorialnego do 12 MM w wyniku wejścia w życie "Ustawy o morzu terytorialnym" w dniu 1 stycznia 1978 spowodowało, że dotychczasowy pas przyległy znalazł się w obrębie morza terytorialnego. Nowego wyznaczenia pasa przyległego nie przewidziała także "Ustawa z dnia 21 marca 1991 r. o obszarach morskich Rzeczypospolitej Polskiej i administracji morskiej". Jednakże z dniem 19 listopada 2015 r. weszła w życie nowelizacja "Ustawy z dnia 21 marca 1991 r. o obszarach morskich Rzeczypospolitej Polskiej i administracji morskiej", gdzie w art. 2 ust. 1 ponownie ustanowiono strefę przyległą. Dokładny przebieg granicy strefy przyległej określa Rozporządzenie Rady Ministrów z dnia 13 stycznia 2017 r. w sprawie szczegółowego przebiegu linii podstawowej, zewnętrznej granicy morza terytorialnego oraz zewnętrznej granicy strefy przyległej Rzeczypospolitej Polskiej.

</doc>
<doc id="360817" url="https://pl.wikipedia.org/wiki?curid=360817" title="WSŻ Gwardia Warszawa">
WSŻ Gwardia Warszawa

WSŻ Gwardia Warszawa – polski klub żużlowy z Warszawy.
W rozgrywkach ligowych brał udział w roku 2000. W kolejnym sezonie do rozgrywek przystąpiło WTŻ Warszawa.
Historia.
Klub został powołany przy Gwardii Warszawa. Nawiązywał do tradycji warszawskich sekcji żużlowych: PKM-u, Skry i Legii. Wystartował w lidze w roku 2000. Przed sezonem 2001 na jego bazie powstało Warszawskie Towarzystwo Żużlowe, a przed sezonem 2002 na bazie WTŻ-u Warszawski Klub Motorowy.

</doc>
<doc id="360819" url="https://pl.wikipedia.org/wiki?curid=360819" title="Elżbieta Krzesińska">
Elżbieta Krzesińska

Elżbieta Maria Krzesińska, z domu Duńska ps. "Złota Ela" (ur. 11 listopada 1934 w Młocinach, zm. 29 grudnia 2015 w Warszawie) – jedna z najwybitniejszych polskich lekkoatletek, specjalistka skoku w dal, mistrzyni i wicemistrzyni olimpijska, rekordzistka świata. Z powodzeniem uprawiała też inne konkurencje - wygrywała zawody, ustanawiała rekordy Polski w skoku wzwyż i biegu na 80 m przez płotki. Nosiła charakterystyczny, długi blond warkocz, który był jej znakiem rozpoznawczym. Po zakończeniu kariery sportowej praktykowała jako lekarz stomatolog.
Życiorys.
Córka Józefa. Od urodzenia do powstania warszawskiego mieszkała z rodzicami i dwoma braćmi w Młocinach. W trakcie walk ich dom spłonął i rodzina musiała się ewakuować. Po wyzwoleniu zamieszkali w Elblągu. Tu Elżbieta Duńska uczęszczała do Gimnazjum i Liceum im. Kazimierza Jagiellończyka w Elblągu i zdawała maturę. W Elblągu też rozpoczęła się przypadkowo jej kariera sportowa – pod koniec roku szkolnego, z powodu licznych nieobecności na lekcjach wf, nauczyciel oznajmił jej, że otrzyma od niego na świadectwie piątkę, jeśli przeskoczy poza narysowaną przez niego na piasku skoczni linię. Skok zaliczeniowy wypadł znakomicie, wylądowała daleko poza linią, co zwróciło na nią szczególną uwagę nauczycieli i pozwoliło odkryć jej wyjątkowy talent.
Elżbieta Duńska po maturze zdała egzaminy na Akademię Medyczną w Gdańsku. Została lekarzem stomatologiem. W Gdańsku podczas studiów rozpoczęła intensywny trening lekkoatletyczny. Od 1952 r. jej trenerem został tyczkarz i olimpijczyk Andrzej Krzesiński, z którym pobrali się 1 stycznia 1955 roku.
Trzykrotnie startowała w igrzyskach olimpijskich: Helsinki (1952), Melbourne (1956), Rzym (1960).
Podczas debiutu olimpijskiego w Helsinkach, w 1952 roku, mimo znakomitego skoku, sędziowie sklasyfikowali ją dopiero na 12. miejscu. Przyczyną degradacji polskiej zawodniczki był jej długi warkocz, który przy lądowaniu, gdy miała odchyloną do tyłu głowę, pierwszy dotknął piasku i zostawiał na nim długi ok. 60 cm ślad. W tej niecodziennej sytuacji sędziowie przerwali zawody, by rozważyć jaką odległość skoku jej uznać – od belki do początku śladu warkocza, czy do śladu ciała. Mając mało czasu i wobec ostrego protestu Węgrów, orzekli, że „warkocz jest częścią ciała” i od odległości, która dawała Polce 2. miejsce, odjęli „warkoczowe”. Skutkiem tego zamiast na olimpijskim podium Elżbieta Duńska „wylądowała” w Helsinkach na 12. miejscu. Po tym finale w Polsce wywiązała się „warkoczowa debata narodowa” – słyszało się hasło „Duńska, obetnij warkocz, bo nie chcemy tracić centymetrów!”, jak również „Duńska, nie obcinaj warkocza, bo jest on własnością narodu”. Po tych doświadczeniach Ela przed następnymi igrzyskami przezornie skróciła warkocz.
Z igrzysk w Helsinkach pochodzi również słynne zdjęcie, wykonane w trakcie skoku treningowego, na którym bosa Elżbieta z blond warkoczem szybuje nad piaskiem skoczni.
Na igrzyskach w Melbourne, w 1956 roku, Elżbieta startowała już pod nazwiskiem Krzesińska i była bezkonkurencyjna – w finale wyrównała własny rekord świata – 6,35 m, ustanowiła tym samym nowy rekord olimpijski i zdobyła złoty medal. Było to jedyne złoto dla Polski na tych igrzyskach. W Polsce zapanowała euforia, a „Złota Ela” w Gdańsku była noszona na rękach. Dostawała zewsząd gratulacje, wiele z nich przechowuje do dziś. Jeden z telegramów brzmiał: „Przy dźwiękach Jeszcze Polska nie zginęła, Bóg zapłać!, Pyrkowie, Australia”. Krzesińska była także zgłoszona do biegu na 80 metrów przez płotki, jednak ta konkurencja odbywała się niemal jednocześnie ze skokiem w dal, więc ostatecznie zrezygnowała z występu na tym dystansie.
Na dwa miesiące przed igrzyskami w Rzymie, w 1960 r., na zgrupowaniu w Spale, doznała kontuzji. Podczas wykonywania skoku pechowo uderzyła piętą w wystającą deskę skoczni, doznała ciężkiego stłuczenia kości piętowej. Powstał duży niegojący się wysięk. Uraz wyłączył ją zupełnie z treningu, przez kolejne tygodnie poruszała się o kulach. Na dwa tygodnie przed olimpiadą, zdecydowała się na bardzo ryzykowny zabieg, na likwidację wysięku i stanu zapalnego silnym naświetlaniem promieniami RTG. Terapia poskutkowała i zawodniczka wyruszyła do Rzymu. W drodze koleżankom z reprezentacji oświadczyła, że mimo wszystko zamierza zdobyć złoto i jeśli się to uda, to na kolanach wróci ze stadionu do wioski olimpijskiej. W dniu finałów pech dał znać o sobie jeszcze raz. W porannych eliminacjach w pierwszych skokach łatwo uzyskała awans do finału. Wróciła więc do wioski, ale kolce zostawiła w roztargnieniu przy bieżni. Gdy po południu przybyła na stadion, by wziąć udział w rozstrzygających skokach, okazało się, że jej buty zniknęły i „Złota Ela” nie ma w czym skakać. W opresji poratował ją „Adidas”, który awaryjnie, na prośbę Tadeusza Starzyńskiego, trenera Józefa Szmidta i kadry trójskoczków, wypożyczył jej na czas finału, o dwa numery za duże, męskie kolce sprinterskie. Mimo tych wszystkich zdarzeń, osłabiona kontuzjami i w butach z zawiniętymi noskami Elżbieta Krzesińska na rzymskich igrzyskach skoczyła drugi wynik i została wicemistrzynią olimpijską. Złoto w Rzymie zdobyła Wira Krepkina, której w tym sukcesie znacząco dopomogła sama Krzesińska – od początku finału Krepkina miała kłopot z dobraniem rozbiegu i zwróciła się o pomoc do Polki. Krzesińska, która na ten czas miała oddane dłuższe skoki, doradziła rywalce, co zrobić by poprawić rozbieg. Rada okazała się skuteczna, bowiem Krepkina w kolejnym skoku (6,29 m) idealnie „trafiła w deskę”, przeskoczyła „Złotą Elę” (6,27 m) i zdobyła złoty medal olimpijski. Po zawodach w polskiej reprezentacji żartowano, że Ela nie wygrała, bo pewnie nie chciała zedrzeć sobie kolan w drodze do wioski olimpijskiej.
Na Mistrzostwach Europy Elżbieta Krzesińska zdobyła dwa medale: brązowy w Bernie 1954 i srebrny w Belgradzie 1962. W Sztokholmie w 1958 nie startowała, gdyż w tym roku urodziła córkę.
Była rekordzistką świata w skoku w dal (6,35 m) (1956).
Wielokrotnie zdobywała mistrzostwo Polski w wielu konkurencjach: skoku w dal (1952, 1953, 1954, 1957, 1959, 1962, 1963), w biegu na 80 m przez płotki (1957) oraz w pięcioboju (w 1953 i 1962). Ustanawiała rekordy Polski we wszystkich tych konkurencjach, jak również w skoku wzwyż.
Rekordy życiowe:
Była zawodniczką klubów: Spójnia Gdańsk (1949-1956), LKS Sopot (1957-1960), SLA Sopot-Spójnia Gdańsk (1961-1963) i Skra Warszawa (1964-1965).
Jan Mulak, twórca polskiego "Wunderteamu" lekkoatletycznego lat 50. i 60., zwykł mówić, że to Elżbieta Krzesińska, a nie Irena Szewińska była największym żeńskim talentem lekkoatletycznym jaki spotkał w swoim życiu.
Zwyciężyła w Plebiscycie Przeglądu Sportowego w 1956 na najwybitniejszego sportowca Polski. W tym plebiscycie zajmowała też: w 1954 – 7. miejsce, w 1957 – 8. miejsce, a w 1960 była szósta.
Po zakończeniu kariery pracowała jako stomatolog. W 1981, tuż przed stanem wojennym, wyjechała do męża, który pracował jako trener w Wielkiej Brytanii. Niebawem wspólnie przenieśli się do USA. Tam mieszkali 20 lat. Elżbieta Krzesińska pracowała jako trener lekkiej atletyki. W 2000 powróciła z mężem do Polski i zamieszkała w Warszawie.
W 1994 wydała swoje wspomnienia, w książce pt. "Zamiatanie warkoczem".
Postanowieniem prezydenta RP Aleksandra Kwaśniewskiego z 14 grudnia 1999 została odznaczona Krzyżem Komandorskim Orderu Odrodzenia Polski "za wybitne zasługi dla rozwoju sportu, za osiągnięcia w działalności na rzecz Polskiego Związku Lekkiej Atletyki".
Zmarła w nocy z 28 na 29 grudnia 2015 po długiej chorobie. Została pochowana 13 stycznia 2016 w Alei Zasłużonych na Cmentarzu Wojskowym na warszawskich Powązkach (kwatera G-tuje-18).

</doc>
<doc id="360825" url="https://pl.wikipedia.org/wiki?curid=360825" title="Podlesie (powiat białobrzeski)">
Podlesie (powiat białobrzeski)

Podlesie – wieś sołecka w Polsce położona w województwie mazowieckim, w powiecie białobrzeskim, w gminie Radzanów.
Wieś założona jako Pieńki Ratoszyńskie przez Antoniego Chrzystkowskiego w 1877 roku. Do 1954 roku część gromady i sołectwa Ratoszyn.
W latach 1975–1998 miejscowość położona była w województwie radomskim.
Wierni Kościoła rzymskokatolickiego należą do Parafii św. Marcina z Tours w Radzanowie. 

</doc>
<doc id="360827" url="https://pl.wikipedia.org/wiki?curid=360827" title="Elżbieta Duńska">
Elżbieta Duńska



</doc>
<doc id="360832" url="https://pl.wikipedia.org/wiki?curid=360832" title="Mikołaj V (antypapież)">
Mikołaj V (antypapież)

Mikołaj V (właśc. Pietro Rainalducci; ur. ok. 1258 w Corvaro, zm. 16 października 1333 w Awinionie) – antypapież w okresie od 12 maja 1328 do 25 lipca 1330, podczas pontyfikatu papieża Jana XXII w Awinionie.
Życiorys.
Przed wyborem na papieża, Rainalducci ożenił się i miał dzieci z Giovanną Mattei, ale kilka lat po ślubie (w 1285) porzucił rodzinę i wstąpił do zakonu franciszkanów. Cesarz Ludwik IV Bawarski, niezadowolony z rządów Jana XXII, nakazał wybór Rainalducciego 13-osobowemu kolegium. Antypapież Mikołaj mianował 20 biskupów i 9 kardynałów Mikołaja uznała między innymi Sycylia, dla której antypapież powołał arcybiskupa Jacopo Albertiego. W wyniku zdrady Azzone Viscontiego, Mikołaj odsunął się od dotychczasowego protektora, Ludwika IV, a także utracił wszystkich swoich zwolenników, z wyjątkiem jednego kardynała. Wkrótce potem antypapież musiał się schronić w Pizie, gdzie spotkał się z Janem XXII. Doszło do porozumienia, w wyniku którego Mikołaj uroczyście wyrzekł się godności papieskiej, natomiast Jan potraktował go łagodnie i przyznał mu uposażenie. Po dwóch latach rządów, uznał zwierzchnictwo prawowitego papieża.
Jego zwolennicy opisywali go jako świątobliwego, ascetycznego franciszkanina, lecz przeciwnicy wytykali mu dwulicowość. Zmarł w Awinionie w rezydencji papieskiej.

</doc>
<doc id="360833" url="https://pl.wikipedia.org/wiki?curid=360833" title="Elżbieta Duńska-Krzesińska">
Elżbieta Duńska-Krzesińska



</doc>
<doc id="360834" url="https://pl.wikipedia.org/wiki?curid=360834" title="Lefoszówka">
Lefoszówka

Lefoszówka – dubeltówka pomysłu Francuza Casimira Lefaucheux, skonstruowana w 1832 roku w Paryżu. Pierwsza łamana, odtylcowa dubeltówka na nabój zespolony. W przeciwieństwie do współczesnych, odpalanie spłonki odbywało się przez uderzanie w sterczący w bok z denka łuski bolec – iglicę. Lefoszówkę otwiera się za pomocą klucza na dole baskili. Lefoszówka nie potrzebowała urządzenia do wyciągania łusek – strzelający sam je wyjmował za wystającą iglicę. Można uznać, że była to pierwsza współczesna broń myśliwska. Pominięto w niej długotrwały proces nabijania broni od przodu. O udanej konstrukcji świadczy choćby fakt, że jeszcze w 1935 roku w Polsce produkowano gilzy do lefoszówki – przeszło 100 lat od powstania. Zgodnie ze zmianą ustawy o broni i amunicji z 2011 roku, w Polsce na posiadanie lefoszówek i ich replik wymagane jest zezwolenie. Wcześniej jako "broń skonstruowana przed 1850 rokiem lub jej repliki" była dostępna bez zezwolenia. Lefoszówka stała się podstawą do opracowania lankasterówki.

</doc>
<doc id="360837" url="https://pl.wikipedia.org/wiki?curid=360837" title="Grzegorz Matuszak">
Grzegorz Matuszak

Grzegorz Jan Matuszak (ur. 8 stycznia 1941 w Łodzi, zm. 13 września 2022) – polski socjolog, nauczyciel akademicki, polityk i samorządowiec, profesor nadzwyczajny Uniwersytetu Łódzkiego, w latach 1996–2001 przewodniczący Rady Miejskiej w Łodzi, senator V kadencji.
Życiorys.
W 1963 ukończył studia na Wydziale Filologicznym Uniwersytetu Łódzkiego i podjął pracę w zawodzie nauczyciela (na poziomie licealnym). W 1977 obronił doktorat z socjologii w Wyższej Szkole Nauk Społecznych przy KC PZPR. Został zatrudniony w Instytucie Socjologii Uniwersytetu Łódzkiego, początkowo w Zakładzie Socjologii Przemysłu, potem w Katedrze Socjologii Zawodu. W 1990 uzyskał stopień doktora habilitowanego w Akademii Nauk Społecznych, w 1993 został profesorem nadzwyczajnym. Był też kierownikiem Katedry Spraw Publicznych w Elbląskiej Uczelni Humanistyczno-Ekonomicznej. Opublikował ponad 60 prac (w tym kilka książek) z zakresu socjologii pracy i zawodu, bezrobocia, kształtowania się klasy średniej w Polsce oraz socjologii stosunków politycznych.
W 1988 został wybrany na prezesa Łódzkiego Towarzystwa Przyjaciół Książki, działał także w Związku Nauczycielstwa Polskiego. Do 1990 należał do Polskiej Zjednoczonej Partii Robotniczej, następnie przystępował do Socjaldemokracji Rzeczypospolitej Polskiej (przewodniczył radzie wojewódzkiej SdRP w Łodzi) oraz Sojuszu Lewicy Demokratycznej (w latach 1999–2001 przewodniczył radzie miejskiej SLD w Łodzi).
W latach 1990–2001 wykonywał mandat radnego Rady Miejskiej w Łodzi; był przewodniczącym Komisji Kultury, a od 9 października 1996 do 10 października 2001 przewodniczącym rady. Reprezentował Łódź w Związku Miast Polskich, kierował Komisją Kultury Związku Miast Polskich. W 2001 został wybrany senatorem z okręgu łódzkiego, w Senacie stał na czele Komisji Kultury i Środków Przekazu, brał również udział w pracach Komisji Samorządu Terytorialnego i Administracji Państwowej. W 2005 i 2007 bez powodzenia kandydował do Senatu, a w 2009 i 2014 do Parlamentu Europejskiego. W 2006, 2010 i 2014 ponownie wybierany na radnego Łodzi.
Został pochowany na cmentarzu św. Franciszka w Łodzi.
Odznaczenia i wyróżnienia.
W 2012 odznaczony Krzyżem Kawalerskim Orderu Odrodzenia Polski, a w 2015 – Odznaką Honorową za Zasługi dla Samorządu Terytorialnego. W 2022 otrzymał Nagrodę Miasta Łodzi.

</doc>
<doc id="360845" url="https://pl.wikipedia.org/wiki?curid=360845" title="Brzeżany">
Brzeżany

Brzeżany (, "Bereżany") – miasto na Ukrainie, w obwodzie tarnopolskim, w rejonie tarnopolskim, nad Złotą Lipą, siedziba administracyjna hromady. W 2020 roku liczyło ok. 17,4 tys. mieszkańców.
Sport.
W czasach II RP w Brzeżanach istniał klub piłkarski Sieniawa Brzeżany.

</doc>
<doc id="360847" url="https://pl.wikipedia.org/wiki?curid=360847" title="Valašské Klobouky">
Valašské Klobouky

Valašské Klobouky (niem. "Wallachisch Klobauk") – miasto w Czechach, w kraju zlińskim, w powiecie Zlín. Według danych z 31 grudnia 2003 powierzchnia miasta wynosiła 2 693 ha, a liczba jego mieszkańców 5 201 osób.
Demografia.
"Źródło: Czeski Urząd Statystyczny"

</doc>
<doc id="360849" url="https://pl.wikipedia.org/wiki?curid=360849" title="Brzeżany (Polska)">
Brzeżany (Polska)

Brzeżany – wieś w Polsce położona w województwie dolnośląskim, w powiecie górowskim, w gminie Góra.
Podział administracyjny.
W latach 1954-1959 wieś należała i była siedzibą władz gromady Brzeżany, po jej zniesieniu w gromadzie Siciny. W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="360850" url="https://pl.wikipedia.org/wiki?curid=360850" title="Valasske Klobouky">
Valasske Klobouky



</doc>
<doc id="360851" url="https://pl.wikipedia.org/wiki?curid=360851" title="Max Wertheimer">
Max Wertheimer

Max Wertheimer (ur. 15 kwietnia 1880 w Pradze, zm. 12 października 1943 w New Rochelle, Nowy Jork) – niemiecki psycholog i filozof, jeden z założycieli psychologii Gestalt. Ponad dwa lata studiował prawo, ale zdecydował się zmienić kierunek studiów na filozofię. Zdobył stopień doktorski na Uniwersytecie w Würzburgu w 1904.
W 1910 pracował na Uniwersytecie Frankfurckim w Instytucie Psychologii. Tam zainteresował się percepcją. Razem z dwoma młodszymi asystentami, Wolfgangiem Köhlerem i Kurtem Koffką, badał postrzeganie, używając zabawkowego stroboskopu. W 1912 opublikował pracę "Doświadczalne studia odruchu percepcji" i dostał propozycję pracy na stanowisku wykładowcy.
Od 1916 do 1925 przebywał w Berlinie. W 1925 jako profesor wrócił do Frankfurtu.
W 1933 uciekł z Niemiec do Stanów Zjednoczonych, gdzie nauczał w Nowej Szkole Badań Społecznych w Nowym Jorku. Tam napisał książkę "Produktywne myślenie".
Wertheimer jest uważany za jednego z ojców założycieli nowoczesnej psychologii.

</doc>
<doc id="360852" url="https://pl.wikipedia.org/wiki?curid=360852" title="Przemoc">
Przemoc

Przemoc – wywieranie wpływu na proces myślowy, zachowanie lub stan fizyczny osoby pomimo braku przyzwolenia tej osoby na taki wpływ w celu uzyskania jakiegoś istotnego zasobu. W odróżnieniu od agresji cechuje się intencjonalnością, racjonalnością i jest działaniem przemyślanym, a często także grupowym. Stosowana jest zarówno przez ludzi, jak i inne zwierzęta społeczne o dużym mózgu.
Koncepcje dotyczące przemocy.
Pojęcie przemocy pomimo obecnych w historii przeobrażeń znaczeniowych zawsze połączone było z relacjami między płciami, a więc z tym, co znaczy w danym społeczeństwie być mężczyzną i kobietą i z tym, jakie zależności ekonomiczne, społeczne i psychologiczne przypisywano tym kategoriom (Ebrecht 2005). Co najmniej od XVIII wieku nierówny podział władzy między kobietami i mężczyznami uzasadniano między innymi odmiennym podziałem „namiętności” oraz innym potencjałem przemocy. Realna, gotowa do zastosowania przemocy władza miałaby się koncentrować po stronie mężczyzn, podczas gdy zadanie kobiet miałoby polegać na neutralizowaniu męskiej gotowości do stosowania przemocy poprzez własne podporządkowywanie się im. Zgodnie z takim obecnym m.in. u Hobbesa i Freuda podejściem opanowanie przemocy, która zawsze istnieje w stanie potencjalnym, jest warunkiem zachowania porządku politycznego i zabezpiecza w ten sposób wszechwładzę męską.
O ile Hobbes zakładał, że w stanie natury występuje sytuacja walki każdego z każdym, o tyle dla Ludwika Gumplowicza był to stan walki między grupami dążącymi do eksterminacji innych grup. Powstanie państwa nie eliminuje przemocy i agresji, ale zamienia eksterminację wrogów w ich eksploatację, panowanie silniejszych nad słabszymi, ale także przyczynia się do powstania ujednolicającej społeczeństwo kultury. Jego podejście było przeciwstawne wobec idei Auguste’a Comte’a i Herberta Spencera zakładających możliwość postępu społecznego. Na rolę konfliktu w funkcjonowaniu grup społecznych kładł nacisk także Georg Simmel, który widział w nim czynnik spajający grupę i wyznaczający jej granice. Simmel w swej analizie nie rozróżniał jednak konfliktów związanych ze stosowaniem przemocy (przede wszystkim wojen) od konfliktów niezwiązanych z działaniem przemocowym. Max Weber z kolei wywodził stosowanie środków dyscyplinujących i funkcjonowanie organizacji biurokratycznej z przemian związanych ze stosunkiem do przemocy zbrojnej. Zarówno stosowanie przemocy, jak i groźba jej zastosowania są gwarantem istnienia związków politycznych w obrębie danego terytorium oraz gwarantem narzucanego przez ten związek porządku. Charakter związku politycznego nie jest definiowany przez cel jego działania, ale poprzez środek do osiągnięcia celu, jakim jest przemoc. Związkami politycznymi w takim rozumieniu mogą być gminy, wspólnoty domowe albo federacje cechów. Na przemoc ze strony wspólnoty politycznej bardziej narażone są osoby podlegające działaniu tej wspólnoty niż zewnętrzni wobec niej wrogowie.
W ujęciu Maxa Webera istnieje pewna różnorodność, jeżeli chodzi o relacje między religią a przemocą. Napięcie między religią promująca zasady braterstwa a aparatem przemocy pojawia się tam, gdzie religia odrzuca stosowanie przemocy, natomiast dana wspólnota religijna nie chce rezygnować z uczestnictwa w życiu politycznym. Taki stan jest jednak zazwyczaj nietrwały i określany był przez niego jako anarchistyczny. Mniejsze napięcia występują w przypadku religii, których wyznawcy nie dążą do zbawiania podbijanej ludności (islam, kalwinizm), gdzie w odniesieniu do zbawienia zakazana jest przemoc i przeciwstawianie się przemocy (buddyzm, dżinizm) lub gdzie etyka jest równoznaczna dostosowaniu się do świata (konfucjanizm).
W teorii podkultur dewiacyjnych Alberta Cohena agresja i przemoc są charakterystyczne dla przedstawicieli klas niższych, nieumiejących konkurować o pozycję społeczną z osobami z klas średnich. W klasie średniej przemoc jest eliminowana z tego powodu, że przesłaniałaby walory intelektualne wykorzystywane w utrzymywaniu relacji z innymi oraz w konkurencyjności. Koncepcja ta powstała na potrzeby wyjaśnienia zjawisk z lat 50. XX wieku, w których obserwowano akty bezsensownych (dla obserwatora z zewnątrz) wandalizmów i przemocy. Wyjaśniała ona jednak tylko rzadkie formy przestępczości w warstwach niższych, ale nie potrafiła wyjaśnić utylitarnych motywów popełniania przestępstw.
W teorii neutralizacji Davida Matzy i Greshama Sykesa stosowanie przemocy jest powiązane z kwestionowaniem ofiary (jedną z technik neutralizacji), w tym z negowaniem istnienia ofiary, albo z postrzeganiem siebie jako osoby wymierzającej sprawiedliwość. Wówczas ofiara traktowana bywa jako osoba, która zasłużyła na karę.
Przemoc w ujęciu Światowej Organizacji Zdrowia (WHO).
Definicja WHO, przyjęta w roku 1996 i obowiązująca do tej pory, określa przemoc jako: „celowe użycie siły fizycznej lub władzy, sformułowane jako groźba lub rzeczywiście użyte, skierowane przeciwko samemu sobie, innej osobie, grupie lub społeczności, które prowadzi do wysokiego prawdopodobieństwa spowodowania obrażeń cielesnych, śmierci, szkód psychologicznych, wad rozwoju lub braku elementów niezbędnych do normalnego życia i zdrowia”. 
Według WHO, o uznaniu danego przypadku użycia siły lub władzy, lub groźby takiego użycia, za "przemoc", decyduje negatywny cel i wysokie prawdopodobieństwo negatywnych skutków takiego działania. Ważnym elementem definicji WHO jest uznanie celu za składnik definicji przemocy, niezależnie od wyniku działania. To wyklucza z definicji niezamierzone zdarzenia, takie jak na przykład większość wypadków. Z kolei włączenie słowa "władza" (w oryginale "power") w dodatku do siły fizycznej rozszerza definicję na różne aspekty zależności między rządzonymi a rządzącymi, w tym na przekroczenie granic prawnie dozwolonego użycia siły, ale także na zastraszanie i różnego rodzaju zaniedbania. Użycie siły w dobrym celu nie jest według tej definicji WHO uważane za przemoc. Z kolei przemoc nie jest automatycznie tożsama z przymusem, stosowanym w celu zapewnienia przestrzegania prawa.
Dopuszczanie przemocy w prawie.
Prawo określa sytuacje, w których dopuszczalne jest stosowanie wobec kogoś przemocy, a także, kto i w jaki sposób może jej używać. Środkami przemocy dysponują zazwyczaj organy państwa. Czasami mogą je również stosować osoby prywatne (np. przy stanie wyższej konieczności). Przemoc zastosowana przez osobę nieuprawnioną jest zabroniona. W funkcjonalnej teorii kultury Bronisława Malinowskiego istnienie prawa jest wystarczającą przyczyną dla stosowania przemocy, ponieważ użycie siły jest formą ostatecznej sankcji prawnej niezależnie od powodu, do którego jest ona stosowana. W społeczeństwach pierwotnych związana jest z regułami określającymi bezpośrednie bezpieczeństwo grupy plemiennej: m.in. obronę terytorium i agresję wobec sąsiednich plemion. Przemocą jako środkiem prawomocnym w przeszłości posługiwały się nie tylko państwa, ale także zrzeszenia, a w średniowieczu czasami wszystkie osoby, które miały prawo do noszenia broni. W osiadłych społeczeństwach tradycyjnych najpierw uprawomocniały się akty przemocy stosowane wobec towarzyszy broni, którzy dopuszczali się zdrady lub odmawiali walki.
W niektórych przypadkach instytucje państwowe nadużywają wiedzy z zakresu stosowania przemocy w wyznaczonych przez siebie celach. Przypadkiem takim jest wykorzystanie wiedzy z eksperymentu więziennego do lepszego przygotowywania żołnierzy na wypadek wzięcia ich do niewoli poprzez tworzenie symulowanych obozów jenieckich. Rozwijany przez badaczy program, który miał temu służyć, wykorzystywany był później ofensywnie przez Pentagon do stosowania tortur w więzieniu Guantanamo.
Rodzaje przemocy.
Najczęściej wyróżnia się przemoc: fizyczną, psychiczną, seksualną, ekonomiczną oraz polegającą na zaniedbaniu.
Przemoc fizyczna.
Przemoc fizyczna to wywieranie wpływu na proces myślowy, zachowanie lub stan fizyczny osoby pomimo braku jej przyzwolenia przy użyciu siły fizycznej. Stanowi naruszenie nietykalności cielesnej. Przemoc fizyczną stosuje się np. przy zgwałceniu albo kneblowaniu. Natomiast w przypadkach takich jak eksmisja z mieszkania, tymczasowe aresztowanie, zastosowanie kary pozbawienia wolności itp. stosuje się przymus, chociaż w razie przekroczenia przepisów określających użycie siły może dojść do aktów przemocy.
Przemoc psychiczna.
Przemoc psychiczna to wywieranie wpływu na proces myślowy, zachowanie lub stan fizyczny osoby pomimo braku jej przyzwolenia przy użyciu środków komunikacji interpersonalnej. Typowymi środkami przemocy psychicznej są między innymi poniżanie, ośmieszanie, zastraszanie (np. grożenie użyciem przemocy fizycznej), wmawianie choroby psychicznej i izolacja społeczna, czyli kontrolowanie i zakazywanie bądź ograniczanie kontaktów z innymi ludźmi.
Tego rodzaju przemoc jest charakterystyczna dla nowoczesnego społeczeństwa, w którym może być stosowana zarówno przez osoby znajdujące się na wyższym stanowisku w miejscu pracy, jak i przez podporządkowujący się autorytetom personel. Posłuszeństwo wobec autorytetu pozwala na zrzucenie odpowiedzialności na przełożonych.
Cyberprzemoc.
Cyberprzemoc () – to wszelka przemoc z użyciem technologii informacyjnych i komunikacyjnych – komunikatorów, czatów, stron internetowych, blogów, SMS-ów, MMS-ów.
Przykłady cyberprzemocy:
Według środowiska.
Przemoc w rodzinie.
Przemoc w rodzinie to zamierzone, wykorzystujące przewagę sił działanie przeciw członkowi rodziny, naruszające prawa i dobra osobiste, powodujące cierpienie i szkody. W relacji jedna ze stron ma przewagę nad drugą. Ofiara jest zazwyczaj słabsza, a sprawca silniejszy. W Polsce zgodnie z art. 207 § 1 kodeksu karnego, przemoc w rodzinie jest przestępstwem. Problem ten ujmowany jest w ramach polityki Unii Europejskiej. W opinii Europejskiego Komitetu Ekonomiczno-Społecznego w sprawie przemocy domowej wobec kobiet z 14 lipca 2005 roku stwierdza się: 
Przemoc w więzieniu.
Chociaż więzienie jest miejscem, w którym osadza się m.in. ludzi stosujących przemoc w społeczeństwie, w Polsce walki między więźniami stosowane są rzadko. Stosowanie przemocy jest ukierunkowane w stronę konkretnych grup więźniów. Częściej występuje ona w przypadku pobić nowicjuszy (świeżaków) i frajerów oraz samookaleczeń. Koszty walk są zbyt wysokie dla uzyskania zasobów lub prestiżu, przez co próby ich inicjowania kończą się, zanim dojdzie do starcia. Frajerzy stosują przy tym strategię poddawania, co kończy się degradacją ich statusu oraz rozpoczyna proces ich „eksploatowania” przez innych więźniów, natomiast stawiający opór grypsujący doprowadzają do zaniechania walki przez atakującego werbalnie przeciwnika.
Stosowanie przemocy ze względu na środowisko społeczno-kulturowe.
Steven Pinker twierdzi, że obserwowany we współczesnych społeczeństwach relatywnie niski poziom przemocy fizycznej jest wynikiem:
Redukcja przemocy, czego wskaźnikiem jest spadek liczby zgonów w jej wyniku, przyspiesza wraz z rozwojem społecznym. Zmiana społeczeństw zbieracko-łowieckich w społeczeństwa rolnicze powoduje, że pięciokrotnie spada liczba takich zgonów. Pojawienie się dużych królestw w Europie poprzez konsolidację księstw redukuje ten wskaźnik dziesięcio- a nawet pięćdziesięciokrotnie. Późniejszymi procesami osłabiania tego wskaźnika są: znoszenie usankcjonowanych form przemocy, mniejsza liczba konfliktów zbrojnych od zakończenia drugiej wojny światowej, zmienianie prawa w celu zwalczania przemocy oraz mniejsza liczba zorganizowanych konfliktów od lat 90. XX wieku.
Ponieważ skłonność do agresji u ludzi jest wrodzona, podobnie jak u innych spokrewnionych gatunków, niektóre czynniki środowiskowe mogą ją wyzwalać: traktowanie innych jako przeszkód albo konkurentów zdobyciu danego dobra, czerpanie przyjemności z zadawania bólu, ideologia pozwalająca traktować przemoc jako środek do osiągnięcia wyższego celu. Poza tym istnieją pewne kategorie czynników wpływających na ograniczanie przemocy: współczucie możliwe dzięki empatii, umiejętność samokontroli, zmysł moralny i rozum.
Przemoc a media.
Relacja między przemocą rzeczywistą a przemocą medialną jest obiektem zainteresowania wielu badaczy. W Stanach Zjednoczonych w latach osiemdziesiątych zostało spisanych ponad 2500 artykułów i książek na ten temat. Nie znaleziono żadnego znaczącego wyniku naukowego, który potwierdzałby wpływ mediów na występowanie zachowań agresywnych. Jednostki uspołecznione do przemocy mogą częściej wystawiać się na tego typu treści. Wysoki wskaźnik przemocy wśród młodzieży nie zawsze ma przełożenie na wszechobecną przemoc w mediach. Dla przykładu, Japonia to kraj dużej popularności gier wideo, w których można znaleźć walki i mangi nasiąknięte przemocą, a jednocześnie jest krajem, gdzie odnotowuje się jedna z najniższych z liczb przestępstw seksualnych na świecie. Innym przykładem są Stany Zjednoczone, które słyną z tworzenia filmów akcji i jednocześnie dużej liczby przestępstw. Przy tym są bardziej surowi w kontroli programów telewizyjnych niż Europejczycy. Przemoc w mediach może wywoływać pewnego rodzaju urazy psychiczne, dlatego treści w nich zamieszczane powinny podlegać publicznej kontroli. Biorąc w obronę część mediów, dowiedziono, że treści fikcyjne przeznaczone dla dzieci są dużo mniej szkodliwe niż informacje (np. wiadomości w TV), które odnoszą się do rzeczywistości.
Gry komputerowe a przemoc.
Pierwsze wyniki badań naukowców z Iowa State University wskazują, iż osoby grające w gry z elementami przemocy (do badań wykorzystano gry: Carmageddon, Duke Nukem, Mortal Kombat, Future Cop) stają się mniej wrażliwe na przemoc w realnym życiu. Eksperyment wykazał, iż nawet 20-minutowa gra wpływa na zachowanie badanych. Tego typu gry akcji wpływają natomiast pozytywnie na procesy poznawcze, m.in. koncentrację, skupianie uwagi na kilku elementach jednocześnie i szybkość przetwarzania informacji. Zredukowanie skali przemocy w takich grach mogłoby pozwolić na wykorzystanie ich do stymulacji pracy mózgu, w tym również do celów terapeutycznych, zastępując mniej efektywne w terapii części zaburzeń komputerowe gry logiczne. 
Przemoc u homininów.
Przemoc jest zróżnicowana u gatunków zwierząt, nawet blisko spokrewnionych. W przypadku homininów, do których należy także "Homo sapiens", samce szympansów zwyczajnych stosują ją często, natomiast jest ona rzadkością u bonobo (szympansów karłowatych). W ogrodach zoologicznych często samice bonobo napadają grupowo na samce, jednak w badaniach terenowych nie udokumentowano żadnego ataku ze skutkiem śmiertelnym. Zabijanie często zdarza się za to u szympansów zwyczajnych, zarówno jako skutek rywalizacji, jak i przy zabijaniu niemowląt przez przedstawicieli obu płci. Oba gatunki stosują również odmienne strategie w rywalizacji o terytorium. W takich przypadkach szympansy zwyczajne nierzadko doprowadzają do śmierci osobników z rywalizujących społeczności, natomiast bonobo na granicach terytoriów pojednawczo uprawiają seks. U szympansów karłowatych ataki grupowe na jednostkę stosowane są wówczas, gdy np. samiec próbuje zaatakować samicę z młodym.

</doc>
<doc id="360853" url="https://pl.wikipedia.org/wiki?curid=360853" title="Valašské Meziříčí">
Valašské Meziříčí

Valašské Meziříčí (wym. ; niem. "Wallachisch Meseritsch"; dosł. "Wołoskie Międzyrzecze") – miasto w Czechach, na wschodnich Morawach, w kraju zlinskim, w powiecie Vsetin. Według danych z 31 grudnia 2003 powierzchnia miasta wynosiła ha, a liczba jego mieszkańców osób.
Historia.
Pierwotnie znajdowały się tu dwa miasta: "Krásno nad Bečvou" na prawym brzegu rzeki Dolna Beczwa oraz "Meziříčí" na lewym brzegu tejże rzeki. Pierwsza wzmianka o Meziříčí pochodzi z roku 1297, jako miasto jest znane od roku 1377. Na początku nazywało się tylko "Meziříčí" (czes. "Międzyrzecze", ponieważ leży między rzekami Dolna Beczwa i Górna Beczwa, które się tu spotykają i tworzą rzekę Beczwę), przymiotnik Valašské (pl. "Wołoskie") otrzymało dopiero w XVIII wieku, sporadycznie pojawia się w roku 1718, do tego czasu nazywana "Meziříčí nad Bečvou" albo "Meziříčí pod Rožnovem". W drugiej połowie XVI wieku miasto otoczono kamiennymi murami. Podczas wojny trzydziestoletniej kilka razy zostało poszkodowane atakami obu stron, niektórych domów na peryferiach już nigdy nie odnowiono. Mury zostały rozebrane w połowie XIX wieku. Od roku 1850 miasto było siedzibą starostwa ("okresní hejtmanství"). Krásno awansowało na miasteczko w 1491. Oba miasta połączono w jedno w 1924, kiedy z mieszkańców zostało jednym z największych miast regionu Morawska Wołoszczyzna.
Demografia.
"Źródło: Czeski Urząd Statystyczny"
Komunikacja.
ČSAD Vsetín obsługuje linie autobusowe 1, 3, 5, 6, 7 i 8.

</doc>
<doc id="360856" url="https://pl.wikipedia.org/wiki?curid=360856" title="Hans Rauter">
Hans Rauter

Hans Albin Rauter (ur. 4 lutego 1895 w Klagenfurt am Wörthersee, zm. 25 marca 1949 w Hadze) – SS-Obergruppenführer, zbrodniarz wojenny, jeden z przywódców niemieckiej okupacji Holandii, w skazany na karę śmierci i w roku 1949 roku rozstrzelany.
Życiorys.
Urodzony w Klagenfurt am Wörthersee (Austro-Węgry), podczas I wojny światowej walczył w cesarsko-królewskiej armii. Następnie jako porucznik objął dowództwo tzw. legionu styryjskiego, włączonego później do Freikorpsu "Oberland", walczącego z powstańcami polskimi na Górnym Śląsku. W 1933 roku Rauter wstąpił do austriackiej partii nazistowskiej (do NSDAP nigdy nie należał) i SA, później stał się także członkiem SS. W latach 1935-1936 pełnił służbę jako oficer w sztabie Himmlera. Następnie był także oficerem w Głównym Urzędzie SS. W latach 1938–1940 był "Stabsführerem" Nadokręgu "Südost".
Od 26 czerwca 1940 roku do 8 maja 1945 roku Rauter był Wyższym Dowódcą SS i Policji w Nadokręgu "Nordwest", który obejmował m.in. okupowaną przez III Rzeszę Holandię. Był skłócony z Arthurem Seyss-Inqartem, komisarzem Rzeszy w Holandii. Zasłynął z niezwykłej bezwzględności i brutalności wobec Holendrów (w tym z okrutnych metod zwalczania miejscowego ruchu oporu). Osobiście nakazywał wykonywać egzekucji ludności cywilnej i zajmował się organizacją deportacji Żydów do obozów zagłady. Jest symbolem hitlerowskiego terroru w Holandii.
Aresztowany przez Brytyjczyków w szpitalu, został następnie wydany władzom holenderskim. Sąd w Hadze skazał Rautera na karę śmierci przez rozstrzelanie. Wyrok wykonano w marcu 1949 roku.

</doc>
<doc id="360857" url="https://pl.wikipedia.org/wiki?curid=360857" title="Valasske Mezirici">
Valasske Mezirici



</doc>
<doc id="360858" url="https://pl.wikipedia.org/wiki?curid=360858" title="Varnsdorf">
Varnsdorf

Varnsdorf (niem. "Warnsdorf", górnołuż. "Warnoćicy") – miasto w Czechach, w kraju usteckim. Powierzchnia miasta wynosi 2 621 ha, a liczba jego mieszkańców 16 098 osób według danych za rok 2008. Jest największym miastem okręgu szluknowskiego ("šluknovský výběžek") i drugim co do wielkości miastem powiatu dieczinskiego ("okres Děcin"). Położony jest na północnym krańcu Gór Żytawskich nad rzeką Mandawą, w bezpośredniej bliskości granicy niemieckiej, która otacza miasto od strony wschodniej i północnej.
Demografia.
"Źródło: Czeski Urząd Statystyczny"
Według narodowego spisu powszechnego z 2001 roku, Varnsdorf liczył 16 040 mieszkańców, z czego 14 331 obywateli poczuwało się do narodowości czeskiej, 638 słowackiej, 397 niemieckiej, 121 polskiej, 118 wietnamskiej, 24 morawskiej, 22 ukraińskiej a jedna osoba uważała się za przynależną do narodowości śląskiej. Jeśli chodzi o strukturę wyznaniową według tego samego spisu z 16 040 mieszkańców to jedynie 2610 przynależało do jakiegoś wyznania. 12 741 określało się jako bezwyznaniowcy, a 689 odmówiło odpowiedzi na to pytanie. Z tych 2610 wierzących, 2011 uważało się za katolików. W 2008 roku została otwarta w Varnsdorfie pierwsza w Czechach świątynia buddyjska do której uczęszczają niektórzy członkowie miejscowej wspólnoty Wietnamczyków. W mieście od 1995 roku funkcjonuje katolickie gimnazjum biskupie ("Biskupské gymnázium Varnsdorf"), a Varnsdorf wraz z tą częścią Czech północnych przynależy do diecezji litomierzyckiej.
Historia.
Dzieje miasta Varnsdorf rozpoczynają się w roku 1849, kiedy to powstała nowa osada z połączenia kilku wiosek, licząca około 10 000 mieszkańców, nazwana ówcześnie "największą wsią Austro-Węgier". W 1868 roku uzyskał on prawa miejskie. Pierwotnie pierwsze wzmianki o osadzie Wernardi villa pochodzą już z roku 1352. W wiekach XIV i XV osada była przedmiotem częstych sporów terytorialnych pomiędzy czeskimi możnowładcami a miastami łużyckimi, które rościły sobie prawo do wsi, która była świadkiem przemarszów wojsk zwaśnionych stron. Miasto nigdy nie było obmurowane. Od roku 1485 Varnsdorf był własnością rodu Šlejniců. Początkowo głównym zajęciem mieszkańców Varsndorfu była uprawa oraz przetwórstwo lnu, które na przełomie XVII/XVIII w. przybrało formę manufakturową i dało początek przyszłemu przemysłowi tekstylnemu. W XIX wieku Varnsdorf stał się już w pełni miastem przemysłowym zwanym "Małym Manchesterem". Oprócz przemysłu tekstylnego zaczął rozwijać się także przemysł maszynowy i przetwórstwo żywności. W 1830 roku w kościele farnym odbyła się pierwsza publiczna premiera wykonania "Missa Solemnis" Ludwiga van Beethovena, a w roku 1888 założono w Varnsdorfie biskupstwo starokatolickie. W niepodległej Czechosłowacji nadal dominowała tutaj ludność niemiecka. W roku 1930 z 22 793 mieszkańców miasta jedynie 1512 uważało się za Czechów. Ogromnie popularna była wówczas Partia Sudeckoniemiecka Konrada Henleina. Drugiego października 1938 r., na mocy postanowień układu monachijskiego, do miasta wkroczyły jednostki Wehrmachtu.
Druga wojna światowa szczęśliwie ominęła miasto, natomiast po wojnie, 5.03.1947 r., doszło do głośnego strajku ("varnsdorfska stávka"), w czasie którego robotnicy przeciwstawili się roszczeniom odzyskania fabryki przez niemieckiego przemysłowca pochodzenia żydowskiego Emila Beera, który jeszcze przed 1938 roku wyemigrował na Zachód. Około 10 000 robotników doprowadziło do unieważnienia roszczeń. Wydarzenia te miały ogromny wpływ na komunistyczny przewrót w Czechosłowacji w lutym 1948. W komunistycznej Czechosłowacji oficjalna propaganda określała miejscowość jako miasto młodości, ogrodów i kominów (fabryk). Historyczna zabudowa zaczęła stopniowo ustępować blokowiskom ("panelaký"). W 1980 roku do miasta przyłączono część Studánka. W 1995 roku powołano do życia mały euroregion Mandava-Sprewa grupujący pobliskie miasta czeskie i niemieckie (Sohland, Šluknov, Ebersbach, Jiříkov, Rumburk, Neugersdorf, Varnsdorf, Dolní Podluží, Großschönau i Waltersdorf).
Prócz tego miasto wchodzi w skład Euroregionu Nysa.
Komunikacja i transport.
Przez zachodnią dzielnicę miasta Studánka przebiega droga krajowa (pierwszej klasy) nr 9 prowadząca od przejścia granicznego Rumburk - Neugersdorf do Pragi, ponadto przez miasto przebiegają dwie drogi drugiej klasy nr 265 łącząca Studánkę z przejściem Varnsdorf - Seifhennensdorf oraz 264 łącząca centrum miasta z drogą nr 9. Przed wstąpieniem Czech do strefy Schengen istniało także przejście turystyczne Varnsdorf - Großschönau. Do miasta doprowadzona jest linia kolejowa nr 089 z Rybniště do Liberca obsługiwana przez Koleje Czeskie ("Česke Drahy") jak i również przejeżdżają przez nią tranzytem pociągi spółki "Trilex" z Żytawy do Seifhennersdorfu. W mieście są trzy stacje kolejowe (jedna zlokalizowana przy prywatnym browarze). Autobusy oraz busy zapewniają połączenia z okolicznymi miejscowościami oraz Děcinem (34 km) i Libercem (32 km).
Kultura i czas wolny.
W przygranicznym mieście krzyżują się wpływy kultury czeskiej, niemieckiej i serbołużyckiej. Przed wojną działał tutaj serbołużycki kompozytor Bjarnat Krawc i jego córka Hanka Krawcec, która po wojnie wyemigrowała. W mieście działają galerie i biblioteki posiadające bogaty księgozbiór także w języku dolnoserbołużyckim i niemieckim. Od 1952 roku działa w mieście jedyny teatr w okręgu szluknowskim. W mieście działa także muzeum, w którym można zobaczyć obrazy i grafiki Hanki Krawcec.
Bliskość gór (szczytu Jedlova) oraz granicy sprzyja rozwojowi turystyki. Wokół miasta jest dużo międzynarodowych ścieżek rowerowych i pieszych (szlak E10). W pobliżu granicy znajduje się tzw. Hraniční rybník będący źródłem wody pitnej, jak również miejscem rekreacji (kąpiel jest jednak wzbroniona). W pobliżu granicy z Niemcami na górze Hradek (429 m) znajduje się wieża widokowa zbudowana na ruinach renesansowego zamku. W 2005 r. obiekt został po latach niszczenia odnowiony przy współpracy samorządu niemieckiego.
Przemysł.
Varnsdorf ma długie tradycje miasta przemysłowego. Największym pracodawcą w mieście jest fabryka obrabiarek TOS Varnsdorf założona w 1907 roku. Drugim ważnym zakładem jest fabryka włókiennicza Velveta. Innym dużym zakładem jest wytwórnia pończoch ELITE a.s. Działa tu także zakład przeróbki skóry Vitana a.s. oraz inne pomniejsze zakłady.
Linki zewnętrzne oraz źródła bibliograficzne.
Marek Podhorský, "Ústecký kraj", Praha 2004.

</doc>
<doc id="360861" url="https://pl.wikipedia.org/wiki?curid=360861" title="Vejprty">
Vejprty

Vejprty (niem. "Weipert") − miasto w Czechach, w kraju usteckim.
Według danych z 31 grudnia 2003 powierzchnia miasta wynosiła 977 ha, a liczba jego mieszkańców 3 273 osób.
Demografia.
"Źródło: Czeski Urząd Statystyczny"

</doc>
<doc id="360865" url="https://pl.wikipedia.org/wiki?curid=360865" title="Stratosferyczne Obserwatorium Astronomii Podczerwonej">
Stratosferyczne Obserwatorium Astronomii Podczerwonej

SOFIA (ang. "Stratospheric Observatory For Infrared Astronomy"), Stratosferyczne Obserwatorium Astronomii Podczerwonej – powietrzne obserwatorium, będące wspólnym projektem NASA i niemieckiego Deutsches Zentrum für Luft- und Raumfahrt (DLR), wyposażone w teleskop o średnicy zwierciadła wynoszącej 2,5 metra, pracujący w zakresie promieniowania podczerwonego.
Lustro zwierciadła wykonane zostało ze szkła ceramicznego „Zerodur” charakteryzującego się zerową rozszerzalnością termiczną, pokrytego warstwą odbiciową z aluminium.
SOFIA jest największym podniebnym obserwatorium na świecie. Pracuje na wysokości powyżej 12 000 metrów (ponieważ na niższych wysokościach para wodna ziemskiej troposfery pochłania promieniowanie podczerwone) w specjalnie przystosowanym do tego celu Boeingu 747SP. SOFIA zbada wiele kosmicznych środowisk, włączając w to miejsca narodzin i śmierci gwiazd, obszary formowania odległych układów planetarnych oraz sąsiedztwo czarnych dziur w aktywnych galaktykach.
Stroną naukową projektu i planowaniem misji obserwacyjnych zajmuje się Centrum Badawcze imienia Josepha Amesa.
Historia misji.
Pierwszy naziemny test teleskopu odbył się w nocy z 18 na 19 sierpnia 2004 roku. Pierwszy test w powietrzu odbył się 26 kwietnia 2007. Przez kolejne 3 lata miała miejsce faza instalacji i integracji systemów i instrumentów misji oraz szereg lotów testowych w Centrum Badania Lotu im. Armstronga w Palmdale w Kalifornii, który do tej pory jest główną bazą operacyjną misji SOFIA. 28 maja 2010 uzyskano tzw. „pierwsze światło”, czyli pierwsze zdjęcia wykonane po przetestowaniu systemów teleskopu w jakości określonej w specyfikacji projektowej. 30 listopada tego samego roku odbył się pierwszy 10-godzinny lot naukowy. SOFIA ma prowadzić obserwacje naukowe przez około 20 lat.
23 czerwca 2011 roku SOFIA obserwowała okultację Plutona i odległej gwiazdy przelatując nad Pacyfikiem.
11 kwietnia 2013 odbył się setny lot obserwatorium.
W 2020 roku SOFIA uprawdopodobniła występowanie wody w księżycowym regolicie.
W nocy z 28 na 29 września 2022 roku obserwatorium SOFIA swój odbyło ostatni lot.

</doc>
<doc id="360866" url="https://pl.wikipedia.org/wiki?curid=360866" title="Velká Bíteš">
Velká Bíteš

Velká Bíteš − miasto w Czechach, w kraju Wysoczyna.
Według danych z 31 grudnia 2003 powierzchnia miasta wynosiła 4 731 ha, a liczba jego mieszkańców 4 843 osób (2003).
Demografia.
"Źródło: Czeski Urząd Statystyczny"

</doc>
<doc id="360867" url="https://pl.wikipedia.org/wiki?curid=360867" title="Velka Bites">
Velka Bites



</doc>
<doc id="360868" url="https://pl.wikipedia.org/wiki?curid=360868" title="Alfred Smoczyk">
Alfred Smoczyk

Alfred Smoczyk (ur. 11 października 1928 w Kościanie, zm. 26 września 1950) – polski żużlowiec. W trakcie kariery reprezentował barwy LKM Unia Leszno oraz CWKS Warszawa. Starszy brat Zdzisława Smoczyka.
Zginął tragicznie w wypadku motocyklowym w lesie Kąkolewskim (trasa Gostyń-Leszno). 
Indywidualny mistrz Polski na żużlu (Leszno, 1949). W finale indywidualnych mistrzostw Polski w 1950 roku zwyciężył Józef Olejniczak, a Alfredowi Smoczykowi przyznany został honorowy tytuł mistrzowski.
Postanowieniem prezydenta Bolesława Bieruta z 30 września 1950 został pośmiertnie odznaczony Krzyżem Oficerskim Orderu Odrodzenia Polski "za wybitne zasługi położone w dziedzinie rozwoju i propagandy sportu polskiego". Otrzymał także tytuł Zasłużonego Mistrza Sportu.
Od 1951 w Lesznie odbywa się turniej żużlowy jako Memoriał Alfreda Smoczyka, od 1953 rozgrywany na stadionie nazwanym imieniem żużlowca. Ponadto w alejce prowadzącej na stadion żużlowy w Lesznie ustanowiono pomnik Alfreda Smoczyka, a w 66-tą rocznicę śmierci tj. 26 września 2016 nieopodal miejsca śmiertelnego wypadku odsłonięta została tablica upamiętniająca jego osobę.
Przez dziewięć lat w kombinezonie Alfreda Smoczyka, jako kadrowicz, jeździł Eugeniusz Wróżyński z Tramwajarza Łódź.

</doc>
<doc id="360869" url="https://pl.wikipedia.org/wiki?curid=360869" title="Velké Meziříčí">
Velké Meziříčí

Velké Meziříčí (niem. "Groß Meseritsch") − miasto w Czechach, w kraju Wysoczyna.
Według danych z 31 grudnia 2003 powierzchnia miasta wynosiła 4 067 ha, a liczba jego mieszkańców 11 753 osób.
Demografia.
"Źródło: Czeski Urząd Statystyczny"

</doc>
<doc id="360870" url="https://pl.wikipedia.org/wiki?curid=360870" title="Velke Mezirici">
Velke Mezirici



</doc>
<doc id="360871" url="https://pl.wikipedia.org/wiki?curid=360871" title="Dennis Rodman">
Dennis Rodman

Dennis Keith Rodman (ur. 13 maja 1961 w Trenton) – amerykański koszykarz, grający na pozycji silnego skrzydłowego. Występował w NBA, w takich zespołach jak: Chicago Bulls, Detroit Pistons, San Antonio Spurs, Los Angeles Lakers oraz Dallas Mavericks.
Wczesne lata.
Urodził się w Trenton w stanie New Jersey jako syn Shirley i Philandera Rodmana Jr., członka Air Force, który później walczył w wojnie wietnamskiej. Kiedy miał trzy lata, ojciec opuścił rodzinę, w końcu osiadł w Filipinach. Wtedy Rodman wraz z matką oraz dwiema siostrami, Debrą i Kim, przeniósł się do Dallas w stanie Teksas. Pochodził z ubogiej rodziny; jego matka musiała sama utrzymać siebie i trójkę dzieci.
Uczęszczał do Cooke County Junior College, a następnie studiował w Southeastern Oklahoma State University.
W szkole średniej nie myślał o koszykówce; dopiero jako starszy nastolatek w ciągu jednego roku urósł o 27 cm i był to pierwszy z wielu przełomów w jego życiu. Po ograniczonych występach w barwach Cooke County College w Gainesville, stan Teksas, Rodman grał w barwach Southern Oklahoma State University (liga uniwersytecka NCAA), gdzie dał się poznać zarówno jako strzelec, jak i zawodnik zbierający piłki.
Swój przydomek „Robak” (The Worm), pod którym znany był w czasie koszykarskiej kariery uzyskał już jako nastolatek. Pseudonim wziął się od tego, że Rodman grając na automatach do gry wił się wokół urządzeń, podkreślając ruchami ciała zaangażowanie w grę.
Kariera zawodowa.
Detroit Pistons.
Detroit Pistons zwrócili na niego uwagę wybierając go w drugiej rundzie draftu z 1986. W owym czasie Pistons byli drużyną z przyszłością prowadzoną przez Isiaha Thomasa (rozgrywający), Joe Dumarsa (rzucający obrońca), Billa Laimbeera (środkowy). Mieli również w drużynie takich graczy, jak Adrian Dantley, Vinnie Johnson, John Salley i Rick Mahorn. Pistons odpadli z fazy play off w roku 1987 pokonani przez Boston Celtics, chociaż Rodman wykonał przyzwoitą pracę powstrzymując gwiazdora „Celtów”, Larry’ego Birda.
W 1988 Rodman zbierał więcej piłek i bronił lepiej niż wcześniej. W 1989 jego praca została dostrzeżona i oceniona, a on sam otrzymał nagrodę „Obrońcy Roku”, pierwszą z dwóch, które otrzymał z rzędu. Ukończył sezon za Laimbeerem jako drugi w drużynie pod względem liczby zbiórek, a także pomógł Pistons w drodze po pierwszy mistrzowski tytuł dla „Tłoków” pokonać drugi rok z rzędu młodych Chicago Bulls. Następny rok był prawie identyczny, Pistons ponownie pokonali Bulls w Finale Konferencji Wschodniej, zdobywając drugi raz z rzędu mistrzostwo NBA, a Rodman znów otrzymał tytuł Obrońcy Roku. Ponadto Pistons zanotowali 63 zwycięstwa w sezonie zasadniczym ustanawiając rekord klubu.
W 1991 Pistons doznali wstrząsu, kiedy zostali gładko pokonani przez Bulls w Finałach Konferencji Wschodniej. Rodman prowadził w drużynie w zbiórkach, ale to nie wystarczyło. W 1992 Rodman grał, zaliczając średnio 18 zbiórek na mecz i zdobywając pierwszy z siedmiu zdobytych z rzędu tytułów najlepiej zbierającego zawodnika. W jednym ze spotkań zebrał 34 piłki ustanawiając rekord kariery. Rodman nie był ani silniejszy, ani nie miał większego zasięgu rąk od przeciwników. Zamiast tego, używał „prawie naukowego” podejścia, aby obliczyć jak piłka odbije się od kosza lub tablicy i znaleźć się na najlepszej pozycji, żeby ją zebrać. Na koniec sezonu 1991/1992 zajął drugie miejsce w głosowaniu na obrońcę roku NBA.
Rok 1993 był drugim sezonem Rodmana, w którym zebrał najwięcej piłek, ale był to jego ostatni rok w Pistons. Po zakończeniu sezonu został sprzedany do San Antonio Spurs za Seana Elliotta.
Przemiana.
W 1993 opuściła go żona, Anicka, zabierając ze sobą ich córkę – Alexis. Wydarzenie to było dla Rodmana wielką traumą. Pewnej nocy podczas sezonu 1992/93 Dennis został znaleziony na parkingu pod halą gdzie grają Pistons – The Palace of Auburn Hills na przedmieściach Detroit, gdzie siedział w swojej półciężarówce z naładowaną strzelbą. Potem przyznał w jednej z dwóch swoich autobiografii, że „była to noc kiedy zabił starego Dennisa i pozwolił wyłonić się nowemu Dennisowi”. Nowy Dennis miał nie być już nieśmiały, lecz bezkompromisowy i pełen wiary w siebie.
San Antonio Spurs.
W San Antonio Rodman kontynuował swoją pracę jako „czyściciela tablic”, przez co pozwolił środkowemu Davidowi Robinsonowi na zdobywanie większej liczby punktów, dzięki czemu ten ostatni zdobył tytuł najlepszego strzelca ligi. W ten sposób po raz pierwszy zawodnicy z jednej drużyny zwyciężyli w klasyfikacji liczby zdobywanych punktów i zbieranych piłek, ale nie był to ostatni raz Rodmana. W następnym sezonie Rodman pomógł San Antonio wygrać 62 spotkania, ustanawiając w ten sposób rekord klubu, a także dotrzeć do Finałów Konferencji Zachodniej.
Niestety, jego nieobliczalne życie poza parkietem, włączając w to krótki, ale głośno publicznie komentowany związek z Madonną, a także wybryki na parkiecie, takie jak farbowanie włosów, sprawiły, że działacze Spurs mieli go dość. Decyzję władz „Ostróg” o rozstaniu z Rodmanem przesądziło nieprzybycie „Robaka” z resztą drużyny na decydujący piąty mecz Finałów Konferencji Zachodniej.
Chicago Bulls.
Po sezonie Rodman został oddany do Chicago Bulls za środkowego Willa Perdue, aby zapełnić wielką dziurę, która powstała po odejściu z „Byków” silnego skrzydłowego HoRace’a Granta. Bulls z Rodmanem i Michaelem Jordanem, który wrócił z emerytury, poprawili się w sezonie zasadniczym o 25 zwycięstw, z 47 na 72 ustanawiając rekord wszech czasów w lidze NBA. Później w fazie play off Bulls łatwo poradzili sobie w drodze do Finałów Ligi NBA i zdobyli mistrzostwo ligi. Rodman, Michael Jordan i Scottie Pippen znaleźli się w Pierwszej Drużynie Najlepszych Obrońców (All-Defensive First Team). Po raz pierwszy w historii trzech graczy tej samej drużyny znalazło się w pierwszym składzie. Rodman był najlepszym w lidze w zbiórkach (piąty rok z rzędu), a Jordan był najlepszym strzelcem, drugi przypadek w historii, kiedy koledzy z drużyny byli najlepszymi w punktach i zbiórkach. Powtórzyli swój sukces w roku 1997 i 1998, a drużyna po raz drugi w ciągu 8 lat zdobyła trzy razy z rzędu tytuł mistrzowski.
Los Angeles Lakers i Dallas Mavericks.
Po zakończeniu sezonu Rodman opuścił Chicago, a Bulls rozpoczęli gruntowną przebudowę drużyny. Był to zarazem jego ostatni poważny sezon, gdyż w sezonach 1998/99 i 1999/2000 grał krótko, odpowiednio, w Los Angeles Lakers i Dallas Mavericks.
W zespole „Jeziorowców” (był tam partnerem m.in. Shaquille'a O'Neala i Kobe'ego Bryanta) zagrał w 23 meczach, odnosząc z drużyną 17 zwycięstw i uzyskując średnio 11,2 zbiórki na występ. Rozwiązano z nim kontrakt 10 meczów przed końcem sezonu regularnego, gdyż podczas swojego siedmiotygodniowego pobytu w drużynie z Los Angeles kilkakrotnie opuszczał lub spóźniał się na treningi, a także odmówił gry w czwartej kwarcie spotkania z Timberwolves, tłumacząc się sztywnością mięśni, oraz wyjścia trzy dni później na drugą połowę meczu z Blazers z powodu rzekomego zapalenia łokcia. Występował z „73” na koszulce, pozostając do dziś (sezon 2020/21) jedynym graczem w historii NBA noszącym ten numer.
W zespole Mavericks (grał z numerem 70) został zatrudniony kilkanaście dni po przejęciu zespołu przez milionera, Marka Cubana. W klubie z Dallas (w tym mieście dorastał) spędził 29 dni, rozgrywając swoje ostatnie 12 meczów w NBA i notując średnio 14,3 zbiórki. W tym czasie był dwukrotnie wykluczony z gry za niestosowne zachowanie, zawieszony przez ligę na jeden mecz oraz dwukrotnie ukarany na sumę 13,5 tys. dolarów za odmowę opuszczenia boiska w regulaminowym czasie. Po serii pięciu porażek został 8 marca 2000 roku zwolniony, co tłumaczono niespełnieniem przez niego oczekiwań dyrekcji i trenera. Decyzja ta zbiegła się także z publicznym skrytykowaniem Cubana przez koszykarza.
Zawodowe zapasy (wrestling).
Rodman walczył w kilku meczach World Championship Wrestling i był członkiem zespołu nWo z Hulkiem Hoganem. Jego pierwszy mecz odbył się 13 lipca 1997 podczas „Bash At the Beach” (coroczny turniej wrestlingu). Wystąpił razem z Hoganem, ale przegrali z Lexem Lugerem i The Giantem. Podczas „Bash At the Beach” 12 lipca 1998 Rodman i Hogan pokonali Karla Malone'a i Diamonda Dallasa Page’a. Jego trzeci i ostatni mecz odbył się 14 sierpnia 1999 podczas „Road Wild” (turniej wrestlingu), a Rodman przegrał z Randym Savage’em.
Ostatnie działania.
Rodman był obecny lub brał udział w dwóch różnych konkursach w Finlandii w roku 2005. Latem pojawił się w Sonkajarvi na zawodach w „noszeniu żon”, ale zrezygnował z walki w turnieju z powodu kłopotów ze zdrowiem. 6 listopada 2005 rozegrał jeden mecz w barwach Torpan Pojat przeciwko Tapiolan Honka. Zagrał 28 minut, zdobył 17 punktów i zebrał 6 piłek. Piętnaście z 17 punktów zdobył rzutami za 3 punkty (w sumie próbował 13 rzucając zza linii rzutów za 3 punkty). Obecność Rodmana przyciągnęła rekordową liczbę 7420 widzów na mecz Korisliigi (ligi fińskiej).
W 1996 wystąpił w filmie Eddie. Wraz z Jean-Claude’em Van Dammem wystąpił w filmie akcji "Ryzykanci" ("Double Team", 1997). Za swój wkład w film otrzymał w 1998 trzy Złote Maliny w kategoriach: „Najgorsze ekranowe połączenie”, „Najgorszy aktor drugoplanowy” i „Najgorszy debiut aktorski”, a w 2000 był nominowany do Złotej Maliny w kategorii „Najgorszy debiut aktorski dekady” (Złota Malina w tej kategorii trafiła do Pauly'ego Shore).
Życie prywatne.
Rodman był znany ze swojego kontrowersyjnego zachowania i wyglądu, notorycznej skłonności do przeklinania publicznego lub w trakcie telewizyjnych transmisji na żywo podczas trwania jego kariery, ciała przyozdobionego licznymi tatuażami i przekłuciami, a także częstego farbowania swoich włosów na jasny, sztuczny kolor tak długo, aż jego wygląd stał się pospolity.
Był związany z Jeanie Buss. 28 września 1992 poślubił Annie Bakes, z którą ma córkę Alexis (ur. 1988). W 1993 doszło do rozwodu. Spotykał się z Madonną (1994), striptizerką Stacy Yarbrough (1997) i aktorką Vivicą A. Fox (1997). Od 14 listopada 1998 do 6 kwietnia 1999 był żonaty z aktorką i modelką Carmen Electrą. Romansował z Jaimyse Haft (2002), byłą żoną Christophera Lamberta. 13 maja 2003 ożenił się z Michelle Moyer, z którą ma dwójkę dzieci: syna D.J. (ur. 2000) i córkę Trinity (ur. 2001) – młodzieżową reprezentantkę USA w piłce nożnej. W 2012 roku rozwiedli się. Od sierpnia 2003 do roku 2004 był związany z Alicią Douvall.
Podczas publicznego występu promującego jego autobiografię "Bad as I Wanna Be" ("Tak zły, jak chcę być"; w Polsce wydane pod tytułem "Zły do szpiku kości") wystąpił ubrany w suknię ślubną. Wyznał wówczas, iż jest biseksualistą, oraz że poślubił samego siebie.
16 listopada 2009 roku został aresztowany w Niemczech po tym, gdy nie zapłacił rachunku opiewającego na 3 tys. euro za usługi w jednym z niemieckich hoteli.
Odniesienia w kulturze masowej.
Polska grupa muzyczna Tuff Enuff stworzyła utwór zatytułowany „Rodman” zawarty na albumie "Diablos Tequilos" (1997), zainspirowany osobą koszykarza.
Również hip-hopowe trio z Atlanty – Migos – nagrało utwór pod tytułem "Dennis Rodman", który znajduje się na ich mixtape "Young Rich Niggas" (2013). Gościnnie wspomógł ich Gucci Mane.

</doc>
<doc id="360872" url="https://pl.wikipedia.org/wiki?curid=360872" title="Velký Šenov">
Velký Šenov

Velký Šenov (niem. "Groß-Schönau in Böhmen") – miasto w Czechach, w kraju usteckim. Według danych z 31 grudnia 2003 powierzchnia miasta wynosiła 1 892 ha, a liczba jego mieszkańców 1 978 osób.
Demografia.
"Źródło: Czeski Urząd Statystyczny"

</doc>
<doc id="360874" url="https://pl.wikipedia.org/wiki?curid=360874" title="Humifikacja">
Humifikacja

Humifikacja – procesy przekształceń materii organicznej gleb (detrytusu) polegające na częściowym rozkładzie pierwotnych związków organicznych (np. szczątków roślinnych) i wtórnej syntezie. W wyniku humifikacji powstaje humus glebowy, nadający ciemne zabarwienie górnym poziomom genetycznym profilu glebowego. Związki humusowe są substancjami o złożonej strukturze. Z uwagi na swe cechy fizyczne i chemiczne, w tym dużą pojemność sorpcyjną, odgrywają bardzo ważną rolę w kształtowaniu właściwości gleb.
Humifikacja składa się z dwóch etapów:

</doc>
<doc id="360875" url="https://pl.wikipedia.org/wiki?curid=360875" title="Velky Senov">
Velky Senov



</doc>
<doc id="360876" url="https://pl.wikipedia.org/wiki?curid=360876" title="Vizovice">
Vizovice

Vizovice (niem. "Wisowitz") – miasto w Czechach, w kraju zlińskim, w powiecie Zlin. Według danych z 2 października 2006 powierzchnia miasta wynosiła 2855 ha, a liczba jego mieszkańców 4562 osób.
Demografia.
Wykres liczby ludności miasta Vizovice na przestrzeni lat 1970–2006
"Źródło: Czeski Urząd Statystyczny"
Zabytki.
Zabytki miasta:
Kultura.
W Vizovicach co roku odbywa się festiwal rockowy Masters of Rock.
Miasto w kulturze masowej.
W okolicach Vizovic, jeśli wierzyć słowom popularnej piosenki śpiewanej przez Ivana Mládka, grasuje bagienny potwór, znany jako Jožin z bažin.

</doc>
<doc id="360878" url="https://pl.wikipedia.org/wiki?curid=360878" title="Žatec">
Žatec

Žatec () – miasto w Czechach, w kraju usteckim nad Ohrzą. Według danych z 31 grudnia 2003 powierzchnia miasta wynosiła 4 269 ha, a mieszkało tam 19 607 osób. Opady atmosferyczne w Žatcu wynoszą poniżej 400 mm (400 litrów na metr kwadratowy) i są najmniejsze w całych Czechach. Spowodowane jest to cieniem opadowym Rudaw.
Historia.
W X–XII wieku ziemie wokół Žatca posiadali Wrszowcy – czeski ród możnowładczy.
Najstarsze wzmianki o Žatcu (z roku 1004) można znaleźć w kronice Thietmara z Merseburga. W 1265 roku uzyskał prawa miejskie, a wraz z nimi prawo do warzenia piwa. Za panowania Karola IV należał do największych i najbardziej rozwiniętych miast w Czechach.
Chmielarstwo i browarnictwo.
Okolica, której centrum jest Žatec słynie z uprawy chmielu. Uprawa chmielu jest również inspiracją corocznego chmielowego festiwalu – Dočesnej. W mieście znajduje się muzeum chmielu, znany Instytut Chmielarski oraz siedziby wielu firm zajmujących się handlem tym surowcem. Žatecki chmiel jest na świecie bardzo ceniony ze względu na dużą zawartość gorzkawych, aromatycznych substancji, w tym m.in. lupuliny. 
W mieście znajduje się siedziba browaru Žatec, który z powodzeniem eksportuje swoje piwo i regularnie zyskuje nagrody na degustacjach w Czechach, jak i za granicą. W czerwcu 2006 r. žateckie piwo zwyciężyło na międzynarodowym festiwalu piwnym w australijskim Sydney.
Demografia.
"Źródło: Czeski Urząd Statystyczny"

</doc>
<doc id="360880" url="https://pl.wikipedia.org/wiki?curid=360880" title="Zatec">
Zatec



</doc>
<doc id="360881" url="https://pl.wikipedia.org/wiki?curid=360881" title="Bogusław Mąsior">
Bogusław Mąsior

Bogusław Mikołaj Mąsior (ur. 6 grudnia 1947 w Chrzanowie, zm. 28 października 2021 tamże) – polski polityk i działacz gospodarczy, senator III i V kadencji.
Życiorys.
Syn Romana i Marii. W 1971 ukończył studia na Wydziale Matematyczno-Fizyczno-Chemicznym Uniwersytetu Jagiellońskiego, po których podjął pracę w Południowych Zakładach Przemysłu Skórzanego „Chełmek” w Chełmku, gdzie był kolejno stażystą, technologiem i kierownikiem wydziału. Był dyrektorem Fabryki Obuwia „Chełmek” w Będzinie (1977–1996), prezesem zarządu „Butbędzin” w Będzinie (1998–1999) i dyrektorem regionu południowego „Bakoma” z siedzibą w Krakowie (1999–2001).
Od 1994 był członkiem rady głównej Business Centre Club, działacz organizacji gospodarczych. Był w gronie założycieli Wyższej Szkoły Przedsiębiorczości i Marketingu w Chrzanowie oraz zasiadał w senacie tej uczelni. Współautor wniosków racjonalizatorskich i patentów.
W latach 1993–1997 zasiadał w Senacie III kadencji wybrany jako bezpartyjny kandydat z ramienia Sojuszu Lewicy Demokratycznej, reprezentując województwo katowickie. Był wiceprzewodniczącym Komisji Gospodarki Narodowej oraz członkiem Komisji Spraw Zagranicznych i Międzynarodowych Stosunków Gospodarczych, a także stał na czele grupy polsko-włoskiej. Przystąpił do SLD, wchodził w skład władz lokalnych partii (przewodniczył radzie małopolskiej). Po raz drugi został wybrany do Senatu w 2001 z okręgu krakowskiego. W V kadencji Senatu (2001–2005) pracował w komisjach Gospodarki i Finansów Publicznych oraz Spraw Zagranicznych. W latach 1999–2001 był radnym powiatu chrzanowskiego. W 2006 i w 2010 wybierany na radnego Sejmiku Województwa Małopolskiego.
W 2005 bez powodzenia kandydował do Senatu, w 2007 do Sejmu, a w 2009 do Parlamentu Europejskiego. We wrześniu 2011 wystąpił z SLD, w następnym miesiącu kandydował do Senatu z ramienia Unii Prezydentów – Obywatele do Senatu w okręgu chrzanowskim, zajmując 3. miejsce spośród 5 kandydatów. W 2014 z listy komitetu SLD Lewica Razem bez powodzenia ubiegał się o reelekcję w wyborach do sejmiku województwa. W 2018 był kandydatem Polskiego Stronnictwa Ludowego na radnego wojewódzkiego.
Został pochowany na cmentarzu parafialnym w Chrzanowie.
Odznaczenia.
W 1997 otrzymał Krzyż Oficerski Orderu Odrodzenia Polski.
Życie prywatne.
Był żonaty z Anną, miał dwóch synów (Sławomira i Jarosława).

</doc>
<doc id="360883" url="https://pl.wikipedia.org/wiki?curid=360883" title="Zdziar nad Sazawą">
Zdziar nad Sazawą

Zdziar nad Sazawą (, ) – miasto w Czechach, w kraju Wysoczyna, siedziba powiatu Zdziar nad Sazawą. Według danych z 31 grudnia 2003 powierzchnia miasta wynosiła 3 706 ha, a liczba jego mieszkańców 24 030 osób.
Historia.
Już około 1100 r. w pobliżu dzisiejszej lokalizacji zamku znajdowała się obronna osada kontrolująca przeprawę przez bród na rzece Sazawie. Po założeniu w jej pobliżu klasztoru cystersów w roku 1252, osada zaczęła zajmować obszar tzw. Starego Miasta, a niedługo potem w okolice kościoła św. Prokopa (dzisiejsze jądro historyczne miasta). Było to wtedy miasteczko obronne, a w 1293 r. po raz pierwszy został ustanowiony sąd. W czasie wojen husyckich klasztor został spalony i od tej pory, mimo wysiłków i pomocy Jerzego z Podiebradów, jego znaczenie zmalało.
W roku 1588 Zdziar stał się lennem biskupów ołomunieckich, czemu sprzeciwił się klasztor ze zdecydowanym poparciem mieszkańców. W wyniku sporów kardynał Franz von Dietrichstein włączył je do swych osobistych dóbr. W roku 1607 podniósł Zdziar do godności miasta, a w 1614 rozwiązał klasztor. Po bitwie na Białej Górze, w 1620 roku, do miasta zostali sprowadzeni franciszkanie, a w 1639 znów wrócili cystersi. W 1642 klasztor został obroniony przez braci i mieszczan przez atakiem Szwedów, jednak ci w roku 1647 wrócili i zniszczyli miasto. Największy rozkwit klasztoru nastąpił w XVIII w., głównie za sprawą przebudowy dokonanej przez Jana Blažeja Santiniego-Aichela. Została również założona akademia dla młodzieży szlacheckiej. W wyniku reform Józefa II Habsburga klasztor został ostatecznie rozwiązany w roku 1784. Niektóre budowle przeszły w prywatne ręce, a centrum klasztoru zostało później przebudowane na zamek.
W latach 1898–1905 Zdziar uzyskał połączenie kolejowe (trasa Praga-Brno).
W roku 1949 Zdziar został połączony z wsią "Zamek Zdziar", a nazwa została zmieniona na Zdziar nad Sazawą (zgodnie z istniejącą już nazwą stacji kolejowej). Miasto zostało również stolicą powiatu. W latach siedemdziesiątych XX w. władze miasta zdecydowały, że Zdziar nad Sazawą powinien być „nowoczesnym miastem socjalistycznym” i dlatego rozpoczęto prace związane z jego „uzdrawianiem”. Stare budownictwo (często zabytkowe) w centrum miasta zostało zastąpione budynkami z wielkiej płyty.
W mieście, na wzgórzu Zelená Hora, znajduje się jeden z najważniejszych kościołów pielgrzymkowych na terenie Moraw – Sanktuarium pielgrzymkowe św. Jana Nepomucena (Zelená Hora). W 1994 roku sanktuarium to zostało wpisane na Listę światowego dziedzictwa UNESCO na podstawie kryterium I, II, IV.
Demografia.
"Źródło: Czeski Urząd Statystyczny"

</doc>
<doc id="360885" url="https://pl.wikipedia.org/wiki?curid=360885" title="Zd'ar nad Sazavou">
Zd'ar nad Sazavou



</doc>
<doc id="360887" url="https://pl.wikipedia.org/wiki?curid=360887" title="Zdar nad Sazavou">
Zdar nad Sazavou



</doc>
<doc id="360890" url="https://pl.wikipedia.org/wiki?curid=360890" title="Ždírec nad Doubravou">
Ždírec nad Doubravou

Ždírec nad Doubravou − miasto w Czechach, w kraju Wysoczyna.
Według danych z 31 grudnia 2003 powierzchnia miasta wynosiła 2 674 ha, a liczba jego mieszkańców 2 907 osób.
Demografia.
"Źródło: Czeski Urząd Statystyczny"

</doc>
<doc id="360891" url="https://pl.wikipedia.org/wiki?curid=360891" title="Zdirec nad Doubravou">
Zdirec nad Doubravou



</doc>
<doc id="360892" url="https://pl.wikipedia.org/wiki?curid=360892" title="EW51">
EW51

EW51 (przedwojenne oznaczenie E91) – trójwagonowy elektryczny zespół trakcyjny przystosowany do wysokich peronów, produkowany przez zakłady Lilpop, Rau i Loewenstein w Warszawie (część mechaniczna wagonów silnikowych) i H. Cegielski Spółka Akcyjna w Poznaniu oraz L. Zieleniewski w Sanoku (część mechaniczna wagonów rozrządczych i doczepnych) w latach 1936–1939. Aparaturę elektryczną dostarczyła wytwórnia English Electric Co Ltd. Pojazdy przeznaczone były do ruchu podmiejskiego w aglomeracji warszawskiej. Przed wojną zespoły były podzielone na przedziały klasy 2. i 3. Ogółem wyprodukowano 76 egzemplarzy. Obecnie jedyny zachowany egzemplarz pojazdu, EW51-36, stanowi własność Stacji Muzeum w Warszawie. W styczniu 2019 zakończyły się prace konserwatorsko-restauratorskie składu w Zakładach Naprawczych Taboru Kolejowego w Mińsku Mazowieckim, a od 6 marca 2021 EZT znajduje się na ekspozycji Stacji Muzeum.
Budowa.
Potrzeba skonstruowania elektrycznych zespołów trakcyjnych wynikła z planowanej od chwili uzyskania przez Polskę niepodległości elektryfikacji warszawskiego węzła kolei podmiejskich, związanej także z budową kolei średnicowej w Warszawie. 2 sierpnia 1933 została zawarta umowa z brytyjskimi firmami na dostawy kompletów wyposażenia elektrycznego. Prace związane z opracowaniem konstrukcji elektrycznych zespołów trakcyjnych podjęto w 1934 roku w Kierownictwie Elektryfikacji Węzła Kolejowego Warszawskiego, we współpracy z Departamentem VI mechanicznym Ministerstwa Komunikacji i przyszłymi wytwórniami taboru. Głównym projektantem części mechanicznej był inż. T. Owczarek z Departamentu VI. W 1935 roku zbudowano wagon prototypowy w zakładach Lilpop, Rau i Loewenstein, które zajmowały się następnie produkcją seryjną części mechanicznej wagonów silnikowych. Część mechaniczna wagonów rozrządczych i doczepnych była produkowana przez H. Cegielski SA w Poznaniu oraz L. Zieleniewski, Fitzner &amp; Gamper w Sanoku. Montaż wyposażenia elektrycznego dostarczanego z Anglii był prowadzony pod nadzorem specjalistów angielskich.
Pierwsze jednostki zostały oddane w lipcu 1936 roku. Publicznie zaprezentowano je podczas wystawy przemysłu metalowego i elektrotechnicznego rozpoczętej 23 sierpnia 1936 roku na Polu Mokotowskim w Warszawie. Pierwszy przejazd pociągu na trasie Pruszków – Warszawa – Otwock miał miejsce 15 grudnia 1936 roku. Pod koniec 1937 roku PKP posiadało 60 kompletnych zespołów. Zamówiono następnie dalsze 16 zespołów, zbudowanych do 1939 roku, przy tym 6 wagonów silnikowych zamierzano początkowo używać jako zaimprowizowane lokomotywy elektryczne (z numerami E301 do E306), do czasu elektryfikacji kolejnych odcinków.
Wagony silnikowe otrzymywały oznaczenia serii PKP: ECmx (E: elektryczny, C: drugiej klasy, m: motorowy z pantografem, x: czteroosiowy) i numery ewidencyjne od 91 001 do 076; wagony doczepne: EBCbdxx i sterownicze: EBCbdsxx, z numerami ewidencyjnymi od 92 001 do 076.
Konstrukcja.
Elektryczny zespół trakcyjny oznaczony w latach trzydziestych jako E91 złożony był z trzech wagonów, w praktycznej eksploatacji sprzęgniętych ze sobą na stałe i rozłączanych jedynie w warunkach warsztatowych. Trzywagonowe zespoły posiadały sterowanie ukrotnione i można było je łączyć za pomocą automatycznych sprzęgów Scharfenberga w składy podwójne lub potrójne, czyli pociągi złożone z sześciu lub dziewięciu wagonów. Jednostka zbudowana była z trzech wagonów: wagonu silnikowego (napędowego) który posiadał na jednym końcu kabinę maszynisty, urządzenia sterowania oraz przedział z aparaturą elektryczną, wagonu środkowego (doczepnego) oraz wagonu rozrządczego, który także był wyposażony w kabinę sterowniczą – patrz układ wagonów. Zastosowanie dwóch kabin maszynisty w obu końcach zespołu umożliwiało jednakowy rozruch i prowadzenie jednostki elektrycznej w obydwu kierunkach jazdy bez konieczności przetaczania.
Wagon silnikowy posiadał zamontowaną w specjalnym przedziale aparaturę elektryczną WN (wysokiego napięcia – 3 kV) oraz NN (niskiego napięcia – 110 V). Przedział elektryczny zlokalizowany był w przedniej części wagonu silnikowego i przylegał do kabiny maszynisty. Niskie napięcie 110 V prądu stałego, uzyskiwane z przetwornicy, zastosowano do zasilania obwodów pomocniczych i obwodów rozrządu oraz ładowania akumulatorów. Wagony doczepny i rozrządczy (sterowniczy) posiadały tzw. wspólny wózek systemu Jakobsa, co miało na celu zmniejszenie masy całkowitej zespołów E91. Prąd pobierany był z sieci trakcyjnej przez jeden z dwóch odbieraków pantografowych zainstalowanych na dachu wagonu silnikowego, zwykle przez drugi odbierak w stosunku do kierunku jazdy. Przy trudniejszych warunkach rozruchu (np. oblodzonej sieci) EZT pobierał prąd poprzez dwa odbieraki pantografowe jednocześnie. Wszystkie wózki tego zespołu miały dwie osie oraz podwójne usprężynowanie i zestawy kołowe prowadzone widłowo w łożyskach tocznych. Zespół posiadał pięć dwuosiowych wózków – dwie sztuki wózków napędowych w wagonie silnikowym oraz trzy wózki toczne, gdyż jeden z wózków tocznych był wspólny dla dwóch wagonów. Wózki napędowe wyposażone były w dwa silniki trakcyjne zawieszone na osiach zestawów kołowych w sposób półusprężynowany (tzw. zawieszenie tramwajowe – klasyczne, niekiedy zwane zawieszeniem „za nos”). Każdy silnik napędzał jedną oś wózka za pomocą jednostronnej, jednostopniowej zębatej przekładni czołowej.
Pudła wagonów zespołów serii E91 miały stalową konstrukcję, po części nitowaną, a po części spawaną. Wnętrze wagonów wyłożono płytami fornirowanymi w różnych deseniach i odcieniach. W poszyciach sufitu, ścian bocznych i podłogi zastosowano dobrą izolację termiczną i akustyczną, która spełniała swoje zadanie nawet jak na obecne standardy. Według relacji osób pamiętających E91 (EW51), przedwojenny zespół trakcyjny był wewnątrz lepiej wyciszony od kursujących do dzisiaj jednostek serii EN57, co w szczególności dotyczyło wagonów silnikowych (chodzi oczywiście o tzw. „wycie” przekładni zębatych w wagonach silnikowych). Automatyczne drzwi uruchamiane pneumatycznie i sterowane centralnie obsługiwane były przez kierownika pociągu. Siedzenia dla podróżnych wykonane były z wąskich drewnianych beleczek o wygodnym wyprofilowaniu, lecz bez zagłówków.
EZT E91 posiadał elektryczne ogrzewanie zasilane napięciem sieciowym 3000 V prądu stałego. Pomocniczego napięcia 110 V, stosowanego w obwodach pomocniczych i rozrządowych, dostarczała przetwornica wirująca 3000 V-/110 V- serii MG81c, która współpracowała z baterią akumulatorów w tzw. układzie buforowym. Wagon silnikowy posiadał także przedział bagażowy i przedział przeznaczony do przewozu przesyłek pocztowych. Budowę pierwszych EZT E91 rozpoczęto w 1935 roku, zaś w lipcu roku 1936 dostarczono je na teren Głównych Warsztatów Elektrotrakcyjnych w Warszawie przy ulicy Armatniej i od razu poddano testom i próbom. Na specjalnie przygotowanym, wydzielonym i zelektryfikowanym torowisku nieopodal Głównych Warsztatów Elektrotrakcyjnych zespoły były uruchamiane i badane. Tutaj także odbywały się szkolenia polskich maszynistów mających prowadzić EZT, aczkolwiek maszyniści szkoleni byli także za granicą.
Eksploatacja.
II wojna światowa.
W czasie II wojny światowej z powodu zniszczeń wojennych liczba lokomotyw elektrycznych, używanych głównie do przeciągania pociągów tunelem średnicowym w Warszawie, była niewystarczająca. W związku z tym wytypowano 10 elektrycznych zespołów trakcyjnych E91, z których wyłączono wagony silnikowe, następnie naprawiono je i przebudowano, połączono w pary i obciążono balastem z płyt betonowych. W części okien usunięto szyby wstawiając blachę lub dyktę. Zlikwidowano sprzęg centralny Scharfenberga, wyposażając je w sprzęg śrubowy, przewody pneumatyczne i zderzaki. Tak powstało 5 zastępczych lokomotyw elektrycznych nowego typu. Posiadały oznaczenia Ostbahn (od Ostbahn 01 do Ostbahn 05). Są również informacje mówiące o oznakowaniu serią E300 (od E301 do E305) lub M430 (od M431 do M438). Dalszy los tych lokomotyw nie jest znany. Wiadomo tylko, że lokomotywa z oznaczeniem "Ostbahn 03" została zezłomowana w MD Olszynka Grochowska po 1957 roku.
Powojenna.
Po wojnie część jednostek wyremontowano w kraju i nadano im oznaczenie E51. W 1959 zmieniono oznaczenia taboru PKP i zespoły otrzymały oznaczenie EW51. Dziesięć jednostek odbudowano w latach 1953–1954 w NRD w zakładach Waggonbau Görlitz i w tych zespołach wprowadzono istotne modyfikacje. Przede wszystkim zastosowano oddzielne wózki toczne dla każdego wagonu doczepnego i rozrządczego zamiast wspólnego wózka Jakobsa dla tychże dwóch wagonów.
Jak opisano wyżej, w przedwojennych jednostkach E91 (EW51) wagony doczepny (środkowy) i rozrządczy (sterowniczy) posiadały jeden wózek wspólny dla tych dwóch wagonów. Po wojnie brakowało odpowiedniej liczby zachowanych wózków systemu Jakobsa, więc każdy wagon doczepny i rozrządczy odbudowany w NRD otrzymał własne dwuosiowe wózki toczne. Wpłynęło to na zwiększenie masy odbudowanych EZT w stosunku do jednostek przedwojennych oraz, co oczywiste, na wyczuwalne osłabienie przyspieszenia rozruchu. Odbudowanym w NRD jednostkom nadano oznaczenie E52 (później EW52). W latach czterdziestych i pięćdziesiątych udało się wyremontować i oddać do eksploatacji ogółem 36 sztuk zespołów obu serii. EW51 i EW52 wycofano z eksploatacji w latach 1970–1979.
Ostatni egzemplarz, EW51-36, przekazano Muzeum Kolejnictwa w Warszawie (obecnie Stacja Muzeum). W latach 90. XX wieku został on przetransportowany na bocznicę stacji Warszawa Grochów, gdzie stał się wrakiem. W 2014 roku skład został przekazany w depozyt Muzeum Komunikacji na warszawskiej Pradze i przewieziony na bocznicę stacji Warszawa Praga. Trzy lata później skład przetransportowano na zlecenie Stacji Muzeum do Mińska Mazowieckiego, gdzie w okresie od września 2018 do grudnia 2018 przeprowadzono prace konserwatorsko-renowacyjne w ZNTK Mińsk Mazowiecki. W nocy z 5 na 6 marca 2021 roku, we współpracy z Kolejami Mazowieckimi i Trakcją PRKil, jednostka powróciła do Warszawy i została umieszczona w skansenie Stacji Muzeum.

</doc>
<doc id="360895" url="https://pl.wikipedia.org/wiki?curid=360895" title="Žirovnice">
Žirovnice

Žirovnice (niem. "Serownitz") – miasto w Czechach, w kraju Wysoczyna.
Według danych z 31 grudnia 2003 powierzchnia miasta wynosiła 4 440 ha, a liczba jego mieszkańców 3 085 osób.
Demografia.
"Źródło: Czeski Urząd Statystyczny"

</doc>
<doc id="360897" url="https://pl.wikipedia.org/wiki?curid=360897" title="Zirovnice">
Zirovnice



</doc>
<doc id="360899" url="https://pl.wikipedia.org/wiki?curid=360899" title="Paramount Pictures">
Paramount Pictures

Paramount Pictures, oficjalnie Paramount Pictures Corporation – amerykańska wytwórnia filmowa założona 8 maja 1912 roku przez Adolpha Zukora, zajmująca się produkcją i dystrybucją filmów, mająca swą siedzibę pod adresem 5555 Melrose Avenue w Hollywood. Jest ona drugą najstarszą działającą wytwórnią w USA (zaraz po Universal Pictures) oraz piątą najstarszą na świecie. Większość jej udziałów posiada korporacja Paramount Global.
Założycielem Paramount Pictures był Adolph Zukor. Firma przez dwa pierwsze lata istnienia nosiła nazwę "Famous Players Film Company". Pierwszymi partnerami Zukora byli Daniel Frohman i Charles Frohman. W 1914 roku dołączył do niego Jesse L. Lasky, właściciel niewielkiej wytwórni "Lasky Feature Play Company" (sponsorowanej w części przez Samuela Goldwyna), dla którego pracował jeszcze mało znany reżyser teatralny Cecil B. DeMille (który stać się miał potem renomowanym reżyserem filmowym).
Dziś Paramount Pictures to także jeden z największych producentów i dystrybutorów programów i seriali dla sieci telewizyjnych i kablowych. Udostępnia ponad godzin swojego programu rocznie stacjom telewizyjnym w 125 krajach, w 30 wersjach językowych. W lutym 2006 roku Paramount ogłosił zakup przedsiębiorstwa DreamWorks.
W 2013 roku Paramount Pictures ogłosiło oficjalną informację, że powraca do produkowania seriali. Jednocześnie reaktywowano działalność Paramount Television (obecnie Paramount Television Studios). W 2014 roku było pierwszym dużym studiem w Hollywood, które zaczęło rozpowszechniać wszystkie swoje filmy tylko w cyfrowej formie.
Od 19 marca 2015 roku w Polsce jest dostępny międzynarodowy kanał filmowy Paramount Channel emitujący filmy głównie Paramount i wytwórni związanych tylko z Hollywood.

</doc>
<doc id="360900" url="https://pl.wikipedia.org/wiki?curid=360900" title="Zubří (kraj zliński)">
Zubří (kraj zliński)

Zubří − miasto w Czechach, w kraju zlinskim nad rzeką Dolną Beczwą. Według danych z 31 grudnia 2009 powierzchnia miasta wynosiła 2 839 ha, a liczba jego mieszkańców 5 536 osób.
Demografia.
"Źródło: Czeski Urząd Statystyczny"

</doc>
<doc id="360901" url="https://pl.wikipedia.org/wiki?curid=360901" title="Zubri">
Zubri



</doc>
<doc id="360902" url="https://pl.wikipedia.org/wiki?curid=360902" title="Żdżar nad Sazawą">
Żdżar nad Sazawą



</doc>
<doc id="360903" url="https://pl.wikipedia.org/wiki?curid=360903" title="Holenderska Kompania Wschodnioindyjska">
Holenderska Kompania Wschodnioindyjska

Holenderska Kompania Wschodnioindyjska (, ; dosł. „Zjednoczona Kompania Wschodnioindyjska”) – powstała 20 marca 1602, na bazie uchwały Stanów Generalnych Republiki Zjednoczonych Prowincji (dzisiejsza Holandia), gwarantującej monopol na działalność kolonialną w Azji.
Historia.
Był to pierwszy na świecie koncern międzynarodowy oraz pierwsza na świecie kompania wypuszczająca akcje, papiery wartościowe, dla finansowania swojej działalności. Najstarsza zachowana akcja wyemitowana przez Kompanię pochodzi z 9 września 1606. Kompania dzieliła się na sześć „izb” (hol. kamer), z głównymi siedzibami w: Oostindisch Huis (Amsterdam), Middelburg (dla Zelandii), Enkhuizen, Delft, Hoorn i Rotterdamie. Delegaci z poszczególnych „izb” obradowali jako „Heeren XVII” (siedemnastu Panów).
Kompania ustanowiła swoje faktorie w Batawii na Jawie (dzisiejsza Dżakarta, Indonezja), na Wyspach Korzennych (Moluki), a w Japonii na wyspie Dejima w zatoce Nagasaki. Kompania handlowała srebrem wydobywanym w hiszpańskich kopalniach w Peru, miedzią wydobywaną w Japonii, tekstyliami z Chin i Indii, ceramiką oraz pożądanymi w Europie przyprawami do potraw.
Kompania odgrywała dużą rolę w przekazywaniu nowych idei i technologii z Europy do Azji, popierała misjonarzy chrześcijańskich. W 1640 kompania zdobyła port Galle w Sri Lance od Portugalii, łamiąc monopol portugalski na handel cynamonem.
W 1652 VOC założyła faktorię na Przylądku Dobrej Nadziei w Afryce Południowej, dla uzupełnienia zapasów statków handlowych w drodze na Daleki Wschód. Faktoria ta stała się później Kolonią Przylądkową, gdzie osiedliło się wielu Holendrów i innych Europejczyków (obecnie w Republice Południowej Afryki).
VOC ustanowiła swe faktorie również w Iranie, Bangladeszu, Syjamie (dzisiejsza Tajlandia), Kantonie (dzisiejsze miasto Guangzhou w Chinach, w mieście tym posiadali swoją faktorię również Brytyjczycy), na wyspie Formoza (dzisiaj Tajwan, jednak w 1662 Holendrzy zostali usunięci z wyspy) oraz w południowych Indiach.
W 1669 Holenderska Kompania Wschodnioindyjska była najbogatszą kompanią na świecie, posiadając ok. 150 statków handlowych, 40 okrętów, ok. 50 tys. pracowników, własną 10 tys. armię i wypłacając 40% dywidendy od swoich akcji. Kompania przez cały czas działalności była w konflikcie z Wielką Brytanią, konkurując z Brytyjską Kompanią Wschodnioindyjską.
W XVIII w. VOC skoncentrowała się na Indiach Wschodnich. Po czterech wojnach Brytyjczyków ze Zjednoczonymi Prowincjami, czyli dzisiejszą Holandią (1780–1784), kompania popadła w kłopoty finansowe i w 1798 została rozwiązana. Na kongresie wiedeńskim w 1815 Indie Wschodnie zostały przyznane Królestwu Niderlandów (Holandii).

</doc>
<doc id="360920" url="https://pl.wikipedia.org/wiki?curid=360920" title="Polacy w Niemczech">
Polacy w Niemczech

Polska diaspora w Niemczech – zbiorowość Polaków, osób polskiego pochodzenia lub wywodzących swoje korzenie z Polski, obejmująca m.in. potomków członków przedwojennej mniejszości polskiej, uchodźców politycznych lub emigrantów ekonomicznych, obywateli polskich o statusie cudzoziemców w Niemczech, jak również osoby, które opuściły Polskę deklarując niemieckie pochodzenie, a odwołujące się również do swojej polskiej tożsamości.
Charakterystyka.
Zbiorowość migrantów z Polski jest silnie zróżnicowana pod względem poczucia tożsamości etniczno-kulturowej, co wynika z falowości migracji z Polski do Niemiec.
W ciągu ostatnich dwustu lat do Niemiec przemieściło się z terytoriów Polski ponad 8 mln osób.
Można tu rozróżniać m.in. Polaków, którzy znaleźli się w obrębie Związku Niemieckiego na skutek przesunięcia granic, oraz Polaków, którzy przybyli do Niemiec po zrywach narodowych lub w celach zarobkowych (np. w okresie stanu wojennego lub po przystąpieniu Polski do Unii Europejskiej).
Granice etniczne między Polakami i Niemcami, jak też innymi grupami autochtonicznymi, takimi jak Ślązacy, Mazurzy, czy Kaszubi, stały się w wyniku wielokrotnych zmian granic (np. w wyniku rozbiorów, po I i II wojnie światowej) w wielu przypadkach mało wyraźne.
Historia.
Nowoczesna historia polskiej zbiorowości w Niemczech sięga XIX wieku.
Okres zaborów.
Masowy napływ imigrantów z terenów polskich, rozpoczął się w drugiej połowie XIX w. W latach 1870–1914 do Niemiec wyemigrowało ok. 3,5 miliona Polaków. W tym ok. 1,2 miliona Polaków przemieściło się z terenów ówczesnego zaboru pruskiego w głąb Cesarstwa Niemieckiego, 1,2 miliona polskich imigrantów pochodziło z terenów zaboru rosyjskiego, a ok. 1,1 miliona osób pochodziło z terenów zaboru austriackiego.
Okres międzywojenny.
W okresie międzywojennym oceniano, że na Śląsku mieszkało ok. 0,5 mln Polaków, a w Prusach Wschodnich ok. 100 tys. (Mazurzy). Ogólną liczbę autochtonów polskich w Niemczech szacowano na ok. 1 mln osób. Emigracja zarobkowa doprowadziła do powstania znacznych skupisk robotników polskich w Nadrenii (250 tys.). Robotnicy rolni (ok. 115 tys.) w 3/5 stale zamieszkiwali w obrębie Rzeszy, a pozostali (ok. 45 tys.) napływali do Niemiec w marcu i pozostawali tam do grudnia. Sezonowych robotników rolnych werbowała Niemiecka Centrala Robotnicza. Byli oni w stanie zaoszczędzić ok. 100 marek, ale warunki ich bytowania pozostawały bardzo ciężkie.
Centralną organizację polskiej mniejszości stanowił Związek Polaków w Niemczech, powstały w 1923 roku w Berlinie. Podzielony na pięć dzielnic terytorialnych liczył ok. 100 tys. członków. Organizacje zawodowe reprezentowało Zjednoczenie Zawodowe Polskie z centralą w Bochum, założone w 1902 roku. Posiadało ono ok. 13 tys. członków, głównie w Westfalii. Działały również stowarzyszenia kościelne, towarzyskie i gimnastyczne (Sokół). Poważne zasługi dla środowiska polskiego miało Towarzystwo Polskich Przemysłowców w Berlinie, założone w 1867 roku. Skupiało ono ok. 200 członków, przeważnie rzemieślników. Prasę polską reprezentowało kilkanaście czasopism. Najpoważniejszym pismem był wychodzący w Bytomiu „Katolik”. Istniały także kluby sportowe, jak np. PKS Berlin.
Polskie szkolnictwo borykało się z dużymi trudnościami. Istniały 32 publiczne szkoły polskie (stan z kwietnia 1929 r.) – wyłącznie w rejencji opolskiej, gdzie uczęszczało do nich 646 dzieci. Nauka języka polskiego odbywała się także w 31 szkołach niemieckich, zlokalizowanych głównie na Warmii i terenach pogranicznych. Lekcje odbywały się w wymiarze dwóch do czterech godzin tygodniowo, a uczęszczało na nie 1400 dzieci. W Westfalii i Prusach Wschodnich szkolnictwo polskie było wyłącznie prywatne i słabo rozwinięte. W całych Niemczech naukę języka polskiego pobierało 4 tys. dzieci.
II wojna światowa.
Od dnia wejścia w życie dekretów wydanych w III Rzeszy 7 września 1939 (po agresji Niemiec na Polskę) Polacy mieszkający w Niemczech nie posiadają statusu mniejszości narodowej. W lutym 1940 organizacje Polaków w Niemczech zostały rozwiązane, ich majątek skonfiskowany, a działalność zakazana na mocy rozporządzenia Rady Ministrów Obrony Rzeszy, sygnowanego przez Hermanna Göringa.
Okres powojenny.
Wskutek zmian granicznych po II wojnie światowej, autochtoniczna ludność polska nie zamieszkiwała terytorium Niemiec, ponieważ tereny zamieszkane przez nią przed wojną stały się częścią państwa polskiego. W północno-zachodnich Niemczech do 1948 r. istniała polska strefa okupacyjna Niemiec. Polacy licznie zamieszkiwali ówczesną stolicę strefy – Maczków.
Lata 80. XX w..
Liczebność imigracji „solidarnościowej” w Niemczech szacowana jest na od 100 do 850 tys. osób.
Tzw. emigracja solidarnościowa, wraz z późnymi przesiedleńcami z lat 80., stanowi kulturowy i społeczny trzon polskiej zbiorowości w Niemczech.
Współczesność.
Liczebność.
Obecnie w Niemczech mieszka według różnych danych ok. 1,5–2 mln Polaków, osób polskiego pochodzenia lub wywodzących się z Polski. Według Ministerstwa Spraw Zagranicznych należy jednak zakładać, że duża część z nich, zwłaszcza przesiedleńców, nie identyfikuje się z polskością.
Według danych niemieckiego urzędu statystycznego z 2017 w Niemczech zameldowanych było 783 000 osób legitymujących się wyłącznie obywatelstwem polskim oraz 690 000 osób posiadających zarówno niemieckie, jak i polskie obywatelstwo.
Status prawny.
Pod względem statusu prawnego można rozróżniać osoby posiadające wyłącznie obywatelstwo niemieckie, osoby posiadające wyłącznie polskie obywatelstwo oraz osoby z podwójnym obywatelstwem.
Polacy w Niemczech nie mają obecnie statusu mniejszości narodowej, który to został im odebrany przez władze III Rzeszy.
W listopadzie 2014 niemieckie ministerstwo spraw wewnętrznych odrzuciło wniosek Związku Polaków w Niemczech o nadanie Polakom statusu mniejszości.
Organizacje.
20 sierpnia 2010 utworzono "Stałą Konferencję Organizacji Dachowych Polonii i Polaków w Niemczech", złożoną z przedstawicieli Konwentu Organizacji Polskich w Niemczech (Chrześcijańskiego Centrum Krzewienia Kultury Tradycji i Języka Polskiego w Niemczech, Kongresu Polonii Niemieckiej, Polskiej Rady w Niemczech – Zrzeszenie Federalne i Związku Polaków „Zgoda” w RFN) oraz Związku Polaków w Niemczech, której celem jest wypracowywanie wspólnego stanowiska Polonii Niemieckiej i Polaków w Niemczech oraz reprezentowania ich wobec władz niemieckich, polskich i Unii Europejskiej.
Religia.
Dla Polonii, wiernych kościoła rzymskokatolickiego odbywają się w kościołach kilkudziesięciu miast mszę w języku polskim. W języku polskim odbywają się również spotkania religijne innych wyznań, m.in. Świadków Jehowy, Zielonoświątkowców i Kościoła Adwentystów Dnia Siódmego.

</doc>
<doc id="360921" url="https://pl.wikipedia.org/wiki?curid=360921" title="Rossoszyca">
Rossoszyca

Rossoszyca – wieś w Polsce, położona w województwie łódzkim, w powiecie sieradzkim, w gminie Warta, w odległości 12 km od Sieradza, na skrzyżowaniu tras: 479 Dąbrówka – Sieradz oraz 710 Łódź – Szadek – Błaszki. 
W latach 1975–1998 wieś administracyjnie należała do województwa sieradzkiego.
Historia.
Wieś dawniej szlachecka. Pierwsza wzmianka o Rossoszycy pochodzi z 1390 r. Wieś należała wówczas do rycerza Marcina, który był więziony przez Krzyżaków w Toruniu, a po uwolnieniu wrócił do Rossoszycy. Wkrótce wraz z synem Bolkiem i zięciem walczył w składzie chorągwi sieradzkiej pod Grunwaldem, gdzie poległ. 
W 1579 r. wieś stanowiła własność Jakuba Roszowskiego, Stanisława Wysockiego oraz Doroty Sierakowskiej. W XVIII w. należała do rodu Pstrokońskich.
Do 1954 roku istniała gmina Rossoszyca. 
Zabytki.
Nad dużym stawem stoi, otoczony okazałymi lipami, kościół św. Wawrzyńca. Pierwotny wzniesiony prawdopodobnie przed 1400 r. przez rycerza Marcina. Następny z 1770 r. ufundowany został przez Bogumiła Pstrokońskiego, chorążego piotrkowskiego, miejscowego dziedzica. Kościół ten 11 lat później spłonął. Obecnie stojący kościół został wzniesiony w 1783 r. staraniem Maksymy z Szembeków Pstrokońskiej, wdowy po Bogumile. Jest zbudowany z modrzewia, konstrukcji zrębowej, oszalowany, kryty w przeszłości gontem obecnie blachą. Ołtarz główny rokokowy z 2 poł. XVIII w., dwa boczne z pocz. XIX w., późnobarokowe. Ambona i organy klasycystyczne, z początku XIX w. Chrzcielnica drewniana z XVIII w. Monstrancja rokokowa z 1782 r. Plebania zbudowana w 1908 r. staraniem ks. Ignacego Pilicha.
Kościół w czasie II wojny światowej był czynny do 6 października 1941 r., kiedy to Niemcy aresztowali księdza Adama Fijałkowskiego i zesłali do Dachau, gdzie zginął 4 maja 1942 r. Niemcy zamienili świątynię na magazyn zboża.
Na cmentarzu zbiorowa mogiła żołnierzy z 10 Dywizji Piechoty armii "Łódź" i Kresowej Brygady Kawalerii poległych w dniach 3-5 września 1939 r. oraz grobowce Pstrokońskich, Cieleckich, Nenckich, Bartochowskich. W pobliskich lasach znajdują się obelisk i mogiły pensjonariuszy pobliskiego szpitala psychiatrycznego w Warcie zamordowanych przez Niemców w kwietniu 1940 r.
Według rejestru zabytków Narodowego Instytutu Dziedzictwa na listę zabytków wpisany jest obiekt:
Przyroda.
We wsi znajduje się ok. 300-letni dąb szypułkowy - pomnik przyrody, o obwodzie 540 cm. Drzewo rośnie przy ulicy Dębowej.
Kultura.
We wsi kręcono polski film wojenny Romans z intruzem z 1984 w reżyserii Waldemara Podgórskiego na podstawie powieści Wacława Bilińskiego pt. "Koniec wakacji".
Na cmentarzu parafialnym pochowany został Zdzisław Tobiasz, polski aktor teatralny, telewizyjny, radiowy i filmowy, reżyser teatralny - grał majora Wołczyka w serialu kryminalnym "07 zgłoś się."
Drogowy odcinek lotniskowy.
Na odcinku drogi Rossoszyca – Warta znajdował się drogowy odcinek lotniskowy. 

</doc>
<doc id="360923" url="https://pl.wikipedia.org/wiki?curid=360923" title="Bogusza">
Bogusza



</doc>
<doc id="360926" url="https://pl.wikipedia.org/wiki?curid=360926" title="Bogusza (powiat nowosądecki)">
Bogusza (powiat nowosądecki)

Bogusza (łem. Боґуша) – wieś w Polsce położona w województwie małopolskim, w powiecie nowosądeckim, w gminie Kamionka Wielka.
W latach 1975–1998 miejscowość administracyjnie należała do województwa nowosądeckiego.
Bogusza to niewielka wieś położona 515 m n.p.m. w Beskidzie Niskim, w dolinie potoku Królówka na północno-zachodniej rubieży dawnego zasiedlenia łemkowskiego. Z obu stron dolinę ujmują zalesione pasma górskie stanowiące część składową tzw. Gór Grybowskich. Od północy pasmo Postawne – Jaworze (882 m n.p.m.), a od południa pasmo Tokarni – Czerszli (871 m n.p.m.). Bogusza skupiona jest wzdłuż drogi wiodącej z Nowego Sącza i Kamionki Wielkiej do Florynki, a dalej do Grybowa.
We wsi dwie dawne cerkwie, obecnie kościoły: greckokatolicka drewniana z 1856 z bardzo cennym wyposażeniem i prawosławna z lat 1932–1937.
Historia.
Pierwsza wzmianka o Boguszy pojawiła się w piśmie z roku 1460 wystawionym przez podkomorzego krakowskiego Mikołaja Pieniążka. Bogusza wymieniona jest tu wraz z sąsiednią Binczarową w związku z nadaniem mieszkańcom obu wsi prawa wyrębu drzewa i wypasu trzody w lasach na południe od wsi. Z pisma wynika także, że obie wsie należą do starostwa niegrodowego w Grybowie, będącego dzierżawą królewską. Po raz kolejny informacje o Boguszy spotkać można w królewskim dokumencie z roku 1526, gdy wraz z innymi wsiami starostwa grybowskiego (Gródek, Biała Niżna, Biała Wyżna, Siołkowa, Kąclowa i Binczarowa) przeszła w ręce Jana Buczyńskiego z Olszyn.
W roku 1529 dzierżawę grybowską wykupił od Buczyńskiego dworzanin królewski Stanisław Pieniążek z Iwanowic, w 1544 nadał Boguszy prawo wołoskie, a sołectwo w Boguszy sprzedał Iwanowi Radzowi. Potomkowie Iwana Radza byli sołtysami wsi aż do XVIII w. Po Pieniążkach całe starostwo przeszło w ręce wojewody i starosty krakowskiego Stanisława Lubomirskiego, który przyczynił się do powstania w 1627 parafii i budowy cerkwi św. Dymitra w Boguszy. Pod koniec XVII wieku we wsi znajdowało się 9 gospodarstw, funkcjonował tu młyn wodny. Później starostwo obejmowali kolejno Grodzieńscy, Denhoffowie, Tarkowscy i Wodziccy. W roku 1785 dzierżawa grybowska została włączona przez rząd austriacki do tzw. dóbr kameralnych. W 1828 część byłego starostwa wraz z Boguszą sprzedano na licytacji Józefowi Boschowi. Boschowie uciekli na Węgry podczas rzezi galicyjskiej w 1846 r. W 1880 wieś liczyła 87 domów.
Ludność.
Pierwotnymi mieszkańcami nowych wsi, powstających na terenie Kotliny Sądeckiej (prawdopodobnie także Boguszy) i na północnych stokach Karpat w XIV i XV w. byli osadnicy polscy. Polska jest również nazwa miejscowości, pochodząca od imienia Bogusz (w XVII w. spotyka się też formę Bogusze i Boguszowa). Nazwa ta nie została zmieniona także w następnych wiekach, gdy wieś zamieszkiwali Łemkowie. Etnograf Roman Reinfuss zalicza mieszkańców tej części Łemkowszczyzny do tzw. Torokarów. Odrębność tej grupy wyrażała się w głównie w stroju; noszono tu czuchy, które na kołnierzu i na rękawach miały dwa lub trzy białe, tkane pasy oraz rząd białych lub czarnych frędzli, zwanych "toroky".
Ochotnicza Straż Pożarna.
W Boguszy działa jednostka Ochotniczej Straży Pożarnej, która została założona w 1948 roku, zaś od dnia 11 marca 2001 roku znajduje się w krajowym systemem ratowniczo-gaśniczym. OSP posiada w swoim wyposażeniu dwa samochody bojowe – GBARt Iveco Eurocargo i GLM Fiat Ducato.
Turystyka.
Z Boguszy z Przełęczy nad Bacówką prowadzi niebieski szlak turystyczny do otwartej w 2005 wieży widokowej na szczycie Jaworze 882 m.

</doc>
<doc id="360928" url="https://pl.wikipedia.org/wiki?curid=360928" title="Kiry">
Kiry

Kiry – część wsi Kościelisko w Polsce w województwie małopolskim, w powiecie tatrzańskim, w gminie Kościelisko.
Kiry położone są u wylotu Doliny Kościeliskiej, znane jako punkt wypadowy wycieczek kierowanych do tej doliny Kościeliskiej i w jej okolice.
Układ osiedla.
Na Kiry składają się trzy polany:
Historia.
Nazwa Kir pochodzi od gwarowego określenia zakrętu drogi, ścieżki lub rzeki i brzmiącego "kira" lub "kiera". Drugie człony nazw pochodzą od wsi do których należały: Leśnicka od Leśnicy, a Miętusia od Miętustwa. Zachowane dokumenty z 1646 potwierdzają nadanie praw własności Kir przez króla Władysława IV Wazę dla sołtysów Łasiów z położonej na wschodnim Podhalu wsi Leśnicy. Mieli oni tutaj szopy na siano. W połowie XIX w Kirach istniały chatki węglarzy wypalających węgiel drzewny i funkcjonował tartak wodny z gonciarnią. Później przeniesiono tutaj także ze Starych Kościelisk leśniczówkę. Przed II wojną światową w Kirach oprócz tej leśniczówki było jeszcze 10 domostw i nierentowny tartak. W latach 1920–1930 stacjonowała tutaj Kompania Wysokogórska Wojska Polskiego.
W latach 1975–1998 Kiry administracyjnie należały do województwa nowosądeckiego.
Jeszcze w XX w. polan używano do przechowywania siana oraz masowego wypasu owiec. Obecnie na polanach leżących poza terenami TPN znajdują się góralskie zabudowania, kaplica Matki Boskiej Gietrzwałdzkiej, przystanek PKS i busów, postój dorożek, gospoda Słowińskich (aktualnie pod nazwą Harnaś), kiosk, sklep i parkingi. Głębiej znajduje się poczta, bar Hajduk, ośrodki wczasowe i pensjonaty, a także stadion biathlonowy. Na Wyżniej Miętusiej Kirze prowadzony jest obecnie kulturowy wypas owiec, a w stojącym tu szałasie można kupić oscypki, bundz i żętycę.
Przez osiedle biegnie szosa z Zakopanego do Witowa i dalej (Chochołów, Czarny Dunajec).

</doc>
<doc id="360929" url="https://pl.wikipedia.org/wiki?curid=360929" title="Polska Misja Katolicka">
Polska Misja Katolicka

Polska Misja Katolicka (PMK) – stałe katolickie duszpasterstwo Polonii działające w wielu krajach, podlegające Konferencji Episkopatu Polski.
W Anglii i Walii.
Historia.
Początki misji sięgają opieki duszpasterskiej nad Polakami przybyłymi na Wyspy Brytyjskie po powstaniach narodowych 1831, 1848, 1863 i 1905. Jednym z pierwszych duszpasterzy był ks. Emeryk Podolski, który odprawiał dla Polaków nabożeństwa w kaplicy przy Sutton Street w dzielnicy Soho w Londynie. Dzięki staraniom generała Wł. Zamoyskiego i dzięki życzliwości kardynała Wisemana w 1864 przybył z kraju ks. Chwaliszewski i odprawiał nabożeństwa dla Polaków w kaplicy polskiej kościoła św. Piotra w Hatton Garden. Polskie duszpasterstwo zostało oficjalnie ustanowione w 1894 roku przez kardynała Herberta Vaughana, ówczesnego arcybiskupa Westminsteru. Zalążek misji stworzyła bł. matka Franciszka Siedliska, fundatorka Zgromadzenia Sióstr Nazaretanek i ich ojciec duchowny, ks. Lechert. Z matką Siedliską przyjechały wtedy dwie siostry i założyły pierwszą polską szkółkę. Odtąd nabożeństwa polskie odbywały się regularnie w kaplicy przy Globe Road, później przy Cambridge Heath Road, we wschodniej dzielnicy Londynu, Bethnal Green. 
W okresie międzywojennym duszpasterstwo polskie koncentrowało się w kościele polskim przy Mercer Street, który był dzierżawiony. W roku 1928 władze miejskie uznały budynek kościoła, ze względu na jego stan techniczny, za zagrażający bezpieczeństwu. Jeszcze tego samego roku kościół odwiedził kardynał Kakowski w towarzystwie ks. biskupa Przeździeńskiego z Siedlec i ambasadora RP Skirmunta. Po poszukiwaniach zdecydowano się na kupno kościoła w dzielnicy Islington przy Devonia Road za 4000 funtów, który sprzedawali Swedenborgianie. Kościół wraz z przylegającymi do niego budynkami nadawał się do urządzenia Polskiej Misji Katolickiej, do użytku sakralnego, a także do potrzeby polskiej szkoły sobotniej. Kardynał Bernard Bourne, arcybiskup katolicki Westminsteru, wspomógł misję pożyczką 1000 funtów na remont. Była to pierwsza polska świątynia na Wyspach Brytyjskich. Jej poświęcenie odbyło się 30 października 1930 roku. Dokonał go ks. kardynał August Hlond, prymas Polski, w obecności kardynała Bourne. W 1938 posługę duszpasterską w misji objął ks. Władysław Staniszewski, do tego czasu dyrektor biura kancelarii prymasa Polski, który zaofiarował się przyjechać do Anglii na 3 lata. Wyjeżdżał do Londynu żegnany słowami kardynała Hlonda:
Działalność biskupa Józefa Gawliny.
Misja w czasie wojny była aktywna. Skoro kardynał Hlond przewidział już przed wojną, na co się zanosiło, mianował biskupa polowego, w stopniu generała dywizji, Józefa Feliksa Gawlinę, zwanego przez Jana Pawła II „biskupem tułaczem”, nie tylko jako duszpasterza sił zbrojnych, ale i opiekuna całej polskiej emigracji.
Po audiencji u papieża Piusa XII Sekretariat Stanu Stolicy Apostolskiej przedłużył mu jurysdykcje biskupa polowego, co pośrednio oznaczało uznanie ciągłości państwa polskiego i jego armii. Wyjechał do Francji. 18 października 1939 po przybyciu do Paryża formalnie podjął obowiązki biskupa polowego Wojsk Polskich (Polskich Sił Zbrojnych na uchodźstwie). Włączył się do organizacji Wojska Polskiego we Francji. Organizował dla żołnierzy niedzielne nabożeństwa przez radio. Zarządzeniem z 12 listopada 1939 Ministra Spraw Wojskowych rządu RP na uchodźstwie, gen. Władysława Sikorskiego, został zastępcą przewodniczącego zarządu Polskiego Czerwonego Krzyża w czasie wojny. Wydał Modlitewnik Żołnierza Polskiego. 21 grudnia 1939 dekretem prezydenta Raczkiewicza został mianowany członkiem I Rady Narodowej RP, następnie zastępcą członka Komisji Wojskowej, członkiem Komisji Prawno-Konstytucyjnej i przewodniczącym Komisji Spraw Zagranicznych. Działał w Radzie Narodowej. Udzielał pomocy polskim uchodźcom we Francji. Od stycznia 1940 był członkiem Rady Naczelnej Światowego Związku Polaków z Zagranicy. Od 18 września 1940 przebywał w Wielkiej Brytanii, po klęsce Francji. Od kwietnia do października 1942 przebywał w ZSRR, gdzie gen. Władysław Anders formował Polską Armię. Opuścił ZSRR ostatnim transportem odchodzącym do Iranu. Po powrocie z Bliskiego Wschodu kontynuował prace w oddziałach Wojska Polskiego w Wielkiej Brytanii. Powołał dwa seminaria duchowne: w Szkocji i w Syrii. 16 sierpnia 1943 biskup Gawlina celebrował mszę żałobną na pogrzebie W. Sikorskiego w Newark w Anglii.
Jego jurysdykcji jako biskupa polowego podlegali żołnierze Polskich Sił Zbrojnych we Francji, w Wielkiej Brytanii, Kanadzie, na Bliskim Wschodzie, w Afryce i w ZSRR (od 1942), a od 1944 we Włoszech, Belgii, Holandii i w Niemczech.
Po zakończeniu II wojny światowej i rozwiązaniu Polskich Sił Zbrojnych na Zachodzie przestał pełnić funkcję biskupa polowego. 8 lutego 1945 został mianowany opiekunem (protektorem) Emigracji Polskiej na czas niemożności wykonywania tych zadań przez prymasa Polski, a 5 czerwca 1945 Stolica Apostolska powierzyła mu opiekę nad uchodźcami polskimi w Niemczech i Austrii. Po śmierci kard. Augusta Hlonda 28 stycznia 1949 papież Pius XII mianował Józefa Gawlinę Opiekunem Duchowym Polaków na uchodźstwie, czyli Protektorem Emigracji Polskiej. Od połowy 1947 zamieszkał jako rektor przy polskim kościele Biskupa św. Stanisława w Rzymie, przy via Botteghe Oscure 15.
W latach 1949-1952 złożył wizyty w polskich ośrodkach emigracyjnych w jedenastu krajach Europy, Ameryki Północnej i Ameryki Południowej. Brał udział w tworzeniu Polskich Misji Katolickich w Argentynie, Australii, Brazylii, Chile, Danii, Hiszpanii, Holandii, Luksemburgu, Republice Południowej Afryki, Szwajcarii, Szwecji i Tanzanii. Jego zasługą było także zbudowanie polskiej kaplicy w podziemiach bazyliki watykańskiej św. Piotra. W czasie wojny założył dwa seminaria duchowne – w Bejrucie w Libanie oraz w Glasgow w Szkocji. Pod jego patronatem w 1947 w Londynie powstał Katolicki Ośrodek Wydawniczy „Veritas”.
Po śmierci arcybiskupa Józefa Gawliny w 1964 r. biskup Władysław Rubin został delegatem prymasa Polski, Stefana Wyszyńskiego, do opieki nad emigracją i uchodźstwem polskim (1964–1980). Objął również stanowisko rektora kościoła i hospicjum Biskupa św. Stanisława w Rzymie.
W ramach prac Episkopatu Polski został mianowany biskup Szczepan Wesoły jako sekretarz Komisji ds. Duszpasterstwa Emigracyjnego oraz członkiem Komisji Maryjnej i Komisji ds. Środków Społecznego Przekazu (1980–2003). Ponadto wszedł w skład Papieskiej Rady ds. Duszpasterstwa Migrantów i Podróżnych.
II wojna światowa.
Od momentu przybycia Polskiego Rządu na Uchodźstwie do Londynu główne skupisko polskie w stolicy powstało w dzielnicy South Kensington. Oprócz Ogniska, "Daquise-a" i "Marynki" – polskich kawiarni koło stacji metra, oraz w pobliżu Samopomocy Marynarki Wojennej, klubu Lotników i SPK przy Queen's Gate Terrace, polska (tymczasowa) parafia powstała u księży Oratorianów; ich reprezentacyjna świątynia, Brompton Oratory, miała miejsce na kilkaset wiernych. Kościół polski przy Devonia Road w ubogiej dzielnicy Islington w północnym Londynie, był za mały i niedostępny dla tych z Polaków, którzy osiedlili się w zachodnim lub południowym Londynie. Od okresu wojny do powstania parafii u św. Andrzeja Boboli na Shepherds Bush, przez dwadzieścia lat polska msza odbywała się o trzynastej w niedziele w kościele Brompton. Tam też odbywały się polskie chrzciny, małżeństwa i msze żałobne.
Po II wojnie światowej.
Po wojnie opieką duszpasterską należało objąć prawie dwieście tysięcy uchodźców – żołnierzy. Wśród nich było 120 kapłanów. W 1948, po odwiedzeniu rok wcześniej Polski i rozmowach z kard. Hlondem, oraz po konsultacjach z episkopatem Anglii i Walii, kard. Francis Griffin, arcybiskup Westminsteru 15 września oficjalnie mianował rektora Polskiej Misji Katolickiej ks. Władysława Staniszewskiego, "Wikariuszem Delegatem dla cywilnych Polaków w Anglii i Walii" z władzą ordynariusza. Umożliwiło to ówczesnemu rektorowi zaangażowanie księży i zorganizowanie regularnej opieki duszpasterskiej w 18 diecezjach Anglii i Walii. Powstała też prasa katolicka w języku polskim: "Gazeta Niedzielna", "Życie", "Czyn Katolicki", "Sodalis Marianus", "Marianum w służbie". Założone zostają trzy polskie szkoły średnie – dla dziewcząt w Pitsford (1947–1984) i dla chłopców najpierw w Hereford, potem w Fawley Court (1953–1986). W Misję włączyły się męskie zgromadzenia zakonne polskich Jezuitów, Marianów, także Chrystusowców. W latach następnych Polska Misja Katolicka objęła w posiadanie 30 kościołów, 12 kaplic, 39 plebanii i 55 ośrodków parafialnych. W latach 80. Polonię angielską zasiliła fala emigracji po wprowadzeniu stanu wojennego 1981.
Rektorzy PMK w Wielkiej Brytanii.
&lt;poem&gt;
"Rektorzy"
Ksiądz Antoni Lechert, CR 1894 – 1902
Ksiądz Henryk Cichocki, CR 1902 – 1903
Ksiądz Grzegorz Domański, SDB 1904 – 1906
Ksiądz Piotr Bujara, SDB 1906 – 1913
Ksiądz Jan Symior, SDB 1913 – 1921
Ksiądz Józef Wroński, SDB 1921 – 1926
Ksiądz Teodor Cichos, SDB 1926 – 1938
"Wikariusze delegaci"
Ksiądz Infułat Władysław Staniszewski 1938 – 1974
Ksiądz Prałat Karol Zieliński 1974 – 1991
Ksiądz Infułat Stanisław Świerczyński 1991 – 2002
Ksiądz Prałat Tadeusz Kukla 2002 – 2010
Ksiądz Prałat Stefan Wylężek 2010 –
&lt;/poem&gt;
W Szkocji.
Istnieje osobna organizacja misyjna na terenie Szkocji.
We Francji.
Od XIX w. działa najstarsza PMK z siedzibą w Paryżu, założona jeszcze przez takich wieszczów narodowych jak Adam Mickiewicz czy Juliusz Słowacki, którzy byli zmuszeni wyemigrować po powstaniu listopadowym do Francji. W latach 1985–2015 rektorem PMK we Francji był ks. infułat Stanisław Jeż. Od 2015 roku funkcję tę pełni ks. Bogusław Brzyś. Głównym ośrodkiem PMK w Paryżu jest parafia Wniebowzięcia NMP, która współpracuje z polską szkołą w Paryżu przy Ambasadzie RP im. Adama Mickiewicza. W tejże najstarszej i największej polskiej parafii we Francji organizowane są katechezy, lekcje języka polskiego dla dzieci i młodzieży oraz nauka języka francuskiego na różnych poziomach nauczania. W Paryżu istnieje kilkanaście polskich parafii i kaplic, w których msze święte odprawiane są w języku polskim, lub okazjonalnie w językach polskim i francuskim, jeśli gości się przedstawicieli francuskich. W całej Francji jest ich około sto pięćdziesiąt. 
Co roku organizowana jest pielgrzymka Polaków na wzgórze Montmartre do bazyliki Najświętszego Serca Pana Jezusa (Basilique du Sacré-Cœur de Montmartre).
W Niemczech.
Działa od 1945 roku na terenie RFN w wielu skupiskach niemieckiej Polonii. Organizuje przede wszystkim msze w języku polskim i współpracuje ze szkołami polskimi w Niemczech. Do PMK należy również Dom Concordia oraz czasopismo „Nasze Słowo”.
W Szwecji.
W Sztokholmie działa „Polska Katolska Missionen” (Polska Misja Katolicka). Księża wynajmują protestancki kościół. W każdą niedzielę odbywają się msze święte o 9:00, 10:30 i 12:00 oraz w każdy piątek o godzinie 18:00. Polska Misja dojeżdża poza Sztokholm.
W Malmö PMK działa w katolickim kościele S:ta Maria i Rosengård. 
W Göteborgu działa przy Kristus Konungens kyrka. W każdą niedzielę jest celebrowana jedna msza święta.

</doc>
<doc id="360932" url="https://pl.wikipedia.org/wiki?curid=360932" title="Carpentier">
Carpentier



</doc>
