<doc id="371575" url="https://pl.wikipedia.org/wiki?curid=371575" title="Olszana">
Olszana

Olszana – wieś w Polsce położona w województwie małopolskim, w powiecie nowosądeckim, w gminie Podegrodzie. Dzięki dobremu położeniu i sprzyjającym warunkom znana jest z rozległych sadów owocowych.
Położenie.
Miejscowość położona w dolinie rzeki Jastrzębik, w Beskidzie Wyspowym na wysokości około 360 m n.p.m. znajduje się w odległości około 7 km od Podegrodzia i 20 km od Nowego Sącza. Zajmuje 7,97 km² (12,3% powierzchni gminy)). Graniczy z: Rogami, Olszanką, Czarnym Potokiem, Jadamwolą oraz z Szczereżem.
Części wsi.
Integralne części wsi Olszana:
Toponimika nazwy.
Najstarszy zapis: "Olsana" nazwy pochodzi z 1289. Jan Długosz w "Liber beneficiorum dioecesis Cracoviensis" wymienia nazwę "Olschana". Nazwa wsi pochodzi od olszyn porastających brzegi potoku Jastrzębik.
Historia.
Wieś wzmiankowana po raz pierwszy w 1289 w "Kodeksie Małopolskim". Kolejne wzmianki pochodzą z 1293 i mówią o założeniu wsi na tzw. surowym korzeniu przez Mateusza, kapelana św. Kingi. W 1317 otrzymała lokację na prawie magdeburskim. W XIV wieku była własnością sądeckich Klarysek.
Od XV wieku stanowiła własność królewską. W XVII wieku przez wieś przejeżdżał król polski – Jan III Sobieski, zatrzymując się na nocleg w pobliskim Szczereżu. W 2. poł. XVIII wieku w dworze w Olszanie zamieszkał ród Dzianorów, a po nich ród Kopaczyńskich.
Od 1820 istniała tu szkoła, która mieściła się w drewnianym domku krytym strzechą. W 1900 wybudowano budynek nowej szkoły, również drewniany. W 1934 wieś nawiedziła powódź, która zniszczyła wiele zabudowań, w tym szkołę. W 1940 wieś nawiedziła kolejna powódź, oraz klęska nieurodzaju, a w 1942 epidemia czerwonki, w wyniku której zmarło 60 mieszkańców wsi, w tym 6 dzieci.
W latach 1975–1998 miejscowość położona była w województwie nowosądeckim.
Wierni Kościoła rzymskokatolickiego należą do parafii w Czarnym Potoku. Działa tu też gospodarstwo agroturystyczne.
Sztuka.
W Olszanie działa dwóch twórców ludowych. Antoni Potoniec – malarz, rzeźbiarz, ale przede wszystkim gawędziarz. Jego repertuar obejmuje legendy i opowiadania w gwarze podegrodzkiej. Wojciech Wierzycki – zajmuje się głównie rzeźbieniem drewnianych zegarów.
OSP Olszana.
Jednostka Ochotniczej Straży Pożarnej w Olszanie powstała w 1989 z inicjatywy Stanisława Tomczyka. Na początku siedzibą strażaków było pomieszczenie wynajmowane od Gminnej Spółdzielni. W 1990 przystąpiono do budowy remizy.
Na wyposażeniu jednostki znajdują się: samochód Mercedes 1224, motopompa, agregat prądotwórczy oraz inne podstawowe sprzęty ratownicze i gaśnicze.

</doc>
<doc id="371576" url="https://pl.wikipedia.org/wiki?curid=371576" title="Olszanki">
Olszanki

Olszanki (dawn. Olszanka) – wieś w Polsce położona w województwie lubelskim, w powiecie bialskim, w gminie Kodeń.
Współczesność.
W latach 1975–1998 miejscowość położona była w województwie bialskopodlaskim. Według Narodowego Spisu Powszechnego (III 2011 r.) liczyła 111 mieszkańców i była dziewiątą co do wielkości miejscowością gminy Kodeń. We wsi znajduje się cmentarz prawosławny z cerkwią pod wezwaniem św. Proroka Eliasza, należącą do parafii św. Michała Archanioła w Kodniu.
Historia.
Olszanki, wieś w powiecie bialskim, gminie Zabłoć, parafii Kodeń. W 1827 r. było 43 domów i 258 mieszkańców.
W roku 1883 spisano 41 domów oraz 414 mieszkańców, ziemi 1093 mórg. Wieś wchodziła w skład dóbr Kodeń.

</doc>
<doc id="371577" url="https://pl.wikipedia.org/wiki?curid=371577" title="Olszanowo">
Olszanowo

Olszanowo (kaszb. "Òlszónowò", ) – wieś w Polsce położona w województwie pomorskim, w powiecie człuchowskim, w gminie Rzeczenica. Wieś jest siedzibą sołectwa "Olszanowo", w którego skład wchodzą również miejscowości Garsk i Grodzisko. Na południe od miejscowości znajdują się jeziora Olszanowskie i Olszanowskie Małe.
Prywatna wieś szlachecka położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa słupskiego.
Najstarszy dokument o wsi pochodzi z 1376 roku.
Zabytki.
Według rejestru zabytków NID na listę zabytków wpisany jest szachulcowy kościół filialny pw. św. Franciszka z Asyżu, k. XVII, XVIII w., nr rej.: A-280 z 5.04.1960. Jest to najstarszy zabytek w gminie Rzeczenica.

</doc>
<doc id="371578" url="https://pl.wikipedia.org/wiki?curid=371578" title="Olszewiec (województwo mazowieckie)">
Olszewiec (województwo mazowieckie)

Olszewiec – wieś w Polsce położona w województwie mazowieckim, w powiecie przasnyskim, w gminie Czernice Borowe.
Wierni Kościoła rzymskokatolickiego należą do parafii św. Jana Chrzciciela w Węgrze.
W latach 1975–1998 miejscowość położona była w województwie ciechanowskim.
Przez miejscowość przepływa Węgierka, dopływ Orzyca.

</doc>
<doc id="371580" url="https://pl.wikipedia.org/wiki?curid=371580" title="Olszewki">
Olszewki

Olszewki (niem. "Olschöwken", w latach 1938–1946 "Kornau (Ostpr.)") – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty. W latach 1975–1998 miejscowość położona była w województwie olsztyńskim.
Wieś pierwotnie należała do dóbr rycerskich. Później, przywilejem lokacyjnym z roku 1438, przekształcona została w wieś czynszową. Pierwotny układ przestrzenny to owalnica, ze stawem i placem pośrodku. Murowana szkoła zbudowana została w 1894 r. W 1938 r. w ramach akcji germanizacyjnej zmieniono urzędową nazwę wsi na "Kornau".

</doc>
<doc id="371581" url="https://pl.wikipedia.org/wiki?curid=371581" title="Olszewko (województwo mazowieckie)">
Olszewko (województwo mazowieckie)

Olszewko – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
Wierni Kościoła rzymskokatolickiego należą do parafii św. Bartłomieja w Kuczborku-Osadzie.
W latach 1975–1998 miejscowość położona była w województwie ciechanowskim.

</doc>
<doc id="371582" url="https://pl.wikipedia.org/wiki?curid=371582" title="Olszewnica Nowa">
Olszewnica Nowa

Olszewnica Nowa (do 14 lutego 2002 "Nowa Olszewnica") – wieś w Polsce położona w województwie mazowieckim, w powiecie legionowskim, w gminie Wieliszew.
W latach 1975–1998 miejscowość administracyjnie należała do województwa warszawskiego. 15 lutego 2002 nastąpiła zmiana nazwy z "Nowa Olszewnica" na "Olszewnica Nowa".

</doc>
<doc id="371583" url="https://pl.wikipedia.org/wiki?curid=371583" title="Olszewnica Stara">
Olszewnica Stara

Olszewnica Stara (do 14 lutego 2002 "Stara Olszewnica") – wieś w Polsce położona w województwie mazowieckim, w powiecie legionowskim, w gminie Wieliszew. Graniczy ze wsiami: Chotomów, Olszewnica Nowa, Kałuszyn, Skrzeszew. Jest miejscowością średniej wielkości. Na koniec 2011 roku posiadała 739 mieszkańców. Są to rolnicy, ogrodnicy, rzemieślnicy, prywatni przedsiębiorcy, pracownicy umysłowi itp. Wieś zajmuje powierzchnię 654 ha. Wieś jest zelektryfikowana, ma instalację gazu ziemnego i wodociąg.
Historia.
Pierwsza pewna informacja na temat Olszewnicy pochodzi z 1421 roku. W tym czasie właścicielami Nowego Dworu są Dobrogost, późniejszy arcybiskup gnieźnieński i jego bracia – Abraham podkomorzy czeski i Niemierza podstoli warszawski. Niemierza miał dwóch synów – Dobrogosta i Abrahama. W 1421 roku bracia podzielili się dobrami. Dobrogost Nowodworski otrzymał między innymi wsie Krubin i Olszewnicę.
Dnia 20 sierpnia 1778 roku doszło do ważnego wydarzenia, a mianowicie do uwolnienia chłopów od poddaństwa i nadania im częściowych praw obywatelskich. Kontynuacją tych działań, mających na celu w głównej mierze wzrost efektywności pracy, ale i zarazem odciążenie chłopów, było wprowadzenie przez Poniatowskiego tzw. „rozporządzeń Wybickiego”. Wydarzenie oczynszowania odbyło się w Olszewnicy Starej 15 października 1778 roku. Oczynszowanie było bardzo uroczyste i do Olszewnicy zjechało wielu znamienitych gości: Książę Stanisław Poniatowski, jego matka Apolonia, Józef Wybicki. O tym ważnym wydarzeniu pisali m.in. Ignacy Krasicki („Mości książę Poniatowski”), Stanisław Trembecki („Polanka” i „Polanka do księcia Stanisława Poniatowskiego”) i sam Józef Wybicki („Wiadomość z Olszewnicy”). Powstała Kronika o Olszewnicy Starej i Nowej.
W sierpniu 1941 Niemcy zamordowali na terenie między Olszewnicą Starą a Chotomowem wielu Żydów.
W latach 1973-1993 miejscowość była siedzibą gminy Skrzeszew. W latach 1975–1998 miejscowość administracyjnie należała do województwa warszawskiego. 15 lutego 2002 nastąpiła zmiana nazwy ze "Stara Olszewnica" na "Olszewnica Stara".
W Olszewnicy Starej urodził się pułkownik Stanisław Sierawski (1915–2022), uczestnik kampanii wrześniowej, żołnierz Armii Krajowej i uczestnik powstania warszawskiego.
Szkolnictwo.
W Olszewnicy znajduje się Szkoła Podstawowa im. Bronisława Sokoła. W ostatnich latach w klasach 0-3, uczy się przeciętnie około 50 dzieci. Obecnie (październik 2016) dyrektorem placówki jest Jolanta Wojdalska. Do II wojny światowej budynek szkoły był drewniany ale w wyniku działań wojennych został spalony. W 1951 roku postawiono drewniany barak, w którym uczniowie uczyli się do roku 1972, kiedy do użytku oddano nowy murowany budynek, który stoi do dziś.
Komunikacja.
W terenie Olszewnicy Starej funkcjonują linie autobusowe:
Na terenie Olszewnicy Starej funkcjonuje także prywatny przewoźnik autobusowy:
Handel.
W Olszewnicy Starej działają dwa sklepy spożywczo-przemysłowe „Magro” i "Katarzynka” – został zamknięty z początkiem 2015 roku, dwa sklepy ogrodnicze „Haber” i „Ogród” oraz skład materiałów budowlanych „Janbud”. Ponadto wielu mieszkańców trudni się sprzedażą własnych produktów takich jak: pomidory, ogórki, sałata, rzodkiewki, kwiaty i jajka.

</doc>
<doc id="371584" url="https://pl.wikipedia.org/wiki?curid=371584" title="Olszewnik">
Olszewnik

Olszewnik – wieś w Polsce położona w województwie warmińsko-mazurskim, w powiecie olsztyńskim, w gminie Jeziorany.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Leży nad północnym brzegiem jeziora Ławki.

</doc>
<doc id="371585" url="https://pl.wikipedia.org/wiki?curid=371585" title="Olszewo-Bołąki">
Olszewo-Bołąki

Olszewo-Bołąki – wieś w Polsce, położona w województwie mazowieckim, w powiecie mławskim, w gminie Stupsk.
W latach 1975–1998 miejscowość administracyjnie należała do województwa ciechanowskiego.
Historia.
Według spisu akt cywilnych parafii Żmijewo Kościelne z 1817 roku, we wsi Olszewo-Bołąki znajdowało się 9 dymów zamieszkałych przez 21 mężczyzn (z czego tylko 12 w wieku powyżej 16-tego roku życia) i 21 kobiet (z czego 17 powyżej 16-tego roku życia). Z tego samego spisu wynika, że właścicielem części wsi był Mikołaj Zakrzewski.

</doc>
<doc id="371586" url="https://pl.wikipedia.org/wiki?curid=371586" title="Olszewo-Borki">
Olszewo-Borki

Olszewo-Borki – wieś w Polsce położona w województwie mazowieckim, w powiecie ostrołęckim, w gminie Olszewo-Borki. 
Leży przy drodze krajowej nr 61. Miejscowość jest siedzibą gminy Olszewo-Borki.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nakły (od 1936 w gminie Rzekuń).
Według Powszechnego Spisu Ludności z 1921 roku wieś zamieszkiwało 131 osób w 23 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy Ostrołęka 1.
Po wschodniej stronie torów kolejowych położony był folwark Olszewo. W 1921 zamieszkiwało go 8 osób wyznania mojżeszowego i narodowości żydowskiej. Był tam jeden budynek mieszkalny.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.
Religia.
W miejscowości znajduje się kościół, który jest siedzibą parafii NMP Królowej Polski.

</doc>
<doc id="371587" url="https://pl.wikipedia.org/wiki?curid=371587" title="Olszewo-Borzymy">
Olszewo-Borzymy

Olszewo-Borzymy – wieś w Polsce położona w województwie mazowieckim, w powiecie mławskim, w gminie Stupsk.
W latach 1975–1998 miejscowość położona była w województwie ciechanowskim.
Linki zewnętrzne.
 

</doc>
<doc id="371588" url="https://pl.wikipedia.org/wiki?curid=371588" title="Olszewo-Cechny">
Olszewo-Cechny

Olszewo-Cechny – wieś w Polsce położona w województwie mazowieckim, w powiecie ostrowskim, w gminie Andrzejewo.
W latach 1975–1998 miejscowość położona była w województwie łomżyńskim.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Andrzejewie.

</doc>
<doc id="371589" url="https://pl.wikipedia.org/wiki?curid=371589" title="Olszewo-Góra">
Olszewo-Góra

Olszewo-Góra – wieś w Polsce położona w województwie podlaskim, w powiecie łomżyńskim, w gminie Jedwabne.
Prywatna wieś szlachecka "Olszewo-Góry" położona była w drugiej połowie XVI wieku w powiecie radziłowskim ziemi wiskiej województwa mazowieckiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
Na pobliskim "Wzgórzu zamkowym" do 1914 r. znajdowały się resztki dawnych umocnień Jaćwingów, które zostały rozebrane przez miejscową ludność. W okolicy odnaleźć można czczone przez nich "święte kamienie". Pobliskie, pograniczne tereny, zostały ponownie zasiedlone po ustaniu zagrożenia krzyżackiego i jaćwieskiego.
Olszewo zostało około 1435 r. założone w czasie panowania księcia Władysława I. Zaludnione przez mieszkańców z okolic Ostrołęki. Później nazwane "Olszewo Góra".
W roku 1827 we wsi było 17 domów i 95 mieszkańców.. W połowie XIX w. miejscowość wchodziła w skład dóbr Jedwabne. Właściciele: Rajmund Rembieliński i jego syn Eugeniusz. Pod koniec XIX w. wieś drobnoszlachecka w powiecie kolneńskim, gmina Stawiski, parafia Romany., zamieszkana przez rodziny: Olszewskich, Mroczkowskich i Ramotowskich.
Według Powszechnego Spisu Ludności z 1921 roku wieś zamieszkiwało 180 osoby w 31 budynkach mieszkalnych. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.

</doc>
<doc id="371591" url="https://pl.wikipedia.org/wiki?curid=371591" title="Olszewo-Grzymki">
Olszewo-Grzymki

Olszewo-Grzymki – wieś w Polsce, położona w województwie mazowieckim, w powiecie mławskim, w gminie Stupsk.
W latach 1975–1998 miejscowość położona była w województwie ciechanowskim.
Linki zewnętrzne.
 

</doc>
<doc id="371592" url="https://pl.wikipedia.org/wiki?curid=371592" title="Olszewo-Przyborowo">
Olszewo-Przyborowo

Olszewo-Przyborowo – wieś w Polsce położona w województwie podlaskim, w powiecie zambrowskim, w gminie Rutki.
Historia.
Wieś powstała w 1437 r. na obszarze Mazowsza Wschodniego, kiedy to książę Mazowiecki, Bolesław IV Warszawski nadał 10 włók ziemi zwanych Przyborowo, przy granicy Dębnik i Modzeli na rzecz rycerza Włosta z Maruszyna. Potomkami Włosta byli Olszewscy herbu Bończa, dziedzicząc ziemie w początkach XV w. W 1465 r. na terenie Olszewa odnotowuje się Mirzona i Krystyna Mężeńskich herbu Kościesza (z sąsiedniego Mężenina). Mężeńscy wykupują dobra Bończów, z czasem zmieniając nazwisko na Olszewski herbu Kościesza. W 1578 r. nazwa wsi pisana już była jako Olszewo-Prziborowo, licząc wówczas 5 włók ziemi. 
Wieś szlachecka położona była w drugiej połowie XVI wieku w powiecie zambrowskim ziemi łomżyńskiej. 
Olszewscy herbu Kościesza tworzyli tu zaścianek szlachecki. Wielu z nich nie miało szans na dział ziemi w rodzinnej wsi, wyjeżdżali zatem na puste obszary Podlasia. Jak pisał heraldyk „przeszli na Podlasie i tu byli licznie rozrodzeni”. Wielu z nich doszło następnie do znacznych stanowisk (m.in. Benedykt Olszewski, pisarz grodzki Brański, starosta Brański, poseł na sejmy i sejmiki, podczaszy Bielski; Jan Olszewski, łowczy Podlaski). W 1827 r. notowano w tej wsi 8 domów i 56 mieszkańców. Słownik Geograficzny z 1886 r. wskazuje: „wieś drobnej szlachty, powiat łomżyński, gmina Kossaki, parafia Rutki”. W 1891 r. w Olszewie notowano 9 drobnych szlacheckich gospodarzy, przeciętna powierzchnia gospodarstwa liczyła wówczas 6,2 ha. 
W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Rutki.
Według Powszechnego Spisu Ludności z 1921 roku wieś zamieszkiwały 54 osoby w 9 budynkach mieszkalnych. Miejscowość należała do parafii rzymskokatolickiej w Rutkach. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Rutkach-Kossakach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="371593" url="https://pl.wikipedia.org/wiki?curid=371593" title="Bukowa (powiat staszowski)">
Bukowa (powiat staszowski)

Bukowa – wieś w Polsce położona w województwie świętokrzyskim, w powiecie staszowskim, w gminie Osiek.
Wieś należy do Parafii św. Michała Archanioła w Wiązownicy-Kolonii.
W latach 1975–1998 miejscowość położona była w województwie tarnobrzeskim.
Geografia.
Wieś Bukowa położona jest 18 km na wschód od Staszowa; 19 km na północny wschód od Połańca; 18,5 km na zachód od Tarnobrzega i 26 km na południowy zachód od Sandomierza.
Komunikacja.
Przez wieś biegną trzy drogi powiatowe nr 42315 (0791T – Sztombergi – Wiśniowa Poduchowna – Wiśniowa – Czajków Południowy – Zagórze – Wiązownica Duża – Grobla – Bukowa – Jeziory – Sulisławice); nr 42318 (0794T – Bukowa – Brożnia – Grabowiec – Osiek), a w obrębie powiatu sandomierskiego nr 42317 (0793T – Bukowa – Wnorów – Łoniów); oraz aż sześć dróg gminnych nr 4233034 (002683T – Osiek – Bukowa); nr 4233037 (002686T – Bukowa – pod las); nr 4233038 (002687T – Bukowa przez wieś); nr 4233039 (002688T – Bukowa – Antonówka); nr 4233040 (002689T – Bukowa – Kopanina); a w obrębie gminy Łoniów nr 4225016 (001539T – Ruszcza-Płaszczyzna – Bukowa), w tym inne drogi gminne niezewidencjonowane.
Historia.
Na podstawie obszernych badań archeologicznych prowadzonych na ziemi sandomierskiej wiemy na pewno, że już kilka tysięcy lat przed narodzeniem Chrystusa istniały na tym terenie osiedla ludzkie. Świadczą o tym wykopaliska w Złotej pod Sandomierzem. Także w okolicy wioski Bukowa znaleziono wczesnośredniowieczne dowody na istnienie ludzkich osad o rozwiniętej społeczności. Dla przykładu w Trzebiesławicach przed 1929 rokiem znajdowało się kilkanaście kurhanów, a już w roku 1929 zachowało się ich tylko pięć, część została zaorana, a po pozostałych wszelki ślad zaginął. Ponadto w tym samym roku przeprowadzono badania, w wyniku których, ustalono przypuszczalną datę powstania grobów na VI wiek. A w pobliskiej wiosce Ruszcza, dzięki pomocy ówczesnego dziedzica Maksymiliana Jasieńskiego, natrafiono w 1827 roku na cmentarzysko wczesnośredniowieczne. Znajdowało się ono na zachód od wsi, około 1,8 km w kierunku wioski Bukowa. Znalezisko datowano na XI wiek. Oprócz cmentarzyska w Ruszczy znaleziono w pobliskiej Nietuji grodzisko wczesnośredniowieczne, które badacz Joachim Lelewel uważał za mogiłę. Także w innych miejscowościach, takich jak: Gnieszowice, Trzykosy, Zbigniewice, Niekrasów, Łoniów czy Osiek, znajdowano znaleziska archeologiczne z wczesnego średniowiecza. Świadczy to o dużym ruchu osadniczym na tych terenach.
Nie zachowały się żadne dokumenty papierowe z tamtego okresu, dotyczące powstania osady Bukowa, można tylko przypuszczać o jej starym rodowodzie, bowiem wiadomo, że w 1248 roku rektor joannitów z Zagościa oddaje Ruszczę dziekanowi sandomierskiemu w zamian za dziesięcinę z Winiar. Ponadto pierwsza wzmianka o osadzie Wiązownica pochodzi z 1257 roku, gdy Bolesław V Wstydliwy w geście pobożności oddaję wieś klasztorowi zawichojskiemu. Fakt bardzo ważny z historycznego punktu widzenia, bowiem osada Bukowa leży między tymi wioskami a zawirowania dziejowe nie były dla niej zbyt łaskawe, pozbawiając ją jakiegokolwiek dokumentu lokacyjnego. Dlatego też można śmiało założyć, że już wtedy między Wiązownicą, a Ruszczą istniała osada Bukowa, bowiem rodowód wiosek okolicznych jest chronologicznie zbliżony. Jak było naprawdę nie dowiemy się już nigdy. Ale z całą pewnością Wiązownica przez 183 lata była własnością kościelną, aż do 1440 roku, kiedy to została przyłączona do dóbr królewskich. Kościół rzymskokatolicki, aby nie utracić dochodów, które czerpał dotychczas z wioski, ufundował nowy drewniany kościół modrzewiowy ustanawiając z Wiązownicy parafię i jednocześnie wcielając w jej rejon okoliczne wioski, w tym Bukową. Domniemana nazwa związana zapewne z położeniem przyleśnym (buki).
W najstarszym dokumencie o osadzie z 1460–1470 roku czytamy, że jest to własność króla Kazimierza IV Jagiellończyka; wynika to z zapisków Joannisa Długosza, wtedy to według jego "Liber Beneficiorum…" z tomu I i II (1470–1480). Wiemy na pewno, iż były tu łany kmiecie, karczma, ogrodziarze (czyli zagrodnicy na czynszu) oraz sołtystwo z 2 łanami i własnym młynem.
W połowie XV wieku owa wieś królewska (leżąca prawdopodobnie w ówczesnej parafii Osiek?) daje z łanów kmiecych, karczmy i zagrodników dziesięcinę wartości (do) 3 grzywien biskupom Krakowskim, a z 2 łanów sołtysich i młyna kościołowi w Wiązownicy (ale tylko w pierwszy dzień Wielkanocy w postaci korca mąki pszennej); bowiem prawo takowe zwykle do biskupów Krakowskich przynależne jest.
Dzięki tym zapiskom wyłania się nam obraz wsi dość rozwiniętej gospodarczo w 1472 roku – jako królewskiej osady w powiecie sandomierskim w tenucie Andrzeja Ossolińskiego z Klimontowa. W 1473 roku król Kazimierz IV Jagiellończyk zezwala marszałkowi Janowi z Rytwian na wykupienie wiosek Czajków i Bukowa za kwotę 1000 grzywien z prawem odkupu. W wyniku tych transakcji wieś pozostaje przez 13 lat w rękach pana z Rytwian. Z kolei w 1485 roku tenże sam król sprzedaje z prawem odkupu za 1000 grzywien ww. wioski Mikołajowi z Kurozwąk kasztelanowi rozpierskiemu. W 1502 roku Adam syn Mikołaja z Kurozwąk zajął przemocą przy pomocy 60 zbrojnych towarzyszy zamek swego ojca w Rytwianach, skąd zabrał kosztowności oraz wszelkie dokumenty na dobra królewskie m.in.: Szydłów, Dombie, Falanczyn, Połaniec oraz na wójtostwo tychże miast, jak i wsie do tych miast należące, w tym także na wsie Bukowa i Czajków.
Dobra królewskie były często przedmiotem lustracji. Bukowa jako wieś królewska często figurowała w spisach poborowych. Większość tego typu dokumentów zaginęło w zawierusze historycznej, a te które przetrwały do naszych czasów spłonęły w archiwum państwowym podczas powstania warszawskiego. Dlatego też dysponujemy niewielkim wycinkiem zachowanych materiałów z wczesnego okresu rozwoju osady. Według regestru poborowego z 1508 roku Bukowa wraz z częścią wsi Broniszowicze i całą wioską Zapniow należy do Marcina Broniowskiego, który płacił 13 gr. i 9 den. poboru.
Kolejna zachowana lustracja z roku 1510, wskazuje, że w folwarku w Bukowej uprawia się: żyto i owies; hoduje się: 6 krów, 25 kur, 6 kapłonów, 8 gęsi – a to wszystko na: 40 łanach pustych, 6 łanach osiadłych i 4 półłankach, oraz że jest tu karczma. Włościanie odrabiają po jednym dniu w tygodniu, podwody i polowanie. Dają w czynszu: 0,5 grzywny z łanu, 14 gr z półłanków, 20 jaj, 2 sery, 14 gr skopowego (podatku od zwierząt). Następna lustracji z 1564 roku wskazuje, że w Bukowej było osiadłych 17 kmieci na 13,5 łanach, z których płacili po 12 gr. Z kolei według regestru poborowego z 1578 roku Bukowa jest już wsią królewską (tzw. królewszczyzną) w parafii Wiązownica, z 17 osadnikami na 13 łanach powierzchni, nadto ma 5 ubogich (biedaków, czyli komorników bez bydła).
Na podstawie owych lustracji można odtworzyć nazwiska osób mieszkających w owych czasach w Bukowej, tych pierwszych gospodarzy/kmieci, którzy są jej bezpośrednimi przodkami. Po poznaniu przydomków praojców warto przyjrzeć się również językowi jakim posługiwano się w tejże okolicy, bowiem wyewoluowały w Bukowej wyrazy gwarowe, które były tu w użyciu około 500–600 lat temu.
14 listopada 1748 roku dla Józefa Wąsika z Bukowej zostaje nadany przez króla Augusta III Sasa łan wybraniecki (inaczej sołtystwo) z przywilejami. Posiadacze łanu wybranieckiego byli zwolnieni z wszelkich obciążeń czynszowych na rzecz dworu, żołnierzy i kościoła. Nie brali także udziału w pracach pańszczyźnianych. Jednakże w razie wojny byli zobowiązani do wszelkich obciążeń na rzecz króla i państwa. Pozostali włościanie obciążeni są podymnym, szarwarkiem, liwerunkiem gromadzkim i dziesięciną parafialną, plus powinności pańszczyźniane. Z luźnych notatek znajdujących się w zapiskach "Pracowni Słownika Historyczno-Geograficznego Małopolski" dowiadujemy się, że w Bukowej 1790 roku we dworze szlachty znajdowało się: 2 kobiety, 2 mężczyzn i 8 osób wszelakiej służby. Ponadto jest tu 43 domostwa, na 240 mieszkańców, w tym: 123 kobiety i 117 mężczyzn. Z czystej kalkulacji wynika, że wówczas w każdym domu zamieszkiwało średnio ponad 5 osób.
Bukowa podczas rozbiorów dostała się na krótko pod zabór austriacki, by następnie na stałe znaleźć się w zaborze rosyjskim, a wielowiekowa królewszczyzna wchodzi w skład skarbu Królestwa Polskiego. W 1836 roku dobra Osiek o łącznej powierzchni 4810 ha, nie licząc chłopskiej własności, przechodzą w nagrodę za zasługi senatorowi, urzędnikowi IV klasy, Bazylemu Pogodinowi. W związku z tym wydarzeniem przeprowadzono bardzo dokładny inwentarz wszystkich folwarków Majoratu Osiek. W 1843 roku rząd gubernialny Sandomierza chciał przeprowadzić we wsi podział ziemi na równe kolonie, aby tym samym ułatwić sobie ściąganie czynszu od włościan. Jednakże mieszkańcy Bukowej nie zgodzili się na taki układ z powodu małodogodnych warunków na jakich miał zostać przeprowadzony podział na kolonie. Kolejną kolonizacje, tym razem udaną, przeprowadził rząd gubernialny Radomia w 1855 roku. Po tym wydarzeniu Bukowa zmieniła się całkowicie… Ciekawie przedstawia się spis inwentarski, który wylicza dokładnie stan posiadania ówczesnych gospodarzy; określa, że w 1855 roku Bukową zamieszkuje 50 gospodarzy, którzy mieszkają łącznie w: 48 chałupach, w tym: 25 w stanie dobrym, 19 w stanie średnim i 4 w stanie złym. Ponadto łącznie posiadają: 2 konie, 144 woły, 109 krów, 105 jałówek, 104 świnie, 22 ule, 50 wozów, 85 soch i 74 brony. Bydło, drób i trzoda chlewna zamieszkuje w 72 stajniach, w tym: 12 w stanie dobrym, 49 w stanie średnim i 11 w stanie złym. Wszelaką paszę (głównie: siano, różne ziarno oraz słomę), jak i inną karmę dla zwierząt przechowuje się w 53 stodołach, w tym: 8 w stanie dobrym, 37 w stanie średnim i 8 w stanie złym. W tymże samym roku wybucha w okolicy epidemia cholery, na którą umiera 38 osób z Wiązownicy i Czajkowa. Z kolei na podstawie inwentarza parafii Wiązownica z 1857 roku dowiadujemy się, iż Bukową zamieszkuje 398 osób, w tym: 221 kobiet i 177 mężczyzn. Dwór oddaje jako dziesięcinę kościelną 14 korcy i 3 garnce żyta, a włościanie 4 korce i 3 garnce. Na przełomie XIX–XX wieku następuje parcelacja wspólnego pastwiska gromadzkiego. W roku 1911–1912 pięciu gospodarzy kupuje ziemie w miejscu, gdzie był ówczesny folwark – tym samym wielowiekowa tradycja folwarczna przestaje istnieć.
W 1863 roku wybuchło powstanie styczniowe. Czynny ruch oporu na tym terenie działał dość intensywnie, czego efektem były przeprowadzone bitwy. 20 października 1863 roku przechodzi przez Bukową oddział powstańczy liczący około 650 żołnierzy pod dowództwem płk. Dionizego Czachowskiego. Zaatakowany po opuszczeniu ziem należących do Majoratu Osiek, w lasach należących do rodziny Karskich pod Rybnicą stacza nie rozstrzygniętą bitwę z wojskami rosyjskimi, a dzień później zostaje rozbity pod Jurkowicami.
Wieś wymieniana w Słowniku geograficznym Królestwa Polskiego i innych krajów słowiańskich w dwóch tomach, pod koniec XIX wieku i na początku XX wieku.
Na podstawie ww. informacji z 1880 roku – Bukowa, to wieś i folwark, majorat, nad rzeką Koprzywianką w ówczesnym powiecie sandomierskim, w ówczesnej gminie i parafii Wiązownica. Leży przy drodze ze Staszowa do Koprzywnicy. W 1827 roku było tu 48 domów i 285 mieszkańców, obecnie (tj. 1880 roku) liczy 51 domów, 454 mieszkańców i 646 mórg ziemi włościańskiej ogółem.
W 1893 roku ówczesna parafia Wiązownica należała do ówczesnego dekanatu sandomierskiego (ale dawniej jeszcze do dekanatu staszowskiego) i liczyła wówczas 2899 dusz. Ponadto do parafii należała filia w Strzegomiu, tj. parafia pw. św. Andrzeja Apostoła.
Bukowa w 1886 roku wchodziła w skład gminy Osiek, z urzędem we wsi Osieczko. Gmina miała 6070 mieszkańców (w tym, aż 39,9% pochodzenia żydowskiego, tj. 539 żydów) i 17 916 mórg rozległości ogółem (w tym ziemi dworskiej 6525 mórg). Sądem okręgowym dla gminy był ówczesny III Sąd Okręgowy w Łoniowie; z kolei stacja pocztowa znajdowała się w Staszowie. W skład gminy wchodziły wówczas (jeszcze) następujące wioski: Długołęka, Dzięki, Lipnik, Łęg, Osieczko, Osiek, Pliskowola, Strzegom i Suchowola.
Na podstawie danych z pierwszego spisu powszechnego w II Rzeczypospolitej z 1921 roku dowiadujemy się, że w ówczesnej Bukowej jest 126 domów mieszkalnych, a zamieszkuje je 794 mieszkańców, w tym: 36 wyznania mojżeszowego, ale podających narodowość jako polską. Tymczasem dla przykładu w Osieku było, aż 539 żydów, ale tylko 35 uznawało się za Polaków. W 1928 roku Moszek i Gitla Fajnkuchenowie zakupują osiedle młyńskie w Bukowej, o powierzchni 9 ha 1349 m. W 1931 roku (w okresie wielkiego kryzysu gospodarczego 1929–1933) Bukową zamieszkuje tylko 646 mieszkańców. Ponadto protokół wizytacji biskupiej z tegoż roku podaje, że akta metrykalne będące w posiadaniu parafii Wiązownica są w stanie bardzo zniszczonym, a swym zasięgiem chronologicznym zamykają się w latach 1604–1797. W wyniku zawieruchy wojennej najstarsze księgi parafialne zostały zagubione, bądź uległy całkowitemu zniszczeniu od tamtego czasu, a najstarszy dokument pochodzi tylko z 1766 roku.
W czasie niemieckiej okupacji, podczas II wojny światowej, wielu mieszkańców wioski wykazało się wielkim heroizmem i odwagą, bowiem często z narażeniem życia swojego, jak i swoich bliskich pomagało czynnie członkom ruchu oporu, tzw. „leśnym ludziom”. Po wojnie wybudowano na jej terenie szkołę podstawową, zmodernizowano szatę drogową. Ponadto dla przypomnienia w pierwszej połowie XIX wieku wybudowano tu kapliczkę ze smerdyńskiego piaskowca (prostokątną z dwuspadowym dachem i wieżyczką na sygnaturkę), która miała zastąpić początkowo kościół. Odbywały się przy niej nabożeństwa, a w okresie, gdy religię usunięto ze szkół, także lekcje religii. Obecnie wioska należy do klucza osieckiego, składa się z 5 wysiółków (Celiny, Gajówka, Górka, Kopanina i Mała Bukowa), a przy tym administracyjnie należy do gminy Osiek.
Współcześnie w ujęciu Piotra Barańskiego w jego książce "Miasto i Gmina Osiek" z 1999 roku.
Demografia.
Współczesna struktura demograficzna wioski Bukowa na podstawie danych z lat 1995–2009 według roczników GUS-u, z prezentacją danych z 2002 roku:
Rysunek 1.1 Piramida populacji – struktura płci i wieku wioski
Dawne części wsi – obiekty fizjograficzne.
W latach 70. ubiegłego wieku przyporządkowano i opracowano spis lokalnych części integralnych dla Bukowej zawarty w tabeli 1.

</doc>
<doc id="371594" url="https://pl.wikipedia.org/wiki?curid=371594" title="Olszewo Węgorzewskie">
Olszewo Węgorzewskie

Olszewo Węgorzewskie (niem. "Olschöwen") – wieś w Polsce położona w województwie warmińsko-mazurskim, w powiecie węgorzewskim, w gminie Budry.
Przysiółkami wsi Olszewo Węgorzewskie są Maryszki i Piotrówko.
Do 1954 roku siedziba gminy Olszewo. W latach 1975–1998 miejscowość położona była w województwie suwalskim.
Historia.
Wieś lokował 12 października 1562 roku starosta węgorzewski na 60 włókach. Sołtysem wsi był Maciej Olszewski, który otrzymał sześć włók sołeckich. Osadnicy otrzymali dziesięć lat wolnizny.
W roku 1710 na dżumę zmarły tu 154 osoby.
Szkoła w Olszewie powstała w 1741 roku. W roku 1853 było w niej 110 uczniów, a w 1935 91 uczniów w dwóch klasach. Po II wojnie światowej szkoła podstawowa w Olszewie uruchomiona została w 1947 roku. W roku szkolnym 1966/67 była to szkoła ośmioklasowa. Współcześnie (2008 r.) w budynku dawnej szkoły funkcjonują warsztaty terapii zajęciowej dla osób niepełnosprawnych. Warsztaty te obsługują teren kilku gmin.
W 1938 roku ówczesne niemieckie władze nazistowskie w miejsce historycznej nazwy "Olschöwen" wprowadziły nazwę "Kanitz". 12 listopada 1946 r. nadano miejscowości oficjalną polską nazwę Olszewo Węgorzewskie. 
Od 18 listopada 1945 Olszewo Węgorzewskie było siedzibą gminy, do której należało 7 wsi sołeckich. W roku 1954 Olszewo zostało siedzibą gromady. Przewodniczącym GRN w roku 1967 był tu Edward Jewuła. W roku 1972 do sołectwa Olszewo należały wsie: Maryszki, Olszewo Węgorzewskie, Piątki i Piotrówko.

</doc>
<doc id="371595" url="https://pl.wikipedia.org/wiki?curid=371595" title="Olszowa Dąbrowa">
Olszowa Dąbrowa

Olszowa Dąbrowa – wieś w Polsce położona w województwie mazowieckim, w powiecie białobrzeskim, w gminie Stromiec.
 
W latach 1975–1998 miejscowość położona była w województwie radomskim.
Wierni kościoła rzymskokatolickiego należą do parafii św. Teresy od Dzieciątka Jezus w Dobieszynie.

</doc>
<doc id="371596" url="https://pl.wikipedia.org/wiki?curid=371596" title="Olszowa Droga (wieś)">
Olszowa Droga (wieś)

Olszowa Droga – wieś w Polsce położona w województwie podlaskim, w powiecie monieckim, w gminie Goniądz.
W latach 1975–1998 miejscowość położona była w województwie łomżyńskim.
Wierni kościoła rzymskokatolickiego należą do parafii Matki Boskiej Anielskiej w Downarach.

</doc>
<doc id="371597" url="https://pl.wikipedia.org/wiki?curid=371597" title="Olszowa Wola">
Olszowa Wola

Olszowa Wola – wieś w Polsce położona w województwie łódzkim, w powiecie rawskim, w gminie Sadkowice.
W latach 1975–1998 miejscowość położona była w województwie skierniewickim.

</doc>
<doc id="371598" url="https://pl.wikipedia.org/wiki?curid=371598" title="Olszowa (powiat białobrzeski)">
Olszowa (powiat białobrzeski)

Olszowa (do 2011 "Olszowe") – wieś w Polsce położona w województwie mazowieckim, w powiecie białobrzeskim, w gminie Wyśmierzyce. Przez miejscowość przebiega droga krajowa nr 48.
Prywatna wieś szlachecka "Olszowe", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość położona była w województwie radomskim.
Średniowieczna osada otoczona Puszczą Pilicką (obecnie Stary Bór), należąca do dóbr Ratoszyn, ale do parafii wyśmierzyckiej. W czasach I Rzeczypospolitej ostatnia miejscowość Małopolski przed granicą z Mazowszem. W XVI w. należała do Ratowskich herbu Szeliga, liczyła w granicach 15-20 mieszkańców. Do 1950 sołectwo w gminie Radzanów, następnie należała do gromady Grzmiąca, a od 1973 gminy Wyśmierzyce. Od 1920 część parafii Kostrzyn (województwo mazowieckie).
1 stycznia 2011 zmieniono urzędowo nazwę miejscowości z "Olszowe" na "Olszowa".
Wierni Kościoła rzymskokatolickiego należą do parafii św. Stanisława w Kostrzynie.

</doc>
<doc id="371599" url="https://pl.wikipedia.org/wiki?curid=371599" title="Olszowice">
Olszowice

Olszowice – wieś w Polsce położona w województwie małopolskim, w powiecie krakowskim, w gminie Świątniki Górne.
W latach 1975–1998 miejscowość położona była w województwie krakowskim.
Integralne części miejscowości: Kaimówka, Kulerzówka, Na Debrzy, Poręby.
Olszowice zlokalizowane są na południowej części Płaskowyżu Wielickiego. W Olszowicach działa Szkoła Podstawowa imienia ks. Jana Twardowskiego. W Olszowicach istnieje kaplica pw. Błogosławionej Anieli Salawy. Wierni z Olszowic należą do parafii św. Michała Archanioła w Sieprawiu.
W Olszowicach działa Ochotnicza straż pożarna, która włączona jest do Krajowego Systemu Ratowniczo-Gaśniczego (KSRG) oraz do Kompanii Gaśniczej Wawel wchodzącej w skład Małopolskiej Brygady Odwodowej powołanej przez Komendanta Wojewódzkiego PSP.

</doc>
<doc id="371600" url="https://pl.wikipedia.org/wiki?curid=371600" title="Olszowiec-Kolonia (województwo lubelskie)">
Olszowiec-Kolonia (województwo lubelskie)

Olszowiec-Kolonia – wieś w Polsce, położona w województwie lubelskim, w powiecie lubelskim, w gminie Bychawa.
W latach 1975–1998 wieś położona była w województwie lubelskim.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 153 mieszkańców.

</doc>
<doc id="371601" url="https://pl.wikipedia.org/wiki?curid=371601" title="Olszownica">
Olszownica

Olszownica – wieś w Polsce, położona w województwie świętokrzyskim, w powiecie opatowskim, w gminie Baćkowice.
Była wsią biskupstwa włocławskiego w województwie sandomierskim w ostatniej ćwierci XVI wieku. W latach 1975–1998 miejscowość położona była w województwie tarnobrzeskim.
Historia.
Obecnie w Olszownicy mieszka 434 osoby to jest 8,07 procent ogółu mieszkańców gminy Baćkowice.
Obszar wsi wynosi 713 hektarów, to jest 7,42 procent ogólnej powierzchni gminy, powierzchnia użytków rolnych wynosi 473 hektary, lasy i grunty leśne – 207 ha, pozostałe grunty (drogi) – 32 ha. Na tym obszarze pracuje 81 gospodarstw rolnych, których średnia wielkość wynosi 5,83 hektary.

</doc>
<doc id="371602" url="https://pl.wikipedia.org/wiki?curid=371602" title="Olszówka Pilczycka">
Olszówka Pilczycka

Olszówka Pilczycka – wieś w Polsce położona w województwie świętokrzyskim, w powiecie koneckim, w gminie Słupia Konecka.
W latach 1975–1998 miejscowość położona była w województwie kieleckim.
Wierni Kościoła rzymskokatolickiego należą do parafii św. Michała Archanioła w Pilczycy.

</doc>
<doc id="371603" url="https://pl.wikipedia.org/wiki?curid=371603" title="Olszyc-Folwark">
Olszyc-Folwark

Olszyc-Folwark – wieś w Polsce położona w województwie mazowieckim, w powiecie siedleckim, w gminie Domanice.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Domanicach.
W latach 1975–1998 miejscowość położona była w województwie siedleckim.

</doc>
<doc id="371604" url="https://pl.wikipedia.org/wiki?curid=371604" title="Olszyc Szlachecki">
Olszyc Szlachecki

Olszyc Szlachecki – wieś w Polsce położona w województwie mazowieckim, w powiecie siedleckim, w gminie Domanice.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Domanicach. W miejscowości działa jednostka ochotniczej straży pożarnej założona w 1923 roku. Jednostka od 2017 posiada wóz GBA 3,5/27 Iveco Eurocargo który zastąpił Stara 266. We wsi znajduje się również Wiejski Dom Kultury „Olszynka”.
W latach 1975–1998 miejscowość położona była w województwie siedleckim.

</doc>
<doc id="371605" url="https://pl.wikipedia.org/wiki?curid=371605" title="Olszyn">
Olszyn

Olszyn – wieś w Polsce, położona w województwie lubelskim, w powiecie bialskim, w gminie Rokitno.
W latach 1975–1998 miejscowość położona była w województwie bialskopodlaskim.
Wierni Kościoła rzymskokatolickiego należą do parafii Przemienienia Pańskiego w Malowej Górze.
W miejscowości znajduje się nieczynny cmentarz prawosławny.

</doc>
<doc id="371606" url="https://pl.wikipedia.org/wiki?curid=371606" title="Olszynki (województwo mazowieckie)">
Olszynki (województwo mazowieckie)

Olszynki – wieś w Polsce położona w województwie mazowieckim, w powiecie sochaczewskim, w gminie Młodzieszyn.
W latach 1975–1998 miejscowość położona była w województwie skierniewickim.
Linki zewnętrzne.
 

</doc>
<doc id="371607" url="https://pl.wikipedia.org/wiki?curid=371607" title="Olszyny-Kolonia">
Olszyny-Kolonia

Olszyny-Kolonia – wieś w Polsce położona w województwie podlaskim, w powiecie łomżyńskim, w gminie Piątnica.
Dawniej Olszyny-Ludwikowo.
W 2011 roku liczba ludności wynosiła 53 osoby.
Wierni kościoła rzymskokatolickiego należą do parafii Trójcy Przenajświętszej w Olszynach.
Historia.
W latach 1921–1939 osada leżała w województwie białostockim, w powiecie łomżyńskim, w gminie Drozdowo.
Według Powszechnego Spisu Ludności z 1921 roku wieś zamieszkiwało 9 osób w 1 budynku mieszkalnym. Miejscowość należała do parafii rzymskokatolickiej w Drozdowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Do 1954 roku miejscowość należała do gminy Drozdowo. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="371608" url="https://pl.wikipedia.org/wiki?curid=371608" title="Olunin">
Olunin

Olunin – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="371609" url="https://pl.wikipedia.org/wiki?curid=371609" title="Ołdaki-Magna Brok">
Ołdaki-Magna Brok

Ołdaki-Magna Brok – wieś w Polsce położona województwie podlaskim (na granicy z woj, mazowieckim), w powiecie wysokomazowieckim, w gminie Czyżew.
W latach 1975–1998 miejscowość położona była w województwie łomżyńskim.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
W roku 1417 mazowiecki książę warszawski oraz podlaski Janusz I Starszy nadaje Przecławowi ze Świerczy (założyciel m. Dmochy-Przeczki) i Klemensowi z Ołdaków (późniejsze Ołdaki-Magna Brok) 20 włók ziemi (ok. 360 ha zwane "Drusinio") nad rzeką Brok niedaleko Nura w Ziemi Nurskiej. 
W roku 1482 Książę mazowiecki Bolesław zwalnia Rosłańca, plebana czerskiego i jego braci zamieszkałych w "Łętowie Ołdaki" w powiecie nurskim z "wszelkich ciężarów".
Na tym obszarze powstały również osady:
W XIX w. okolica szlachecka "Ołdaki" należała do powiatu ostrowskiego. Mieszkający tu Ołdakowscy przyjęli herb Rawa.
"Słownik geograficzny Królestwa Polskiego" informuje:
W 1921 r. naliczono tu 12 budynków z przeznaczeniem mieszkalnym oraz 72 mieszkańców (36 mężczyzn i 36 kobiet). Wszyscy podali narodowość polską.

</doc>
<doc id="371610" url="https://pl.wikipedia.org/wiki?curid=371610" title="Ołdaki-Polonia">
Ołdaki-Polonia

Ołdaki-Polonia – wieś w Polsce położona w województwie mazowieckim, w powiecie ostrowskim, w gminie Andrzejewo.
W skład sołectwa "Ołdaki-Polonia" wchodzą wsie Ołdaki-Polonia i Grodzick-Ołdaki.
W latach 1975–1998 miejscowość położona była w województwie łomżyńskim.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Andrzejewie.

</doc>
<doc id="371611" url="https://pl.wikipedia.org/wiki?curid=371611" title="Ołdakowizna">
Ołdakowizna

Ołdakowizna – wieś w Polsce położona w województwie mazowieckim, w powiecie mińskim, w gminie Stanisławów.
W latach 1975–1998 miejscowość położona była w województwie siedleckim.

</doc>
<doc id="371612" url="https://pl.wikipedia.org/wiki?curid=371612" title="Ołdrzychowice Kłodzkie">
Ołdrzychowice Kłodzkie

Ołdrzychowice Kłodzkie () – wieś sołecka w Polsce, położona w województwie dolnośląskim, w powiecie kłodzkim, w gminie Kłodzko. W latach 1975–1998 miejscowość administracyjnie należała do województwa wałbrzyskiego.
Geografia.
Położenie geograficzne.
Ołdrzychowice Kłodzkie są położone w Dolinie Białej Lądeckiej pomiędzy Wzgórzami Rogówki, należącymi do Kotliny Kłodzkiej na północnym zachodzie oraz Górami Złotymi na północnym wschodzie, a Krowiarkami, będącymi częścią Masywu Śnieżnika na południu. Od Kłodzka oddalone są o 9 km na południowy wschód. Od strony zachodniej graniczą z Żelaznem i Marcinowem, na północy z Jaszkową Górną i Rogówkiem, na wschodzie ze Skrzynką i Trzebieszowicami w gminie Lądek-Zdrój, a na południu z Romanowem.
Warunki naturalne.
Ołdrzychowice Kłodzkie należą do największych wsi łańcuchowych na ziemi kłodzkiej. Ich zabudowania ciągną się na długości 4 km nad Białą Lądecką, łącząc się na zachodzie z Żelaznem, zaś na wschodzie z Trzebieszowicami. W samej miejscowości do Białej uchodzi potok Brodek. Różnica wzniesień wynosi ok. 30 m. W najniższym punkcie wysokość wynosi ok. 330 m n.p.m., a w najwyższym - ok. 360 m n.p.m. Niewielkie lasy porastają tylko niektóre szczyty wzniesień, głównie Sośninę i Bukówkę, które górują nad miejscowością od północy. Najwyższym wzniesieniem jest Sarnica (552 m n.p.m.) znajdująca się na północy między Ołdrzychowicami a Rogówkiem. W 1745 r. wprowadzono do okolicznych upraw leśnych modrzew.
Budowa geologiczna.
Okolice wsi mają bardzo ciekawą budowę geologiczną. Na południe od niej, w Krowiarkach, znajdują się złoża marmurów dolomitycznych w postaci soczewek, które zawierają niemalże czysty dolomit, tzn. bez domieszek metali ciężkich. Należy ono do najczystszych i największych eksploatowanych złóż w Polsce. Jest on przerabiany w miejscowych zakładach w Romanowie Górnym, a następnie tabletkowany w Bytomiu i sprzedawany jako lek. Służy on także do wyrobów koncentratów paszowych i jako dodatek do nawozów mineralnych. W dolomitach i wapniach krystalicznych występują jako minerały główne kalcyt i dolomit, a ponadto m.in. muskowit, flogopit, piryt i tytanit. Większość okolicznych wzniesień zbudowana jest z łupków łyszczykowych, podrzędnie z amfibolitów. Z kolei wzniesienia na północnym wschodzie tworzą gnejsy, sjenity i granitoidy. Do Ołdrzychowic lodowiec dotarł okresie zlodowacenia środkowoeuropejskiego, którego pozostałościami są osady denne widoczne w dolinach rzecznych.
Demografia.
Ludność Ołdrzychowic Kłodzkich na przestrzeni stuleci kształtowała się w następujący sposób:
Ze względu na korzystne położenie oraz dogodne połączenia komunikacyjne wieś nie wyludniła się, a liczba jej ludność gwałtownie wzrastała od końca XVIII wieku, osiągając największy wskaźnik w 1910 roku, kiedy to jej liczebność wynosiła 2768 osób. Związane to było z rozwijającymi się na jej terenie zakładami przemysłowymi, przez co zatraciła częściowo swój rolniczy charakter. Po II wojnie światowej i przesiedleniu dotychczasowych mieszkańców w głąb Niemiec, ich miejsce zajęli polscy osadnicy pochodzący z terenów zabużańskich oraz Polski wschodniej, między innymi z rejonów Podkarpacia. Mimo tego sytuacja ludnościowa była ustabilizowana, a nawet zaznaczyła się tendencja zwyżkowa. Po transformacji ustrojowo-gospodarczej Polski po 1989 r. oraz zamknięciu wszystkich większych zakładów w miejscowości nastąpił pewien odpływ ludności, który jest tendencją ogólnopolską. Mimo to jej liczba kształtuje się na poziomie 2,5 tysiąca mieszkańców.
Historia.
Daty wzmianeko miejscowości ijej oficjalnenazwy według źródeł
Źródło:
Początki wsi.
Wiedza o początkach Ołdrzychowic Kłodzkich jest obecnie bardzo niewielka, co wynika z braku wielu źródeł historycznych z tego okresu oraz braku kompleksowych badań archeologicznych. W związku z tym należy odwołać się do hipotez. Wschodnia część ziemi kłodzkiej była we wczesnym średniowieczu słabo zaludniona. Na tym terenie istniały w tym okresie w bezpośrednim sąsiedztwie obecnej wsi takie osady jak: Żelazno i Trzebieszowice. W pierwszej połowie XIV wieku królowie czescy podjęli akcję kolonizacyjną na tym obszarze. W tym czasie powstały m.in. Ołdrzychowice, które ulokowano przy ważnym, starym szlaku handlowym zwanym Solną Drogą, który prowadził z Czech do Krakowa.
W zakładaniu osady uczestniczyła w większości ludność niemiecka oraz w mniejszym stopniu tubylcza ludność słowiańska. Wieś lokowano na tak zwanym surowym korzeniu, a akcją dowodził, jak się przypuszcza, niejaki Ulrich, od którego imienia miejscowość wzięła swoją nazwę "Ulrichsdorf". Zasadźca wsi otrzymywał największy przydział ziemi i posiadał wiele przywilejów na terenie osady. Nosił on oryginalny tytuł na ziemi kłodzkiej - wolnego sędziego. Do połowy XIV wieku nie posiadamy jednak w ogóle wzmianek dotyczących wolnych sędziów w Ołdrzychowicach. Wieś została po założeniu nadana następnie rycerskiemu rodowi Knoblauchsdorfów w lenno.
Pierwsza historyczna wzmianka dotycząca wsi pochodzi z 1342 roku, kiedy to po raz pierwszy Knoblauchsdorfowie są poświadczeni jako właściciele wsi przy okazji umowy kupna-sprzedaży, w której są wymieniani jako świadkowie transakcji sprzedaży kilku łanów na ziemi kłodzkiej.
Pod panowaniem czeskim.
Średniowieczne dzieje wsi możemy analizować tylko i wyłącznie na podstawie zachowanych dokumentów kupna i sprzedaży oraz zachowanych do naszych czasów protokołów sądowych. Pierwszym znanym z imienia właścicielem wsi był Hanko Knoblauchsdorf. Trzydzieści lat później jako właściciel wolnego sędziostwa wymieniany jest Nikolas Ulersdorf. Późniejsi jego posiadacze często używali nazwiska "von Ullersdorf" - od nazwy wsi. W 1384 pojawia się pierwsza wzmianka historyczna dotycząca kościoła parafialnego. Przez cały ten czas istniało dziedziczne, wolne sędziostwo, które obejmując w 1413 jeden łan gruntów, stało się przedmiotem transakcji Wano i jego matką Mertin Wankinne, a Casparem von Ullrichsdorffem. W 1420 sędziostwo posiadała Margaretha, córka Jürga von Zaucha. W 1466 istniał tu duży folwark, którego właścicielem był w 1476 Petir Lauterbach. W 1481 wieś odwiedził biskup wrocławski, który poświęcił nowy kościół i ołtarz. W 1488 r. posiadaczem wolnego sędziostwa był Bertel Lischke. Pod koniec XV wieku posiadaczem lenna rycerskiego był przez pewien czas ród Haugwitzów.
W monarchii Habsburgów.
W nowy okres związany z panowaniem Habsburgów oraz reformacją Ołdrzychowice Kłodzkie weszły podzielone na cztery części, należące do Knoblauchsdorfów i Ullersdorfów. W 1557 r. ci pierwsi wznieśli w środkowej części wsi renesansowy dwór. Osada w tym czasie należała już do największych w okolicy, o czym świadczy wysokość płaconej w tym czasie dziesięciny. W tym samym czasie do wsi docierały prądy związane z reformacją i większość mieszkańców przeszła na protestantyzm, czego ukoronowaniem było przejęcie przez nich kościoła parafialnego w 1550 roku. Parafia znajdowała się w ich rękach do 1622. Do wsi należały także: Rogówka, Piotrówka i Romanowo.
Wiek XVII należał do bardzo trudnych i burzliwych w dziejach Ołdrzychowic. W czasie wojny trzydziestoletniej właściciele wsi podobnie jak mieszkańcy wyznający religię ewangelicką stanęli po stronie obozu protestanckiego. Po jego klęsce na Białej Górze (1622) wojska cesarskie prowadziły pacyfikację i rekatolicyzację hrabstwa kłodzkiego, a szlachta ołdrzychowicka utraciła swój majątek. Wcześniej, w 1621, chłopi z Ołdrzychowic, Skrzynki, Żelazna, Rogówka i Jaszkowej Górnej utworzyli związek obronny i wzniecili powstanie antykatolickie. Zostało ono zdławione przy użyciu wojsk saskich, w czasie których śmierć poniosło blisko 200 chłopów. Wieś podupadła, a jej właściciele zmieniali się bardzo często.
W latach 1666–1669 dolny dwór należał do rodu von Klinkovsky i stąd otrzymał nazwę "Klinkerhofu". Ołdrzychowice nadal utrzymały swój słowiański charakter, a miejscowy proboszcz władał językiem czeskim. Na początku XVIII wieku miejscowość należała do największych w rejonie i zdołała się odbudować ze zniszczeń.
Pod panowaniem pruskim.
W 1742 na mocy pokoju wrocławskiego Śląsk i hrabstwo kłodzkie dostały się pod panowanie pruskie, co ostatecznie zostało usankcjonowane w 1763 (pokój w Hubertusburgu). Ołdrzychowice dzieliły się na dwie części, co wynikało ze skonfiskowania przez króla Prus Fryderyka II Wielkiego majątku należącego do Scheckendorfa. Został on następnie podarowany przez niego gen. por. von Lechwaldowi, hr. de la Motte Fouqué i płk. Puttkamerowi, którzy posiadali go do 1748. W tym okresie we wsi istniały: kościół, 2 dwory, 2 młyny wodne. W 1749 właścicielką wsi została hr. von Henim, która w 1761 przekazała majątek synowi, baronowi Karolowi von Henim. W 1765 r. jego części wsi zamieszkiwało 26 kmieci, 83 ogrodników (zagrodników) i 51 chałupników, w tym 17 rzemieślników. Natomiast druga część należała do hr. von Wallisa i zamieszkiwało ją 5 kmieci, 14 ogrodników i 4 chałupników, w tym tylko 1 rzemieślnik.
Na podstawie wykazu stworzonego przez Zimmermanna możemy dowiedzieć się, że w 1787 Ołdrzychowice Kłodzkie dzieliły się już na 4 części. Główna z nich należała do barona K. von Henima. Znajdował się tu dwór, 3 folwarki, kościół i szkoła oraz 2 młyny wodne, a mieszkało 26 kmieci oraz 119 zagrodników i chałupników. Drugą część posiadał hr. Ludwig Wilhelm von Schlabrendorf. Był tu folwark, a mieszkało 5 kmieci i 19 zagrodników oraz chałupników. Trzecią część stanowiło wolne sędziostwo, będące także w posiadaniu von Henima, w którym mieszkało 2 kmieci i 9 zagrodników. Czwartą część posiadał wolny kmieć, w którego włościach mieszkał 1 zagrodnik i 1 chałpunik. Łącznie we wsi było 23 rzemieślników. Do wsi należała ponadto część Romanowa.
W 1792 główną część Ołdrzychowic odziedziczył Gisbert von Henima, który w 1793 odsprzedał swój majątek hr. Antonowi von Magnisowi. W rękach tego rodu wieś znajdowała się do 1945. Należeli oni do jednych z bogatszych rodów na Śląsku. W końcu XVIII wieku przystąpili do rozbudowy folwarku przy dworze oraz dokonali przebudowy dworu na początku XX wieku.
Dziewiętnaste stulecie.
U progu XIX wieku rezydencja ołdrzychowicka Magnisów była tak znana, że 22 sierpnia 1800 roku zatrzymała się w niej królowa pruska Luiza, odbywająca z mężem Fryderykiem Wilhelmem III Hohenzollernem podróż po Śląsku. Zmierzała w tym czasie na kuracje do Lądka-Zdroju. Według niektórych relacji miała nawet tutaj nocować. Specjalnie na ten przyjazd hr Magnis założył przypałacowy park ze sztuczną grotą nazwany jej imieniem wraz z fontanną. Na Klekotce zbudowano altanę widokową,a jednym z punktów programu była asysta władczyni przy udoju krów, który odbywał się w sielankowo-ludowej atmosferze, co zrelacjonował jeden z towarzyszy podróży - ówczesny ambasador Stanów Zjednoczonych, John Quincy Adams (późniejszy prezydent). Pobyt władczyni upamiętnił także hr von Magnis, ustawiając w 1802 żeliwną kolumnę przy szosie w centrum wsi, która została odlana w jego hucie w Małej Panwi i uchodziła za wybitne osiągnięcie techniczne (pierwszy tej wielkości odlew). Miała 22,5 m wysokości i ważyła 25 tysięcy funtów. Odsłonięcia dokonał hr. von Reden, minister Śląska.
W pierwszej połowie XIX wieku Ołdrzychowice Kłodzkie stały się dużą i ludną wsią, w której rozwinął się przemysł. W 1816 wieś nadal dzieliła się na cztery części. W 1822 wrocławski kupiec Hermann Dietrich Lindheim założył pierwszą w Prusach maszynową przędzalnię bawełny. Do poruszania maszyn o 9000 wrzecion i ogrzewania pomieszczeń wprowadził napęd parowy, doprowadzając wodę specjalnym kanałem z rzeki. Następnie trwała rozbudowa zakładu: wzniesiono m.in. odlewnię oraz budynki mieszkalne dla robotników. Wieś w tym czasie przeżywała gospodarczy wzrost. Zakłady Lindheima zatrudniały blisko 900 ludzi. Przypuszcza się, że w jego fabryce powstała pierwsza na Śląsku lokomotywa parowa. W połowie XIX wieku Ołdrzychowice Kłodzkie miały już charakter przemysłowego osiedla. We wsi znajdował się kościół i szkoła wybudowana w 1837. Nauczał w niej nauczyciel i pomocnik nauczyciela. Oprócz tego był szpital, 3 młyny wodne, browar, gorzelnia, 2 wapienniki, 2 kamieniołomy, cegielnia o produkcji około 40 tysięcy cegieł, a także działało aż 83 różnych rzemieślników, zatrudniających do tego kilkudziesięciu czeladników. Wśród rzemieślników najliczniejszą grupę stanowili: tokarze, ślusarze, giserzy. Był też mechanik. Nadal wieś złożona była z czterech części, z których główna wraz z wolnym sędziostwem należała do von Magnisów. Obejmowała 224 domy, pałac, 3 folwarki, w których trzymano 1430 merynosów i 219 wołów. Za parkiem pałacowym znajdowała się osada fabryczna składająca się z 17 budynków i należąca do braci Lindheimów. W 1823 powstała w niej szkoła przyfabryczna, w której zatrudniony był nauczyciel. Mieściła się w budynku przędzalni, a przy niej zaś znajdował się zakład mechaniczny z odlewnią. Łącznie oba zakłady zatrudniały około 600 robotników. Druga część Ołdrzychowic, licząca 65 domów i folwark z 200 merynosami, posiadała Charlotta, wdowa po landgrafie zu Fürstenburg. Dwie pozostałe części należały do wolnych kmieci i składały się na nie odpowiednio 13 i 3 budynki oraz część kmieca w obrębie Romanowa.
W okresie wiosny ludów dochodziło w dobrach hr. von Magnisa do rozruchów spowodowanych odrabianiem przez chłopów pańszczyzny, a w 1885 w przędzalni wybuchł strajk, w którym uczestniczyło blisko 1000 robotników. Działała już wówczas organizacja związkowa. Wieś stale rozwijała się. W 1883 zbudowano kościół ewangelicki, a sześć lat później duże mauzoleum rodowe von Magnisów przy kościele parafialnym. Majątek von Magnisów obejmował 1895 morgów, a część hr. von Schlabrendorfa 554 morgi. 28 lutego 1874 został utworzony obwód urzędowy Ołdrzychowice ("Amtsbezirk Ullersdorf"), w skład której weszły gmina wiejska Ołdrzychowice, Rogówek oraz dobra szlacheckie: Ołdrzychowice Dolne (Niederullersdorf) i Ołdrzychowice Górne (Oberullersdorf).
Miejscowość uchodziła za bardzo atrakcyjną i malowniczą przez co zaliczano ją do "romantycznych wsi" hrabstwa kłodzkiego. Była ona celem specjalnych wycieczek kuracjuszy z Lądka-Zdroju. W 1889 był tu hotel, poczta z połączeniem telegraficznym, a także apteka. Pod koniec XIX w. doprowadzono do wsi linię kolejową z Kłodzka, którą otwarto w 1897, budując na skraju wsi stację kolejową. Paradoksalnie wpłynęło to na ograniczenie ruchu turystycznego, gdyż wieś teraz pomijano jadąc na kuracje do Lądka.
Lata 1900–1945.
Na początku XX wieku w części należącej do von Magnisów były już 2 szkoły, przędzalnia lnu, szpital, hotel i nadleśnictwo. W drugiej części miejscowości należącej do hr. von Oppersdorfów, powstała ich secesyjna willa i przędzalnia Löbeckescha. Przy starszej przędzalni znajdowała się elektrownia wodna. Wieś miała nadal spore znaczenie turystyczne. Działała tu grupa i punkt informacyjny Kłodzkiego Towarzystwa Górskiego (GGV). Oprócz hotelu działało 6 gospód. W okresie dwudziestolecia międzywojennego wieś nosiła tytuł oficjalnego letniska. Nadal działał hotel, parę gospód oraz kwatery prywatne z miejscami noclegowymi. W lecie funkcjonowało kąpielisko nad rzeką. W dolnej części wsi były dwa dwory oraz tartak. W 1930 r. dwór Oppersdorfów został przekazany franciszkankom szpitalnym. W latach II wojny światowej działania wojenne nie dotknęły bezpośrednio wsi do czasu przesuwania się frontu w kierunku zachodnim. 8 maja 1945 do Ołdrzychowic Kłodzkich wkroczyły oddziały Armii Czerwonej, które w ciągu dwóch dni dokonały dewastacji dóbr rodowych von Magnisów, między innymi paląc wnętrza pałacu i ich bogatą bibliotekę.
W granicach Polski.
Rezultatem drugiej wojny światowej było przyłączenie m.in. ziemi kłodzkiej do Polski. Na konferencji jałtańskiej mocarstwa zgodziły się także na przeprowadzenie masowych wysiedleń ludności w związku z podjętymi zmianami granic. Ullersdorf został włączony do Polski - początkowo jako "Sułkowa", ostatecznie jednak przyjęto nazwę "Ołdrzychowice". Dotychczasowi mieszkańcy wsi zostali wysiedleni do Niemiec (do 1947), zaś na ich miejsce przybyła ludność polska. W tym czasie nowi mieszkańcy założyli jedną z pierwszych na ziemi kłodzkiej ochotniczych straży pożarnych.
Po 1945 wieś utrzymała swój rolniczo-przemysłowy charakter. Ze znacznej części znacjonalizowanego majątku Magnisów (w tym z pałacu) utworzono PGR. Wielu mieszkańców znajdowało zatrudnienie w Zakładach Przemysłu Lnianego „Lech” (dawne zakłady Lindheima). Działała także fila Kłodzkich Zakładów Metalowych "Kłomet" i filia Zakładów Elektrotechniki Motoryzacyjnej. W 1946–1947 założono pod patronatem fabryki klub sportowy ZKS „Lech” Ołdrzychowice. W latach 70. przystąpiono do budowy nowego osiedla bloków mieszkalnych w rejonie ulicy Sportowej i oddano tam do użytku nowy budynek szkolny. Niedofinansowanie oraz brak nowych technologii spowodował w kolejnych latach powolny upadek ZPL „Lech”, co widoczne było chociażby w tym, że pracowano jeszcze na sprzęcie z połowy XIX wieku. Przełomem były lata 90., kiedy w wyniku transformacji gospodarczej zamknięto zakład, a pracę straciło wielu mieszkańców wsi oraz okolicznych miejscowości. W lipcu 1997 wieś znacznie ucierpiała w wyniku powodzi tysiąclecia. 11 lat później miało miejsce kolejna powódź, jednak jej skutki nie były tak katastrofalne.
Zabytki.
Ołdrzychowice Kłodzkie zachowały swój pierwotny układ rozbudowanej wsi łańcuchowej, lecz jest on obecnie mało czytelny, ze względu na to, że główna ulica (Kłodzka) została zabudowana równoległymi, połączonymi przecznicami. Zaburzenia tego układu wprowadziły także późniejsze obiekty przemysłowe. We wsi zachowało się wiele zabytków, które jednak uległy znacznej przebudowie.
Do wojewódzkiego rejestru zabytków wpisane są obiekty:
inne zabytki:
Edukacja.
W Ołdrzychowicach Kłodzkich od czasów nowożytnych działała szkoła katolicka znajdująca się w budynku położonym przy parafii, który jako murowany obiekt powstał w XVIII wieku. W związku z rozwojem osady, wzrostem liczby mieszkańców w XIX wieku oraz zwiększeniem się społeczności protestanckiej we wsi powstała, z inicjatywy przemysłowca Hermanna Dietricha Lindheima, niewielka szkoła ewangelicka. W okresie dwudziestolecia międzywojennego w Ołdrzychowicach Kłodzkich działały trzy szkoły elementarne, z czego dwie należały do katolików. Nauczali w nich: Sarmebe, Nowak oraz Ruprecht (ewangelik).
Po 1945 we wsi otwarto szkołą podstawową mieszczącą się w budynku po dawnej szkole katolickiej przy ul. Kłodzkiej. Ze względu na jej nieprzystosowanie do aktualnych potrzeb edukacyjnych w połowie lat 70. XX wieku przystąpiono do budowy nowego obiektu położonego w rejonie ul. Sportowej. Ostatecznie oddano go do użytku w 1979. W 1985 nadano szkole imię gen. Władysława Sikorskiego, a wydarzenie to upamiętnia obelisk z popiersiem patrona, który znajduje się przed głównym wejściem do budynku. Od 1998 funkcję dyrektora pełni Krzysztof Pindral, absolwent Akademii Wychowania Fizycznego we Wrocławiu. Młodsze dzieci mogą uczęszczać do znajdującego się przy ul. Osiedlowej 7 przedszkola. Młodzież w wieku 13-16 lat pobiera naukę na poziomie gimnazjalnym w Gimnazjum Gminnym im. Władysława Reymonta w Kłodzku.
Kultura.
Głównym animatorem życia kulturalnego we wsi jest mający tu swoją siedzibę Ośrodek Kultury Sportu i Rekreacji Gminy Kłodzko. Znany jest on z wielu znaczących inicjatyw i działań kulturalnych. Posiada dużą, ale wymagającą remontu salę widowiskową ze sceną, ekranem kinowym i balkonami. Organizuje koncerty i festyny w sezonie letnim. W tym samym budynku znajduje się również Biblioteka Publiczną Gminy Kłodzko oraz Gminne Centrum Informacji.
W Ołdrzychowicach Kłodzkich działa od 1959 Koło Gospodyń Wiejskich, które prezentuje często miejscowość oraz gminę na wielu imprezach. Przepisy miejscowych gospodyń znajdują się m.in. w folderze "Kłodzkie smaki i klimaty".
Dużą sławę w kraju zdobył zespół śpiewaczy "Jaskier" założony w 1999. Występuje w strojach ludowych wzorowanych na starych strojach dolnośląskich z XIX wieku. Otrzymał wiele wyróżnień i nagród, między innymi na Festiwalu Przyśpiewek Ludowych, I nagroda w 2002, Międzynarodowym Festiwalu „Tęcza Polska”, Międzynarodowym Przeglądzie Zespołów Ludowych Ziem Pogranicza „Róża Kłodzka”. Przy kościele parafialnym ponadto działa chór, powstały w 1980 roku.
Religia.
Początki chrześcijaństwa na terenie Ołdrzychowic Kłodzkich owiane są mgłą tajemnicy, która wynika z faktu, iż do naszych czasów nie zachowało się zbyt wiele źródeł dotyczących tego okresu. Pierwsza wzmianka dotycząca ołdrzychowickiej parafii pochodzi z 1360 roku Należy jednak domniemywać, że powstała ona wraz z założeniem wsi w pierwszej połowie XIV wieku z wydzielenia z parafii św. Andrzeja w Trzebieszowicach, która powstała jako jedna z pierwszych na ziemi kłodzkiej, w połowie XIII wieku. W wieku XVI w Ołdrzychowicach pojawili się protestanci, którzy zdołali przejąć tutejszą parafię, a w których rękach znajdowała się do XVII wieku. Wraz z przejęciem Śląska i ziemi kłodzkiej przez Prusy w 1742 ewangelicy mogli swobodnie szerzyć swoją wiarę. Ich liczba we wsi wzrosła wraz z jej rozbudową i uprzemysłowieniem w XIX wieku. W latach 40. tego stulecia wybudowano na jej terenie niewielki kościół ewangelicki, będący filią kłodzkiej parafii ewangelickiej. Swoją posługę pełnił w nim jeden pastor. W 1939 Ołdrzychowice zamieszkiwało blisko 2700 mieszkańców, w większości katolików. Ponadto we wsi żyło 145 ewangelików.
Po II wojnie światowej w Ołdrzychowicach osiedleni zostali w przeważającej większości katolicy. W związku z tym kłodzka gmina ewangelicko-augsburska przekazała dawne obiekty należące do ewangelików, w tym kościół ze szkołą - parafii katolickiej. Parafia św. Jana Chrzciciela została wyłączona z archidiecezji praskiej do polskiej części administratury apostolskiej archidiecezji wrocławskiej ze stolicą we Wrocławiu. Oficjalnie w 1972 weszła ona w skład archidiecezji wrocławskiej i dekanatu kłodzkiego, po którego podziale w 1983 wyodrębniono na wschodzie z ziem dawnego wielkiego dekanatu kłodzkiego - dekanat ołdrzychowicki, który funkcjonował do przełomu XX/XXI wieku, kiedy przeniesiono urząd dziekański do Lądka-Zdroju. Od 2004 parafia ołdrzychowicka znajduje się w nowo utworzonej diecezji świdnickiej.
W Ołdrzychowicach Kłodzkich znajduje się dom prowincjonalny zakonu franciszkanek szpitalnych, mieszczący się w byłym pałacu Oppersdorfów.
Administracja.
Ołdrzychowice Kłodzkie ze względu na swoje rozmiary do 1945 stanowiły wieś gminną. Po zakończeniu II wojny światowej znalazły się w granicach Polski. Weszły w skład województwa wrocławskiego, powiatu kłodzkiego i gminy Krosnowice. Po likwidacji gmin w 1954 i powołaniu w ich miejsce gromad, Ołdrzychowice zostały wsią gromadzką. Po zmianach w administracji terenowej w latach 70. XX wieku osada weszła na krótko w skład gminy Żelazno, a następnie gminy Kłodzko i województwa wałbrzyskiego.
Znacząca zmiana miała miejsce w 1990, kiedy to na terenie gminy utworzono sołectwa (jako jednostkę pomocniczą gminy), którego jedna z siedzib znalazła się w Ołdrzychowicach Kłodzkich. Na jego czele stoi sołtys, mający do pomocy radę sołecką.
Mieszkańcy wsi wybierają do Rady Gminy Kłodzko jednego radnego (co 4 lata). W wyborach samorządowych z 2014 radnym z Ołdrzychowic Kłodzkich został wybrany Marcin Bednarz.
W Ołdrzychowicach Kłodzkich ma swoją siedzibę Zakład Gospodarki Mieszkaniowej i Komunalnej Gminy Kłodzko.
Gospodarka.
Powierzchnia wsi wynosi 1558 ha, będąc w ten sposób szóstą co do wielkości wsią w gminie Kłodzko, z czego większą część stanowią użytki rolne, z których przeważają łąki i pastwiska, natomiast lasy porastają tylko wzniesienia na północy i południu wsi. Użytki rolne, położone na stosunkowo dobrych glebach zajmują szeroką i płaską dolinę Białej Lądeckiej Ołdrzychowice Kłodzkie są wsią o charakterze osiedla rolniczo-przemysłowego. W 1978 znajdowały się tutaj 133 gospodarstwa rolne, ale pełnorolnych było tylko 75. Działał też SKR i PGR ulokowany w byłym pałacu Magnisów. Wyłącznie z pracy w rolnictwie utrzymywało się 17% ludności czynnej zawodowo. Dziesięć lat później łączna liczba gospodarstw wynosiła tylko 72, ale wyłącznie z pracy na roli utrzymywało się aż 87% mieszkańców. Miejscowość była liczącym się ośrodkiem przemysłowym ziemi kłodzkiej. Działały tu duże zakłady przemysłu lniarskiego „Lech” oraz mniejsze zakłady metalowe („Kłomet”) i elektrotechniczne oraz zakłady rzemieślnicze.
Początek lat 90. XX wieku nie był udany dla gospodarki wsi, ponieważ wraz z transformacją ustrojowo-gospodarczą kraju upadkowi uległy wszystkie znajdujące się w Ołdrzychowicach zakłady przemysłowe oraz PGR-y, co spowodowało gwałtowny wzrost bezrobocia na tym obszarze, gdyż większość mieszkańców znajdowała w nich zatrudniona. W celu zapobieżenia zubożeniu ludności próbowano reaktywować dawną funkcję wczasowo-turystyczną, poprzez tworzenie gospodarstw agroturystycznych. Wielu mieszkańców dojeżdża obecnie do pracy w sąsiednich miejscowościach, głównie Kłodzka.
Wieś posiada różnorodną infrastrukturę handlowo-usługową w postaci wielu prywatnych sklepów wielobranżowych.
Infrastruktura.
Transport.
Przez środek wsi przechodzi bardzo ruchliwa droga wojewódzka nr 392, biegnąca z Żelazna do Bystrzycy Kłodzkiej przez Stronie Śląskie, będąca szczególnie często uczęszczana w sezonie zimowym jak i letnim, ponieważ zapewnia ona doskonałe połączenie z kurortem w Lądku-Zdroju oraz masywem Śnieżnika. We wsi znajdują się trzy przystanki autobusowe Komunikację autobusową na obszarze Ołdrzychowic Kłodzkich obsługuje PKS Kłodzko.
Przez wieś przechodzi linia kolejowa nr 322 z Krosnowic do Stronia Śląskiego. Trasa ta została otwarta do użytku w 1897. W południowej części osady znajduje się stacja kolejowa Ołdrzychowice Kłodzkie. Ruch pasażerski wstrzymano w 2004. Obecnie planuje się przywrócenie kursowania na tej trasie szynobusów należących do Kolei Dolnośląskich.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Ołdrzychowice Kłodzkie podlegają pod rejon działania Powiatowej Straży Pożarnej oraz Komendzie Powiatowej Policji w Kłodzku. Działa też Ochotnicza Straż Pożarna w Ołdrzychowicach Kłodzkich powstała już w 1945, która dysponuje nową remizą, mieszczącą się w jednym z budynków należących dawniej do zakładu lniarskiego „Lech”.
Jeżeli idzie o służbę zdrowia, dawniej we wsi działał szpital, który obecnie pełni funkcję przychodni. Niedaleko znajduje się poradnia lekarza rodzinnego oraz budynek apteki i ośrodek zdrowia.
Sport i rekreacja.
W Ołdrzychowicach Kłodzkich pierwsze boisko powstało w 1. połowie XX wieku za kościołem parafialnym. We wsi od 1947 działał klub sportowy „Lech” Ołdrzychowice, którego najważniejszą sekcją była sekcja piłkarską. Wchodził on w skład Ludowych Zespołów Sportowych. W latach 60. XX wieku na potrzeby kluby zostało zbudowane nowe boisko przy ul. Sportowej. Największym sukcesem tej lokalnej drużyny było uczestnictwo w rozgrywkach klasy okręgowej w latach 80. XX wieku oraz awans w sezonie 1987/1988 do IV ligi, z której wkrótce spadła. W 2007 na skutek braku funduszy i kadry zespół został wycofany z rozgrywek klasy B. We wsi do tej pory istnieje boisko sportowe znajdujące się przy ul. Sportowej. Drużyna piłkarska została reaktywowana w 2011 roku jako „Lechia” Ołdrzychowice.
Wielką popularnością cieszy się czarny szlak turystyczny im. J. Szczypińskiego prowadzący z Bystrzycy Kłodzkiej do Złotego Stoku przez Ptasznik.
W ostatnich latach na okolicznych wzniesieniach uprawiane jest paralotniarstwo.

</doc>
<doc id="371613" url="https://pl.wikipedia.org/wiki?curid=371613" title="Ołdrzychowo">
Ołdrzychowo

Ołdrzychowo – wieś w Polsce położona w województwie kujawsko-pomorskim, w powiecie inowrocławskim, w gminie Janikowo.
Podział administracyjny.
W latach 1975–1998 miejscowość położona była w województwie bydgoskim.
Demografia.
Według Narodowego Spisu Powszechnego (III 2011 r.) wieś liczyła 113 mieszkańców. Jest trzynastą co do wielkości miejscowością gminy Janikowo.

</doc>
<doc id="371614" url="https://pl.wikipedia.org/wiki?curid=371614" title="Ołownik">
Ołownik

Ołownik (niem. "Launingken", 1938–1945 "Sanden") – wieś w Polsce położona w województwie warmińsko-mazurskim, w powiecie węgorzewskim, w gminie Budry.
Do sołectwa Ołownik należą: wieś Ołownik oraz osady Ołownik i Pochwałki.
Przysiółkami wsi Ołownik są Rososze (dawniej Ławniki) i Rożny (dawniej PGR Piotrowo).
W latach 1975–1998 miejscowość położona była w województwie suwalskim.
Historia.
Majątek ziemski w Ołowniku w XIX i w XX wieku do stycznia 1945 r. należał do rodziny von Sanden. Majątek wraz z folwarkami i lasami miał powierzchnię około 12 000 ha.
Podczas akcji germanizacyjnej nazw miejscowych i fizjograficznych historyczna nazwa niemiecka "Launingken" została w lipcu 1938 r. zastąpiona przez administrację nazistowską nazwą "Sanden".
Wieś Ołownik w latach 1954-1972 należała do Gromadzkiej Rady Narodowej w Olszewie Węgorzewskim. W tym czasie do sołectwa Ołownik należały wsie: Dąbrówka, Mniszki, Ołownik, Pochwałki, Rożny i Rososze. Po likwidacji gromady Olszewo Węgorzewskie wieś włączona została do gminy Budry. W pierwszej połowie lat siedemdziesiątych XX wieku ze wsi Ołownik wydzielono nową jednostkę administracyjną Ołownik PGR.
Po II wojnie światowej szkołę podstawową w Ołowniku uruchomiono w roku 1954. W roku szkolnym 1966/67 była to szkoła czteroklasowa.
Elektrownia wodna.
W Ołowniku znajduje się nowoczesna elektrownia wodna. Zalew utworzony przez zaporę tworzy jedno z najlepszych łowisk ryb na Mazurach. W budynku starej elektrowni ma znajdować się restauracja. Przez miejscowość przepływa rzeka Węgorapa, która jest nie tylko częścią szlaków kajakowych, ale również ostoją bobrów.
Przed budową nowoczesnej elektrowni znajdowała się elektrownia zbudowana w okresie międzywojennym, w dużym, murowanym budynku krytym dachówką. Po wojnie obsługiwała pobliskie wsie i miejscowy majątek. Produkcję energii po niewielkim remoncie rozpoczęto w noc sylwestrową 1948/49. Pracowała bez przerwy do połowy 1995r, kiedy to została sprywatyzowana przez Agencję Własności Rolnej Skarbu Państwa w Suwałkach. Została wycofana z eksploatacji a zabytkowe urządzenia (m.in. generatory i turbiny z lat 1918 i 1920) wywiezione na złom. Z budynków pozostały tylko mury bez drzwi i okien. W roku 2002 nowy właściciel rozpoczął odbudowę.
Wśród łąk i mało znanych ostępów leśnych biegną szlaki rowerowe i piesze.

</doc>
<doc id="371615" url="https://pl.wikipedia.org/wiki?curid=371615" title="Ołowskie">
Ołowskie

Ołowskie – wieś w Polsce położona w województwie mazowieckim, w powiecie ostrowskim, w gminie Nur.
W latach 1975–1998 miejscowość położona była w województwie łomżyńskim.
Wierni kościoła rzymskokatolickiego należą do parafii św. Jana Apostoła w Nurze.
Historia.
Miejscowość założona w XV lub na początku XVI w..
Spis podatkowy z roku 1578 wymienia wieś zagrodową "Ollowie" w parafii Nur o powierzchni 9 włók, zamieszkaną przez drobną szlachtę, najczęściej przez "Ołowskich".
Pod aktem elekcji królewskiej z roku 1697 podpisało się trzech "Ołowskich" pochodzących z Ziemi nurskiej: Bartłomiej, Mateusz i Mikołaj.
Niektórzy właściciele wsi:
W latach 1841-1856 Karol Ołowski był komornikiem przy sądzie apelacyjnym Królestwa Polskiego.
Według spisu z roku 1921 we wsi 15 domów i 107 mieszkańców, w tym 6 Żydów.

</doc>
<doc id="371617" url="https://pl.wikipedia.org/wiki?curid=371617" title="Ołtarze-Gołacze">
Ołtarze-Gołacze

Ołtarze-Gołacze – wieś w Polsce położona w województwie mazowieckim, w powiecie ostrowskim, w gminie Nur. Miejscowość znajduje się nad brzegiem Bugu.
Wieś szlachecka położona była w drugiej połowie XVI wieku w powiecie nurskim ziemi nurskiej województwa mazowieckiego. W latach 1975–1998 położona była w województwie łomżyńskim.
Wierni kościoła rzymskokatolickiego należą do parafii św. Jana Apostoła w Nurze.
Historia.
W roku 1441 Michał, dziedzic "Ołtarzewa", otrzymał do księcia Bolesława przywilej uwolnienia od sądownictwa ziemskiego. W końcu XV w. wzmiankowany "Jan z Ołtarzewa". W połowie XVI w. właścicielem wsi Wojciech, syn Macieja.
W końcu XVI w. "Ołtarze Gołazie". Powierzchnia użytków rolnych w miejscowości wynosiła 29 włók.
Znani właściciele wsi (również częściowi):
W roku 1788 w "Ołtarzach Gołaczach" urodził się Ignacy Ołtarzewski. Zapewne był synem Krzysztofa. W roku 1807 wstąpił do armii Księstwa Warszawskiego. Walczył razem z 1. pułkiem gwardii polsko-francuskiej. Uczestniczył we wszystkich wojnach napoleońskich. Mianowany na stopień porucznika. W 1815 wstąpił do służby w wojsku Królestwa Polskiego, gdzie uzyskał stopień kapitana.
W połowie XIX w. w "Ołtarzach Gołaczach" ("Gułaczach") dziedziczył najpewniej Antoni Ołtarzewski, który udowodnił pochodzenie szlacheckie, zaczynając od Stanisława, żyjącego w XVI wieku.
W roku 1827 we wsi 72 domy i 424 mieszkańców. Mieszkali tu właściciele drobnoszlacheccy oraz chłopi. W 1886 wieś w powiecie "ostrowskim", gmina i parafia Nur. Pod koniec XIX w. we wsi 3 gospodarstwa chłopskie i 30 drobnoszlacheckich na 459 ha ziemi.
W czasie spisu powszechnego z 1921 r. w miejscowości naliczono 69 domów i 363 mieszkańców. Przed II wojną światową działał tu zakład kowalski Zalewskiego. Funkcjonował też młyn wodny należący do K. Falkowskiego.

</doc>
<doc id="371618" url="https://pl.wikipedia.org/wiki?curid=371618" title="Ołtarzew">
Ołtarzew

Ołtarzew – wieś w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki.
Historia.
Wieś szlachecka Ołtarzewo położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość położona była w województwie warszawskim.
Według stanu w 2021 sołectwo liczyło 871 mieszkańców.
W Ołtarzewie spędził dzieciństwo Janusz Kusociński. Jego ojciec, urzędnik kolejowy, objął tam małe gospodarstwo rolne. W miejscu, gdzie do lat 70. stał drewniany dom rodziny Kusocińskich, postawiono tablicę upamiętniającą ten fakt.
W Ołtarzewie urodził się historyk mediewista Benedykt Zientara, socjolog religii ks. Witold Zdaniewicz oraz Andrzej Kolikowski, ps. Pershing, przywódca gangu pruszkowskiego.
Miejscowość jest siedzibą rzymskokatolickiej parafii Królowej Apostołów.
Na tutejszym cmentarzu spoczywają m.in. Marian Buczek, Szczepan Gracz i Ewa Milde-Prus.
Dwór.
Dworek w Ołtarzewie i jego historia związane są z rodziną Ryxów – potomków emigranta pochodzącego z Francji, Franciszka Ryxa. Otrzymał on od króla Stanisława Augusta Poniatowskiego za zasługi tytuł starosty piaseczyńskiego i herb szlachecki „Pierścień”. Jego bratanek, Franciszek Ryx był majorem Wojska Polskiego i dosłużył się podczas Insurekcji Kościuszkowskiej, w 1794 Krzyża „Virtuti Militari”.
Wnuk Franciszka, Bronisław Ryx w połowie XIX wieku osiedlił się w Ołtarzewie, przy „trakcie poznańskim”. Podczas Powstania Styczniowego majątek został zniszczony i zarekwirowany przez władze carskie, a wnuk majora zmuszony do 20-letniej emigracji, ponieważ brał udział w powstaniu i Tymczasowym Rządzie Narodowym.
W 1906 zniszczony majątek został odkupiony od administracji rosyjskiej przez syna Bronisława – Jerzego. Potomek częściowo odbudowuje dwór, zakłada tutaj park, przenosi tutaj hodowlę zwierzęcą i roślinną. Majątek odradza się i rozkwita jednak nie na długo – w 1915 cofające się wojska rosyjskie ponownie niszczą dworek. Tragedia zostaje dopełniona w 1919, kiedy to podczas obrony Lwowa, jako ochotnik Legii Akademickiej ginie jedyny syn – Andrzej. Pamiątką po nim został rosnący do tej pory dąb, który własnoręcznie zasadził.
Córka Jerzego Ryxa, Krystyna wyszła natomiast za mąż za Romana Olędzkiego, z którym miała 3 dzieci – Andrzeja, Izabellę i Aleksandrę. Podczas tego małżeństwa majątek odrodził się i rozkwitł. Znany był wówczas z uprawy wielu znakomitych odmian warzyw, owoców, krzewów, drzew i kwiatów. 
Niestety razem z wybuchem II wojny światowej kończy się idylliczne życie rodzinne, podczas którego małżonkowie brali aktywny udział w życiu politycznym i społecznym, patriotycznie i po katolicku wychowywali swoje dzieci, córki i syn pomimo zamożności rodziców byli angażowani do prac fizycznych i regularnej nauki na plantacjach. Po upadku Warszawy rodzina zostaje poddana inwigilacji a majątek zaborowi przez niemieckie służby okupacyjne. Jako członek Stronnictwa Narodowego, Roman Olędzki pomagał Pallotynom, którzy mieszkali w niedalekim Seminarium a także wspomagał oficerów, którzy opuszczali stolicę. Patriotycznie wychowany syn pełnił rolę łącznika z organizatorami konspiracyjnej Narodowej Organizacji Wojskowej, za co 15 sierpnia 1940 został aresztowany. Zginął w obozie w Oświęcimiu. Pomimo nieszczęść, pod pozorem pracy przy warzywach, na terenie majątku zlokalizowany został magazyn broni oddziałów Armii Krajowej oraz baza członków konspiracji. W dworku Siostry Urszulanki organizowały tajne nauczanie dla dzieci z Ołtarzewa i Ożarowa Mazowieckiego.
W 1944 z powodu działalności konspiracyjnej rodzina zostaje aresztowana i wywieziona do obozu w Pruszkowie, skąd udaje im się uciec. Kolejne represje rodzinę tę dotykają ze strony władzy ludowej. Majątek zostaje „rozkułaczony”, ziemia orna sprzedana została w 1952. Dawny rolnik skupił się na kształceniu dorastających córek i pracy naukowo-badawczej. Równocześnie do dworku zostają dokwaterowani sublokatorzy, którzy stopniowo dewastują dawny majątek. Zostają tam aż do 2004. Dawni właściciele przenoszą się do Międzylesia a w 2005 dochodzi do pożaru dworku. W 2006, zdewastowany i spalony dwór nabył obecny właściciel, który go odnowił i przywrócił do stanu pierwotnego. Zachowane zostały fragmenty ścian zniszczone przez kule we wrześniu 1939. Obecnie we dworze znajduje się restauracja.

</doc>
<doc id="371619" url="https://pl.wikipedia.org/wiki?curid=371619" title="Ołudza">
Ołudza

Ołudza – wieś w Polsce, położona w województwie śląskim, w powiecie zawierciańskim, w gminie Szczekociny.
W latach 1975–1998 miejscowość położona była w województwie częstochowskim.
Miejscowość była wzmiankowana w formach "Vill(am) … Oluzam" (1198), "Holuza" (1257), "Oludza" oraz "Holudza" (1470-80), "Ołudza" (1629). Etymologia nazwy jest niejasna.

</doc>
<doc id="371621" url="https://pl.wikipedia.org/wiki?curid=371621" title="Ołużna">
Ołużna

Ołużna – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno.
Według danych z 30.06.2014 wieś miała 241 stałych mieszkańców.
Wieś tworzy "Sołectwo Ołużna", obejmujące tylko Ołużną. Rada sołecka, która wspomaga sołtysa może się składać od 3 do 6 członków, a ich liczbę ustala zebranie wiejskie.

</doc>
<doc id="371622" url="https://pl.wikipedia.org/wiki?curid=371622" title="Omięcin (województwo mazowieckie)">
Omięcin (województwo mazowieckie)

Omięcin (do 1864 "Umięcin") – wieś w Polsce położona w województwie mazowieckim, w powiecie szydłowieckim, w gminie Szydłowiec.
Wierni Kościoła rzymskokatolickiego należą do parafii św. Mikołaja w Wysokiej, zaś starokatolickiego mariawitów do parafii Przemienienia Pańskiego w Wierzbicy.
Historia.
Nie jest znana data zasadzenia wsi. Wiadomo, że już w XV w. znajdowała się w kluczu dóbr ziemskich biskupstwa krakowskiego, skupionego wokół miasta Jastrząb. W 1574 bp Franciszek Krasiński wymienił z Kietlińskimi h. Odrowąż wsie "Umięcin" i "Korytów" w zamian za Odrowąż Mały i Wolę Sarbin. Od tej pory dwie pierwsze wsie tworzyły klucz omięciński, będący prywatną własnością szlachecką.
Początkowo należał do bocznej linii Ożarowskich, Kietlińskich h. Odrowąż, która z czasem przyjęła nazwisko "Omieckich". Zubożali w połowie XVII w., osiedlili się w Szydłowcu (z nich Jan Władysław Omiecki). W 1662 miejscowość była już współwłasnością Franciszka Kietlińskiego, Jana Strojnowskiego i Jakuba Osuchowskiego. Zaś w 1674 została podzielona na dwa folwarki: Kietlińskich i Adama Jeża h. Drzewica. Jednak już w dwa lata później (1676) wieś Omięcin miałaby zostać sprzedana jako całość Karolowi Wąsowiczowi h. Łabędź. W 30. XVIII w. klucz dóbr należał już do Zygmunta Siemieńskiego (†1783), który w 1755 na gruntach wsi Omięcin lokował miasto Zygmuntów (prawa miejskie do 1818). Później dobra te należały do Stadnickich h. Szreniawa. W okresie staropolskim wieś znajdowała się w województwie sandomierskim, powiecie radomskim.
W 1810 Stanisław Stadnicki przekazał Omięcin skarbowi Księstwa Warszawskiego, po czym minister wojny Józef Poniatowski, nadał ją kpt. Franciszkowi Młokosiewiczowi. W 1818 w granice wsi włączono obszar zniesionego miasta Zygmuntów.
W 1864–1953 miejscowość znajdowała się w gminie Wieniawa w powiecie radomskim. Początkowo w guberni radomskiej (do 1918), następnie w województwie kieleckim. W 1933 umieszczono tu siedzibę gromady, która weszła w skład gminy Orońsko. W 1954 przeniesiono ją do gromady Wilcza Wola, a w 1958 wieś weszła w skład gromady Ostałówek w powiecie szydłowieckim. Po przywróceniu gmin w 1972 Omięcin otrzymał sołectwo w gminie wiejskiej Szydłowiec. W 1975–1998 miejscowość znajdowała się w województwie radomskim.
Opis.
Obecnie miejscowość liczy 106 mieszkańców (2021), którzy w przeważającej części zajmują się rolnictwem. Gmina Szydłowiec objęta jest rejonizacją szkolnictwa powszechnego; uczniowie kształcenia podstawowego uczą się w Publicznej Szkole Podstawowej im. Stefana Roweckiego „Grota” w Wysokiej. 
Wieś posiada samodzielne sołectwo. W obecnej kadencji (2019–2024) sołtysem jest Bogusława Lisek. Radę Sołecką tworzą: Helena Bialik, Andżelika Nowocień, Henryk Sadliński, Aneta Ślizak i Weronika Ślizak.

</doc>
<doc id="371623" url="https://pl.wikipedia.org/wiki?curid=371623" title="Omięciny">
Omięciny

Omięciny – wieś w Polsce położona w województwie mazowieckim, w powiecie płońskim, w gminie Joniec.
W latach 1975–1998 miejscowość położona była w województwie ciechanowskim.
Wierni kościoła rzymskokatolickiego należą do parafii Świętego Stanisława Biskupa Męczennika w Starej Wronie.

</doc>
<doc id="371624" url="https://pl.wikipedia.org/wiki?curid=371624" title="Omule">
Omule

Omule – wieś w Polsce położona w województwie warmińsko-mazurskim, w powiecie iławskim, w gminie Lubawa.
Na przełomie XVI i XVII wieku należały do dóbr stołowych biskupów chełmińskich. 
W okresie międzywojennym w miejscowości stacjonowała placówka Straży Celnej „Omule” a następnie placówka Straży Granicznej I linii „Omule”. 
W latach 1975–1998 miejscowość administracyjnie należała do województwa olsztyńskiego.

</doc>
<doc id="371625" url="https://pl.wikipedia.org/wiki?curid=371625" title="Onęber">
Onęber

Onęber – osada w Polsce położona w województwie wielkopolskim, w powiecie ostrowskim, w gminie Ostrów Wielkopolski, ok. 15 km na zachód od Ostrowa, przy drodze krajowej nr 36 Ostrów-Lubin.
Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="371626" url="https://pl.wikipedia.org/wiki?curid=371626" title="Onufryjewo">
Onufryjewo

Onufryjewo – wieś w Polsce, w sołectwie Onufryjewo, położona w województwie warmińsko-mazurskim, w powiecie piskim, w gminie Ruciane-Nida. W latach 1975–1998 miejscowość administracyjnie należała do województwa suwalskiego.
We wsi ciekawy budynek dawnej szkoły, a w lesie na zachodnim krańcu wsi cmentarze: ewangelicki i starowierców. Nad jeziorem Warnołty znajduje się żelazny wiatrak.
Historia.
Osadnictwo w okolicy ma długa historię. W okolicach wsi odkryto cmentarzysko ciałopalne Galindów. Znaleziono tu monety brązowe i srebrne z II i III w. n.e.
Wieś założona przez rosyjskich starowierców (odłam prawosławia) w 1830 r. Nazwa pochodzi od imienia założyciela Onufrego Jakowlewa (Smirnowa), który przybył na te tereny ze wsi Pogorzelec, znajdującej się wówczas w Królestwie Polskim. Była to pierwsza wieś staroobrzędowców na Mazurach.
Do 1954 r. wieś należała do powiatu mrągowskiego.

</doc>
<doc id="371627" url="https://pl.wikipedia.org/wiki?curid=371627" title="Opacie">
Opacie

Opacie – wieś w Polsce położona w województwie podkarpackim, w powiecie jasielskim, w gminie Jasło.
W latach 1975–1998 miejscowość administracyjnie należała do województwa krośnieńskiego.
Historia.
Wieś powstała w XIV wieku, była własnością Opatów Tynieckich. W odróżnieniu od sąsiednich miejscowości – Bączala Kościelnego (obecnie Bączal Dolny) i Rycerskiego (Bączal Górny) historycznie nosiła nazwę Bączal Opata.
Miejscowość od początku istnienia przynależy do parafii Imienia Maryi i św. Mikołaja w Bączalu Dolnym i jest miejscem urodzenia księdza Mariana Szarka (ur. 1919, zm. 1980)
1 lutego 1977 część wsi Opacie (48 ha) włączono do Jasła.
Dąb opacki.
Kilkusetletnie drzewo, 5,40 m w obwodzie.

</doc>
<doc id="371628" url="https://pl.wikipedia.org/wiki?curid=371628" title="Opacz">
Opacz

Opacz – wieś w Polsce położona w województwie mazowieckim, w powiecie piaseczyńskim, w gminie Konstancin-Jeziorna.
Wieś szlachecka położona była w drugiej połowie XVI wieku w powiecie czerskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="371630" url="https://pl.wikipedia.org/wiki?curid=371630" title="Opacz-Kolonia">
Opacz-Kolonia

Opacz-Kolonia (daw. "Opacz") – wieś w Polsce położona w województwie mazowieckim, w powiecie pruszkowskim, w gminie Michałowice.
W latach 1975–1998 miejscowość administracyjnie należała do województwa warszawskiego.

</doc>
<doc id="371631" url="https://pl.wikipedia.org/wiki?curid=371631" title="Opacz Mała">
Opacz Mała

Opacz Mała – wieś w Polsce położona w województwie mazowieckim, w powiecie pruszkowskim, w gminie Michałowice.
Wieś szlachecka położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="371632" url="https://pl.wikipedia.org/wiki?curid=371632" title="Opaka Duża">
Opaka Duża

Opaka Duża – wieś w Polsce położona w województwie podlaskim, w powiecie hajnowskim, w gminie Czeremcha. Leży przy samej granicy z Białorusią.
Wieś magnacka położona była w końcu XVIII wieku w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa białostockiego.
We wsi znajduje się prawosławna cerkiew filialna Narodzenia Przenajświętszej Bogurodzicy (należąca do parafii w Werstoku) oraz prawosławny cmentarz.
Prawosławni mieszkańcy wsi należą do parafii Podwyższenia Krzyża Pańskiego w Werstoku, a
wierni kościoła rzymskokatolickiego – do parafii Najświętszej Maryi Panny Królowej Polski w Czeremsze.

</doc>
<doc id="371633" url="https://pl.wikipedia.org/wiki?curid=371633" title="Opalanka">
Opalanka

Opalanka – wieś w Polsce położona w województwie kujawsko-pomorskim, w powiecie aleksandrowskim, w gminie Koneck.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Koneck w BIP.

</doc>
<doc id="371634" url="https://pl.wikipedia.org/wiki?curid=371634" title="Opalenie">
Opalenie

Opalenie – wieś kociewska w Polsce, położona w województwie pomorskim, w powiecie tczewskim, w gminie Gniew.
Wieś położona u zbiegu dróg krajowych nr 90 i 91. Stanowi sołectwo Opalenie, w którego skład wchodzą również miejscowości: Aplinki, "Na Piaskach", "Pod Górami" i "Osady". Na południe od Opalenia znajdują się bezpośrednio nad brzegami Wisły rezerwaty florystyczne "Wiosło Duże" i "Wiosło Małe". Dwa inne rezerwaty florystyczne ("Opalenie Dolne" i "Opalenie Górne") znajdują się na wschód od miejscowości.
W latach 1934–1954 i 1973–1976 miejscowość była siedzibą gminy Opalenie. W latach 1975–1998 miejscowość administracyjnie należała do województwa gdańskiego.
Historia.
Do roku 1918 Opalenie znajdowało się pod administracją zaboru pruskiego. Po I wojnie światowej miejscowość wróciła do Polski. Opalenie znajdowało się na trasie strategicznej linii kolejowej, którą Niemcy zamierzali rozbudować. Linia ta miała wspierać logistycznie istniejące już połączenie (Berlin-Piła-Chojnice-Tczew-Królewiec) i służyć przede wszystkim do szybkiego przerzutu wojsk i materiału wojennego na wschód. Upadek kajzerowskich Niemiec zniweczył plany pruskiej ekspansji. Olbrzymi most w Opaleniu (ponad kilometr długości) został w 1927–1929 zdemontowany i na nowo wykorzystany w 1934, w Toruniu i Koninie. Okres 20-lecia międzywojennego był powiązany z częstymi prowokacjami niemieckiego "Grenzschutzu" ze wschodniego brzegu Wisły. W Opaleniu była ulokowana placówka Straży Celnej „Opalenie”. Podczas II wojny światowej most został przez Niemców prowizorycznie odbudowany (drewniana konstrukcja). Po wojnie przewozy pasażerskie odbywały się jeszcze do połowy lat 50. na trasie (Smętowo Graniczne-Opalenie).
26 lipca 2013 roku zostało otwarte w okolicach Opalenia nowe połączenie mostowe (tym razem drogowe), w ciągu drogi krajowej nr 90. Zapewnia to połączenie Kwidzyna, przez nowy most na Wiśle, z drogą krajową nr 91 w Dąbrówce i w dalszym ciągu z węzłem autostrady A1 w Kopytkowie.
Zabytki.
Według rejestru zabytków NID na listę zabytków wpisane są:

</doc>
<doc id="371635" url="https://pl.wikipedia.org/wiki?curid=371635" title="Opaleniec (województwo mazowieckie)">
Opaleniec (województwo mazowieckie)

Opaleniec (niem. "Opalenietz", w latach 1904–1945 "Flammberg") – wieś w Polsce położona w województwie mazowieckim, w powiecie przasnyskim, w gminie Chorzele. Leży przy drodze krajowej nr 57.
W latach 1975–1998 miejscowość administracyjnie należała do województwa ostrołęckiego.
Historia.
Wieś istniała w 1550 i była tzw. wsią kościelną. Przed I wojną światową dwa razy do roku odbywały się w Opaleńcu targi graniczne. W czasie dwudziestolecia międzywojennego niedaleko Opaleńca biegła granica niemiecko-polska (Opaleniec/Opalenietz był po stronie niemieckiej), we wsi znajdował się urząd celny.

</doc>
<doc id="371636" url="https://pl.wikipedia.org/wiki?curid=371636" title="Opaleniska">
Opaleniska

Opaleniska – wieś w Polsce położona w województwie podkarpackim, w powiecie leżajskim, w gminie Grodzisko Dolne.
W latach 1975–1998 miejscowość administracyjnie należała do województwa rzeszowskiego.
Części wsi.
Nazwę zawdzięcza najazdom tatarskim pozostawiającym po sobie zgliszcza.
We wsi funkcjonuje Szkoła Podstawowa im. gen. bryg. Witolda Sawickiego

</doc>
<doc id="371637" url="https://pl.wikipedia.org/wiki?curid=371637" title="Opalewo">
Opalewo

Opalewo (niem. "Oppelwitz") –wieś w Polsce położona w województwie lubuskim, w powiecie świebodzińskim, w gminie Szczaniec.
W latach 1975–1998 miejscowość administracyjnie należała do województwa zielonogórskiego.
We wsi urodził się piosenkarz disco polo Paweł "Czadoman" Dudek. 

</doc>
<doc id="371638" url="https://pl.wikipedia.org/wiki?curid=371638" title="Oparówka">
Oparówka

Oparówka – wieś w Polsce położona w województwie podkarpackim, w powiecie strzyżowskim, w gminie Wiśniowa.
Była wsią klasztoru cystersów koprzywnickich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa rzeszowskiego.
Do lat 40. XX wieku była to wieś zamieszkana głównie przez ludność rusińską, tzw. Zamieszańców. Znajduje się tam dawna parafialna cerkiew greckokatolicka pw. Narodzenia NMP.

</doc>
<doc id="371639" url="https://pl.wikipedia.org/wiki?curid=371639" title="Oparzno">
Oparzno

Oparzno (niem. "Wopersnow") – wieś w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="371640" url="https://pl.wikipedia.org/wiki?curid=371640" title="Opatkowice Cysterskie">
Opatkowice Cysterskie

Opatkowice Cysterskie – wieś w Polsce położona w województwie świętokrzyskim, w powiecie jędrzejowskim, w gminie Imielno.
Wieś duchowna "Opatkowice Małe", własność Opactwa Cystersów w Mogile położona była w drugiej połowie XVI wieku w powiecie ksiąskim województwa krakowskiego. W latach 1975–1998 miejscowość administracyjnie należała do województwa kieleckiego.
Celtyckie znalezisko koło Jędrzejowa.
Podczas budowy gazociągu natrafiono na ślady celtyckiej osady. Na stosunkowo niewielkim obszarze znaleziono ponad 200 obiektów archeologicznych. Wśród znalezisk jest m.in. grób popielnicowy sprzed około 4,5 tys. lat czy młodsze o ok. 500 lat pozostałości domostwa kultury mierzanowickiej. Największym odkryciem są jednak pozostałości osady celtyckiej z I w. p.n.e. Archeolodzy twierdzą, że to najdalej wysunięta na północ stała osada celtów w Małopolsce. Odkryto m.in. dwie półziemianki, ślady palenisk, gliniankę, z której wybierano glinę i dobrze zachowany piec do wypału wapna, a także kawałki malowanej ceramiki oraz resztki situli grafitowej, czyli naczynia, które zrobiono ze specjalnej gliny z dodatkiem grafitu.

</doc>
<doc id="371641" url="https://pl.wikipedia.org/wiki?curid=371641" title="Opatkowice Drewniane">
Opatkowice Drewniane

Opatkowice Drewniane – wieś w Polsce, położona w województwie świętokrzyskim, w powiecie jędrzejowskim, w gminie Imielno.
W latach 1975–1998 miejscowość administracyjnie należała do województwa kieleckiego.

</doc>
<doc id="371642" url="https://pl.wikipedia.org/wiki?curid=371642" title="Opatkowice Murowane">
Opatkowice Murowane

Opatkowice Murowane – wieś sołecka w Polsce, położona w województwie świętokrzyskim, w powiecie jędrzejowskim, w gminie Imielno.
W latach 1975–1998 miejscowość administracyjnie należała do województwa kieleckiego.
Historia.
Opatkowice Murowane – wieś położona 10 kilometrów na południowy wschód od Jędrzejowa, w ówczesnej gminie Mierzwin, w dawnym powiecie chęcińskim, mają młyn i pokłady kamienia budulcowego.
W 1827 miały 26 domów i 162 mieszkańców.
W 1872 roku rozległość gruntów wynosiła 1129 mórg - gruntów ornych 587, łąk 8 mórg, lasu 486 mórg, nieużytków 48. Budynków murowanych 5, z drzewa 6. Wieś Opatkowice osad 34 gruntu 201 mórg.
Herbarz Bonieckiego podaje, że Komes Przybysław czyli Przybek Kuropattwa herbu Szreniawa, rodem z Grodziny, obok Opatkowic leżącej w 1389 wsie swoje: Rzepin, Rzepinek, Żerniki i Zegrze zamienił na Zborów i Opatkowice z Opatem Łysogórskim. W rękach Kuropatwów było Opatkowice prawie 200 lat.
Od Kuropatwów przechodzą Opatkowice do Rawiczów Dembińskich. W 1544 r. synowie Stanisława sędziego grodzkiego chęcińskiego: Andrzej, Mikołaj i Sebastian dzielą się dobrami ojczystymi i macierzystymi: Grodziną, Opatkowicami, Mierzwinem, Dembianemi i Białoszycami.
Właścicielem w okresie do 1689 r. Opatkowic był Stanisław Oraczewski i Dolscy którzy dobra te nabyli od potomków Dembińskich.
Od Dolskich w 1689 kupił Opatkowice Andrzej Rawicz Dembiński, porucznik pancerny 1702 r. i pułkownik królewski 1703 r. zmarły 1712 r.
W 1714 właścicielami Opatkowic są Wojciech Struś, chorąży wieluński i Anna z Otwinowskich. Następnie należały do Tęgoborskich. Po nich zaś w 1764 właścicielem jest Szymon Malczewski. Kilkakrotnie jeszcze następowała zmiana właścicieli wsi, a to poprzez sprzedaż, a to w drodze sukcesji.
W roku 1858 Opatkowice nabywa Antoni Laskowski ożeniony z Karoliną Rózycką. Po bezpotomnej śmierci Antoniego Laskowskiego jego dział kupuje Erazm Różycki ojciec wspomnianej Karoliny. Wieś pozostaje we własności Różyckich do lat 30. XX wieku.
Zabytki.
We wsi jest piękny dwór o cechach klasycystycznych, zbudowany około 1855 r., parterowy, z gankiem wspartym na kolumnach. Właścicielem dworu był m.in. Erazm Rola Różycki, przywódca obozu „białych” podczas powstania styczniowego. Zmarł w Opatkowicach Murowanych w 1893 r.
Obecnie dwór został gruntownie odremontowany. Znajduje się w rękach prywatnych.
Zespół dworski (dwór i park) wpisany jest do rejestru zabytków nieruchomych (nr rej.: A.93/1-2 z 5.12.1957 i z 8.05.1971).

</doc>
<doc id="371643" url="https://pl.wikipedia.org/wiki?curid=371643" title="Opatkowice Pojałowskie">
Opatkowice Pojałowskie

Opatkowice Pojałowskie – wieś w Polsce położona w województwie świętokrzyskim, w powiecie jędrzejowskim, w gminie Imielno.
W latach 1975–1998 miejscowość administracyjnie należała do województwa kieleckiego.

</doc>
<doc id="371644" url="https://pl.wikipedia.org/wiki?curid=371644" title="Opatkowiczki">
Opatkowiczki

Opatkowiczki – wieś w Polsce położona w województwie świętokrzyskim, w powiecie kazimierskim, w gminie Czarnocin.
W latach 1975–1998 miejscowość administracyjnie należała do województwa kieleckiego.

</doc>
<doc id="371645" url="https://pl.wikipedia.org/wiki?curid=371645" title="Opatowiec">
Opatowiec

Opatowiec – miasto w Polsce, w województwie świętokrzyskim, w powiecie kazimierskim, siedziba gminy miejsko-wiejskiej Opatowiec. 
Jest to najmniejsze miasto w Polsce (336 mieszkańców w 2021 roku).
Prawa miejskie posiadał w latach 1271–1869. Był miastem benedyktynów tynieckich w województwie sandomierskim w ostatniej ćwierci XVI wieku.
Położenie.
Opatowiec położony jest na Ponidziu, na terenie Koszycko-Opatowieckiego Obszaru Chronionego Krajobrazu. Znajduje się na lewym brzegu Wisły, naprzeciw ujścia Dunajca. Miasto położone jest ok. 10 km na południowy zachód od Nowego Korczyna, 18 km na wschód od Kazimierzy Wielkiej i ok. 65 km na południe od Kielc.
U ujścia Dunajca do Wisły pływa prom łączący Opatowiec z Ujściem Jezuickim
Przez miejscowość przebiega droga krajowa nr 79 z Warszawy do Bytomia.
W obszar miasta wchodzą:
Historia.
Pierwsze wzmianki o Opatowcu pochodzą z XI w. W 1085 r. Judyta, żona Władysława Hermana nadała wieś opactwu benedyktynów z Tyńca. W 1271 r. książę Bolesław Wstydliwy nadał osadzie prawa miejskie na prośbę opata Modliboga. Opatowiec położony był na szlaku ze Śląska na Ruś Kijowską i w pobliżu przeprawy przez Wisłę, co sprzyjało szybkiemu rozwojowi handlu.
W 1283 r. opat tyniecki Tomasz założył tu klasztor dominikanów. W 1341 r. król Kazimierz Wielki nadał miastu prawo do jarmarku. Opatowiec miał za panowania Kazimierza 1270 mieszkańców. W 1411 r. Władysław Jagiełło uwolnił mieszczan od podwód. W 1468 r. Kazimierz Jagiellończyk rozszerzył swobody miejskie, a w 1470 r. nadał Opatowcowi drugi jarmark. W 1474 r. odbył się tu zjazd szlachty małopolskiej dla ogłoszenia pospolitego ruszenia, na wypadek wojny z Maciejem węgierskim. W tym samym roku król przyjął w Opatowcu posłów weneckich oraz wysłanników perskiego szacha, w sprawie wojny z Turkami.
Z miasta tego pochodził Marek z Opatowca – poeta i wykładowca Akademii Krakowskiej.
W 1500 r. w Opatowcu, przy kościele parafialnym, biskup krakowski Fryderyk założył bractwo literackie, skupiające mężczyzn umiejących czytać. W mieście znajdowały się łaźnie oraz założony przez Jana Olbrachta szpital dla ubogich. W 1553 r. powstał wspólny cech skupiający rzemieślników różnych profesji, m.in. kowali, ślusarzy, garncarzy i bednarzy. W 1579 r. znajdowało się tu 55 warsztatów mistrzowskich. W mieście pracowały 4 młyny. W 1639 r. król Władysław IV nadał Opatowcowi prawo do kolejnych 4 jarmarków.
Miasto podupadło w XVII w. po najeździe szwedzkim. Zniszczony przez Szwedów Opatowiec w 1673 r. miał zaledwie 241 mieszkańców. W 1772 r., kiedy po I rozbiorze Polski opactwo w Tyńcu znalazło się w zaborze austriackim, Opatowiec przeszedł na własność rządu. W tym samym roku został jednak sprzedany rodzinie Walewskich. W 1792 r. Romuald Walewski wyjednał dla miasta prawo do całotygodniowego jarmarku, jednakże po rozbiorach targowisko w Opatowcu straciło swoje znacznie. W 1862 r. miasto miało zaledwie 67 domów i 459 mieszkańców (w tym 35 Żydów). W 1869 r. Opatowiec utracił prawa miejskie.
Osada uległa znacznym zniszczeniom w trakcie I wojny światowej i ponownie, dwukrotnie w czasie II wojny światowej. W 1939 r. Opatowiec został spalony. 8 września 1939 r. żołnierze Wehrmachtu rozstrzelali tutaj 45 polskich jeńców. 28 lipca 1944 r. w Opatowcu doszło do walki pomiędzy oddziałami Armii Krajowej i własowcami, po której nastąpiła hitlerowska pacyfikacja wsi. Zwerbowany przez Niemców na Ukrainie oddział policji pomocniczej zamordował 31 osób, w tym sześcioletnie dzieci. Ogółem hitlerowcy spalili około 30 zabudowań, 10 osób zostało spalonych żywcem. Monografia historii oddziałów Armii Krajowej walczących w czasie ostatnich miesiącach II wojny światowej w okolicach Pinczowa i Opatowca, autorstwa Józefa Belskiego, została wydana w 2018.
29 lipca 2012 roku miało miejsce uroczyste otwarcie i poświęcenie Wieży Zegarowo-Hejnałowej w Opatowcu. W 2014 Gmina Opatowiec wydała ilustrowaną monografię gminy. W lipcu 2018 r. zostały przeprowadzone konsultacje społeczne w sprawie nadania statusu miasta. 1 stycznia 2019 r. Opatowiec odzyskał prawa miejskie, stając się z 338 mieszkańcami najmniejszym miastem Polski.
Konsultacje lokalne w sprawie nadania statusu miasta (2018).
Rada Gminy Opatowiec przyjęła 28 marca 2018 uchwałę (w formie apelu) w sprawie przywrócenia praw miejskich miejscowościom, które zostały ich pozbawione w wyniku represji carskich. Apel ten zakłada pominięcie wszystkich obowiązujących w tym względzie procedur w celu „"upamiętnienia bohaterskiej walki polskich powstańców, zadośćuczynienie dotychczas wyrządzonym krzywdom oraz uczczenia 100 rocznicy odzyskania przez państwo polskie niepodległości i 155 rocznicy wybuchu Powstania Styczniowego"”. Apel trafił do MSWiA, w związku z czym minister podjął decyzję o wszczęciu procedury odnośnie do nadania statusu miasta Opatowcowi, występując do Rady Gminy o przedstawienie opinii poprzedzonej przeprowadzeniem konsultacji z mieszkańcami. 21 czerwca 2018 Rada Gminy podjęła uchwałę w sprawie wszczęcia procedury związanej z nadaniem Opatowcowi statusu miasta a konsultacje społeczne odbyły się w terminie od 16 do 25 lipca 2018. Wyniki prezentują się następująco: a) "gmina Opatowiec" (frekwencja 55,80% = 1645 osób): za 89,24%, przeciw 4,92%; wstrzymało się 5,84%; b) "miejscowość Opatowiec" (frekwencja 67,96% = 193 osób): za 98,45%, przeciw 1,04%; wstrzymało się 0,52%; "gmina Opatowiec bez miejscowości Opatowiec" (frekwencja 54,50% = 1452 osób): za 88,02%, przeciw 5,44%; wstrzymało się 6,54% Gdyby Opatowiec otrzymał status miasta stałby się najmniejszym miastem Polski (ma 320 mieszkańców), wypierając Wiślicę, która status ten uzyskała 1 stycznia 2018 licząc 500 mieszkańców. 16 sierpnia wniosek został przesłany do MSWiA. Podczas wizyty posła Michała Cieślaka w Opatowcu 20 września poruszony był temat przywrócenia praw miejskich dla Opatowca. Poseł wskazał, że procedura została już zakończona, cała dokumentacja znajduje się u Prezesa Rady Ministrów, a według ostatnich informacji z MSWiA wynika, że istnieje wysokie prawdopodobieństwo uroczystego dokonania tego aktu w 100-lecie odzyskania niepodległości z mocą obowiązującą od 1 stycznia 2019. 1 stycznia 2019 status miasta został przywrócony.
Sport.
Pierwsze wiadomości o zorganizowanym ruchu amatorskim sportu w Opatowcu pochodzą z lat 1938–1939, kiedy to drużyna piłkarska prowadziła bratobójcze pojedynki z drużyną z Koszyc. Był to początkowy zalążek ruchu sportowego na terenie wsi, gdzie do czołowych działaczy należeli: aptekarz Leszczyński, nauczyciel Baran, komendant posterunku Państwowej Policji – Szewczenko i inni.
W latach okupacji hitlerowskiej tej działalności nie zaprzestano, mimo że obowiązywał bezwzględny zakaz zgromadzeń i uprawiania zorganizowanych form sportu pod karą wywózki do obozu koncentracyjnego, a nawet kary śmierci. Mimo tych rygorów organizowano mecze konspiracyjne, również w sąsiednich miejscowościach: Kazimierzy Wielkiej, Proszowicach, Nowym Brzesku.
Bezpośrednio po wyzwoleniu, młodzież wiejska była pozbawiona prawie całkowicie uprawiania sportu spowodowanym brakiem sprzętu. Dopiero powołana do życia w 1949 roku Rada Sportu Wiejskiego przy Związku Samopomocy Chłopskiej pobudziła rozwój sportu na wsi.
Uchwała Głównego Komitetu Kultury Fizycznej z dnia 19 kwietnia 1952 roku pozwoliła na częściowe zrównanie sportu wiejskiego z miastem. Powołano zrzeszenie – Ludowe Zespoły Sportowe, które miały stanowić wyższy etap rozwoju kultury fizycznej i sportu na wsi.
Na tej podstawie powołano do życia w Opatowcu Ludowy Klub Sportowy Wisła, który przetrwał do końca lat 80 XX wieku.
Klub Sportowy Wisła Opatowiec odrodził się kilkanaście lat później za sprawą Michała Szczerby, który jest obecnie prezesem, trenerem, a także od czasu do czasu zawodnikiem.

</doc>
<doc id="371646" url="https://pl.wikipedia.org/wiki?curid=371646" title="Opatówiec">
Opatówiec

Opatówiec – wieś w Polsce położona w województwie mazowieckim, w powiecie płockim, w gminie Staroźreby.
Wieś duchowna "Opatowiec" położona była w drugiej połowie XVI wieku w powiecie bielskim województwa płockiego, własność opactwa benedyktynów w Płocku w XVI wieku. W latach 1975–1998 miejscowość administracyjnie należała do województwa płockiego.

</doc>
<doc id="371647" url="https://pl.wikipedia.org/wiki?curid=371647" title="Opatówko">
Opatówko

Opatówko – wieś w Polsce położona w województwie wielkopolskim, w powiecie wrzesińskim, w gminie Nekla.
Wieś duchowna, własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.
We wsi znajduje się zabytkowy, drewniany kościół św. Katarzyny Aleksandryjskiej. Ponadto istnieje zespół dworski: dwór z przełomu XIX i XX wieku, całkowicie przebudowany na przełomie lat 70. i 80. XX wieku, stajnia, stodoła, chlewnia i obora z 4 ćwierci XIX wieku, tudzież pozostałości parku dworskiego. Dom nr 2 we wsi pochodzi 4 ćwierci XIX wieku i także podlega ochronie, mimo częściowej przebudowy. 
Przez miejscowość przebiega Szlak Osadnictwa Olęderskiego w Gminie Nekla.

</doc>
<doc id="371648" url="https://pl.wikipedia.org/wiki?curid=371648" title="Opawica">
Opawica

 
Opawica (dawniej "Opawice", śl. "Troplowice", cz. "Opavice", niem. "Tropplowitz" lub "Troplowitz") – wieś (dawniej miasto) w Polsce położona w województwie opolskim, w powiecie głubczyckim, w gminie Głubczyce.
Opawica uzyskała lokację miejską w 1377 roku, zdegradowana w 1742 roku. W latach 1975–1998 miejscowość administracyjnie należała do ówczesnego województwa opolskiego.
We wsi ma swoją siedzibę leśnictwo Opawica, które należy do nadleśnictwa Prudnik (obręb Prudnik).
Położenie.
Wieś leży na granicy polsko-czeskiej. 
Historia.
Powstała w wyniku podziału w XVII wieku, po wojnie sukcesyjnej, miejscowości Tropplowitz na część austriacką i pruską. Po drugiej wojnie światowej część pruska, która przypadła Polsce, otrzymała nazwę Opawica, a część miejscowości leżąca w granicach Czechosłowacji - Opavice (obecnie dzielnica miasta Město Albrechtice).
Zabytki.
Do wojewódzkiego rejestru zabytków wpisany jest:
Przyroda.
Wioska znajduje się w Obszarze Chronionego Krajobrazu Rejon Mokre - Lewice.
Szlak turystyczny.
W 2011 roku wyznaczono czerwony szlak turystyczny ze wsi na wierzchołek granicznej góry "Hraniční vrch" (541 m n.p.m., brak nazwy polskiej). Szlak o długości 3,3 km biegnie drogą w kierunku miejscowości Město Albrechtice, a po osiągnięciu granicy skręca w prawo i biegnie wzdłuż niej ku szczytowi. Na wierzchołku po czeskiej stronie znajdują się dwie metalowe wieże z 1980 r., przeznaczone pierwotnie do przekazywania sygnału telefonicznego drogą radiową. Od 4 października 2011 r. służą one jako wieże widokowe, połączone 25-metrowym pomostem-łącznikiem.
Transport.
W wiosce jest drogowe miejsce przekraczania granicy Opawica - Město Albrechtice z Czechami dla samochodów do 3,5 t.
Parafia.
Parafia rzymskokatolicka pw. Trójcy Świętej w Opawicy. Pierwszą wzmiankę o kościele odnotowano w 1410. Obecny został zbudowany z kamienia w latach 1701-1706 na miejscu starszego w którego w 1683 uderzył piorun i spłonął. W 1670 włamano się do zakrystii, ukradziono wówczas dwa kielichy, dużą lampę i kadzielnice. W 1787 nastąpiło kolejne włamanie, skradziono 4 kielichy. W 1772 powstała oryginalna ambona w formie łodzi, za której wykonanie artysta Hartmann z Barda Śląskiego. Poddano ją renowacji w 2009 r.

</doc>
<doc id="371649" url="https://pl.wikipedia.org/wiki?curid=371649" title="Opęchowo">
Opęchowo

Opęchowo – wieś w Polsce położona w województwie mazowieckim, w powiecie ostrołęckim, w gminie Troszyn.
Wierni kościoła rzymskokatolickiego należą do parafii św. Wawrzyńca w Kleczkowie.
Historia.
Wieś szlachecka położona była w drugiej połowie XVI wieku w powiecie ostrołęckim ziemi łomżyńskiej. W latach 1921–1939 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwało 267 osób, 255 było wyznania rzymskokatolickiego, a 12 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 43 budynki mieszkalne. Miejscowość należała do parafii rzymskokatolickiej w Kleczkowie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Kleczkowie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="371650" url="https://pl.wikipedia.org/wiki?curid=371650" title="Opin">
Opin

Opin (niem. "Open") – wieś w Polsce położona w województwie warmińsko-mazurskim, w powiecie lidzbarskim, w gminie Orneta.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.
We wsi kościół z murach z XIV wieku i przebudowanych w XIX w. bezstylowych elewacjach, wystrój barokowo-neogotycki.

</doc>
<doc id="371651" url="https://pl.wikipedia.org/wiki?curid=371651" title="Opinogóra Dolna">
Opinogóra Dolna

Opinogóra Dolna – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="371652" url="https://pl.wikipedia.org/wiki?curid=371652" title="Opinogóra-Kolonia">
Opinogóra-Kolonia

Opinogóra-Kolonia – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="371653" url="https://pl.wikipedia.org/wiki?curid=371653" title="Krystyna Sienkiewicz (polityk)">
Krystyna Sienkiewicz (polityk)

Krystyna Helena Sienkiewicz z domu Rozenberg (ur. 8 grudnia 1941 w Iwanowie) – polska polityk i związkowiec, pielęgniarka, była wiceminister zdrowia i opieki społecznej, posłanka na Sejm II kadencji, senator V kadencji.
Życiorys.
W 1968 po ukończeniu studium medycznego uzyskała tytuł pielęgniarki dyplomowanej. Pracowała następnie w tym zawodzie, przechodząc przez kolejne szczeble – pielęgniarki odcinkowej, oddziałowej, środowiskowej. W latach 1980–1992 działała w „Solidarność”, wchodziła w skład władz regionalnych i krajowych związku, była internowana w stanie wojennym przez okres ponad 7 miesięcy.
W latach 1989–1992 była podsekretarzem stanu w Ministerstwie Zdrowia i Opieki Społecznej w kolejnych rządach, z tytułem naczelnej pielęgniarki kraju. Kandydowała do Senatu w 1991 roku w województwie tarnobrzeskim z ramienia Unii Demokratycznej. Od 1993 do 1997 pełniła mandat poselski w Sejmie II kadencji z listy Unii Pracy, gdzie była wiceprzewodniczącą Komisji Polityki Społecznej. W latach 2001–2005 zasiadała w Senacie z okręgu toruńskiego, była przewodniczącą Komisji Polityki Społecznej i Zdrowia.
Należała do Unii Pracy, z której odeszła w trakcie V kadencji Senatu. W 2007 została członkinią honorową partii Racja Polskiej Lewicy.
W 2005 i 2007 bez powodzenia kandydowała w wyborach parlamentarnych, a w 2006 do sejmiku.
Odznaczona Krzyżem Kawalerskim Orderu Odrodzenia Polski (2001) i Krzyżem Wolności i Solidarności (2015). W 1996 wyróżniona Czerwoną Kokardką.
Życie prywatne.
Jest żoną Konrada Sienkiewicza, z którym ma dwóch synów, Konrada juniora i Dariusza.

</doc>
<doc id="371654" url="https://pl.wikipedia.org/wiki?curid=371654" title="Opoczka (województwo dolnośląskie)">
Opoczka (województwo dolnośląskie)

Opoczka (niem. "Esdorf") – wieś w Polsce położona w województwie dolnośląskim, w powiecie świdnickim, w gminie Świdnica.
Po północno-wschodniej stronie wsi przebiega linia kolejowa nr 137.
Podział administracyjny.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="371655" url="https://pl.wikipedia.org/wiki?curid=371655" title="Opoczka Mała">
Opoczka Mała

Opoczka Mała – wieś w Polsce położona nad Wisłą w województwie lubelskim, w powiecie kraśnickim, w gminie Annopol.
W latach 1975–1998 miejscowość administracyjnie należała do województwa tarnobrzeskiego.
We wsi znajduje się cmentarz żołnierzy Armii Radzieckiej.
Wieś stanowi sołectwo gminy Annopol. Według Narodowego Spisu Powszechnego (III 2011 r.) wieś liczyła 204 mieszkańców.
Historia.
Metryka wsi sięga XIII wieku. Pierwotna nazwa wsi brzmiała Opoka, następnie Minor Opoka w roku 1533 - Opoca Minor cantoris. 
W roku 1276 i następnych wieś stanowi własność kapituły sandomierskiej. Bolesław Wstydliwy nadaje wsi immunitet jaki posiadają dobra katedry krakowskiej 
W roku 1417 Władysław Jagiełło przenosi Opoczkę wraz z innymi dobrami kapituły na prawo magdeburskie. Około 1464-71 biskup Jan Lutkowic nadał dziesięcinę z Opoczki kościołowi w Pniowie. Z relacji Długosza 1470-80 wynika folwark posiadał 6 łanów kmiecych i karczma z rolami, prom na Wiśle dawał dochód 5 grzywien. Zagrodników nie ma. Kmiecie odrabiają 1 dzień w tygodniu dają po 1/2 grzywny, 2 kury, 30 jaj, 2 sery. Dziesięcina z folwarku oddawana była kapitule sandomierskiej, z łanów kmiecych biskupowi. Granice oznaczone z Jakubowicami, Opoką Wielką i Rachowem (Długosz L.B. t.I s.389).
W roku 1529 dziesięciny snopowe z pewnych ról kmiecych wartości 1 grzywny i 12 groszy oraz konopne 6 groszy oddawane były plebanowi w Pniowie (Liber Retaxationum s.359).
Według ksiąg poborowych z lat 1531–1533 pobierano pobór z 1 łana kmiecego.

</doc>
<doc id="371657" url="https://pl.wikipedia.org/wiki?curid=371657" title="Opoczki">
Opoczki

Opoczki – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
Według podziału fizycznogeograficznego Polski J.Kondrackiego, obszar ten leży w obrębie mezoregionu Równiny Inowrocławskiej, położonego na obszarze makroregionu Pojezierza Wielkopolskiego. Sołectwo Opoczki bezpośrednio graniczy z Sołectwami Opoki, Zduny i Grabie. 
W latach 1975–1998 miejscowość administracyjnie należała do województwa włocławskiego.
Wieś sołecka – zobacz jednostki pomocnicze gminy Aleksandrów Kujawski w BIP.

</doc>
<doc id="371658" url="https://pl.wikipedia.org/wiki?curid=371658" title="Opoczna Góra">
Opoczna Góra

Opoczna Góra – przysiółek wsi Dąbrowa-Bór w Polsce położony w województwie lubelskim, w powiecie kraśnickim, w gminie Kraśnik.
W latach 1975–1998 przysiółek administracyjnie należał do województwa lubelskiego.

</doc>
<doc id="371659" url="https://pl.wikipedia.org/wiki?curid=371659" title="Opojowice">
Opojowice

Opojowice – wieś w Polsce położona w województwie łódzkim, w powiecie wieluńskim, w gminie Czarnożyły.
Podział wsi.
W latach 1975–1998 miejscowość administracyjnie należała do województwa sieradzkiego.
Historia.
Miejscowość historycznie należy do ziemi wieluńskiej i związana była z Wielkopolską. Ma metrykę średniowieczną i istnieje co najmniej od XIV wieku. Pierwsze dwa zachowane zapisy nazwy pochodzą z 1386 „Opoyewycze” i 1417 „Opyowycze”.
Została odnotowana w historycznych dokumentach podatkowych. Według Liber beneficiorum archidiecezji gnieźnieńskiej spisanego przez Jana Łaskiego wieś leżała w parafii Wydrzyn i z łanów szlacheckich tamtejszy pleban pobierał dziesięcinę, a trzej kmiecie oddawali mu snopek (łac. „cassula”) żyta oraz piętnaście garści (łac. „manipulos”) owsa. Według regestrów poborowych z lat 1511–1518 miejscowość należała do kilku właścicieli – Grzegorza Opojowskiego, który miał 1,2 łana gruntu, Andrzeja Jaworskiego 1,2 łana, Gabryela Opojowskiego oraz do trzech kolonistów. (Pawiński Wielkop. II, 291).
Po rozbiorach Polski wieś znalazła się w zaborze rosyjskim. Miejscowość jako folwark i wieś leżącą nad strumieniem o nazwie Łęg w powiecie wieluńskim, gminie Wydrzyn, parafii Czarnożyły wymienia XIX-wieczny Słownik geograficzny Królestwa Polskiego. Notuje on trzy nazwy miejscowości – „Opojowice” oraz wynotowane z historycznych dokumentów „Opagyewicze” oraz „Opoiowicze”. Wieś leżała wówczas 4 wiorsty od Wielunia. W 1886 w miejscowości naliczono 12 budynków oraz 142 mieszkańców. Folwark natomiast liczył 10 budynków – 3 murowane i 7 drewnianych. Liczył również 425 morg gruntów ornych, 393 morg ogrodów, 21 morg łąk, 1 morgę pastwisk oraz 10 morg nieużytków. W uprawie roli stosowano płodozmian 15-polowy. Wieś liczyła 42 morgi, a mieszkało w niej 10 osadników.

</doc>
<doc id="371660" url="https://pl.wikipedia.org/wiki?curid=371660" title="Opoka Duża">
Opoka Duża

Opoka Duża – wieś w Polsce położona w województwie lubelskim, w powiecie kraśnickim, w gminie Annopol.
Podczas okupacji niemieckiej mieszkająca w Opoce Dużej rodzina Likosów udzielała pomocy narażonym na prześladowanie żydowskim rodzinom Brenerów, Kestenbaumów, Chylów oraz Esterze Zakalik. Piotr, Apolonia i ich córka Natalia Likosowie przekazywali im prowiant oraz ubrania, a także od zimy 1942 r. do czerwca 1943 r. udzielali schronienia w budynkach własnego gospodarstwa rolnego około kilkunastu osobom. 1 czerwca 1943 r. niemieccy i ukraińscy żandarmi zaaresztowali Piotra i Apolonię Likosów oraz jedną z ukrywanych osób: Izę Ler. Piotr Likos został pobity i zastrzelony. Apolonia Likos i Iza Ler zostały zastrzelone. Ukrywający się Żydzi uciekli do pobliskiego lasu. Nastoletnia wówczas Natalia Likos uciekła przed represjami przez okno domu. Ze względu na ciążące nad nią zarzuty miała trudności w znalezieniu miejsca stałego pobytu, również wśród rodziny. Po zakończeniu działań wojennych osiadła w Annopolu. Natalia oraz jej rodzice Apolonia i Piotr Likosowie zostali odznaczeni w 1993 r. przez Jad Waszem tytułem Sprawiedliwi wśród Narodów Świata. 30 września 2021 r. w Opoce Dużej miało miejsce odsłonięcie tablicy pamiątkowej poświęconej Piotrowi i Apolonii Likosom w ramach zainicjowanego przez Magdalenę Gawin wiceminister kultury i dziedzictwa narodowego a prowadzonego przez Instytut Pileckiego projektu "Zawołani po imieniu".
W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Annopol. Według Narodowego Spisu Powszechnego (III 2011 r.) wieś liczyła 403 mieszkańców.

</doc>
<doc id="371661" url="https://pl.wikipedia.org/wiki?curid=371661" title="Opoka-Kolonia">
Opoka-Kolonia

Opoka-Kolonia – wieś w Polsce położona w województwie lubelskim, w powiecie kraśnickim, w gminie Annopol.
W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Annopol. Według Narodowego Spisu Powszechnego (III 2011 r.) wieś liczyła 411 mieszkańców.

</doc>
<doc id="371662" url="https://pl.wikipedia.org/wiki?curid=371662" title="Opoki">
Opoki

Opoki – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
Położenie i przynależność administracyjna.
Od X wieku do XV wieku miejscowość należała do kasztelanii słońskiej, diecezja gnieźnieńska, a od XII wieku diecezja kujawska w Kruszwicy, od 1325 dekanat inowrocławski, parafia Słońsko.
W latach 1975–1998 miejscowość administracyjnie należała do województwa włocławskiego.
Wieś sołecka – zobacz jednostki pomocnicze gminy Aleksandrów Kujawski w BIP.
Historia.
Teren zajmowany obecnie przez Opoki zaludniony był co najmniej od II w. p.n.e. Prowadził tędy szlak handlowy zorganizowany przez Celtów, a po nich przejęli go i rozwinęli Rzymianie. Szlak bursztynowy zaczynał się od Rzymu przez naddunajskie faktorie, Czechy i Morawy, Śląsk do Opola, a dalej do Kalisza i przez rzekę Wartę w rejonie Konina. Centralny punkt osadniczy kujawskiego odcinka szlaku bursztynowego usytuowany był w rejonie Kruszy Zamkowej koło Inowrocławia. Osady obsługujące Szlak bursztynowy rozmieszczone są na jego przebiegu w regularnych odstępach mniej więcej co 20 km od siebie. Na odcinku Konin – Otłoczyn istniało pięć takich skupień, zlokalizowanych w rejonie Paniewa, Kościeszek, Kruszy Zamkowej oraz Kaczkowa i Opok. Poszczególne skupienia pełniły funkcje punktów, gdzie zatrzymywali się podróżni wędrujący szlakiem i wymieniali towary. Ostatnim punktem kujawskiego odcinka szlaku bursztynowego była osada Otłoczyn obsługująca przeprawę przez bród na Wiśle.

</doc>
<doc id="371663" url="https://pl.wikipedia.org/wiki?curid=371663" title="Opolnica">
Opolnica

Opolnica (niem. "Giersdorf") – wieś w Polsce położona w województwie dolnośląskim, w powiecie ząbkowickim, w gminie Bardo. 
Położenie.
Opolnica to wieś położona w centralnej części Gór Bardzkich, po obu stronach Nysy Kłodzkiej, wzdłuż przełomu, na wysokości około 265-275 m n.p.m. Niegdyś jej obie strony miejscowości były ze sobą połączone mostem; dziś już nie istnieje możliwość przeprawy przez rzekę w tym miejscu.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsza wzmianka o Opolnicy pochodzi z roku 1359, z dokumentu dotyczącego zakupu ziemi przez miasto Bardo. Od XVI wieku wieś była ośrodkiem protestantyzmu, od XVII wieku miejscowy kościół należał do ewangelików, wkrótce powstała tam też szkoła ewangelicka. W 1741 roku w miejscowości stacjonowały wojska pruskie, które przez Przełęcz Bardzką wyruszyły na podbój Hrabstwa kłodzkiego. W drugiej połowie XIX wieku w okolicy rozwinęła się turystyka, we wsi funkcjonowała gospoda i były miejsca noclegowe. W końcu XIX wieku na Nysie Kłodzkiej wybudowano hydroelektrownię, dzięki czemu zelektryfikowano sąsiednie miejscowości.
Obecnie Opolnica jest wsią rolniczo-przemysłową, w 1978 roku były tu 53 gospodarstwa rolne, a w 1988 roku ich liczba spadła do 35. 
Nazwa.
W roku 1946 miejscowość została włączona do nowo powstałego województwa wrocławskiego na terenie powojennej Polski pod nazwą "Chrobrówka", pochodzącą od przydomku króla Bolesława Chrobrego; ostatecznie nazwę ustalono na "Opolnica".
Demografia.
Według Narodowego Spisu Powszechnego (III 2011 r.) liczyła 392 mieszkańców. Jest trzecią co do wielkości miejscowością gminy Bardo.
Zabytki.
Do wojewódzkiego rejestru zabytków wpisany jest:
Zabytki nieistniejące:
Szlaki turystyczne.
Przez Opolnicę prowadzi szlak turystyczny z Barda na Przełęcz Srebrną.
Religia.
Na terenie wsi działalność duszpasterską prowadzi filiał Kościoła Ewangelicko-Augsburskiego.

</doc>
<doc id="371665" url="https://pl.wikipedia.org/wiki?curid=371665" title="Oporówko">
Oporówko

Oporówko – wieś w Polsce położona w województwie wielkopolskim, w powiecie leszczyńskim, w gminie Krzemieniewo.
Wieś szlachecka Oporowko położona była w 1580 roku w powiecie kościańskim województwa poznańskiego. W latach 1975−1998 miejscowość administracyjnie należała do województwa leszczyńskiego.

</doc>
<doc id="371666" url="https://pl.wikipedia.org/wiki?curid=371666" title="Kolonia Oporów">
Kolonia Oporów

Kolonia Oporów (do końca 2017 roku "Oporów-Kolonia") – osada w Polsce położona w województwie łódzkim, w powiecie kutnowskim, w gminie Oporów.
W latach 1975–1998 miejscowość administracyjnie należała do województwa płockiego.

</doc>
<doc id="371667" url="https://pl.wikipedia.org/wiki?curid=371667" title="Oporzyn">
Oporzyn

Oporzyn (niem. "Spiegel") – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość administracyjnie należała do województwa pilskiego.

</doc>
<doc id="371668" url="https://pl.wikipedia.org/wiki?curid=371668" title="Opożdżew">
Opożdżew

Opożdżew – wieś w Polsce położona w województwie mazowieckim, w powiecie grójeckim, w gminie Warka.
Wieś szlachecka Opozdzewo położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.

</doc>
<doc id="371669" url="https://pl.wikipedia.org/wiki?curid=371669" title="Oprzężów (wieś)">
Oprzężów (wieś)

Oprzężów – wieś w Polsce położona w województwie łódzkim, w powiecie piotrkowskim, w gminie Wola Krzysztoporska. Wieś leży w odległości 4 km od autostrady A1. Graniczy z miejscowościami: Kolonia Gomulin, Rokszyce, Wola Rokszycka, Krężna, Kozierogi, Piekarki i Woźniki.
Wieś duchowna, własność klasztoru norbertanów w Witowie położona była w końcu XVI wieku w powiecie piotrkowskim województwa sieradzkiego.
W latach 1975–1998 miejscowość administracyjnie należała do województwa piotrkowskiego.
Stare zapisy nazwy wsi.
Oprzanzow, Oprarzow, Oprzanczow (Castrensia Petricoviensia), Oprzeszow (Liber beneficjorum archidiecezji gnieźnieńskiej Jana Łaskiego), Oprezow (mapa Perthersa).
Historia.
Pierwsza wzmianka o Oprzężowie pochodzi z księgi Castrensia Petricoviensia i zawiera informacje dotyczące wioski za lata 1398–1399. Nie są to jednak daty założenia wsi, która jest prawdopodobnie dużo starsza. W II połowie XIV w. istniała droga Piotrków – Sieradz, która biegła przez Rokszyce, Oprzężów, Mąkolice, Postękalice, Grocholice, Szczerców. Początkowo (XIV w.) wieś należała do rodu Szaryuszów a następnie do klasztoru w Witowie (XV w.). Z klasztorem była związana do 1797 r., kiedy dobra witowskie uległy sekularyzacji – czyli przeszły spod władzy kościelnej pod świecką. Od tamtego czasu zaczął się stały, duży napływ osadników niemieckich, którzy wykupywali ziemie pochodzącą z parcelacji oraz od chłopów po uwłaszczeniu.
W XVIII w. istniał folwark Oprzężów, po którym do naszych czasów nie został jednak żaden ślad. W XVIII w. Oprzężów należał do Dóbr Narodowych Grabica, a następnie, aż do 1914 r. do majoratu Markowa, zwanego majoratem woźnickim. Pierwsza wiejska remiza stanęła w 1927 r., a w latach 1928–1929 dobudowano do niej budynek szkoły (rozebrany pod koniec lat 90. XX w.). Oba budynki zostały postawione na gruntach darowanych wsi przez jednego z mieszkańców – Emila Milbrandta. Do 1945 r. część mieszkańców była wyznania katolickiego, a część ewangelicko-augsburskiego.
W czasie II wojny światowej Oprzężów wchodził w skład Generalnego Gubernatorstwa. Kilku mieszkańców wsi walczyło w szeregach Armii Prusy, inni należeli do organizacji Służba Zwycięstwu Polski (siedziba – Rozprza). Wczesną wiosną 1944 r. hitlerowcy aresztowali działaczy AK. Ci, których nie rozstrzelano (masowe egzekucje w Lesie Bugajskim, Pieńkach Karlińskich), zginęli w obozie koncentracyjnym. 29 czerwca 1944 padł rozkaz wysiedlenia wszystkich mieszkańców Oprzężowa i wywiezienia ich do Niemiec na przymusowe roboty. Opuszczone gospodarstwa przejęły rodziny niemieckie. Po wojnie majątki mieszkańców pochodzenia niemieckiego, którzy wnioskowali o wpisanie ich na volkslistę, zostały przekazane skarbowi państwa.
Znani oprzężowianie.
Kazimierz Szmidt (1895–1931) – prezydent miasta Piotrkowa w latach 1925–1931. Za jego kadencji powstała wieża ciśnień i hala targowa.
Święta regionalne.
29 czerwca jest w Oprzężowie dniem świątecznym. Co roku w tym czasie odprawiana jest uroczysta msza dziękczynna od mieszkańców, którzy szczęśliwie wrócili z Niemiec.

</doc>
<doc id="371670" url="https://pl.wikipedia.org/wiki?curid=371670" title="Opypy">
Opypy

Opypy – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki.
Opis.
Wieś królewska Opipy położona była w drugiej połowie XVI wieku w powiecie błońskim ziemi warszawskiej województwa mazowieckiego. W XVIII wieku należała do rodu Mokronoskich.
W parku z XIX w. pałac z ok. 1900 r. wybudowany prawdopodobnie dla Marii Klementyny Colonna Czosnowskiej. Jego ostatnim właścicielem był adwokat Bolesław Bielawski. W otoczeniu pomnikowa lipa drobnolistna (obw. 3,7 m), cmentarz żołnierzy z 1917 r. został ekshumowany w 1950 roku. W 2000 roku prywatny inwestor dokonał gruntownej przebudowy pałacu, wymieniając dach oraz stropy. Wykoszono zarośla i przywrócono widoczność alei parkowych, nasadzono brakujące drzewa. Odtworzono polanę która tworzy główną oś widokową idącą od ganku przez główną aleję do końca parku. Polana okolona starymi leszczynami tworzy tak zwany "pokój parkowy". Do założenia pałacowego dobudowano oficynę gospodarczą utrzymaną w stylu pałacu. Teren został ogrodzony murem oraz żeliwnym ogrodzeniem. Obecnie właścicielem pałacu jest Piotr Baczkowski vel Peter von Bakow.
Odniesienia do historii pałacu, znaleźć można w licznych opracowaniach, oraz wspomnieniach Jeremiego Przybory.
W latach 1975–1998 miejscowość administracyjnie należała do województwa warszawskiego.
Przez miejscowość przepływa niewielka rzeka Rokitnica, dopływ Utraty.

</doc>
<doc id="371671" url="https://pl.wikipedia.org/wiki?curid=371671" title="Oracze">
Oracze

Oracze (niem. "Oratzen") – wieś w Polsce, położona w województwie warmińsko-mazurskim, w powiecie ełckim, w gminie Ełk. Wieś leży nad jeziorem Jachimowo (Wityny).
W latach 1975–1998 miejscowość administracyjnie należała do województwa suwalskiego.

</doc>
<doc id="371672" url="https://pl.wikipedia.org/wiki?curid=371672" title="Oraczew (powiat łęczycki)">
Oraczew (powiat łęczycki)

Oraczew – wieś w Polsce położona w województwie łódzkim, w powiecie łęczyckim, w gminie Witonia.
W latach 1975–1998 miejscowość administracyjnie należała do województwa płockiego.

</doc>
<doc id="371673" url="https://pl.wikipedia.org/wiki?curid=371673" title="Oraczewice">
Oraczewice

Oraczewice (niem. "Helmersruh") – wieś w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 78 mieszkańców. Wieś wchodzi w skład sołectwa Sulino.
Geografia.
Wieś leży ok. 3 km na południe od Sulina, w pobliżu skrzyżowania dwóch dróg wojewódzkich: nr 160 i nr 151.

</doc>
<doc id="371674" url="https://pl.wikipedia.org/wiki?curid=371674" title="Oraczew (powiat sieradzki)">
Oraczew (powiat sieradzki)

Oraczew (Oraczew Wielki) – wieś w Polsce położona w województwie łódzkim, w powiecie sieradzkim, w gminie Wróblew.
Historia.
Słownik geograficzny Królestwa Polskiego i innych krajów słowiańskich z roku 1886 tak opisuje miejscowość:
W latach 1975–1998 miejscowość administracyjnie należała do województwa sieradzkiego.

</doc>
<doc id="371675" url="https://pl.wikipedia.org/wiki?curid=371675" title="Orawka (województwo małopolskie)">
Orawka (województwo małopolskie)

Orawka () – wieś w Polsce położona w województwie małopolskim, w powiecie nowotarskim, w gminie Jabłonka.
W latach 1975–1998 miejscowość administracyjnie należała do województwa nowosądeckiego.
Położenie.
Położona jest w regionie geograficznym Beskid Orawsko-Podhalański i historyczno-etnograficznym Orawa. Przez miejscowość przepływa rzeka Czarna Orawa i przebiega droga krajowa nr 7.
Części wsi.
Integralne części wsi Orawka: 
Historia.
Od czasu swego powstania, aż do roku 1918 wieś była częścią Królestwa Węgier. Po I wojnie światowej, 5 listopada 1918 r., wieś została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w Chyżnem wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziała przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. wieś powróciła w granice państwa polskiego.
Od 21 listopada 1939 r. do początku 1945 była okupowana przez Słowacje.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="371676" url="https://pl.wikipedia.org/wiki?curid=371676" title="Orądki">
Orądki

Orądki – wieś w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.

</doc>
<doc id="371677" url="https://pl.wikipedia.org/wiki?curid=371677" title="Orątki Dolne">
Orątki Dolne

Orątki Dolne – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość administracyjnie należała do województwa płockiego.
Zobacz też: Orątki Górne 

</doc>
<doc id="371678" url="https://pl.wikipedia.org/wiki?curid=371678" title="Orątki Górne">
Orątki Górne

Orątki Górne – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość administracyjnie należała do województwa płockiego.

</doc>
<doc id="371679" url="https://pl.wikipedia.org/wiki?curid=371679" title="Orchowiec">
Orchowiec

Orchowiec – wieś w Polsce położona w województwie lubelskim, w powiecie krasnostawskim, w gminie Gorzków.
Za Królestwa Polskiego istniała gmina Orchowiec. W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Gorzków. Według Narodowego Spisu Powszechnego (III 2011 r.) wieś liczyła 404 mieszkańców.

</doc>
<doc id="371680" url="https://pl.wikipedia.org/wiki?curid=371680" title="Orchowo">
Orchowo

Orchowo – wieś (dawniej miasto) w Polsce położona w województwie wielkopolskim, w powiecie słupeckim, w gminie Orchowo.
Orchowo uzyskało lokację miejską w 1506 roku, zdegradowane około 1620 roku. W latach 1975–1998 miejscowość administracyjnie należała do województwa konińskiego.
Miejscowość jest siedzibą gminy Orchowo.
Zabytki.
We wsi znajdują się następujące zabytki nieruchome wpisane do krajowego rejestru zabytków:

</doc>
<doc id="371681" url="https://pl.wikipedia.org/wiki?curid=371681" title="Orchów">
Orchów

Orchów – wieś w Polsce położona w województwie łódzkim, w powiecie łaskim, w gminie Łask.
W latach 1975–1998 miejscowość administracyjnie należała do województwa sieradzkiego. 
Przez miejscowość przebiega droga wojewódzka nr 482.
Z Orchowa pochodzi Józef Aleksander Miniszewski, pseudonim J.A. Starża – publicysta i powieściopisarz.

</doc>
<doc id="371682" url="https://pl.wikipedia.org/wiki?curid=371682" title="Orczów">
Orczów

Orczów – wieś w Polsce położona w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość administracyjnie należała do województwa kieleckiego.

</doc>
<doc id="371683" url="https://pl.wikipedia.org/wiki?curid=371683" title="Werriusz Flakkus">
Werriusz Flakkus

Marcus Verrius Flaccus (I w. p.n.e./I w. n.e.) – filolog i gramatyk rzymski. Skąpe wiadomości o jego życiu przekazuje Swetoniusz: Werriusz Flakkus był pierwotnie niewolnikiem, zapewne niewolnym nauczycielem. Następnie, gdy został wyzwolony i zyskał obywatelstwo rzymskie, założył szkołę i poświęcił się pracy naukowej oraz nauczaniu młodzieży. Jako nauczyciel zyskał dużą sławę, został też przyjacielem Oktawiana Augusta, który w roku 10 p.n.e. zatrudnił go jako osobistego nauczyciela swoich wnuków, Gajusza i Lucjusza Cezarów z pensją miliona sestercji rocznie. Werriusz Flakkus zmarł w podeszłym wieku za panowania Tyberiusza.
Był autorem wielkiego dzieła zatytułowanego "De verborum significatu" („O znaczeniu wyrazów”). Był to słownik języka łacińskiego objaśniający po łacinie znaczenie spotykanych w literaturze trudnych lub przestarzałych wyrazów tego języka. Leksykon nie zachował się do naszych czasów, znany jest tylko z wyciągu dokonanego w II w. n.e. przez Pompejusza Festusa.
W Preneste, rodzinnym mieście Werriusza zachował się w oryginale (lub kopii) wykaz świąt i uroczystości wraz z objaśnieniami. Wykaz ten został wyryty przez niego na kamieniu.

</doc>
<doc id="371684" url="https://pl.wikipedia.org/wiki?curid=371684" title="Ordzin">
Ordzin

Ordzin – wieś w Polsce, położona w województwie wielkopolskim, w powiecie szamotulskim, w gminie Obrzycko.
W latach 1975–1998 wieś administracyjnie należała do województwa poznańskiego.

</doc>
<doc id="371685" url="https://pl.wikipedia.org/wiki?curid=371685" title="Orelec">
Orelec

Orelec (w latach 1977–1981 Orle) – wieś w Polsce położona w województwie podkarpackim, w powiecie leskim, w gminie Olszanica.
Położenie.
Orelec leży około 8 km na południe od Leska w drodze do Soliny. Przez wieś przebiega droga wojewódzka nr 895. Z trzech stron jest otoczona przez zalesione szczyty: od północy Polowanka w paśmie Żukowa (491 m), od wschodu Stefkowa Góra tzw. Sinica (511 m), od południa Rubeń unaczej Mikołajec lub Michałowiec (464 m).
W latach 1975–1998 miejscowość administracyjnie należała do województwa krośnieńskiego.
Historia.
Pierwsza wzmianka wymieniająca Orelec (tamtejszy folwark) to lustracja starosty sanockiego z 1580. Przypuszcza się, że wieś została założona na początku XVI wieku na prawie wołoskim. Nazwa wsi pochodzi od słowa "oreł" i ma oznaczać miejsce życia orłów.
W XIX wieku właścicielami posiadłości tabularnej w Orelcu byli: Józef Jordan (lata 50.), Kajetan Dominikowski (lata 60.), Izak Kanner (lata 70.), August Ścibor-Rylski (lata 80.), Bolesław Zatorski (pocz. lat 90.), Tzikos Perikles (koniec lat 90.). W XX wieku właścicielami byli: ponownie Bolesław Zatorski (pierwsza dekada), Ch. Richter (druga dekada).
Z Orelca pochodzili:
W okresie II Rzeczypospolitej w Orelcu działały: koło oddziału Związku Szlachty Zagrodowej (w 1938 liczące 36 członków), TSL (w 1938 licząca 26 członków), koo gospodyń (w 1939 liczące 18 członkiń), kółko rolnicze (w 19389 liczące 50 członków).
22 kwietnia 1942 w lesie koło Orelca Niemcy dokonali egzekucji Żydów.
W okresie PRL w Orelcu funkcjonowała Gromadzka Rada Narodowa (w połowie lat 50. jej przewodniczącym był Pawłowski). W latach 80 we wsi działało leśne gospodarstwo szkółkarskie oraz tzw. „sierociniec dla dzikich zwierząt”.
W 1964 we wsi wybudowano nową szkołę (dyrektorem był Tadeusz Śnieżek). W wyborach parlamentarnych w 1989 do Senatu RP I kadencji kandydował w okręgu krośnieńskim nauczyciel i dyrektor Szkoły Podstawowej w Orelcu, Stanisław Orłowski.
W pobliżu wsi znajduje się pomnik przyrody: Kamień Orelecki, wychodnia skalna o wysokości 4 m nazywany też Sercem Złej Macochy. Z kamieniem wiąże się legenda.

</doc>
<doc id="371686" url="https://pl.wikipedia.org/wiki?curid=371686" title="Orenice">
Orenice

Orenice – wieś w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.

</doc>
<doc id="371688" url="https://pl.wikipedia.org/wiki?curid=371688" title="Orkanów">
Orkanów

Orkanów (dawn. Parszywka) – wieś w Polsce położona w województwie świętokrzyskim, w powiecie pińczowskim, w gminie Pińczów.
W XIX wieku wchodziła w skład klucza majątków rodziny Mazaraki z Przecławki. Do 3 września 1946 wieś nazywała się "Parszywka", wówczas była położona w gminie Góry, powiecie pińczowskim, województwie kieleckim. 
W latach 1975–1998 miejscowość administracyjnie należała do województwa kieleckiego.

</doc>
<doc id="371689" url="https://pl.wikipedia.org/wiki?curid=371689" title="Orkowo">
Orkowo

Orkowo – wieś w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość administracyjnie należała do województwa poznańskiego.
Wieś położona 11 km na północ od Śremu, przy drodze powiatowej nr 2464 z Świątnik do Zbrudzewa, nad rozlewiskami i starorzeczami Warty.
Pierwsze wzmianki o wsi pochodzą z 1287 i wspominają Teodoryka, kanonika poznańskiego i jego brata Mroczka jako jej właścicieli. Wieś duchowna, własność biskupstwa poznańskiego, pod koniec XVI wieku leżała w powiecie pyzdrskim województwa kaliskiego. 
Zabytkami wsi znajdującymi się w gminnej ewidencji zabytków jest wiatrak koźlak z pierwszej poł. XIX wieku, przewieziony do parku etnograficznego w Niechorzu, budynek szkoły z 1948 (obecnie dom mieszkalny), budynek Ochotniczej Straży Pożarnej z poł. XIX wieku, budynki mieszkalne i zagrody W Orkowie znajdują się pomniki przyrody, wśród nich: wiąz szypułkowy o obwodzie 400 cm i dąb szypułkowy o obwodzie 570 cm. Świątkami przydrożnymi jest kapliczka Matki Boskiej Niepokalanie Poczętej z 1923, figura Chrystusa Frasobliwego sprzed II wojny światowej na terenie prywatnej posesji pp. Tomaszewskich (nr 38) oraz wykonany z metalu krzyż przydrożny sprzed II wojny światowej usytuowany na początku wsi, jeszcze przed tablicą informującą o nazwie miejscowości. .
Ludzie związani z Orkowem.
Matka Teresa wł. Katarzyna Teresa Stępa (1882-1977), matka generalna Zgromadzenia Franciszkanek Rodziny Maryi.

</doc>
<doc id="371690" url="https://pl.wikipedia.org/wiki?curid=371690" title="Orkusz">
Orkusz

Orkusz – osada w Polsce położona w województwie pomorskim, w powiecie kwidzyńskim, w gminie Prabuty. Popularny ośrodek turystyczny nad jeziorem o tej samej nazwie.
W latach 1975–1998 miejscowość administracyjnie należała do województwa elbląskiego.
Zabytki.
Według rejestru zabytków NID na listę zabytków wpisany jest dwór z pocz. XX w., nr rej.: A-1665 z 15.06.1998.

</doc>
<doc id="371691" url="https://pl.wikipedia.org/wiki?curid=371691" title="Orle Wielkie">
Orle Wielkie

Orle Wielkie – niewielka wieś sołecka w Polsce położona w województwie wielkopolskim, w powiecie międzychodzkim, w gminie Chrzypsko Wielkie.
W okresie Wielkiego Księstwa Poznańskiego (1815–1848) miejscowość wzmiankowana jako "Orle" należała do wsi większych w ówczesnym pruskim powiecie Międzyrzecz w rejencji poznańskiej. Orle należało do okręgu sierakowskiego tego powiatu i stanowiło część majątku Srzodka (Śródka), którego właścicielem był wówczas Zeidlitz. Według spisu urzędowego z 1837 roku wieś liczyła 127 mieszkańców, którzy zamieszkiwali 12 dymów (domostw).
W latach 1975–1998 miejscowość administracyjnie należała do województwa poznańskiego.
14 września 1906 roku w Orlu Wielkim, w części wsi o nazwie Orle Młyn, w rodzinie właściciela młyna i gospodarstwa (104 morgi) Jana i Władysławy z d. Fisher, urodził się por. rez. Edward Urban. Miał siedmioro rodzeństwa. W latach 1926–1929 studiował na Uniwersytecie Poznańskim. W 1931 roku ukończył Szkołę Podchorążych Rezerwy Piechoty. Podczas ćwiczeń rezerwy był dowódcą plutonu. Awans na podporucznika rezerwy otrzymał ze starszeństwem od 1 stycznia 1933 roku oraz przydział do 58 Pułku Piechoty Wielkopolskiej. W 1934 roku z zaliczeniem jednego roku ze studiów na UP rozpoczął studia na Wyższej Szkole Handlowej w Poznaniu. Dyplom nauk handlowych uzyskał w czerwcu 1936 roku. Tego samego roku wyjechał do Łucka (ówcześnie stolicy województwa wołyńskiego), gdzie objął posadę profesora języka polskiego w gimnazjum. Po przeprowadzce na Kresy z pewnością otrzymał zmianę przydziału wojskowego. Podczas ostatniego pobytu w Orlu Młynie w sierpniu 1939 roku był namawiany przez rodzinę do pozostania w domu, pomimo nalegań wrócił do Łucka.
Nie są znane okoliczności, w jakich dostał się do niewoli sowieckiej. Na początku marca 1940 roku rodzice otrzymali od niego kartkę ze „Wschodu” (obecnie zaginiona) z informacją, że jest zdrowy i czuje się dobrze. Kartka ta była ostatnim znakiem życia. Po odkryciu przez Niemców w 1943 roku grobów polskich oficerów w Katyniu rodzina domyślała się, że został tam zamordowany. Przeczucia bliskich zostały potwierdzone dopiero na początku lat 90. minionego stulecia po zakupieniu książki z Listą Katyńską, gdzie odnotowano jako miejsce śmierci nie Katyń a Charków. Wojenne losy Edwarda Urbana musiały wyglądać następująco. Po 17 września 1939 roku dostał się do niewoli sowieckiej. Przebywał w obozie specjalnym NKWD w Starobielsku, skąd w kwietniu lub pierwszej połowie maja 1940 roku został przewieziony do Charkowa i tam zamordowany. Jego ciało wrzucono do zbiorowego dołu śmierci na przedmieściach Charkowa. W listopadzie 2007 roku ppor. rez. Edward Urban został awansowany pośmiertnie na stopień porucznika. 

</doc>
<doc id="371692" url="https://pl.wikipedia.org/wiki?curid=371692" title="Orliczko">
Orliczko

Orliczko – wieś w Polsce położona w województwie wielkopolskim, w powiecie szamotulskim, w gminie Pniewy.
Miejscowość usytuowana jest nad jeziorem Orliczko, na skraju Sierakowskiego Parku Krajobrazowego, przy trasie drogi wojewódzkiej nr 116.
W latach 1975–1998 miejscowość administracyjnie należała do województwa poznańskiego.

</doc>
<doc id="371693" url="https://pl.wikipedia.org/wiki?curid=371693" title="Orlik (województwo pomorskie)">
Orlik (województwo pomorskie)

Orlik (dodatkowa nazwa w j. kaszub. Òrlik, niem. "Orlik") – wieś kaszubska w Polsce położona w województwie pomorskim, w powiecie chojnickim, w gminie Brusy nad rzeką Młosiną na obszarze Zaborów.
W latach 1975–1998 miejscowość administracyjnie należała do województwa bydgoskiego.
Na północnym skraju wsi, blisko Lamku, znajduje się klasztor sióstr franciszkanek od Pokuty i Miłości Chrześcijańskiej (zwanych franciszkankami z Orlika), zbudowany w końcu lat 30. XX wieku.
W czasie II wojny światowej polskie rodziny, które nie podpisały Volkslisty (m.in. Jan (ur. w 1880) i Julianna (ur. w 1884) Kosiedowscy z córką Julią (ur. w 1924) i ich najstarsza córka Weronika Rogallowa wraz z dziećmi: Jadwigą (ur. w 1937) i Alfonsem (ur. w 1933)) zostały wysiedlone ze swoich gospodarstw do obozu przejściowego w Potulicach, podczas gdy zdolni do pracy mężczyźni z tych rodzin (m. in. Piotr Kosiedowski ur. w 1919 i Józef Rogalla ur. w 1907) zostali wysłani na roboty przymusowe do Niemiec.
Zobacz też.
Orlikowo

</doc>
<doc id="371694" url="https://pl.wikipedia.org/wiki?curid=371694" title="Orlina Duża">
Orlina Duża

Orlina Duża (dawniej: "Kolonia Orliny", "Orliny", "Orlina Wielka") – wieś w Polsce położona w województwie wielkopolskim, w powiecie pleszewskim, w gminie Gizałki.
Historia.
Wieś została założona przez starostę Franciszka Stadnickiego 5 maja 1784. Była to kolonizacja olęderska. Koloniści otrzymali ziemię na terenach leśnych (do karczowania) i bagiennych (do osuszania). 
We wsi funkcjonowała stacja kolejowa Orlina Duża na wąskotorowej linii z Witaszyc do Zagórowa. W 1991 zawieszono przewozy pasażerskie, a w 1993 linię rozebrano.
W latach 1975–1998 miejscowość administracyjnie należała do województwa kaliskiego.
Zabytki.
Olędrzy zbudowali we wsi szkołę, dom modlitwy oraz cmentarz. Te dwa ostatnie obiekty wzniesiono z rudy darniowej (w przypadku cmentarza mur). Oba są zachowane do dzisiaj.

</doc>
<doc id="371695" url="https://pl.wikipedia.org/wiki?curid=371695" title="Orlina Mała">
Orlina Mała

Orlina Mała – wieś w Polsce położona w województwie wielkopolskim, w powiecie pleszewskim, w gminie Gizałki.
W latach 1975–1998 miejscowość administracyjnie należała do województwa kaliskiego.
Zobacz też: Orlina Duża 

</doc>
<doc id="371696" url="https://pl.wikipedia.org/wiki?curid=371696" title="Orliniec (województwo pomorskie)">
Orliniec (województwo pomorskie)

Orliniec – wieś w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych.
Wieś komornictwa zewnętrznego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.

</doc>
<doc id="371697" url="https://pl.wikipedia.org/wiki?curid=371697" title="Orliska">
Orliska

Orliska – wieś w Polsce położona w województwie podkarpackim, w powiecie tarnobrzeskim, w gminie Gorzyce}.
W latach 1975–1998 miejscowość administracyjnie należała do województwa tarnobrzeskiego.
Miejscowość należy do Parafii Świętej Rodziny w Trześni.
Na terenie Orlisk położona jest filia przedszkola samorządowego w Gorzycach, a także działa jednostka OSP Orliska.

</doc>
<doc id="371698" url="https://pl.wikipedia.org/wiki?curid=371698" title="Orła">
Orła

Orła – wieś sołecka w Polsce położona w województwie łódzkim, w powiecie zgierskim, w gminie Parzęczew.
Wieś królewska "Orla" starostwa łęczyckiego, położona w powiecie łęczyckim województwa łęczyckiego w końcu XVI wieku. W latach 1975–1998 miejscowość administracyjnie należała do ówczesnego województwa łódzkiego. 
Bój o Orłą.
Na terenie Orły odbywały się 11 września 1939 roku walki w ramach bitwy nad Bzurą.
Sytuacja na froncie w dniu 11 września 1939 r..
Armia "Poznań" kontynuuje natarcie. Na jej prawym skrzydle Grupa Kawalerii gen. Grzmota-Skotnickiego uderza na nieprzyjaciela na południowy zachód od Łęczycy. Działająca w ramach Grupy Operacyjnej gen. Knolla-Kownackiego 17 DP kontynuuje pościg za nieprzyjacielem na południe uderzając w rejonie wzgórz pod Celestynowem, wyrzucając nieprzyjacielską 17 DP z Grabiszewa i Małachowic, zdobywając wieczorem pozycje wzdłuż drogi Modlna - Stryków (wsie Modlna Probostwo, Małachowice, Wola Rogozińska, Skotniki, Śladków). Nacierająca na lewym skrzydle GO gen. Knolla 14 DP uderza na rozbitą niemiecką 30 DP w kierunku Strykowa, zajmując rejon lasu Pludwiny, miejscowości Koźle, Mąkolice, Pludwiny i Popówek Dworski. Najdalej wysunięta na wschód Wielkopolska Brygada Kawalerii bez powodzenia uderza na Głowno. Zaś prawoskrzydłowa 25 DP kosztem ogromnego wysiłku bojowego zajmuje linię Solca Wielka - Czerchów bijąc się z nadchodzącą niemiecką 221 DP. 
Wychodząca głębokim zagonem na południowo-zachodnim skraju Armii "Poznań" Grupa Kawalerii z rejonu Wartkowice - Parzęczew swoim uderzeniem oskrzydla siły niemieckie skoncentrowane w Ozorkowie, który miał być celem natarcia 17 DP w dniu 12 września.
Siły polskie w bitwie o Orłą.
Siły polskie.
Pomorska Brygada Kawalerii - dowódca płk. Jerzy Jan Jastrzębski (dokładnie pułk Pomorskiej Brygady Kawalerii sformowany z resztek brygady wycofanej z Pomorza)
"szwadron kolarzy 2 pułku szwoleżerów" - dowódca por. Stanisław Stryjewski
"szwadron 2 pułku szwoleżerów" - dowódca por. Albert Wojciechowski
"szwadron 8 pułku strzelców konnych" - dowódca por. Władysław Piszczykowski
"11 dywizjon artylerii konnej" (w sile 2 baterii) - dowódca ppłk Władysław Szwed
Siły te działały w ramach Grupy Kawalerii gen. Stanisława Grzmota-Skotnickiego, w skład której wchodziły także Podolska Brygada Kawalerii oraz 7 batalion strzelców.
Siły niemieckie.
17 DP - dowódca Generalleutnant Herbert Loch
"Panzerjäger-Abteilung 17" (oddział przeciwpancerny)
2 kompania "23 pułku czołgów" (Pzkpfw. IV)
Przebieg bitwy.
O świcie 11 września Grupa Kawalerii gen. Grzmot-Skotnickiego, w sile pułku Pomorskiej Brygady Kawalerii, wychodząc z rejonu Parzęczewa, omija wzgórza pod Bilianowem i zajmuje pozycje wyjściowe do ataku w osi Ignacew Rozlazły - Chociszew. Z rejonu Piaskowice, z zadaniem zdobycia Góry Bony, uderza wykorzystując zaskoczenie szwadron kolarzy 2 pułku szwoleżerów. Na jego prawym skrzydle uderzają: szwadron 8 psk i szwadron 2 pułku szwoleżerów. Natarcie wspierają 2 baterie 11 dak.
Szwadron kolarzy w godzinach rannych zdobył Górę Bony. Około godziny 10.00 Niemcy wykonali kontratak wsparty ogniem armat ppanc i odbili Górę Bony. Płk Jastrzębski dwukrotnie posyła swoich kolarzy do kontrataku, uzyskując powodzenie. Niemcy oskrzydlani od południa przez siły szwadronów 8 psk i 2 pułku szwoleżerów, które przekroczyły tor kolejowy Zgierz-Łęczyca w rejonie Chociszewa, wycofują się. Siły polskie zajmują zachodnią część wsi Orła.
Niemcy kontratakują siłami 2 kompanii 23 pułku czołgów, która wyposażona w czołgi Pzkpfw IV stacjonowała w obwodzie 5 km na południowy zachód od Ozorkowa. Kompania uderza na zachodnią część wsi Orła. Polacy walczą dzielnie w osłonie zabudowań wsi, używając zdobycznej niemieckiej armaty ppanc. Obsługa działa ostatecznie zostaje zabita, ale Polacy używając zdobycznej armaty ppanc niszczą 2 (3) czołgi nieprzyjaciela, co zmusza Niemców do odwrotu.
Skutki bitwy.
12 września siły Grupa Kawalerii (Podolska Brygada Kawalerii) zwycięsko uderza w rejonie Białej Góry, by odrzucić niemiecką 221 DP na zachód. Kontynuowane jest natarcie GO gen. Knolla-Kownackiego na południe. W rejon walk wchodzą kolejne jednostki z Armii "Pomorze". Dalszy przebieg bitwy nad Bzurą uniemożliwił wykorzystanie przerwania frontu przez siły polskie w rejonie Zgierza do kontynuowania natarcia.
Upamiętnienie bitwy współcześnie.
W miejscu, w którym zginęła bohaterska obsługa działa, znajduje się obecnie pomnik i tablice edukacyjne. Co roku 11 września odbywają się uroczystości pamiątkowe przy współudziale władz gminy Parzęczew, proboszcza parafii w Grotnikach oraz uczniów szkoły podstawowej i grupy rekonstrukcyjnych szwadronu kolarzy 2 pułku szwoleżerów.

</doc>
<doc id="371699" url="https://pl.wikipedia.org/wiki?curid=371699" title="Orłowce (województwo lubuskie)">
Orłowce (województwo lubuskie)

Orłowce (niem. "Adlerhorst") – wieś w Polsce, w województwie lubuskim, w powiecie międzyrzeckim, w gminie Przytoczna.
Nazwa.
Dawna niemiecka nazwa miejscowości to Orlowce.
12 lutego 1948 r. ustalono urzędową polską nazwę miejscowości – Orłowce, określając drugi przypadek jako Orłowiec, a przymiotnik – orłowiecki.
Administracja.
W latach 1975–1998 miejscowość administracyjnie należała do województwa gorzowskiego.
Historia.
W okresie Wielkiego Księstwa Poznańskiego (1815-1848) miejscowość wzmiankowana jako "Orłowce Olendry" należała do wsi mniejszych w ówczesnym pruskim powiecie Międzyrzecz w rejencji poznańskiej. Orłowce Olendry należały do okręgu rokitnickiego tego powiatu i stanowiły część majątku Goraj, którego właścicielem był wówczas Prusimski. Według spisu urzędowego z 1837 roku wieś liczyła 66 mieszkańców, którzy zamieszkiwali 10 dymów (domostw).

</doc>
<doc id="371700" url="https://pl.wikipedia.org/wiki?curid=371700" title="Orłowicze">
Orłowicze

Orłowicze – wieś w Polsce, położona w województwie podlaskim, w powiecie sokólskim, w gminie Sokółka.
W latach 1975–1998 wieś administracyjnie należała do województwa białostockiego.
W 1920 roku pod Orłowiczami, przy kolei warszawsko-petersburskiej, doszło do starcia Wojska Polskiego (pod dowództwem kapitana Władysława Kohutnickiego), wyposażonego w czołgi, z armią bolszewicką.
Wierni kościoła rzymskokatolickiego należą do parafii Narodzenia Najświętszej Maryi Panny w Kundzinie.
1 stycznia 1972 część gruntów wsi Orłowicze (37,77 ha), a także kolonię Buchwałowo, włączono do Sokółki.

</doc>
<doc id="371701" url="https://pl.wikipedia.org/wiki?curid=371701" title="Orłowiny">
Orłowiny

Orłowiny – wieś w Polsce położona w województwie świętokrzyskim, w powiecie opatowskim, w gminie Wojciechowice.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="371702" url="https://pl.wikipedia.org/wiki?curid=371702" title="Orłów Drewniany">
Orłów Drewniany

Orłów Drewniany – wieś w Polsce położona w województwie lubelskim, w powiecie krasnostawskim, w gminie Izbica.
Orłów znajduje się w dolinie rzeki Wolica, na terenie bioregionu Działów Grabowieckich, oraz Skierbieszowskiego Parku Krajobrazowego.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 350 mieszkańców.
Historia.
Orłów Drewniany był niegdyś połączony z sąsiednim Orłowem Murowanym. Dobra te należały do hrabiego Kajetana Jana Kantego Kickiego, który umierając zapisał je (1878 r.) Towarzystwu Osad Rolnych. Wolą Kickiego, miały w ten sposób powstać liczne instytucje mające na celu oświatę, dobrobyt oraz umoralnienie ludności wiejskiej w samych dobrach i w ich okolicy. Zapis testamentu został zatwierdzony w 1881 r., jednak nie został nigdy w pełni zrealizowany. W ówczesnym czasie w skład dóbr Orłów Drewniany wchodziły wsie Orłów Drewniany, Dworzyska, Topola, Wólka Orłowska i Wał oraz kilka folwarków.
W 1827 r. Orłów Drewniany miał 21 domostw i 187 mieszkańców, natomiast w 1886 r. wieś liczyła 34 domostwa i 289 mieszkańców, w tym 22 Żydów.
Hitlerowskie zbrodnie na mieszkańcach Orłowa.
W czasie II wojny światowej Niemcy dokonali pacyfikacji wsi oraz licznych rozstrzeliwań. Dnia 28 lutego 1942 r., ok. godz. 13 żandarmi niemieccy otoczyli wieś i wszystkich mieszkańców spędzili na skrzyżowanie dróg. Mężczyzn ustawiono w szeregu, po czym wybrano 14, do których dołączono 8 Żydów. Całą grupę rozstrzelano za udzielenie pomocy partyzantom oraz sabotaż dokonany na szkodę okupanta.
Następnie, 20 maja 1942 r. hitlerowcy wraz z oddziałem ukraińskim po raz drugi otoczyli wieś. Podobnie jak poprzednio spędzono mieszkańców, po czym wybrano 8 mężczyzn, których rozstrzelano. Kolejnych 27 mężczyzn powiązanych paskami zapędzono do pobliskich Kryniczek, gdzie rozegrała się podobna tragedia.
Na pamiątkę tych wydarzeń mieszkańcy wsi Orłowa Drewnianego i Orłowa Murowanego ufundowali pomnik ku czci pomordowanych. Uroczyste odsłonięcie pomnika miało miejsce 5 września 1965 roku.

</doc>
<doc id="371703" url="https://pl.wikipedia.org/wiki?curid=371703" title="Orłów Drewniany-Kolonia">
Orłów Drewniany-Kolonia

Orłów Drewniany-Kolonia – wieś w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 202 mieszkańców.

</doc>
<doc id="371704" url="https://pl.wikipedia.org/wiki?curid=371704" title="Orłówko (województwo pomorskie)">
Orłówko (województwo pomorskie)

Orłówko – osada w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Orłowo: Orłowo, Orłów, Orłowice

</doc>
<doc id="371705" url="https://pl.wikipedia.org/wiki?curid=371705" title="Orłów-Kolonia">
Orłów-Kolonia

Orłów-Kolonia – wieś w Polsce, położona w województwie łódzkim, w powiecie kutnowskim, w gminie Bedlno.
W latach 1975–1998 wieś administracyjnie należała do województwa płockiego.

</doc>
<doc id="371706" url="https://pl.wikipedia.org/wiki?curid=371706" title="Konfederacja tyszowiecka">
Konfederacja tyszowiecka

Konfederacja tyszowiecka – konfederacja wojskowo-szlachecka zawiązana 29 grudnia 1655 w Tyszowcach przez hetmana wielkiego koronnego Stanisława „Rewerę” Potockiego i hetmana polnego koronnego Stanisława Lanckorońskiego w celu podjęcia ponownej walki z najazdem szwedzkim i poddania wojska prawowitemu monarsze Janowi II Kazimierzowi Wazie. 
Opis.
Jesienią 1655 szlachtę wzburzyły informacje o oblężeniu przez Szwedów Jasnej Góry, którzy pogwałcili tym samym wolność religii katolickiej i podnieśli świętokradczą rękę na "miejsce najznaczniejsze nie tylko Rzeczypospolitej ale i Orbi Christiano". 18 grudnia 1655 na wieść, że wojsko koronne zamierza opuścić Szwedów, król Jan II Kazimierz Waza wyruszył w drogę powrotną do Polski. 
W zawiązaniu konfederacji tyszowieckiej udział wzięły wojska dowodzone przez hetmanów koronnych. Pewną rolę odegrała także szlachta okolicznych ziem i powiatów. Konfederacja rozpisała w całym kraju pobór regimentów łanowych i wybrańców i powołała pod broń wszystkie stany.
Wracający z wygnania Jan II Kazimierz Waza nie potwierdził uchwał konfederacji i nie przyłączył się do niej. Przywódcy konfederatów prowadzili z królem rozmowy w czasie jego podróży do Lwowa, w Krośnie i Łańcucie. Ostatecznie zawiązano w obecności króla nową konfederację generalną w Łańcucie..
Oryginalny tekst aktu konfederacji ani jego druki ulotne nie przetrwały do czasów współczesnych. W Archiwum Państwowym w Lublinie zachował się natomiast tekst uniwersału sokalskiego z 16 grudnia 1655, mającego być zbliżonym do aktu konfederacji, oraz uniwersału konfederacji o pospolitym ruszeniu z 31 grudnia 1655.

</doc>
<doc id="371707" url="https://pl.wikipedia.org/wiki?curid=371707" title="Orłów Murowany">
Orłów Murowany

Orłów Murowany – wieś w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 182 mieszkańców.
Historia.
Po raz pierwszy wieś Orłów wzmiankowano w roku 1396. W 1419 r. wieś została nadana przez króla Władysława Jagiełłę Trojanowi Szyrokiemu z Grąbca i Kisielewa w ziemi płockiej, w nagrodę jego zasług w wojnie z Krzyżakami. W r. 1440 wieś stanowiła własność Piotra Trojana (Trojanowskiego) z Orłowa, wojskiego chełmskiego. W XVI stuleciu nadal do Trojanowskich: w 1537 do Andrzeja stolnika chełmskiego, w 1564 roku do Andrzeja i Hieronima Trojanów herbu Junosza, a w 1597 do Jana i Jakuba. W 1578 liczyła 11,5 łana (193, 2 ha) gruntów uprawnych. W następnych wiekach wieś często zmieniała swych właścicieli: w początkach XVII wieku należała do Andrzeja Średzińskiego, a do roku 1649 jej właścicielem był Oktawian Samborzecki. Później należała do Zamoyskich linii chełmskiej, w końcu XVII w. do Sarbiewskich, od 1725 Jordanów, zaś od 1793 do hrabiów Kickich. Ci ostatni w roku 1878 zapisali swe dobra Towarzystwu Osad Rolnych.
W świetle spisu ludnościowego z 1827 r. Orłów Murowany liczył 15 domów i 102 mieszkańców, natomiast Orłów Drewniany – 34 domy i 289 mieszkańców, w tym 22
Żydów.
Spis z r. 1921 wykazywał natomiast 71 domów z 421 mieszkańcami (w tym 11 Żydów) w Orłowie Drewnianym oraz 39 domów z 262 mieszkańcami (w tym 3
Ukraińców) w Orłowie Murowanym.
W kwietniu 1944 r. oddział BCh “Huragana” dokonał udanej zasadzki pod Orłowem na grupę żandarmerii niemieckiej i policjantów granatowych.

</doc>
<doc id="371708" url="https://pl.wikipedia.org/wiki?curid=371708" title="Orłów Murowany-Kolonia">
Orłów Murowany-Kolonia

Orłów Murowany-Kolonia – wieś w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 233 mieszkańców.

</doc>
<doc id="371709" url="https://pl.wikipedia.org/wiki?curid=371709" title="Orłów-Parcel">
Orłów-Parcel

Orłów-Parcel – wieś w Polsce, położona w województwie łódzkim, w powiecie kutnowskim, w gminie Bedlno.
Historia.
Według "Słownika geograficznego Królestwa Polskiego i innych krajów słowiańskich" Orłów to "starożytna osada, niegdyś gród, a później miasto. Był to główny punkt powiatu orłowskiego w województwie łęczyckim, który w XVI w. dzielił się na 14 parafii, 8 miast i 160 wsi".
W latach 1975–1998 wieś administracyjnie należała do województwa płockiego.
Zabytki.
Według rejestru zabytków NID na listę zabytków wpisane są obiekty:

</doc>
<doc id="371710" url="https://pl.wikipedia.org/wiki?curid=371710" title="Orły-Cesin">
Orły-Cesin

Orły-Cesin – wieś w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="371712" url="https://pl.wikipedia.org/wiki?curid=371712" title="Ornatowice">
Ornatowice

Ornatowice – wieś w Polsce położona w województwie lubelskim, w powiecie zamojskim, w gminie Grabowiec.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Grabowiec.
Historia.
W wieku XIX Ornatowice stanowiły wieś i folwark w ówczesnym powiecie hrubieszowskim, gminie i parafii Grabowiec.
W 1827 r. spisano tu 29 domów zamieszkanych przez 201 mieszkańców. Folwark Ornatowice posiadał rozległość 1010 mórg (..), wieś Ornatowice osad 38, z gruntem mórg 466, według notki Słownika geograficznego Królestwa Polskiego istniał tu młyn wodny.
Spis powszechny z 1921 roku wykazał: 40 domów oraz 251 mieszkańców.

</doc>
<doc id="371713" url="https://pl.wikipedia.org/wiki?curid=371713" title="Krystyna Sienkiewicz">
Krystyna Sienkiewicz



</doc>
<doc id="371714" url="https://pl.wikipedia.org/wiki?curid=371714" title="Ornatowice-Kolonia">
Ornatowice-Kolonia

Ornatowice-Kolonia – kolonia w Polsce położona w województwie lubelskim, w powiecie zamojskim, w gminie Grabowiec.
W latach 1975–1998 miejscowość administracyjnie należała do województwa zamojskiego.
Według spisu powszechnego z roku 1921 w ówczesnej gminie Grabowiec spisano Ornatowice wieś i folwark. Kolonia w spisie nie występuje.

</doc>
<doc id="371715" url="https://pl.wikipedia.org/wiki?curid=371715" title="Ornowo (województwo warmińsko-mazurskie)">
Ornowo (województwo warmińsko-mazurskie)

Ornowo (niem. "Arnau") – wieś w Polsce położona w województwie warmińsko-mazurskim, w powiecie ostródzkim, w gminie Ostróda. W latach 1975–1998 miejscowość administracyjnie należała do województwa olsztyńskiego.
Niemiecka nazwa Arnau pochodzi prawdopodobnie od staropruskiego imienia Arno lub Arne.
Historia.
Pierwsza wzmianka o wsi pochodzi z 1329 roku, kiedy to znalazła się ona wśród ziem nadanych na prawie chełmińskim braciom Glabune i Glausote przez komtura dzierzgońskiego Lutra z Brunszwiku. W okresie między 1374-1379 komtur Bernard von Mansfeld nadał niejakiemu Jakubowi 60 włók na założenie wsi Ornowo (wynika z tego że wcześniejsza lokacja sprzed pół wieku była nieskuteczna lub, że wieś uległa zniszczeniu). W 1397 r. miejscowość została wykupiona przez komtura ostródzkiego Jahanna von Schönfelda od Zandesa Erasmusa (razem z dworem Morliny i innymi dobrami) i stała się wsią czynszową. W Ornowie była kaplica, a od XIV w. istniał kościół który był fila parafii w Ostródzie. W XV w. Arnau ucierpiało w wyniku wojen polsko-krzyżackich. W 1540 r. we wsi był sołtys i 13 chłopów czynszowych. W 1579 r. we wsi było 16 chłopów, uprawiających po dwie włóki (chłopi nosili polskie nazwiska, poza jednym - Paulem Lange). Osobne włóki należały do sołtysa oraz parafii. W latach 1580-1654 właścicielem wsi był marszałek elektora Ahasverus Brandt. Wieś otrzymał za zasługi wojenne ojca oraz własne. 
W XVII w. Arnau ucierpiało w wyniku wojen polsko-szwedzkich. Po wojnie 26 włók chłopskich leżało odłogiem (uciekli do Polski lub schronili się w okolicznych lasach). W 1636 r. we wsi było 9 wolnych chłopów a 16 gospodarstw było jeszcze nie obsadzonych. Do połowy XVII na południowych ziemiach Prus Książęcych postępował proces polonizacji, w efekcie którego (m.in. w Arnau) pojawiało się coraz więcej osób mówiących po polsku i posiadających polsko brzmiące nazwiska. Po pokoju oliwskim w 1660 r. wpływy polonizacji zaczęły słabnąć, chociaż jeszcze w XVIII w. na terenach na południe od Ostródy mówiło się głównie po polsku. W 1626 r. (po wojnie polsko-szwedzkiej) odbudowano kościół. Na początku XVIII w. wieś obejmowała 60 włók, z których 18 uprawiało 9 chłopów czynszowych, 30 włók nie było uprawianych. W 1721 r. 4 włoki kościelne były wydzierżawione przez Chrystiana Dągowskiego i Floriana Sątopskiego. W 1740 rząd pruski sprowadził do wsi kolonistów niemieckich. W tym czasie nauczycielem i katechetą był niejaki Pauli. Przygotował on do zawodu nauczycielskiego zubożałego sukiennika H. Klecza. W 1765 r. nauczycielem był Florian Sątopski - założyciel i budowniczy owej szkoły. W 1776 r. w Ornowie mieszkało 10. chłopów szarwarkowych i 4 kolonistów niemieckich. 10 włók książęcych leżało odłogiem.
W 1820 r. wieś zamieszkiwały 304 osoby, w 1861 r. 533. W 1883 r. we wsi było 80 domów i 730 mieszkańców. W 1895 r. w Ornowie mieszkało 678 osób.. 
W 1920 roku mieszkańcy Arnau zadecydowali w plebiscycie o pozostawieniu wsi w granicach Prus Wschodnich, za czym głosowało 388 na 390 uprawnionych (dwóch braci, którzy opowiedzieli się za Polską wygnano ze wsi). 
Przed wybuchem II wojny światowej liczba mieszkańców wynosiła 461.

</doc>
<doc id="371716" url="https://pl.wikipedia.org/wiki?curid=371716" title="Oronne">
Oronne

Oronne – wieś w Polsce położona w województwie mazowieckim, w powiecie garwolińskim, w gminie Maciejowice.
Główna oś wsi ciągnie się wzdłuż rzeki Okrzejki. Na południe od obszaru zabudowy, na terenie lasów należących do wsi leży rezerwat przyrody Torfy Orońskie.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Maciejowicach.
Historia.
W pobliżu wsi odkryto kilkanaście obiektów archeologicznych o różnej chronologii: kultury łużyckiej, kultury przeworskiej, zabytki wiązane z okresem wpływów rzymskich (klucz, przęślik), datowane na okres średniowieczny i późniejsze.
Najciekawszym znaleziskiem jest bita w Aleksandrii, w latach 296-297 n.e., moneta brązowa (follis).
Wieś Oronne istniała już w XVI wieku i wchodziła w skład dóbr maciejowickich. W dolinie Okrzejki i na polach wokół niej 10 października 1794 roku polskie wojska powstańcze pod wodzą Tadeusza Kościuszki i Karola Kniaziewicza stoczyły bitwę z oddziałami rosyjskim znaną w historii pod nazwą bitwy pod Maciejowicami.
W latach 1975–1998 miejscowość administracyjnie należała do województwa siedleckiego.

</doc>
<doc id="371717" url="https://pl.wikipedia.org/wiki?curid=371717" title="Orpelów">
Orpelów

Orpelów – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość administracyjnie należała do województwa sieradzkiego. Liczba ludności wynosiła 763 osoby w 2011 roku.

</doc>
<doc id="371718" url="https://pl.wikipedia.org/wiki?curid=371718" title="Orpiszew">
Orpiszew

Orpiszew – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość wzmiankowana jako "Orpiszewo" należała do wsi większych w ówczesnym pruskim powiecie Krotoszyn w rejencji poznańskiej. Orpiszewo należało do okręgu krotoszyńskiego tego powiatu i stanowiło odrębny majątek, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 609 mieszkańców, którzy zamieszkiwali 68 dymów (domostw).
W latach 1975–1998 miejscowość administracyjnie należała do województwa kaliskiego.
Szkoła powstała we wsi w 1874 (rozbudowana w 1987, obecnie Zespół Szkół im. rotmistrza Witolda Pileckiego). W czasie II wojny światowej wiele polskich rodzin zostało wysiedlonych, a ich miejsce zajmowały niemieckie rodziny z Besarabii (wysiedlone po 1945). We wsi funkcjonuje Wiejski Dom Kultury i remiza strażacka.
Zobacz też: Orpiszewek

</doc>
<doc id="371719" url="https://pl.wikipedia.org/wiki?curid=371719" title="Orpiszewek">
Orpiszewek

Orpiszewek – wieś w Polsce położona w województwie wielkopolskim, w powiecie jarocińskim, w gminie Kotlin.
W latach 1975–1998 miejscowość administracyjnie należała do województwa kaliskiego.
 

</doc>
<doc id="371720" url="https://pl.wikipedia.org/wiki?curid=371720" title="Orsk (Polska)">
Orsk (Polska)

Orsk – wieś w Polsce położona w województwie dolnośląskim, w powiecie lubińskim, w gminie Rudna.
Podział administracyjny.
W latach 1975–1998 miejscowość administracyjnie należała do województwa legnickiego.
Przemysł.
Od 1979 roku we wsi działa Huta Miedzi "Cedynia" wchodząca w skład Legnicko-Głogowskiego Okręgu Miedziowego. 
Lądowisko.
W roku 1996 otwarto we wsi sanitarno-dyspozycyjne lądowisko, należące obecnie do przedsiębiorstwa Pol-Miedź Trans.
Zabytki.
Do wojewódzkiego rejestru zabytków wpisane są:

</doc>
<doc id="371721" url="https://pl.wikipedia.org/wiki?curid=371721" title="Orsy">
Orsy

Orsy (niem. "Orschen") – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
Historia.
Wieś wymieniana w dokumentach już w 1410 r., jako wieś pruska pod nazwą "Arsio". W wieku XV stała się wsią szlachecką. W 1889 r. był tu majątek ziemski o obszarze 759 ha. W tym czasie wieś i majątek należały do rodziny "Claffens". Szkoła powstała w połowie XVIII w. W 1935 r. uczyło w niej dwóch nauczycieli i uczęszczało 80 dzieci. W 1983 r. Orsy były PGR-em. We wsi było 15 domów i mieszkało 51 osób.

</doc>
<doc id="371722" url="https://pl.wikipedia.org/wiki?curid=371722" title="Orszewice">
Orszewice

Orszewice – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
Ojrzyszewice (Orszewice) były wsią dóbr prestymonialnych kapituły kolegiaty łęczyckiej w powiecie łęczyckim województwa łęczyckiego w końcu XVI wieku. W latach 1975–1998 miejscowość administracyjnie należała do województwa płockiego.
Historia.
Jeszcze przed naszą era istniała tu osada. Wieś w 1363 roku została przeniesiona na prawo średzkie. Początkowo była osadą szlachecką, a od 1394 roku – własnością kapituły łęczyckiej. W drugiej połowie XVI wieku liczyła 6 łanów kmiecych. We wrześniu 1939 roku rozgrywała się tu również bitwa nad Bzurą inaczej zwana bitwą pod Kutnem, w której brał udział m.in. generał Tadeusz Kutrzeba. 8 września 1939 żołnierze Wehrmachtu dokonali zbrodni na ludności cywilnej wsi. Niemcy zabijali kobiety podczas przygotowywania posiłków, rolników w polu. Strzelali też do osób uciekających z palących się zabudowań, które wcześniej podpalali. W czasie wojny zginęło wielu mieszkańców wsi. Istniał tu również cmentarz niemiecki, który jednak z biegiem lat został zrównany z ziemią. Jeszcze w czasie II wojny światowej mieszkał tu właściciel wsi – hrabia Nosiorowski, lecz w obawie przed Niemcami przeniósł się wraz z rodziną do miasta. Dworek został przeznaczony na "Besarabkę", a następnie rozebrany.
Legenda.
Z miejscowością związana jest również legenda o diable Borucie, zamieszkującym zamek w pobliskiej Łęczycy. Szlachcic oglądając swoje ziemie, zajrzał również do Orszewic. Wieś była wówczas jeszcze niewielka i składała się z kilku gospodarstw, lecz wszyscy mieszkańcy wyszli na powitanie pana. Złożyli mu wiele darów, które Boruta przyjął z wielką wdzięcznością. Szlachcic postanowił zatrzymać się tu jeszcze na parę dni, gdyż przez wieś płynęła rzeka Bzura i znajdowały się również stawy, zasobne we wszelkiego rodzaju ryby, a w szczególności w piskorze. Boruta urządził sobie więc szałas i palenisko i wraz ze swoimi towarzyszami wędził ryby, a ogień niesamowicie okopcił mu twarz, która z gładkiej stała się przeraźliwie czarna. Kiedy mieszkańcy zauważyli na bagnach czarną postać, postanowili się z nią rozprawić. Nocą przyszli z widłami i siekierami i urządzili "polowanie". Szlachcic widząc rozjuszony tłum w pośpiechu wraz ze swym orszakiem zaczął uciekać. Jednak nie zważając na drogę, zapuścił się w bagna, które wciągnęły go wraz z dworzanami. Do dziś podczas prac polowych na ziemię wychodzą kości Buruty i jego sług, a od orszaku który pochłonęły czeluście mokradeł powstała nazwa miejscowości – Orszewice. Okolice średniowiecznych Orszewic zostały opisane w II tomie "Krzyżaków". 
Orszewice dziś.
W latach 80. i 90. XX wieku mieszkańcy wykopujący żwir, trafili na ślady, które wykazały, iż w miejscowości istniała osada. Znaleziska to m.in. gliniane garnce, monety oraz cmentarzysko. Podczas prac polowych są często odkopywane kości oraz pieniądze. W Orszewicach znajduje się również budynek szkoły wzniesionej przez mieszkańców okolicznych wsi z własnoręcznie wypalanej cegły w okresie międzywojennym. Ośmioklasowa Szkołę im. Tadeusza Kościuszki jednak zlikwidowano w 1999 roku, kiedy przeprowadzona została reformacja oświaty. Istniała tu również straż, której budynek obecnie niszczeje, gdyż instytucję zlikwidowano. Na miejscu zwanym wzgórzem znajduje się boisko, należące do gminy, gdzie niegdyś trenował klub "Iskra", w którego skład wchodzili chłopcy z okolicznych wiosek. W części wsi zwanej Zaciszą, bądź Zaciszem istnieje przystanek PKS oraz drewniany wiatrak. Zacisze posiada również miejsce będące niegdyś żwirowiskiem. Obecnie wykopy wypełniły się wodą, a odwiedzanie tego miejsca jest niebezpieczne. Schronienie znalazły tam zwierzęta takie jak: łasice, kuny, lisy, zające, kuropatwy, krogulce, sarny, różnego rodzaju ryby, żaby, a niektórzy mieszkańcy twierdzą, że widzieli tam nawet sowy. Miejscowość jest w większości wsią rolniczą, można tu znaleźć jednak dwa niewielkie sady jabłoniowe. Mieszka tu obecnie około 240 osób. Orszewice są w całości zmelioryzowane. Są tu również takie media jak woda i prąd. W Orszewicach znajdują się również dwa sklepy spożywcze. Na kupno czekają budynek po byłej szkole i budynki gospodarcze należące do gminy.

</doc>
<doc id="371723" url="https://pl.wikipedia.org/wiki?curid=371723" title="Orszymowo">
Orszymowo

Orszymowo – wieś w Polsce położona w województwie mazowieckim, w powiecie płockim, w gminie Mała Wieś.
Wieś "Orszumow" należała do starostwa wyszogrodzkiego w 1617 roku. W latach 1975–1998 miejscowość administracyjnie należała do województwa płockiego.
Wieś jest siedzibą parafii pw. św. Floriana.
Historia wsi.
Pierwsza wzmianka o wsi pochodzi z 1254 i dotyczy należącej do podkomorzego Damiana wsi "„Castrum Orzimov”". Wykopaliska archeologiczny wykazały, że na wzniesieniu na północ od kościoła w XIII wieku stała drewniana wieża obronna, którą zniszczono razem z wsią w 1258 podczas wyprawy księcia Trojnata na Mazowsze. W średniowieczu powstał tu pierwszy kościół, a od XIV wieku wymieniana jest parafia, co oznacza, że miejscowość stanowiła w tym czasie centrum dla okolicy. W latach 1414-1425 była to wieś książęca, później książę Janusz I Starszy sprzedał ją wraz z karczmą Mikołajowi, synowi Marcina. Syn Mikołaja, Jan, został w 1439 r. zwolniony przez Janusza I od poddaństwa. Od 1440 r. pleban z Orszymowa otrzymał pozwolenie z biskupstwa płockiego na pobór dziesięciny od chłopów z Niździna. Z kronik biskupstwa płockiego wiadomo, że w 1598 r. parafię w Orszymowie odwiedził biskup Andrzej Noskowski. 
W 1715 r. poświęcono nową świątynię w kształcie rotundy, którą ufundował kanonik lwowski, ksiądz Kazimierz Stanisław Barcikowski. Obecna świątynia powstała w 1825 r. z fundacji Floriana Lasockiego, proboszczem był wówczas Piotr Paweł Strzegowski. W Orszymowie znajduje się grób Jana Jaroszka szefa sztabu Zgrupowania „Chrobry II” w Powstaniu Warszawskim.

</doc>
<doc id="371724" url="https://pl.wikipedia.org/wiki?curid=371724" title="Ortel Królewski Pierwszy">
Ortel Królewski Pierwszy

Ortel Królewski Pierwszy – wieś w Polsce położona w województwie lubelskim, w powiecie bialskim, w gminie Piszczac. Leży na obszarze Zaklęsłości Łomaskiej nad Zielawą (prawy dopływ Krzny).
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 536 mieszkańców i była piątą co do wielkości miejscowością gminy Piszczac.
Stara wieś królewska. Dawna nazwa – "Wortel". Od końca XVII w., kiedy to osadzono w tej wsi kilka rodzin tatarskich (m.in. ród Bielaków) nadając im ziemię jako rekompensatę za zaległy żołd, zaścianek tatarski. W pobliżu wsi pozostałości jednego z największych grodzisk średniowiecznych na Podlasiu z XI-XIV w.

</doc>
<doc id="371725" url="https://pl.wikipedia.org/wiki?curid=371725" title="Ortel Książęcy Drugi">
Ortel Książęcy Drugi

Ortel Książęcy Drugi – wieś w Polsce położona w województwie lubelskim, w powiecie bialskim, w gminie Biała Podlaska.
Wierni Kościoła rzymskokatolickiego należą do parafii Narodzenia Najświętszej Maryi Panny w Ortelu Książęcym.
W latach 1975–1998 miejscowość administracyjnie należała do województwa bialskopodlaskiego.
Przez miejscowość przepływa Żarnica, niewielka rzeka dorzecza Bugu, lewy dopływ Zielawy.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="371726" url="https://pl.wikipedia.org/wiki?curid=371726" title="Ortowice">
Ortowice

Ortowice (dodatkowa nazwa w j. niem. Ortowitz, 1936–45 "Rehwalde") – wieś w Polsce położona w województwie opolskim, w powiecie kędzierzyńsko-kozielskim, w gminie Bierawa.
Od 1950 miejscowość administracyjnie należy do województwa opolskiego.
Części wsi.
Do 1.01.2017 istniał jeszcze przysiółek Korzonek.
Nazwa.
Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako najstarsze formy nazwy wymienia - "Ortowice" oraz "Hurty".
Historia.
Pierwsza wzmianka o wsi Ortowice pochodzi z 1604. Od 1791 Ortowice należały do majątku Sławięcic i rozwijały się razem z Kotlarnią jako duży ośrodek przemysłowy.
W 1910 roku 448 mieszkańców mówiło w języku polskim, natomiast 8 posługiwało się językiem niemieckim. W wyborach komunalnych w listopadzie 1919 roku wszystkie 98 głosów oddano na listę polską, zdobywając komplet 8 mandatów. Podczas plebiscytu w 1921 roku we wsi uprawnionych do głosowania było 258 mieszkańców (w tym 29 emigrantów). Za Polską głosowało 168 osób, za Niemcami natomiast 85 osób. Działało tu gniazdo Towarzystwa Gimnastycznego „Sokół”. W Ortowicach toczyły się walki w ramach III powstania śląskiego. Po ciężkich walkach 7 maja wieś została zdobyta przez pułk zabrski Pawła Cymsa.
Komunikacja.
Jest zlokalizowany przystanek autobusowy PKS z którego można dojechać do Gliwic i Kędzierzyna.
Przez Ortowice przechodzi droga wojewódzka: 408.

</doc>
<doc id="371727" url="https://pl.wikipedia.org/wiki?curid=371727" title="Oryszew-Osada">
Oryszew-Osada

Oryszew-Osada – wieś w Polsce położona w województwie mazowieckim, w powiecie żyrardowskim, w gminie Wiskitki. Leży nad Pisią Gągoliną.
W latach 1975–1998 miejscowość administracyjnie należała do województwa skierniewickiego.
Początkowo wieś Oryszew należała do parafii Wiskitki. Od momentu kanonicznego powiększenia parafii Szymanów w 1776 roku przeszła pod władzę szymanowskiego proboszcza.
Historia.
Wieś Oryszew jest jedną ze starszych wsi Mazowsza wchodzącą niegdyś w skład królewszczyzny.
Królewszczyzna.
Książę mazowiecki Władysław I (1398-1455) nadał w 1451 roku na mocy testamentu swojej żonie Annie oleśnickiej (zm. 1482) na własność Ziemię Sochaczewską, w której skład wchodziły m.in. wsie Guzów, Oryszew i Miedniewice. Po śmierci Władysława w 1455 roku wspomniane ziemie tytułem spadku lub tzw. odprawy wdowiej stały się własnością Anny oleśnickiej i pozostawały nią aż do jej śmierci w 1482 roku.
Mikołaj Wolski.
Królewski dokument pochodzący z 1518 roku, dokładnie z dnia 20 lutego i wydany w Krakowie zawierał w swej treści zatwierdzenie kasztelana sochaczewskiego Mikołaja Wolskiego na dzierżawie wsi Miedniewice i Oryszew. Wspomnianemu dziedzicowi dnia 4 listopada 1518 roku w Krakowie został również nadany po śmierci jego poprzedniego użytkownika – Piotra Niemygłowskiego (łac. Nyemyglowski) młyn Kołaczek leżący na rzeczce Pisi płynącej z Jaktorowa. Wymienione własności zostały aktem wydanym w Piotrkowie dnia 3 lutego 1524 roku nadane Mikołajowi Wolskiemu na dożywotnią dzierżawę. Samo dożywotnie nadanie było również potwierdzone aktem 5 lipca 1524 roku wydanym w Poznaniu.
Jeśli chodzi o samego Mikołaja Wolskiego to jego nazwisko wymieniane jest w kilku jeszcze dokumentach dotyczących Oryszewa, czy innych jego własności. Z dokumentu wydanego w Krakowie dnia 25 maja 1527 roku wiadomo, że urzędnicy ziemscy ustalili granice pomiędzy dobrami Oryszew i Kaski, a wsią Drzewicz nadaną Stanisławowi Wolskiemu z królewskiej nominacji. Dokument z 6 czerwca 1527 roku wspomina, iż komisarze królewscy ustalali z kolei granice pomiędzy wsiami królewskimi Kozłowice, Kaski i Wiskitki, a wsią Drzewicz, którą dzierżawi Mikołaj Wolski. Obydwa dokumenty wskazują na fakt, że musiał toczyć się jakiś proces, możliwe, że o granice, który został rozstrzygnięty aktem z 27 grudnia 1527 roku w Piotrkowie, który zatwierdził rozgraniczenia pomiędzy wsiami Oryszew, Kaski, Buszyce, a wsią Drzewicz. Kolejny akt z 14 stycznia 1528 roku wystawiony w Piotrkowie mówi o nadaniu wsi Oryszew i Miedniewice oraz młyna Kołaczek w wieczystą darowiznę dla Mikołaja Wolskiego. Mikołaj Wolski zapisał swej żonie Annie z domu Glinka dnia 18 stycznia 1532 roku w Krakowie sumy posagowa na wsiach: Oryszew, Miedniewice, Drzewicz i na młynie Kołaczek.
Stanisław Wolski.
Lustracja dóbr królewskich wspomina, że wsie: Oryszew, Miedniewice, Drzewicz i Nowa Wieś w roku 1564 były dzierżawione przez Stanisława Wolskiego (1523-1566), herbu Półkozic, kasztelana sandomierskiego i rawskiego oraz marszałka nadwornego królewskiego. Nie wiadomo jednak w jaki sposób wsie te przeszły w jego ręce. W czasie dzierżawienia tych wiosek przez Stanisława Wolskiego zmienił się ich status z dóbr królewskich, które nadawał władca, na prywatne, i jako takie przechodziły one z rąk do rąk. Stanisław Wolski otrzymał w dzierżawę te wsie przed 1564 rokiem na drodze zamiany ich za cztery królewskie wsie leżące w ziemi wiskiej. Stanisław Wolski umarł w 1566 roku i nie są znani jego następcy. Możliwe, że ziemie te zostały sprzedane przez wdowę po nim, a powodem tego był fakt, że Stanisław Wolski zaślubiony z Barbarą Tarnowską (1537-1580), herbu Leliwa, najprawdopodobniej nie miał potomstwa.
Zygmunt Grudziński.
Kolejnym historycznie uchwyconym właścicielem jest zapisany w 1602 roku Zygmunt Grudziński. Nie są wymienieni jednak następni posesorzy aż do 1661 roku, gdzie widnieje Mikołaj Wiktoryn Grudziński (1635-1704). Można jednak mniemać, że wsie te przechodziły z ojca na syna i w taki sposób trafiły do Mikołaja Wiktoryna Grudzińskiego, a to, że właściciele nie byli zapisani podczas dwóch lustracji w 1616-1620 i w 1630 roku przemawia za tym, iż pisarze lustrujący królewskie dobra po prostu pominęli te miejscowości lub nie wspominali o dobrach będących w rękach prywatnych.
Mikołaj Wiktoryn Grudziński.
Następnym dziedzicem Oryszewa i okolic był starosta guzowski, golubski i grzybowski Mikołaj Wiktoryn Grudziński, herbu Grzymała. Choć nie wiemy dokładnie, kiedy i w jaki sposób Mikołaj Wiktoryn Grudziński stał się ich właścicielem, wiemy, że już w 1667 był właścicielem rozległych dóbr zwanych szymanowskimi, które w obejmowały folwarki: Szymanów, Skrzelew, Gaj, Piasecznicę, Duninopol, Oryszew, Drzewicz, Miedniewice i Nową Wieś; osadę pasieczną Brzezina; wsie pańszczyźniane: Szymanów, Gaj, Wólkę Piasecką, Topołową, Duninopol, Oryszew, Drzewicz, Miedniewice oraz Nową Wieś.
Mikołaj Wiktoryn Grudziński zmarł w 1704 roku a cały jego majątek odziedziczyła żona Lukrecja z Radziwiłłów Grudzińska (zm. 1716), która powtórnie wyszła za mąż w 1713 roku za Fryderyka Józefa Donhoff (zm. 1723) herbu Denhof. Lukrecja Grudzińska zarządzała majątkiem do momentu, gdy jej córka z pierwszego małżeństwa, a jedyne dziecko Lukrecji Grudzińskiej i Mikołaja Wiktoryna Grudzińskiego - Marianna Grudzińska wyszła za mąż za referendarza wielkiego koronnego Jakuba ze Skrzynna Dunina (zm. 1730), herbu Łabędź. Ślub ten miał miejsce w 1716 roku. W tym też czasie Marianna Grudzińska otrzymała w uposażeniu dobra szymanowskie i wniosła je do rodziny Duninów. Linia Jakuba przyjęła nawet z tego względu przydomek Dunin-Szymanowski.
Nie są znane późniejsze dzieje tej miejscowości, a zwłaszcza moment kiedy Oryszew przestał być własnością dziedzica. Pewnym jest fakt, że już Mikołaj Wiktoryn Grudziński posiadał w Oryszewie okazały pałac, w którym czasem mieszkał. Poza tym na przestrzeni lat Oryszew był dobrze prosperującym folwarkiem ziemskim.
Cukrownia.
W 1849 roku w Oryszewie została zbudowana osada fabryczna oraz cukrownia. Początkowo była to firma prywatna, którą w 1876 roku zmieniono w spółkę akcyjną o nazwie „Towarzystwo Cukrownicze w Oryszewie”. Cukrownia zatrudniała kilkaset osób. Okres 50-letniej prosperity cukrowni zakończył się w 1901 roku, w którym to nastąpiła likwidacja cukrowni.
Klasztor Sióstr Szarytek.
Powstanie tej placówki zawdzięczane jest błogosławionemu Ignacemu Kłopotowskiemu (1866-1931) - kapłanowi, który w 1908 roku przybył i zamieszkał w Radziwiłłowie, gdzie do 1913 roku pracował jako duszpasterz. On to planował ufundowanie w pofabrycznych mieszkaniach w Oryszewie sierocińca dla dzieci oraz klasztoru wraz z nowicjatem. Początkowo zwrócił się z tą prośbą do przełożonej generalnej sióstr albertynek – błogosławionej Bernardyny Marii Jabłońskiej (1878-1940). Siostry albertynki nie objęły tej placówki i w tej sytuacji ksiądz Ignacy Kłopotowski zwrócił się z tym do Zgromadzenia Sióstr Miłosierdzia św. Wincentego a Paulo, popularnie zwanych siostrami miłosierdzia lub szarytkami.
W 1909 roku siostra Matylda Szulc zachęcona została przez księdza Ignacego Kłopotowskiego do otwarcia przytułku dla warszawskich bezdomnych dzieci pod opieką Biura Informacyjnego o Nędzy Wyjątkowej, ale wychowywanych na wsi w miejscowości Radziwiłłów. Dnia 18 września 1909 nastąpiła instalacja w przytułku kilku pierwszych dziewczynek z siostrą Felicją Kunowską pierwszą gospodynią przytułku. Po dwóch latach starań zakład się rozwinął i pomyślano o rozszerzeniu tego dzieła. Siostra Matylda Szulc w 1911 roku nabyła posiadłość w Oryszewie, gdzie mieściła się dawna cukrownia. Zakład ten był kilkanaście lat wcześniej zwinięty. Na posiadłość składało się piętnaście mórg doskonałej ziemi; obszerny dom piętrowy w parku i z ogrodem owocowym - siedziba dla dzieci; drugi dom obok w małym ogródku złożony z 16 pokoi przeznacza Biuro Informacyjne o Nędzy Wyjątkowej w przyszłości na przytułek dla starców. Hrabina Maria Sobańska herbu Junosza z Guzowa jako opiekunka zakładu dnia 28 października 1911 roku otrzymała od warszawskiego gubernatora pozwolenie na mieszkanie dwom siostrom miłosierdzia w Oryszewie.
Dzięki siostrze Matyldzie Szulc i jej przedsiębiorczości w 1911 roku powstał Dom Opieki pod wezwaniem św. Kazimierza w Oryszewie. Bardzo często z tego względu był nazywany: „Kolonia Matyldów”. Poza tym należy tu wspomnieć, że siostra Matylda Szulc była faktyczną właścicielką Oryszewa - tytuł własności był wystawiony właśnie na nią. Zrobiono to w imieniu, za zgodą i zaleceniem Biura Informacyjnego o Nędzy Wyjątkowej, a także za zgodą władz zakonu szarytek.
W Oryszewie w domu dyrektorskim z ogrodem powstał przytułek dla dziewcząt sierot, utrzymywany przez siostry miłosierdzia. 40 sierot znalazło tam kompletne utrzymanie, naukę, wychowanie i opiekę rodzicielską, aż do otrzymania odpowiedniego samodzielnego zajęcia.
Stan ilościowy sióstr w zakładzie zawsze wynosił dwie siostry. Zresztą siostra Matylda Szulc, jako członkini działającego od 1870 roku w Warszawie Zarządu Biura Informacyjnego o Nędzy Wyjątkowej, tylko przyjeżdżała na tę placówkę, a nie przebywała tam stale.
Siostry pracujące w Oryszewie:
Przełożone zakładu to:
Ważną datą dla oryszewskiej placówki był dzień 7 września 1915 roku, kiedy to została oficjalnie erygowana przez władze archidiecezji warszawskiej kaplica, gdzie mniej więcej raz na tydzień odprawiana bywała Msza św. w dzień powszedni. Nie było przy tej kaplicy stałego kapelana, a posługę duszpasterską spełniał w niej szymanowski proboszcz, na którego terenie parafia ta istniała.
W 1926 lub na początku 1927 roku siostry szarytki odsprzedały zakład Warszawskiemu Urzędowi Wojewódzkiemu i same powróciły do warszawskiego klasztoru na Tamce w Warszawie.
Dom Pracy Przymusowej.
Po małym remoncie i rozbudowie około 1927 roku powstał w Oryszewie dom pracy przymusowej dla ludzi żyjących z żebractwa. Później był tam także Państwowy Młodzieżowy Ośrodek Wychowawczy i dom poprawczy dla młodzieży.
II wojna światowa.
Do ważniejszych wydarzeń z okresu II wojny światowej (1939-1945) należy zaliczyć przede wszystkim eksterminację ludności żydowskiej, której część m.in. została rozstrzelana w Oryszewie, a pozostali przez getto w Żyrardowie trafili do Treblinki i tam zostali zamordowani.
Monar - Markot.
W 1993 roku Marek Kotański na terenie byłego domu poprawczego powołał nową placówkę Monaru - pierwszy monarowski ośrodek dla młodzieży ze środowisk patologicznych. W obecności licznych kamer stacji telewizyjnych Marek Kotański przepiłował kraty. W 1996 roku w Oryszewie powstał Dom Spokojnej Starości dla Ludzi Bezdomnych "Monar - Markot". Od marca 2018 znajduje się tutaj Centrum Pomocy Bliźniemu Markot.
Zabytki.
Według książki "Zabytki architektury i budownictwa w Polsce. Województwo skierniewickie" w miejscowości znajdują się następujące zabytkowe obiekty:
1. Pozostałości zespołu klasztornego, później Państwowego Młodzieżowego Ośrodka Wychowawczego:
2. Zagroda młynarska, dom nr 9:
3. Pozostałości zespołu dworskiego i osady tkackiej:
4. Dom nr 4
5. Dom nr 5.
Ludzie związani z Oryszewem-Osadą.
Z miejscowością związani są:

</doc>
<doc id="371728" url="https://pl.wikipedia.org/wiki?curid=371728" title="Orzechowicze">
Orzechowicze

Orzechowicze – wieś w Polsce położona w województwie podlaskim, w powiecie bielskim, w gminie Bielsk Podlaski.
Historia.
Wieś królewska w starostwie bielskim w ziemi bielskiej województwa podlaskiego w 1795 roku. 
Według Pierwszego Powszechnego Spisu Ludności w 1921 roku wieś liczyła 31 domów i zamieszkiwało ją 169 osób (83 kobiety i 86 mężczyzn). Większość mieszkańców miejscowości (w liczbie 142 osób) zadeklarowała wówczas wyznanie prawosławne, pozostali podali wyznanie rzymskokatolickie (27 osób). Jednocześnie, większość mieszkańców wsi stanowiły osoby narodowości białoruskiej (89 osób); reszta zgłosiła narodowość polską (80 osób). W okresie międzywojennym miejscowość nazywała się "Orechwicze" i znajdowała się w gminie Wyszki.
W latach 1975–1998 miejscowość administracyjnie należała do województwa białostockiego.
Obiekty.
We wsi znajduje się cmentarz wojenny z 1915.
Inne.
W strukturach administracyjnych Kościoła prawosławnego wieś podlega parafii pw. Narodzenia Najświętszej Marii Panny w Bielsku Podlaskim, a wierni kościoła rzymskokatolickiego do parafii Matki Bożej z Góry Karmel w Bielsku Podlaskim.

</doc>
<doc id="371729" url="https://pl.wikipedia.org/wiki?curid=371729" title="Orzechówek (powiat radomszczański)">
Orzechówek (powiat radomszczański)

Orzechówek – wieś w Polsce, położona w województwie łódzkim, w powiecie radomszczańskim, w gminie Kobiele Wielkie, w dolinie rzeczki Orzechówki, na skraju zwartego kompleksu lasów radomszczańskich, na tzw. Wzgórzach Radomszczańskich. Poprzednio w gminie Dmenin.
W latach 1975–1998 wieś administracyjnie należała do województwa piotrkowskiego.
Wieść dawniej nosiła nazwę Orzechów Szlachecki.
Pierwsza wzmianka źródłowa dotycząca miejscowości pochodzi z 1388 r. i dotyczy sporu sądowego o przebieg granic pomiędzy Orzechowem a Orzechówkiem, a konkretnie obu brzegów rzeczki Orzechówki, przepływającej pomiędzy nimi. Spór sądowy wiedli Piotr Kolano – sołtys wsi królewskiej Orzechów z Albertem i Wawrzyńcem – właścicielami wsi Orzechówek. Powodem sporu było prawo do wykopania stawu rybnego, wykonania zastawek i wybudowania młyna. W latach 1511–1518 wieś, wraz z czterema gospodarzącymi tam chłopami, była własnością Mikołaja Orzechowskiego. Pod koniec XVIII w. należał do Ksawerego Turskiego herbu Rogala (ok. 1760–1820) – posła na sejm, stolnika szadkowskiego, krewnego bp. krakowskiego i księcia siewierskiego Feliksa Turskiego.
W 1827 r. było w Orzechówku 12 domostw i 88 mieszkańców, jako kolonia, wchodził w skład dóbr Dziepółć, w 1886 r. były 22 domostwa, 142 mieszkańców i 361 mórg ziemi, gdy w tym samym czasie osada karczemna miała 1 domostwo, 5 mieszkańców i zaledwie 3 morgi ziemi.
Obecnie w granicach Orzechówka znajdują się trzy dawne osady młynarskie: Kamionka, Rozpęd i Wrony.
"Kamionka", dawna osada młynarska, należała do majątku w sąsiednim Strzałkowie i dzieliła jego losy. W I poł. XVI w. nosiła nazwę Młyn Kamienny. W poł. XVIII w. młyn ten prowadziła rodzina Brzezińskich a następnie Brel, zaś w II poł. XIX w. kolejno: Mastalerz, Żuławiński i Engel, a w XX w. Czajkowscy i Ciesielscy. W XIX w. osada wchodziła w skład dóbr rządowych Gidle.
"Rozpęd" dawna osada młynarska, należała do majątku w sąsiednim Cadowie. Od II poł. XVII w. do poł. XIX w. prowadziły dwie gałęzie rodziny Brel (Rozpędzcy oraz z Kijowa nad Wartą), następnie Starostka, zaś w I poł. XX w. Mazur i Janocha.
"Wrony", dawniej osada młynarska, należała do majątku w sąsiednim Strzałkowie i dzieliła jego losy. W XIX w. osada wchodziła w skład dóbr rządowych Gidle. W 1895 r. miała 1 domostwo, 6 mieszkańców i 109 mórg ziemi. W XVIII w. młyn prowadziła rodzina Kochowskich zw. Wrońskimi, po nich do poł. XIX w, Starostowie zw. Starosteckimi. W I poł. XX w. Karniccy. Budynek młyna zachował się do chwili obecnej (nieczynny).

</doc>
<doc id="371730" url="https://pl.wikipedia.org/wiki?curid=371730" title="Orzechów-Kolonia">
Orzechów-Kolonia

Orzechów-Kolonia – wieś w Polsce położona w województwie lubelskim, w powiecie lubartowskim, w gminie Uścimów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Uścimów. Według Narodowego Spisu Powszechnego z roku 2011 wieś liczyła 121 mieszkańców.
Wierni Kościoła rzymskokatolickiego należą do parafii Trójcy Świętej w Sosnowicy.

</doc>
<doc id="371732" url="https://pl.wikipedia.org/wiki?curid=371732" title="Orzelec">
Orzelec

Orzelec () – wieś w Polsce położona w województwie lubuskim, w powiecie gorzowskim, w gminie Deszczno.
W latach 1975–1998 miejscowość administracyjnie należała do województwa gorzowskiego.
Wieś połączona jest z Gorzowem Wielkopolskim linią MZK.

</doc>
<doc id="371733" url="https://pl.wikipedia.org/wiki?curid=371733" title="Orzelec Duży">
Orzelec Duży

Orzelec Duży – wieś w Polsce położona w województwie świętokrzyskim, w powiecie staszowskim, w gminie Łubnice.
W 1565 roku wieś w powiecie wiślickim województwa sandomierskiego kupił od Olbrachta Łaskiego kasztelan rawski Stanisław Wolski. Wieś "Orzelec Wielki" wchodziła w 1662 roku w skład majętności łubnickiej Łukasza Opalińskiego. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="371734" url="https://pl.wikipedia.org/wiki?curid=371734" title="Orzelec Mały">
Orzelec Mały

Orzelec Mały – wieś w Polsce położona w województwie świętokrzyskim, w powiecie staszowskim, w gminie Łubnice. Leży przy drodze krajowej nr 79.
W latach 1975–1998 miejscowość administracyjnie należała do województwa tarnobrzeskiego.
Historia.
Wieś znana w wieku XV wymienia ją Długosz jako „Orlyecz parva” (nazywając Orzelec duży – „Orlyecz magma”). W XV wieku wieś była własnością Rytwiańskich, miała 2 łany i karczmę. Ponadto z 2 łanów dziedzic obrócił na utworzenie folwarku. Wszystkie łany dawały dziesięcinę klasztorowi w Beszowej (Długosz L.B.t.III, s.127). W wieku XVI wieś była własnością Olbrachta Łaskiego odkupił ją od Łaskich kasztelan rawski Stanisław Wolski w 1565 roku.
W 1579 roku właścicielem był Mikołaj Wolski, kasztelan biecki, wieś posiadała wówczas 2 łany, 4 osadników, 1 ogrodnika (Pawiński, Kodeks Małopolski, s.226). Wieś położona w powiecie wiślickim województwie sandomierskim wchodziła w 1662 roku w skład majętności łubnickiej Łukasza Opalińskiego.
Według spisu z roku 1827 wieś posiadała 15 domów i 93 mieszkańców. Według noty Słownika z roku 1886
posiadała 11 osad na gruncie o powierzchni 327 morgi.
Urodził się tu Franciszek Bajor – polski nauczyciel, poseł na Sejm PRL VI kadencji.

</doc>
<doc id="371735" url="https://pl.wikipedia.org/wiki?curid=371735" title="Orzeszki">
Orzeszki

Orzeszki (dawniej "Zielonygrund", w latach 1933–1945 "Schützengrund") – wieś w Polsce położona w województwie warmińsko-mazurskim, w powiecie szczycieńskim, w gminie Rozogi, znajdująca się między wsiami: Klon a Księży Lasek. W latach 1975–1998 miejscowość administracyjnie należała do województwa ostrołęckiego.
Miejscowość powstała w 1739 r. w ramach osadnictwa szkatułowego jako mała osada na dwóch włókach. Szkołę zbudowano w 1912 r. W 1939 r. wieś liczyła 47 gospodarstw.

</doc>
<doc id="371736" url="https://pl.wikipedia.org/wiki?curid=371736" title="Orzeszówka">
Orzeszówka

Orzeszówka – wieś w Polsce położona w województwie mazowieckim, w powiecie węgrowskim, w gminie Miedzna. Leży nad rzeką Miedzanką.
Do połowy XIX wieku Orzeszówka była dużym folwarkiem, którym zarządzał administrator mieszkający w tamtejszym dworze. Folwark wchodził w skład dóbr miedzeńskich. Orzeszówka stała się faktyczną wsią dopiero po utworzeniu tam osad na mocy ukazu carskiego. W 1864 roku, na mocy ukazu carskiego o uwłaszczeniu z Dóbr Orzeszówka wydzielono 1319 mórg 17 prętów ziemi dla 48 osad chłopskich. W Orzeszówce utworzono 14 osad chłopskich na 56 morgach i 180 prętach ziemi. W 1868 roku Józef Wyszomierski rozparcelował pozostałą część majątku pomiędzy kilkudziesięciu włościan.
Wieś posiadała w 1673 roku podkomorzyna koronna Konstancja Butlerowa. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Zwiastowania Najświętszej Maryi Panny w Miedznie.

</doc>
<doc id="371737" url="https://pl.wikipedia.org/wiki?curid=371737" title="Orzeszyn">
Orzeszyn

Orzeszyn – wieś w Polsce położona w województwie mazowieckim, w powiecie piaseczyńskim, w gminie Piaseczno.
W latach 1975–1998 miejscowość administracyjnie należała do województwa warszawskiego.

</doc>
<doc id="371738" url="https://pl.wikipedia.org/wiki?curid=371738" title="Orzeżyn">
Orzeżyn

Orzeżyn – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość administracyjnie należała do województwa sieradzkiego.
We wsi ma siedzibę Stowarzyszenie Polskich Producentów Ziemniaków i Warzyw Unia Warzywno-Ziemniaczana.
Liczba mieszkańców wsi Orzezyn wynosi 255 osób.

</doc>
<doc id="371739" url="https://pl.wikipedia.org/wiki?curid=371739" title="Orzk">
Orzk

Orzk – wieś w Polsce położona w województwie łódzkim, w powiecie pabianickim, w gminie Dłutów.
Między wsią Orzk a Świerczyna linia zachowanych okopów przeciwczołgowych z czasów II wojny światowej.
W Orzku znajdowała się filia szkoły podstawowej w Dłutowie – zlikwidowana w wyniku reformy szkolnictwa.
Prywatna wieś duchowna "Orzek" położona była w drugiej połowie XVI wieku w powiecie piotrkowskim województwa sieradzkiego, własność krakowskiej kapituły katedralnej. W latach 1975–1998 miejscowość administracyjnie należała do województwa piotrkowskiego.
W 1943 Niemcy wprowadzili nazwę okupacyjną "Orschk".

</doc>
<doc id="371740" url="https://pl.wikipedia.org/wiki?curid=371740" title="Orzyny">
Orzyny

Orzyny (niem. "Erben", w jęz. pot. Orżyny) – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty, wzdłuż drogi wojewódzkiej nr 600. W latach 1975–1998 miejscowość administracyjnie należała do województwa olsztyńskiego. Obok miejscowości znajdują się jeziora Arwiny oraz Łęsk.
W miejscowości znajdują się m.in. sklepy spożywcze, sklep przemysłowy, nowoczesna centrala telefoniczna Orange Polska, Szkoła Podstawowa oraz Biblioteka.
Historia.
Dawny duży majątek szlachecki, stanowiący część rozległych dóbr rycerskich Rańska. Do połowy XV w. wieś należała do rodziny "Küchmeister von Sternberg". Na początku XVIII w. majątek został podzielony na kilka mniejszych, w tym wydzielono samodzielne dobra w Orzynach. W wieku XIX dobra ziemskie w Orzynach powiększone zostały o trzy folwarki. Na początku XX w. wśród właścicieli wymieniany jest m.in. baron "von Paleske" i hrabina "von Mirbach" z Sorkwit. W 1912 r. majątek liczący ponad 1000 ha nabył "Fritz Wilke" ze Słupska. W 1917 dobra ziemskie przeszły w posiadanie "Rudolfa Wilke". W tym czasie wybudowany został pałac, położony nad brzegiem jeziora. W roku 1930 majątek został rozparcelowany, a w południowej części folwarku wybudowano kochówki.

</doc>
<doc id="371741" url="https://pl.wikipedia.org/wiki?curid=371741" title="Przedszkole">
Przedszkole

Przedszkole – instytucja opiekuńczo-wychowawcza, do której uczęszczają dzieci w wieku od 3 lat (w Polsce – w szczególnych przypadkach od 2) do rozpoczęcia spełniania obowiązku szkolnego.
Historia.
Przedszkola rozwinęły się z dawnych ochronek, które były instytucjami filantropijnymi, o charakterze opiekuńczym, przeznaczonymi głównie dla ubogich dzieci, ich praca miała charakter misji religijnych lub społecznych (pierwsze powstały w końcu XVIII wieku we Francji). 
Dopiero w połowie XIX w. rozwinął się w Europie ruch tzw. ogródków dziecięcych, zwane też „freblówkami” (od nazwiska i ich twórcy i pierwszego teoretyka wychowania przedszkolnego Friedrich Fröbel i stanowiły one prototyp przedszkola; za główny cel stawiały sobie działalność wychowawczą i kształcącą; miały pielęgnować (rozwijać, kształcić) dziecko tak, jak ogrodnik pielęgnuje rośliny, stosując odpowiednie metody. Dalszy rozwój pedagogiki okresu przedszkolnego jest związany głównie z dokonaniami Ovide’a Decroly’ego i Marii Montessori – twórczyni metody wychowania przedszkolnego opartej na koncepcjach naturalistycznych.
Dawniej zadaniem przedszkoli było zapewnienie dzieciom właściwych warunków rozwoju fizycznego, umysłowego, emocjonalnego i społecznego, wyrównywanie ewentualnych braków i opóźnień w tym zakresie, przygotowanie dziecka do nauki w szkole oraz pomoc pracującym rodzicom w zapewnieniu dzieciom opieki wychowawczej.
Polska.
Początki przedszkoli i II Rzeczpospolita.
Pierwsze przedszkole w Polsce założone zostało w 1836 roku w Warszawie. Ustawą z 1932 wprowadzono przedszkole jako ujednolicony termin dla placówek sprawujących opiekę nad dziećmi od lat 3 do rozpoczęcia nauki szkolnej. Organizację przedszkoli i ich finansowanie pozostawiono samorządom i organizacjom społecznym.
Polska Rzeczpospolita Ludowa.
Po II wojnie światowej w zdominowanej przez komunistów Polsce przedszkola stały się pierwszym szczeblem jednolitego systemu wychowania socjalistycznego.
W zaleceniach Ministerstwa Oświaty i Wychowania z 1948 roku postulowano wprowadzenie selekcji społecznej podczas rekrutacji do przedszkoli. Specjalne komisje, w skład których wchodzili członkowie terenowych komisji oświatowych, kierowniczki przedszkoli oraz przedstawiciele komitetu rodzicielskiego dbały o to, by pierwszeństwo w przyjmowaniu miały dzieci robotników i chłopów. Na terenie Lubelskiego Kuratorium Oświaty w latach 1944−1948 procent dzieci chłopskich i robotniczych wzrósł z 38 do 58, zaś inteligenckich i pozostałych, np. rzemieślników, zmalał z 32 do 15.
Zasady polityki klasowej i ideologiczne założenia w rekrutacji popierały takie partie i organizacje, jak: PZPR, Centralna Rada Związków Zawodowych, TPD i ZNP. W 1951 roku w przyzakładowych przedszkolach do 2 procent ograniczono udział przyjęć dzieci, których rodzice nie byli członkami związków zawodowych. Pierwszeństwo miały dzieci zakwalifikowane przez rady zakładowe. Na terenach wiejskich pierwszeństwo miały dzieci rodziców zatrudnionych w PGR-ach. W ten sposób stygmatyzowano dzieci z rodzin chłopów małorolnych i średniorolnych.
Ramowy statut przedszkola, wydany po śmierci Stalina, z 1965 roku był bardziej naturalny światopoglądowo, odwoływał się do przesłanek społecznych, sytuacji rodziców samotnie wychowujących dzieci, rodzin z obojgiem pracujących rodziców oraz tych z większą liczbą dzieci. W praktyce jednak nadal o przyjęciu dzieci decydowały komisje społeczne, a te wybierane były przez terenowe władze partyjne a nie samorządowe, bo te zlikwidowano na wzór radziecki w marcu 1950 roku.
W latach 1945–1947 następowało dość szybkie tworzenie przedszkoli i szkół, najczęściej nie dzięki inicjatywom lokalnych społeczności, lecz obowiązku zakładania i utrzymywania przedszkoli przez państwo i samorząd w duchu rozwoju komunizmu i socjalizmu. W latach 1947–1989 niepubliczne placówki przedszkolne rozwiązywano lub były pod ścisłą ochroną kuratoriów oświaty PRL. O rozwoju sieci przedszkoli decydowały państwowe kryteria ideologiczne. Również wychowanie przedszkolne wpisane było w projekt tzw. gospodarki socjalistycznej oraz podporządkowane hasłom produkcji. Państwo komunistyczne dążyło do całkowitego upaństwowienia przedszkoli i ich komunistycznego przeorientowania. W takim państwie nie mogło być mowy o istnieniu przedszkoli prywatnych i wychowujących w innym duchu, niż tego sobie życzyła partia. To nie rodzice mieli decydować o sposobie przedszkolnego kształcenia swoich dzieci.
III Rzeczpospolita.
Reformy oświaty po roku 1989 nie wniosły wielu zmian oświatowych w przedszkolach i ich programach kształcenia przedszkolnego. Ministerstwo Edukacji Narodowej pod kierownictwem M. Handke, nowelizując w lipcu 1998 ustawę o systemie oświaty, zapowiedziało dogłębne zreformowanie ustroju szkolnego i przedszkolnego (zob. reforma systemu oświaty z 1999 roku). Z dniem 1 września 2004 wprowadzono obowiązek odbycia rocznego przygotowania przedszkolnego przez dzieci w wieku 6 lat w przedszkolu albo w oddziale przedszkolnym zorganizowanym w szkole podstawowej. Obowiązek ten można spełniać poprzez uczęszczanie do przedszkola, oddziału przedszkolnego przy szkole podstawowej lub do innej formy wychowania przedszkolnego (zespoły przedszkolne lub punkty przedszkolne). Obowiązek ten rozpoczyna się z początkiem roku szkolnego w tym roku kalendarzowym, w którym dziecko kończy 6 lat. Obecnie przygotowanie przedszkolne w wielu krajach stanowi pierwsze, obowiązkowe ogniwo zintegrowanego systemu oświatowego. Od 1 września 2011 r. prawo (ale nie obowiązek) do takiego przygotowania uzyskały również dzieci pięcioletnie.
Przepisy prawne dotyczące funkcjonowania przedszkoli.
Stosownie do przepisów Prawa oświatowego w Polsce uczęszczanie przez dzieci do przedszkola nie jest obowiązkowe, z zastrzeżeniem dzieci pięcioletnich i sześcioletnich. Podstawa programowa wychowania przedszkolnego opisuje proces wspomagania rozwoju i edukacji dzieci objętych wychowaniem przedszkolnym.
Cele i zadania przedszkola.
Cele i zadania przedszkola są zawarte w aktach prawnych takich jak Prawo oświatowe, statucie przedszkola, zarządzeniach, regulaminach i wewnętrznych procedurach.
Ogólne zadania przedszkola do przygotowania przedszkolnego to:
Ukończenie przedszkola.
Rodzice dzieci, które odbyły obowiązek rocznego przygotowania przedszkolnego, otrzymują przygotowaną przez nauczyciela informację o dojrzałości szkolnej dziecka. Dokument ten ma dostarczyć rodzicom informacji do podjęcia decyzji o ewentualnym odroczeniu dziecku obowiązku szkolnego.

</doc>
<doc id="371742" url="https://pl.wikipedia.org/wiki?curid=371742" title="Osada-Wola">
Osada-Wola

Osada-Wola – wieś w Polsce położona w województwie mazowieckim, w powiecie ciechanowskim, w gminie Ojrzeń.
W latach 1975–1998 miejscowość administracyjnie należała do województwa ciechanowskiego.

</doc>
<doc id="371743" url="https://pl.wikipedia.org/wiki?curid=371743" title="Ose">
Ose

Ose – wieś w Polsce, położona w województwie dolnośląskim, w powiecie oleśnickim, w gminie Międzybórz.
W latach 1975–1998 wieś administracyjnie należała do województwa kaliskiego.
Zabytki.
Do wojewódzkiego rejestru zabytków wpisany jest:

</doc>
<doc id="371744" url="https://pl.wikipedia.org/wiki?curid=371744" title="Oserdów">
Oserdów

Oserdów – wieś w Polsce położona w województwie lubelskim, w powiecie tomaszowskim, w gminie Ulhówek.
W latach 1975–1998 miejscowość administracyjnie należała do województwa zamojskiego.

</doc>
<doc id="371745" url="https://pl.wikipedia.org/wiki?curid=371745" title="Oseredek">
Oseredek

Oseredek – wieś w Polsce położona w województwie lubelskim, w powiecie tomaszowskim, w gminie Susiec w odległości około 20 km od Tomaszowa Lubelskiego.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Susiec.
W centrum wsi znajduje się siedziba Ochotniczej Straży Pożarnej, przy której mieści się Muzeum Pożarnictwa. Założycielem i kustoszem muzeum był st. ogn. w st. spocz. Jan Łasocha. W muzeum można zobaczyć m.in. kilkanaście motopomp, sikawek (w tym jedna konna z 1891 r.), oraz wiele innych przedmiotów związanych z pożarnictwem.
Sąsiednie miejscowości: Grabowica, Majdan Sopocki Drugi, Majdan Sopocki Pierwszy, Nowiny i Susiec.
Historia.
W wieku XIX wieś w powiecie hrubieszowskim gminie Majdan Sopocki, wierni kościoła rzymskokatolickiego należeli do parafii Józefów Ordynacki.

</doc>
<doc id="371746" url="https://pl.wikipedia.org/wiki?curid=371746" title="Jan Peder Syse">
Jan Peder Syse



</doc>
<doc id="371747" url="https://pl.wikipedia.org/wiki?curid=371747" title="Osetna">
Osetna

Osetna – wieś w Polsce położona w województwie zachodniopomorskim, w powiecie pyrzyckim, w gminie Lipiany.
W latach 1975–1998 miejscowość administracyjnie należała do województwa szczecińskiego.

</doc>
<doc id="371749" url="https://pl.wikipedia.org/wiki?curid=371749" title="Osetno Małe">
Osetno Małe

Osetno Małe – wieś w Polsce położona w województwie dolnośląskim, w powiecie górowskim, w gminie Góra.
Podział administracyjny.
W latach 1975–1998 miejscowość administracyjnie należała do województwa leszczyńskiego.

</doc>
<doc id="371750" url="https://pl.wikipedia.org/wiki?curid=371750" title="Osęczyzna">
Osęczyzna

Osęczyzna – wieś w Polsce położona w województwie mazowieckim, w powiecie mińskim, w gminie Dobre. Leży nad rzeką Rządzą.
W latach 1975–1998 miejscowość administracyjnie należała do województwa siedleckiego.

</doc>
<doc id="371751" url="https://pl.wikipedia.org/wiki?curid=371751" title="Osędowice">
Osędowice

Osędowice – wieś w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
Historia.
W księgach sądowych łęczyckich miejscowość wymieniana jest jako Ossandouice, Ossedovice, Osandovicze, Ossandouo. Nazwa wywodzi się prawdopodobnie od nazwiska pierwszych właścicieli wsi – Ossędowskich lub Osendowskich herbu Lis.
Według Liber Beneficum Łaskiego, w XVI w. Ossandovice – wieś należąca do parafii Sławoszew, należała do grupy wsi szlacheckich pozbawionych kmieci. Dziesięcina płacona była proboszczowi w Sławoszewie.
Wieś jest wymieniana jako posag Heleny Szamowskiej córki Jana Szamowskiego kasztelana gostynińskiego, która w 1706 r. wyszła za mąż za Jana Sołłohuba. Następnie ok. 1749 r. Osędowice przeszły na własność syna Helleny z Szamowskich Sołłohubowej – Antoniego Sołłohuba herbu Prawdzic.
W 1827 r. (wg Tabeli Miast, Wsi i Osad Królestwa Polskiego) wieś posiadała 10 domów, 107 mieszkańców.
Według Słownika Geograficznego wieś Osędowice należąca do gm. Mazew w parafii Witonia miała 11 domów, 113 mieszkańców. Folwark liczył 3 domy i 10 mieszkańców.
Według Księgi Adresowej Polski z lat 1928-1934 właścicielami folwarku byli: Fijałkowski Marian, Jeziorański Józef. Ostatnim zarządcą majątku przed reformą po II wojnie światowej był Kuśmider (lub Kośmider).
Polski Słownik Biograficzny wymienia Stanisława Ossędowskiego (Osędowskiego) h. Lis, urodzonego w Dzierżawach (obecnie w pow. poddębickim w gm. Wartkowice) w diec. gnieźnieńskiej, syna Tomasza, ok. 1598 r. akademika krakowskiego, profesora prawa, poetę zmarł ok. 1698 r. Można tylko przypuszczać, że mógł być to potomek Ossędowskich z Osędowic.
Z Osędowicami swoje wspomnienia łączył Jan Nowak Jeziorański, który odwiedzał tutaj swojego (prawdopodobnie) wuja Józefa Jeziorańskiego, który w 1930 był właścicielem folwarku w Osędowicach (Książka adresowa Polski z 1930 r.).

</doc>
<doc id="371752" url="https://pl.wikipedia.org/wiki?curid=371752" title="Osęka">
Osęka

Osęka – wieś w Polsce położona w województwie mazowieckim, w powiecie wołomińskim, w gminie Strachówka.
W latach 1975–1998 miejscowość administracyjnie należała do województwa siedleckiego.
Przez miejscowość przepływa niewielka rzeka Osownica, dopływ Liwca.

</doc>
<doc id="371753" url="https://pl.wikipedia.org/wiki?curid=371753" title="Osice (Polska)">
Osice (Polska)

Osice (niem. "Wossitz") – wieś w Polsce położona w województwie pomorskim, w powiecie gdańskim, w gminie Suchy Dąb na obszarze Żuław Gdańskich.
Wieś należąca do Żuław Steblewskich terytorium miasta Gdańska położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa gdańskiego.
W Osicach działa klub sportowy "Osiczanka".
Zabytki.
 
Według rejestru zabytków NID na listę zabytków wpisane są:
Kościół filialny pw. Świętego Antoniego z Padwy z XIV/XV w., zbudowany pierwotnie jako szkieletowy, przebudowano później na murowany. Posiada strzelistą wieżę, dobudowaną podczas remontu w XVIII wieku. Nieopodal znajdują się resztki płyt nagrobnych z nieistniejącego cmentarza.
Po katastrofie budowlanej w marcu 2015 przeznaczono do rozbiórki jeden z tutejszych domów podcieniowych.

</doc>
<doc id="371754" url="https://pl.wikipedia.org/wiki?curid=371754" title="Osiczyna (województwo lubelskie)">
Osiczyna (województwo lubelskie)

Osiczyna – wieś w Polsce położona w województwie lubelskim, w powiecie zamojskim, w gminie Skierbieszów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Skierbieszów.
Historia.
Według Słownika geograficznego Królestwa Polskiego z roku 1886, Osiczyna – wieś w ówczesnym powiecie hrubieszowskim, gminie Grabowiec, parafii rzymskokatolickiej i obrzędu wschodniego w Skierbieszowie.

</doc>
<doc id="371755" url="https://pl.wikipedia.org/wiki?curid=371755" title="Osie">
Osie

Osie – wieś kociewska w Polsce położona w województwie kujawsko-pomorskim, w powiecie świeckim, w gminie Osie przy trasie linii kolejowej Laskowice Pomorskie-Szlachta-Czersk. Wieś jest siedzibą Wdeckiego Parku Krajobrazowego. Miejscowość jest siedzibą gminy Osie oraz przedsiębiorstwa przemysłu mięsnego Sokołów.
W latach 1975–1998 miejscowość administracyjnie należała do województwa bydgoskiego.
W 2022 upubliczniono informację o odnalezieniu w 2017 w rejonie miejscowości porośniętych lasem pozostałości po osadzie Gotów z IV w. n.e. o dobrze zachowanym układzie przestrzennym.
Obiekty zabytkowe.
W Osiu usytuowany jest zabytkowy, bezstylowy, kościół parafialny pod wezwaniem Podwyższenia Krzyża Świętego. Został zbudowany jako szachulcowy w 1821 r., z dobudowanym w 1901 r. w stylu neogotyckim prezbiterium, a w latach 1921-1923 całkowicie przebudowany. Neobarokowa wieża pochodzi z l. 30 XX wieku. Zlokalizowany jest tu cmentarz parafialny, katolicki założony w XIX w., spichlerz murowano-drewniany z końca XIX w. oraz nieczynny cmentarz ewangelicki
Instytucje użyteczności publicznej.
W miejscowości są usytuowane m.in.:
Pomniki przyrody.
W obrębie wsi zlokalizowane są pomniki przyrody:

</doc>
<doc id="371757" url="https://pl.wikipedia.org/wiki?curid=371757" title="Osieck">
Osieck

Osieck – wieś w Polsce położona w województwie mazowieckim, w powiecie otwockim, w gminie Osieck. Siedziba gminy Osieck, Dekanatu Osieck oraz parafii św. Bartłomieja Apostoła. Dawniej miasto; uzyskał lokację miejską w 1558 roku, zdegradowany w 1869 roku. Miasto królewskie Korony Królestwa Polskiego, w drugiej połowie XVI wieku położone w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Osieck leży na prawym brzegu Wisły w odległości od niej około 10 km. Przez wieś przechodzi linia kolejowa nr 12 ze stacją Osieck oraz krzyżują się drogi wojewódzkie nr 736, nr 805 i 862. 
Historia.
W XV wieku książęta mazowieccy założyli tu zwierzyniec, wybudowali dwór myśliwski i przyjeżdżali na polowania. Tutejsza parafia została erygowana w XIII wieku. Wybudowano wówczas kościół parafialny pod wezwaniem Św.Bartłomieja (wzmiankowany w 1300) W 1566 kościół spłonął i wybudowano nowy, który został zniszczony podczas potopu szwedzkiego. Kolejny kościół wybudowano w 1672 roku i istniał do 1778. Następny murowany wystawił ks. Andrzej Reptowski w latach 1778–1782. Rozebrany został pod koniec XIX w. Obecna świątynia murowana, neogotycka, wybudowana została w latach 1902–1909, według projektu arch. Stefana Szyllera. 
Osieck otrzymał prawa miejskie 24 października 1558 od Zygmunta Augusta na wniosek dzierżawcy starostwa osieckiego Jędrzeja Swieborowskiego. Miasto otrzymało szereg przywilejów, od: Stefana Batorego w 1578 i 1578, Zygmunta III w 1601 i 1618, Władysława IV w 1633, Jana Kazimierza w 1650 i 1660, Jana III Sobieskiego w 1677, Augusta II w 1698, Augusta III w 1752 i Stanisława August Poniatowskiego w latach 1775, 1777 i 1788. Podczas epidemii w Warszawie w latach 1625, 1629 i 1630 w Osiecku schronił się wraz z dworem Król Zygmunt III. W 1616 Osieck liczył 177 domów i 79 pustych placów oraz 40 rzemieślników i licznych piwowarów. Po wojnach szwedzkich w Osiecku ocalało 40 domów, 350 mieszkańców i 10 rzemieślników. W 1777 Osieck liczył 190 domów. W roku 1771 starostwo posiadał Franciszek Bieliński, a w 1810 należał do ks. Józefa Poniatowskiego. W 1810 roku było tu 770 mieszkańców a w 1820 – 946 mieszkańców (w tym 75 rzemieślników) i 151 domów. W 1827 Osieck liczył 159 domów i 989 mieszkańców. W 1869 Osieck utracił prawa miejskie. Nie zahamowało to rozwoju osady. W 1860 liczył 185 domów i 1340 mieszkańcowi, w tym 310 Żydów. W 1885 osada posiadała 154 domy, 1448 mieszkańców. W 1901 roku Osieck liczył 1500 mieszkańców, a w 1920 – 1700 mieszkańców. Liczba ta spadła w 1935 do 1309 osób. Od roku 1912 funkcjonuje w miejscowości jednostka OSP.
12 września 1939 spora część osady spłonęła w wyniku działań wojennych. Tego dnia z rejonu Osiecka kontratakowała polska 10 DP z zadaniem likwidacji niemieckiego przyczółka pod Górą Kalwarią.
4 czerwca 1981 roku pod Osieckiem wydarzyła się katastrofa kolejowa, w której śmierć poniosło 25 osób, a 6 zostało rannych.
Toponimia.
Wieś wzmiankowana po raz pierwszy w 1416 – „"Oszeczsko"”, w 1449 – „"Oschyeczsko"” i w 1540 – „"Ossyeczko"”. W średniowieczu brzmiała: Osiecsko i Osiecko. Nazwa pochodzi od staropolskiego wyrazu – "osiek", oznaczającego warownię leśną zbudowaną z pni drzewnych; do którego dołączono przyrostek "-scko". Pierwotnie określała ona miejsce warowne o charakterze obronnym.

</doc>
<doc id="371758" url="https://pl.wikipedia.org/wiki?curid=371758" title="Osiecza Druga">
Osiecza Druga

Osiecza Druga – wieś w Polsce położona w województwie wielkopolskim, w powiecie konińskim, w gminie Rzgów. Wieś położona w malowniczym krajobrazie, wiele Ścieżek rowerowych jak i pieszych.
W latach 1975–1998 miejscowość administracyjnie należała do województwa konińskiego.
Zobacz też: Osiecza Pierwsza, Osieczany 

</doc>
<doc id="371759" url="https://pl.wikipedia.org/wiki?curid=371759" title="Osieczany">
Osieczany

Osieczany – wieś w Polsce położona w województwie małopolskim, w powiecie myślenickim, w gminie Myślenice.
Historia.
Osieczany były własnością wojewody krakowskiego Teodora. W 1595 roku wieś położona w powiecie szczyrzyckim województwa krakowskiego była własnością kasztelanowej krakowskiej Anny z Sieniawskich Jordanowej. W latach 1975–1998 miejscowość administracyjnie należała do województwa krakowskiego.
W parku pałacowym znajduje się między innymi jeden wyjątkowo okazały dąb szypułkowy. Drzewo miało w 2013 roku obwód 700 cm, jego szacunkowy wiek to 350 lat. Dąb posiada szeroką koronę, złożoną z licznych konarów, rozwidlających się od pnia głównego na wysokości około 6 metrów.
Ludzie związani z Osieczanami.
W 1910 w Osieczanach urodził się Eugeniusz Ralski (zm. 1981) – polski fitopatolog, zoolog. Działacz Delegatury Rządu na Kraj, NIE, DSZ i Zrzeszenia WiN. Profesor zwyczajny Wyższej Szkoły Rolniczej we Wrocławiu.

</doc>
<doc id="371760" url="https://pl.wikipedia.org/wiki?curid=371760" title="Osiecza Pierwsza">
Osiecza Pierwsza

Osiecza Pierwsza – wieś w Polsce położona w województwie wielkopolskim, w powiecie konińskim, w gminie Rzgów. Ok. 700 mieszkańców.
W latach 1975–1998 miejscowość administracyjnie należała do województwa konińskiego.
W pobliżu miejscowości znajduje się Miejsce Obsługi Podróżnych "Osiecza") dla jadących autostradą A2 w kierunku Poznania i Warszawy. Miejscowość położona jest nad rzeką Wartą i zawiera się w Nadwarciańskim Parku Krajobrazowym. W miejscowości działa kilka organizacji społecznych m.in. Klub Sportowy LZS Orzeł Osiecza, Koło Gospodyń Wiejskich oraz Ochotnicza Straż Pożarna.
Wieś posiada także swą część zwaną "Nowe".
Historia.
Miejscowość pod zlatynizowaną nazwą "Osecha" wymieniona jest w łacińskim dokumencie wydanym w Gnieźnie w 1283 roku sygnowanym przez króla polskiego Przemysła II.
Zobacz też: Osiecza Druga

</doc>
<doc id="371761" url="https://pl.wikipedia.org/wiki?curid=371761" title="Osiecze (powiat kamieński)">
Osiecze (powiat kamieński)

Osiecze – wieś sołecka w Polsce, położona w województwie zachodniopomorskim, w powiecie kamieńskim, w gminie Świerzno.
W latach 1975–1998 miejscowość administracyjnie należała do województwa szczecińskiego.

</doc>
<doc id="371762" url="https://pl.wikipedia.org/wiki?curid=371762" title="Osiecz Mały">
Osiecz Mały

Osiecz Mały – wieś w Polsce położona w województwie kujawsko-pomorskim, w powiecie włocławskim, w gminie Boniewo. We wsi znajduje się kaplica pw. Najświętszego Serca Pana Jezusa z roku 1988.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 162 mieszkańców. Jest siódmą co do wielkości miejscowością gminy Boniewo.

</doc>
<doc id="371763" url="https://pl.wikipedia.org/wiki?curid=371763" title="Osieczno">
Osieczno

Osieczno – wieś w Polsce położona w województwie łódzkim, w powiecie łaskim, w gminie Widawa.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga wojewódzka nr 481.

</doc>
<doc id="371764" url="https://pl.wikipedia.org/wiki?curid=371764" title="Osieczów">
Osieczów

Osieczów – wieś w Polsce położona w województwie dolnośląskim, w powiecie bolesławieckim, w gminie Osiecznica.
Położenie.
Leży w Borach Dolnośląskich na prawym brzegu Kwisy.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Nazwa.
W roku 1295, w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego"), miejscowość wymieniona jest jako "villa Oseczow". W roku 1476 notowana jako Aschitzaw, później Assesaw, Aschieczau, w końcu Aschitzau.
Historia.
Dawniej Osieczów, jak i lasy, aż pod Dobrą, były w posiadaniu miasta Bolesławca. Dokładnie nie wiadomo, kiedy Osieczów stał się własnością Bolesławca, jednakże musiało to nastąpić przed rokiem 1527. Miejscowość pochodzi prawdopodobnie z XIII wieku. W przeszłości w okolicy Osieczowa wydobywano piaskowiec oraz torf. W latach 60. XIX wieku były tutaj czynne dwa młyny wodne, wiatrak, tartak oraz bielarnia.
Demografia.
W roku 1864 żyło tu 553 mieszkańców, w 1925 - 401, w 1998 - 335, natomiast w marcu 2011 r. było ich 345.

</doc>
<doc id="371765" url="https://pl.wikipedia.org/wiki?curid=371765" title="Osiecz Wielki">
Osiecz Wielki

Osiecz Wielki – wieś w Polsce położona w województwie kujawsko-pomorskim, w powiecie włocławskim, w gminie Boniewo. We wsi znajdują się m.in.: dwór z połowy XIX wieku, a także spichlerz, oficyna, park z ogrodzeniem, pawilon ogrodowy oraz w ruinie stajnia i wozownia.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 413 mieszkańców. Jest drugą co do wielkości miejscowością gminy Boniewo.

</doc>
<doc id="371766" url="https://pl.wikipedia.org/wiki?curid=371766" title="Osiedle Niewiadów">
Osiedle Niewiadów

Osiedle Niewiadów – wieś w Polsce położona w województwie łódzkim, w powiecie tomaszowskim, w gminie Ujazd.
W latach 1975–1998 miejscowość administracyjnie należała do województwa piotrkowskiego.
Z Niewiadowa pochodzą między innymi Cezary i Radosław Pazura.
Osiedle posiada własne przedszkole i szkołę podstawową.
Na terenie Osiedla Niewiadów znajdują się Zakłady Sprzętu Precyzyjnego „Niewiadów” znane z produkcji przyczep i sprzętu AGD. Zakład powstał w 1920 roku jako NITRAT S.A. Produkowano wówczas wyroby chemiczne i wojskowe.
W miejscowości swoją siedzibę ma klub piłkarski Stal Niewiadów.
Istnieje tu huta szkła EUROGLAS należąca do niemiecko-szwajcarskiej spółki.

</doc>
<doc id="371768" url="https://pl.wikipedia.org/wiki?curid=371768" title="Osiedle Pionierów">
Osiedle Pionierów

Osiedle Pionierów – osada w Polsce położona w województwie opolskim, w powiecie nyskim, w gminie Głuchołazy. Położona jest w Przedgórzu Głuchołasko-Prudnickim.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="371769" url="https://pl.wikipedia.org/wiki?curid=371769" title="Osiedle Poznańskie">
Osiedle Poznańskie

Osiedle Poznańskie (, po 1945 Łączyska) – wieś w Polsce położona w województwie lubuskim, w powiecie gorzowskim, w gminie Deszczno, ok. 8 km od centrum Gorzowa Wlkp.
W latach 1975–1998 miejscowość administracyjnie należała do województwa gorzowskiego.
Wieś połączona jest z Gorzowem Wielkopolskim linią MZK. Około 1150 mieszkańców. Najliczniejsza miejscowość w gminie.

</doc>
<doc id="371770" url="https://pl.wikipedia.org/wiki?curid=371770" title="Osieka">
Osieka

Osieka (do 1945 r. niem. "Hermenhagen") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Historia.
Wieś lokowana w 1340 r. na 52 włókach. W XVI w. była to wieś książęca, z której wydzielono 37 włok i utworzono majątek szlachecki. W latach 1821–1829 majątek ten był w posiadaniu polskiej szlachty - Kurowskich.
W roku 1889 do majątku ziemskiego w Osiece należał także folwark Ceglarki oraz folwark Bukowo. Łącznie dobra te obejmowały 742 ha ziemi. Po pierwszej wojnie światowej majątek w Osiece rozparcelowano na mniejsze gospodarstwa chłopskie.
W 1939 r. we wsi mieszkało 341 osób.
W wśród polskich osiedleńców w 1945 i 1946 r. był poseł na sejm Wincenty Aleksiejczuk. W latach 1954–1959 w Osiece mieściła się siedziba Gromadzkiej Rady Narodowej.
W 1983 r. we wsi było 41 domów i 227 mieszkańców. W tym czasie funkcjonowało tu 47 indywidualnych gospodarstw rolnych o łącznej powierzchni 571 ha. W gospodarstwa tych hodowano łącznie 536 sztuk bydła (w tym 254 krowy mleczne), 480 świń, 21 koni i 88 owiec. W tym okresie we wsi był klub, świetlica, punkt biblioteczny, sala kinowa na 70 miejsc, sklep wielobranżowy.
Zabytki.
Do wojewódzkiego rejestru zabytków wpisane są obiekty:

</doc>
<doc id="371771" url="https://pl.wikipedia.org/wiki?curid=371771" title="Osiek-Aleksandrowo">
Osiek-Aleksandrowo

Osiek-Aleksandrowo – wieś w Polsce położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 miejscowość administracyjnie należała do województwa ciechanowskiego.
Przez miejscowość przebiega droga wojewódzka DW618.
Linki zewnętrzne.
 

</doc>
<doc id="371772" url="https://pl.wikipedia.org/wiki?curid=371772" title="Osiek Drawski">
Osiek Drawski

Osiek Drawski (niem. "Wutzig") – wieś sołecka w Polsce położona w województwie zachodniopomorskim, w powiecie drawskim, w gminie Wierzchowo. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 365 mieszkańców.
W skład sołectwa wchodzi wieś Bonin.
Geografia.
Wieś leży ok. 4 km na północny zachód od Wierzchowa, przy nieczynnej linii kolejowej nr 410. Funkcjonował tu przystanek kolejowy.
Zabytki i atrakcje turystyczne.
Zabytek chroniony prawem:
Ponadto we wsi znajduje się pałac oraz park krajobrazowy z aleją platanów.

</doc>
<doc id="371773" url="https://pl.wikipedia.org/wiki?curid=371773" title="Osiek Duży">
Osiek Duży

Osiek Duży – wieś w Polsce położona w województwie opolskim, w powiecie namysłowskim, w gminie Świerczów.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="371774" url="https://pl.wikipedia.org/wiki?curid=371774" title="Osiek Górny (województwo mazowieckie)">
Osiek Górny (województwo mazowieckie)

Osiek Górny – wieś w Polsce położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 miejscowość administracyjnie należała do województwa ciechanowskiego.
Przez miejscowość przebiega droga wojewódzka DW618.

</doc>
<doc id="371775" url="https://pl.wikipedia.org/wiki?curid=371775" title="Osiek Grodkowski">
Osiek Grodkowski

Osiek Grodkowski, niem. "Osseg" – wieś w Polsce położona w województwie opolskim, w powiecie brzeskim, w gminie Grodków.
W latach 1975–1998 miejscowość administracyjnie należała do ówczesnego województwa opolskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "villa Ossek".
Historia.
Stara wieś o słowiańskim rodowodzie osadniczym, poświadczonym przez znaną od połowy XIV w. nazwę miejscowości.
We wczesnym średniowieczu przechodziła tędy wschodnia granica terytorium plemiennego Ślężan, a potem wschodnia granica posiadłości Piastów dolnośląskich, a od 1344 r. północno-wschodnia granica posiadłości biskupstwa wrocławskiego. W średniowieczy panami Osieka był ród Pogorzelów. Najstarsza zachowana wzmianka na temat Osieka Grodkowskiego została zapisana w 1344 r. w rejestrze będącym załącznikiem do Księgi uposażeń biskupstwa wrocławskiego. Wymieniono wtedy zamek "Meristow" oraz należące do niego wsie Osiek i Golę. 
W 1940 r. Niemcy utworzyli w Osieku obóz pracy przymusowej, który powstał wzdłuż budowanej autostrady Wrocław - Katowice (Reichsautobahn - RAB 29). Umieszczono w nim polskich robotników przymusowych, a od jesieni 1940 r. robotników żydowskich pochodzących z gett w Będzinie, Sosnowcu i Czeladzi. Obóz był nazywany: Reichsautobahnlager, Judenlager lub Judenlager-Arbeitslager, a w późniejszym okresie Zwangsarbeitslager (ZAL). Panowały w nim fatalne warunki bytowe, które połączone z terrorem strażników powodowały wysoką śmiertelność więźniów. Latem 1941 r. obóz pracy w Osieku Grodkowskim opróżniono z Żydów, a w sierpniu na ich miejscu osadzono grupę 500 jeńców radzieckich. Wysoka śmiertelność jeńców podczas zimy 1941/1942 spowodowała, że na wiosnę 1942 r. ponownie do obozu skierowano robotników żydowskich.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="371776" url="https://pl.wikipedia.org/wiki?curid=371776" title="Osieki Lęborskie">
Osieki Lęborskie

Osieki Lęborskie (nazwa oboczna Osieki; kaszb. "Lãbòrsczé Òséki") – stara osada kaszubska w Polsce położona w województwie pomorskim, w powiecie wejherowskim, w gminie Choczewo na obszarze Pobrzeża Kaszubskiego. Osada jest częścią składową sołectwa Kierzkowo. Osieki Lęborskie leżą w pobliżu trasy linii kolejowej Wejherowo-Choczewo-Lębork (od kilkunastu lat zawieszonej). 
W latach 1975–1998 miejscowość administracyjnie należała do województwa gdańskiego.
Inne miejscowości o nazwie zbliżonej: Osieki, Osieki Słupskie, Osiek.
Demografia.
Współczesna struktura demograficzna osady Osieki Lęborskie na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku osady
Historia.
Pierwsze wzmianki historyczne (datowane końcem XIII wieku) wspominają o Osiekach jako własności biskupów kujawskich. Dokument z 25 marca 1284 roku wspomina o wprowadzeniu kapłana do miejscowości. W 1564 roku biskup Wolski sprzedał Osieki Ernestowi von Weiherowi. W 1605 roku Demetrius Weiher (Doring), syn Ernesta Weihera sprzedał Osieki Jerzemu von Krockow i odtąd Osieki przez około 200 lat były w posiadaniu rodziny Krockow.
Kościół.
Parafia w Osiekach Lęborskich liczy ponad 900 lat i należy do najstarszych na Pomorzu. Wiadomo, że pierwszy budynek kościoła stanął tu na początku XII wieku. Drewniany budynek był wielokrotnie remontowany i rozbudowany do 1726 r. gdy doszczętnie spłonął. 
 Jego zarys odwzorowuje istniejąca świątynia, gdyż zbudowano ją przed 1740 r. na starych fundamentach i kryptach, z wykorzystaniem ocalałych ścian wieży. Z tego powodu, mimo bielonych, barokowych elewacji kościół wygląda na dużo starszy. Także wieża zachowała surowy, gotycki kształt, kryta jest hełmem z dębowego gontu. Wystrój wnętrza jest w przewadze późnobarokowy, starszymi jego elementami są ambona w stylu regencji z 1724 r., organy z 1826 r. i XIV-wieczna chrzcielnica. W krypcie pod świątynią spoczywają szczątki dawnych właścicieli folwarku rodu von Krockow. Na otaczającym kościół cmentarzu zachowało się kilka XIX-wiecznych nagrobków i niewielka kaplica z kamienia polnego. 
Sam kościół został przebudowany w 1808 roku. Z czasów przebudowy pochodzi wieloboczne prezbiterium.
Wymiary kościoła: długość 35 m, szerokość 11,5 m, wysokość 7,5 m, grubość murów 94 cm, grubość muru wieży 1,9 m
Obiekty.
W Osiekach Lęborskich znajdują się m.in.:

</doc>
<doc id="371777" url="https://pl.wikipedia.org/wiki?curid=371777" title="Osieki Słupskie">
Osieki Słupskie

Osieki Słupskie (kaszb. "Òseczi" lub "Òsëchòwò") – wieś-ulicówka w Polsce położona na Wysoczyźnie Damnickiej w województwie pomorskim, w powiecie słupskim, w gminie Ustka. 
Wieś jest częścią składową sołectwa Gąbino.
W latach 1975–1998 miejscowość administracyjnie należała do województwa słupskiego.

</doc>
<doc id="371778" url="https://pl.wikipedia.org/wiki?curid=371778" title="Kolonia Osiek (województwo kujawsko-pomorskie)">
Kolonia Osiek (województwo kujawsko-pomorskie)

Kolonia Osiek (do 31 grudnia 2019 "Osiek-Kolonia") – wieś w Polsce położona w województwie kujawsko-pomorskim, w powiecie brodnickim, w gminie Osiek.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyła 96 mieszkańców. Jest jedną z dwóch najmniejszych miejscowości gminy Osiek (liczba ludności żadnej z nich nie przekracza 100 osób).

</doc>
<doc id="371779" url="https://pl.wikipedia.org/wiki?curid=371779" title="Osiek Łużycki">
Osiek Łużycki

Osiek Łużycki (niem. "Wendisch Ossig", gł. "Osěk") – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Osiek Łużycki to średniej wielkości wieś o długości około 1,2 km, leżąca na Pogórzu Izerskim, w południowej części Równiny Zgorzeleckiej, na wysokości około 195-210 m n.p.m.
Podział administracyjny.
W latach 1975−1998 miejscowość administracyjnie należała do województwa jeleniogórskiego.
Nazwa.
Nazwa prawdopodobnie wywodzi się od łużyckiego słowa oznaczającego "siekanie" i związana jest z deforestacją - "wysiekaniem lasu". Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia formę nazwy - "Ossek" podając jej znaczenie "Waldhau" - "Wykarczowany las".
Śląski pisarz Konstanty Damrot w swojej pracy o znaczeniu nazw na Śląsku wydanej w 1896 roku w Bytomiu wymienia nazwę wsi w obecnym polskim brzmieniu "Osiek", a także niemiecką "Wendisch Ossig" (pol. Wendyjski Ossiek), która wywodzi się od "Wendów" jak Niemcy nazywają w Niemczech Serbów łużyckich potomków Słowian połabskich. Damrot podaje także dwie wcześniejsze nazwy zanotowane w dokumentach średniowiecznych: z 1385 roku "Ozzek" oraz 1340 "Wendiss Ossigk".
Zabytki.
Do wojewódzkiego rejestru zabytków wpisane są:

</doc>
<doc id="371781" url="https://pl.wikipedia.org/wiki?curid=371781" title="Osiek Mały">
Osiek Mały

Osiek Mały – wieś w Polsce położona w województwie wielkopolskim, w powiecie kolskim, w gminie Osiek Mały. W latach 1975–1998 miejscowość administracyjnie należała do województwa konińskiego. Miejscowość jest siedzibą gminy Osiek Mały.
Wieś położona 10 km na północ od Koła przy drodze lokalnej do Sompolna.
Ogólne informacje.
Osiek Mały ma krótszą metrykę historyczną od sąsiedniego Osieka Wielkiego. Pierwsza wzmianka o jej istnieniu pochodzi bowiem dopiero z 1513 r. Obecnie wieś stanowi zaplecze usługowo-handlowe dla rolniczej okolicy. Znajduje się tutaj niewielki park (1,3 ha), którego drzewostan tworzą głównie: świerki, brzozy, dęby i modrzewie. W parku dwór z połowy XIX wieku "(obecnie Urząd Gminy)" o skromnych cechach klasycystycznych.
W czasie kampanii wrześniowej stacjonował tu III/3 dywizjon myśliwski.
Sport.
W miejscowości działa klub piłkarski GKS Osiek Mały. Zespół seniorów tej drużyny od sezonu 2006/07 występuje na boiskach konińskiej B-klasy.

</doc>
<doc id="371782" url="https://pl.wikipedia.org/wiki?curid=371782" title="Osiek Mały-Kolonia">
Osiek Mały-Kolonia

Osiek Mały-Kolonia – wieś w Polsce położona w województwie wielkopolskim, w powiecie kolskim, w gminie Osiek Mały.
W latach 1975–1998 miejscowość administracyjnie należała do województwa konińskiego.

</doc>
<doc id="371783" url="https://pl.wikipedia.org/wiki?curid=371783" title="Osiek nad Notecią">
Osiek nad Notecią

Osiek nad Notecią – wieś w Polsce położona w województwie wielkopolskim, w powiecie pilskim, w gminie Wyrzysk.
Toponimika nazwy wsi.
Najprawdopodobniej nazwa wsi oznacza system międzyplemiennych umocnień przygranicznych. W 1926 roku proboszcz z Nakła nad Notecią Ignacy Geppert wydał rozprawkę Dzieje Ziemi Nakielskiej aż do pierwszego rozbioru Polski, w której napisał: „Osiekami nazywano warowne schroniska w pobliżu głównych gościńców, bądź to na wyniesieniach, bądź też na urwiskach względnie na półwyspach. Przy zakładaniu osieków bardzo uważano na bliskość stojącej lub płynącej wody, dającej nieraz pewną obronę z boku lub z tyłu, niemniej łatwość dowozu żywności lub ucieczki czółnami w czasie pogromu, a zawsze możliwość dostania potrzebnej wody do picia, do przyrządzania posiłku. Kto zna położenie Osieka, ten rozumie doskonale jego pierwotne przeznaczenie.” Istnieje jeszcze legendarne wytłumaczenie nazwy wsi. Według niej, w zamierzchłych czasach na tereny obecnego Osieka nad Notecią przybyła grupa pierwszych osadników. Zastała ona teren bujnie porośnięty roślinnością. By się tu osiedlić, musiano najpierw tą roślinność osiec (skosić). Stąd, według legendy, pochodzi obecna nazwa wsi.
Położenie.
Osiek nad Notecią leży 40 km na wschód od Piły i 5 km na południe od Wyrzyska, na skraju Doliny Noteci oddzielającej Pojezierze Wielkopolskie od Pojezierza Pomorskiego. Od wschodu graniczy z rzeką Łobżonką. Nieopodal Osieka znajduje się Dębowa Góra (192,4 m n.p.m.). Przez wieś przebiega droga wojewódzka nr 242 oraz Linia kolejowa nr 18 Piła – Kutno ze stacją Wyrzysk Osiek.
Historia.
Pierwsza wzmianka o Osieku nad Notecią pochodzi z 1378 roku. Wieś należała do parafii wyrzyskiej. Była własnością szlachecką aż do roku 1783, kiedy to Karol Rydzyński został zmuszony do sprzedaży swojego majątku. W latach 1807–1815 miejscowość znajdowała się w granicach Księstwa Warszawskiego. W 1851 roku do użytku oddano stację kolejową, co spowodowało gwałtowny rozwój Osieka. W zaborze pruskim (1875–1920) i podczas okupacji niemieckiej wieś nosiła nazwę niemiecką "Netzthal", zmienioną w 1942 na "Netztal". Do niepodległej Polski wieś przywrócono na mocy traktatu wersalskiego w 1920 roku. W okresie międzywojennym osieczanie borykali się z problemem braku kościoła katolickiego. W 1924 roku siłą przejęty został zbór ewangelicki. Skandal ten stał się głośny w całych Niemczech. W 1925 roku utworzono w Osieku parafię pw. św. Józefa. Dopiero po upływie 11 lat ukończono budowę świątyni, w 1942 roku zamienionej przez hitlerowców na magazyn broni. Niemcy przejęli wieś już w pierwszym dniu drugiej wojny światowej i przemianowali ją na "Netzthal" (tak brzmiała nazwa miejscowości pod pruskim zaborem w latach 1875–1920). 22 stycznia 1945 roku oddział radziecki, liczący 28 osób, dotarł do Osieka i został zaatakowany przez niemieckich żołnierzy. Mimo rozpaczliwej obrony Rosjan hitlerowcy zwyciężyli. 26 stycznia 1945 roku do Osieka wkroczyły wojska radzieckie. Po wojnie zmienił się charakter wsi – z rolniczego na przemysłowy. W latach 1975–1998 Osiek należał do województwa pilskiego. W 1994 roku odsłonięto obelisk ku czci czterech żołnierzy poległych nad Notecią w 1919 roku.
Igrzyska Olimpijskie Sportowców Wiejskich.
II Igrzyska Olimpijskie Sportowców Wiejskich „TOKIO k. Wyrzyska odbyły się w dniach 12–13 września 1964 roku. Po zakończeniu I Igrzysk w Rzymie k. Żnina szukano miejscowości o nazwie Tokio. Ponieważ w Osieku na początku lat 60. XX wieku budowano osiedle Tokio, podjęto decyzję o organizacji kolejnej imprezy w tej miejscowości. W ramach przygotowań do Igrzysk przebudowano stadion sportowy. Starano się zachować ceremoniał: sztafeta przybiegła z ogniem olimpijskim, znicz zapalił olimpijczyk Klemens Bieniakowski, a zawody otworzył ambasador Japonii Ichiro Kawasaki.

</doc>
<doc id="371784" url="https://pl.wikipedia.org/wiki?curid=371784" title="Osiekowo">
Osiekowo

Osiekowo – wieś w Polsce położona w województwie warmińsko-mazurskim, w powiecie ostródzkim, w gminie Dąbrówno.
W latach 1975–1998 miejscowość administracyjnie należała do województwa olsztyńskiego.
We wsi znajduje się cmentarz wojenny, na którym spoczywa 302 żołnierzy niemieckich i 103 żołnierzy rosyjskich, poległych 26 sierpnia 1914 r. w walkach toczących się w pobliżu wsi.

</doc>
<doc id="371785" url="https://pl.wikipedia.org/wiki?curid=371785" title="Osiek-Parcele">
Osiek-Parcele

Osiek-Parcele – część wsi Osiek w Polsce, położona w województwie mazowieckim, w powiecie sierpeckim, w gminie Zawidz.
W latach 1975–1998 Osiek-Parcele administracyjnie należały do województwa płockiego.

</doc>
<doc id="371786" url="https://pl.wikipedia.org/wiki?curid=371786" title="Osiek Piaseczny">
Osiek Piaseczny

Osiek Piaseczny – wieś w Polsce położona w województwie mazowieckim, w powiecie sierpeckim, w gminie Zawidz.
W latach 1975–1998 miejscowość administracyjnie należała do województwa płockiego.

</doc>
<doc id="371787" url="https://pl.wikipedia.org/wiki?curid=371787" title="Osiek-Włostybory">
Osiek-Włostybory

Osiek-Włostybory – wieś w Polsce, położona w województwie mazowieckim, w powiecie sierpeckim, w gminie Zawidz.
W latach 1975–1998 miejscowość administracyjnie należała do województwa płockiego.

</doc>
<doc id="371788" url="https://pl.wikipedia.org/wiki?curid=371788" title="Osiek-Wólka">
Osiek-Wólka

Osiek-Wólka – wieś w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 wieś administracyjnie należała do województwa ciechanowskiego.
Linki zewnętrzne.
 

</doc>
<doc id="371789" url="https://pl.wikipedia.org/wiki?curid=371789" title="Osiemborów">
Osiemborów

Osiemborów – wieś w Polsce położona w województwie mazowieckim, w powiecie kozienickim, w gminie Magnuszew.
Wieś szlachecka Osiemborowo położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Przez miejscowość przebiega droga wojewódzka nr 736.
Wierni kościoła rzymskokatolickiego należą do parafii św. Jana Chrzciciela w Magnuszewie.

</doc>
<doc id="371790" url="https://pl.wikipedia.org/wiki?curid=371790" title="Osiki">
Osiki

Osiki (niem. "Schönwiese") – wieś w Polsce położona w województwie warmińsko-mazurskim, w powiecie piskim, w gminie Orzysz.
W latach 1975–1998 miejscowość administracyjnie należała do województwa suwalskiego.
Zabytki.
Zabytki wpisane do rejestru zabytków.
Na dużym, betonowym krzyżu napis: "Gefechte bei Dombrowken • Februar 1915". Według zachowanych inskrypcji, na cmentarzu pochowani są: "Ldstm. Arnold Prähler" z "4. Komp. Ldst. Inf. Batl. Darmstadt XVIII / 13" †22.11.1914, "Ldstm. Johannes Regg" z "3. Komp. Ldst. Inf. Batl. Darmstadt XVIII / 13" †26.11.1914, a także 6. nieznanych żołnierzy armii niemieckiej, oraz "Utffz. Kasimir Antonwitsch Bielski" z "28. Sib. Inf. Regt." †1914 i 15 nieznanych żołnierzy armii rosyjskiej.

</doc>
<doc id="371791" url="https://pl.wikipedia.org/wiki?curid=371791" title="Osina Mała (województwo dolnośląskie)">
Osina Mała (województwo dolnośląskie)

Osina Mała – wieś w Polsce położona w województwie dolnośląskim, w powiecie ząbkowickim, w gminie Ziębice.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Według Narodowego Spisu Powszechnego (III 2011 r.) liczyła 54 mieszkańców. Jest najmniejszą miejscowością gminy Ziębice.

</doc>
<doc id="371792" url="https://pl.wikipedia.org/wiki?curid=371792" title="Osina Wielka">
Osina Wielka

Osina Wielka (niem. "Groß Nossen") – wieś w Polsce położona w województwie dolnośląskim, w powiecie ząbkowickim, w gminie Ziębice.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Zabytki.
Do wojewódzkiego rejestru zabytków wpisany jest kościół parafialny pw. św. Wawrzyńca z XIX w.

</doc>
<doc id="371793" url="https://pl.wikipedia.org/wiki?curid=371793" title="Osiniak-Piotrowo">
Osiniak-Piotrowo

Osiniak-Piotrowo – wieś w Polsce, w sołectwie Osiniak, położona w województwie warmińsko-mazurskim, w powiecie piskim, w gminie Ruciane-Nida.
Historia.
Wieś założona została w 1834 r. przez rosyjskich staroobrzędowców, wywodzących się z Królestwa Polskiego, gdzie byli prześladowani przez zaborcze władze rosyjskie. Początkowo ich życie religijne skupiało się wokół molenny w Wojnowie, następnie (w latach 1837–1935) wokół molenny w Ładnym Polu. W 1945 r. po wkroczeniu Armii Czerwonej wielu staroobrzędowców zamordowano, część zaś wywieziono na Syberię, a w latach następnych nastąpił ich exodus do Niemiec (we wspomnianym okresie staroobrzędowcy nie znali już polskiego, mówili głównie po niemiecku i z rzadka po rosyjsku, co było jednym z czynników ich wyjazdu z Polski). Współcześnie społeczność staroobrzędowców liczy jedynie parę rodzin, których życie religijne skupione jest wokół molenny w Wojnowie.
W latach 1975–1998 miejscowość administracyjnie należała do województwa suwalskiego.

</doc>
<doc id="371794" url="https://pl.wikipedia.org/wiki?curid=371794" title="Osiny Dolne">
Osiny Dolne

Osiny Dolne – wieś w Polsce położona w województwie mazowieckim, w powiecie siedleckim, w gminie Mokobody.
Wierni Kościoła rzymskokatolickiego należą do parafii św. Jadwigi w Mokobodach.
W latach 1975–1998 miejscowość administracyjnie należała do województwa siedleckiego.
We wsi działa założona w 1967 roku jednostka ochotniczej straży pożarnej.

</doc>
<doc id="371795" url="https://pl.wikipedia.org/wiki?curid=371795" title="Osiny Górne">
Osiny Górne

Osiny Górne – wieś w Polsce położona w województwie mazowieckim, w powiecie siedleckim, w gminie Mokobody.
Wierni Kościoła rzymskokatolickiego należą do parafii św. Jadwigi w Mokobodach.
W latach 1975–1998 miejscowość administracyjnie należała do województwa siedleckiego.

</doc>
<doc id="371796" url="https://pl.wikipedia.org/wiki?curid=371796" title="Osińska Buda">
Osińska Buda

Osińska Buda – wieś w Polsce położona w województwie podlaskim, w powiecie augustowskim, w gminie Nowinka.
W latach 1975–1998 miejscowość administracyjnie należała do województwa suwalskiego.

</doc>
<doc id="371798" url="https://pl.wikipedia.org/wiki?curid=371798" title="Osipy-Kolonia">
Osipy-Kolonia

Osipy-Kolonia – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Wysokiem Mazowieckiem.
Historia.
W XIII wieku teren, na którym współcześnie znajdują się wsie o wspólnej nazwie "Osipy" był częścią uposażenia osady Wysokie, wchodzącej w skład kasztelanii święckiej. W nieustalonym czasie właścicielem lub dzierżawcą tej ziemi był osadnik ruski o imieniu "Josip", inaczej "Osip". Od tego miana wzięła się najpewniej nazwa wsi "Osipy".
Następnie "Osipy" były tzw. królewszczyzną oddawaną w dzierżawę wójtom. Pierwszym był Jakub Dewojna, a następnymi: Jan Litawor Chreptowicz, Stanisław Olędzki, Aleksander Czosnkowski, Przemysław Gnoiński. W roku 1569 król Zygmunt August przekazał Wysokie i przynależne folwarki Mikołajowi Krzysztofowi Radziwiłłowi.
Inni właściciele:
W okresie powstania styczniowego, w obawie przed konfiskatą, spadkobiercy Ludwika Fiszera i jego żony, Róży z Węgierskich, podzielili folwark Osipy na kilka mniejszych majątków. Tak wydzielono tu: Osipy Stare, Osipy Nowe (wieś utworzona przez uwłaszczonych pracowników rolnych), Osipy-Zakrzewizna (od nazwiska Zakrzewski), Osipy-Lepertowizna (od "Leper" lub "Lepert"). "Michałki" wzięły nazwę od właściciela o imieniu Michał a "Wandzin" od Wandy. "Osipy Wydziory I" i "Osipy Wydziory II" powstały w podobnych okolicznościach lecz w różnym czasie. Nowi osadnicy "Wydziorów" karczowali las i zakładali tam swoje gospodarstwa.
Wieś Osipy Kolonia została założona na gruntach folwarku Osipy Stare w roku 1911 przez osadników z okolicy Baranowa. Ogółem przybyły tu 24 rodziny. W zależności od posiadanych środków nowi właściciele nabyli kolonie o powierzchni od 6 do 30 morgów. Ponieważ nie posiadali żadnych zabudowań początkowo zamieszkali w różnych pomieszczeniach dworskich należących do Władysława Izdebskiego.
W 1921 r. wymieniono miejscowość "Osipy Stare Kolonia", która liczyła 25 domów i 174 mieszkańców.
Po II wojnie światowej wieś była siedzibą gromady Osipy Kolonia, która funkcjonowała tu do roku 1969, kiedy to została włączona do gromady Wysokie Mazowieckie.
Współcześnie.
We wsi istnieje straż pożarna wyposażona w motopompę.

</doc>
<doc id="371799" url="https://pl.wikipedia.org/wiki?curid=371799" title="Osipy-Lepertowizna">
Osipy-Lepertowizna

Osipy-Lepertowizna – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Wysokiem Mazowieckiem.
Historia.
Miejscowość założona na przełomie XIX i XX w. na gruntach folwarku Osipy, należącego wcześniej do "dóbr Zawrocie" alias "Wysokie Mazowieckie". W tym czasie dobra te były własnością Żydów z Wysokiego Mazowieckiego. Być może właścicielem tej części dóbr był Żyd Lepert, który rozparcelował i rozprzedał własność okolicznym mieszkańcom.
W roku 1921 naliczono tu 10 budynków z przeznaczeniem mieszkalnym i 1 "inny zamieszkały" oraz 73 mieszkańców (31 mężczyzn i 42 kobiety). Wszyscy podali narodowość polską i wyznanie rzymskokatolickie.
Od 1954 r. wieś należała do gromady Osipy-Kolonia, następnie do gromady Wysokie Mazowieckie i gminy Wysokie Mazowieckie.

</doc>
<doc id="371800" url="https://pl.wikipedia.org/wiki?curid=371800" title="Osipy-Wydziory Drugie">
Osipy-Wydziory Drugie

Osipy-Wydziory Drugie – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Wysokiem Mazowieckiem.
Historia.
Wieś założona zapewne na początku XX w., po parcelacji i wycięciu ("wydarciu") lasów folwarku Osipy.
W roku 1921 wymieniono tylko "Osipy-Wydziory", gdzie naliczono 15 budynków z przeznaczeniem mieszkalnym oraz 114 mieszkańców (58 mężczyzn i 56 kobiet). Wszyscy podali narodowość polską. Wyznanie rzymskokatolickie zgłosiło 111 osób, a prawosławne 3. Mapa z 1934 r. rozróżnia już dwie wsie: "Osipy Wydziory Pierwsze" i "Osipy Wydziory Drugie". Te ostatnie liczyły w tym czasie 8 domów.
W 2007 r. miejscowość zamieszkiwana przez 39 osób.
Majątek Wandzin.
W roku 1882 z folwarku Osipy wydzielono, liczący 180 morgów, folwark Osipy-Wandzin. Na początku XX w. należał do J. Krajewskiego. Kolejnym właścicielem był T. Krajewski, który posiadał kilkanaście krów mlecznych. W styczniu 1940 r. został aresztowany przez NKWD i zesłany na Syberię. Żonę i dzieci wywieziono do Kazachstanu. Po wojnie właściciele wrócili do Wandzina, jednak majątek został rozparcelowany.
Szkoła.
W 1922 roku 2-klasowa szkoła powszechna liczyła 71 uczniów, w 1923 – 83, w 1924 – 83, 1925 – 93, 1929 – 92, 1930 – 92 uczniów.
Nauczyciele: 1929 – Rakówna Emilia, Syrkówna Stefania, 1935, 1936 – Szłapowa Józefa, 1941 – Kubacki Ludwik, Kiełak Stefania, Kulesza Stefania.

</doc>
<doc id="371801" url="https://pl.wikipedia.org/wiki?curid=371801" title="Osipy-Wydziory Pierwsze">
Osipy-Wydziory Pierwsze

Osipy-Wydziory Pierwsze – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Wysokiem Mazowieckiem.
Historia.
Wieś założona zapewne na początku XX w., po parcelacji i wycięciu ("wydarciu") lasów folwarku Osipy. 
W roku 1921 wymieniono tylko "Osipy-Wydziory", gdzie naliczono 15 budynków z przeznaczeniem mieszkalnym oraz 114 mieszkańców (58 mężczyzn i 56 kobiet). Wszyscy podali narodowość polską. Wyznanie rzymskokatolickie zgłosiło 111 osób, a prawosławne 3. Mapa z 1934 r. rozróżnia już dwie wsie: "Osipy Wydziory Pierwsze" i "Osipy Wydziory Drugie".
Szkoła.
W 1922 roku zaczęła funkcjonować tu 2. klasowa szkoła powszechna, liczyła 71 uczniów. W kolejnych latach stan szkoły wynosił: 1923-83, 1924-83, 1925-93, 1929-92, 1930-92 uczniów.
Nauczyciele: 1929 - Rakówna Emilia, Syrkówna Stefania, 1935, 1936 - Szłapowa Józefa, 1941 - Kubacki Ludwik, Kiełak Stefania, Kulesza Stefania..
Stefania Kiełek prowadziła tajne nauczanie podczas okupacji niemieckiej. Po dekonspiracji została pobita przez Niemców i poszczuta psami. Doznała licznych ran.

</doc>
<doc id="371802" url="https://pl.wikipedia.org/wiki?curid=371802" title="Osipy-Zakrzewizna">
Osipy-Zakrzewizna

Osipy-Zakrzewizna – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Wysokiem Mazowieckiem.
Historia.
Miejscowość założona na przełomie XIX i XX w. na gruntach folwarku Osipy, należącego wcześniej do "dóbr Zawrocie" alias "Wysokie Mazowieckie". W tym czasie dobra te były w głównej części własnością Żydów z Wysokiego Mazowieckiego. Być może właścicielem tej części dóbr był Polak, Zakrzewski, który rozparcelował i rozprzedał własność okolicznym mieszkańcom.
W roku 1921 naliczono tu 14 budynków z przeznaczeniem mieszkalnym oraz 99 mieszkańców (50 mężczyzn i 49 kobiet). Wszyscy podali narodowość polską i wyznanie rzymskokatolickie.
Od 1954 r. wieś należała do gromady Osipy-Kolonia, następnie do gromady Wysokie Mazowieckie i gminy Wysokie Mazowieckie.

</doc>
<doc id="371803" url="https://pl.wikipedia.org/wiki?curid=371803" title="Oska Piła">
Oska Piła

Oska Piła – wieś w Polsce położona w województwie dolnośląskim, w powiecie oleśnickim, w gminie Międzybórz.
Dawna nazwa.
Do czasu włączenia tego obszaru do Polski w 1945 r. nosiła nazwę "Charlotten Feld".
Podział administracyjny.
W latach 1975–1998 miejscowość administracyjnie należała do województwa kaliskiego.
Położenie.
Geograficznie obszar wsi należy do Wzgórz Twardogóskich. Przy drodze z Międzyborza do Wrocławia znajduje się punkt widokowy.

</doc>
<doc id="371804" url="https://pl.wikipedia.org/wiki?curid=371804" title="Oskowo">
Oskowo

Oskowo (dodatkowa nazwa w j. kaszub. Òskòwò; niem. "Wutzkow") – osada kaszubska w Polsce położona w województwie pomorskim, w powiecie lęborskim, w gminie Cewice przy trasie drogi wojewódzkiej nr 212.
W latach 1975–1998 miejscowość administracyjnie należała do województwa słupskiego.
Przez miejscowość przepływa rzeka Bukowina, która jest jednym z głównych dopływów rzeki Łupawa.
W centrum wsi położony jest dwór, zbudowany prawdopodobnie w XIX wieku, który w chwili obecnej stanowi własność prywatną.
W lesie, przy drodze z Oskowa do Siemirowic, położone jest cmentarzysko kultury łużyckiej z okresu XII-VII w p.n.e. Na cmentarzysko, które zajmuje obszar 1500 na 500 m, składa się 12 mogił, które zostały naruszone jeszcze w czasach nowożytnych. Na podstawie wydobytych na cmentarzysku wyrobów metalowych oraz ceramiki, kurhany datowane są na IV okres epoki brązu (1000–800 r. p.n.e.) oraz początki V okresu tej epoki (ok. 700 r. p.n.e.). Zaliczane są do grupy wschodniopomorskiej (kaszubskiej) kultury łużyckiej.
Przez miejscowość przechodziła zlikwidowana linia kolejowa nr 237 Lębork-Bytów, przy której znajdował się przystanek obsługujący osadę.
W 2013 powstała tu największa na świecie repliką konia trojańskiego, która znalazła się w Księdze Guinnessa. Stojąca na kilkumetrowym nasypie konstrukcja ma 15 m wysokości i pełni funkcję platformy widokowej. Długość konia od głowy do ogona wynosi 16 m. Do jego stworzenia użyto około 50 m³ drewna modrzewiowego oraz świerkowego. Podobne repliki znajdują się w tureckim Çanakkale i polskich Bonowicach.

</doc>
<doc id="371805" url="https://pl.wikipedia.org/wiki?curid=371805" title="Osła">
Osła

Osła (dawniej niem. "Aslau") – wieś w Polsce położona w województwie dolnośląskim, w powiecie bolesławieckim, w gminie Gromadka.
W latach 1975–1998 miejscowość administracyjnie należała do województwa legnickiego.
Infrastruktura.
We wsi funkcjonowało lądowisko Krzywa. Na tym terenie można dostrzec pozostałości po obozie, dawne szyny, które kładli więźniowie. Obecnie znajduje się tam strefa przemysłowa z licznymi stacjami paliw, restauracjami i zjazdem na autostradę A4. 
Działalność religijna.
Od 2011 roku działa tam też dom rekolekcyjny "Dom Chleba" prowadzony przez Stowarzyszenie Towarzystwa Maryi Niepokalanej. Spotykają się tam grupy z całej Polski, szczególnie z diecezji legnickiej.
Osła jest jedyną miejscowością w Polsce, w której podczas mszy rezurekcyjnej odgrywana jest scena zamieszek wśród żołnierzy (bitwa żołnierzy) spowodowana zmartwychwstaniem Jezusa. Sami żołnierze wartę obejmują już od zakończenia liturgii Wielkiego Piątku.
Historia.
Obecna nazwa wsi ma korzenie słowiańskie, czego dowodem jest prawie identyczne jej brzmienie w najstarszych dokumentach. Łacińska bulla papieża Innocentego IV potwierdzająca uposażenie biskupstwa wrocławskiego, wystawiona w Lyonie 9 sierpnia 1254 roku, wymienia ją jako Ocenane, a w "Księdze uposażeń biskupstwa wrocławskiego" z 1305 roku nazwę zapisano jako Ossla. Historyczna Osła to osada słowiańska powstała jeszcze przed 1200 rokiem. Kiedy została założona tutejsza posiadłość rycerska. Osła jako pierwsza ze wszystkich osad w gminie Gromadka została wymieniona w źródłach w roku 1245. Prawdopodobnie te tereny zasiedlało plemię Bobrzan. Pierwsza znana rodzina, która miała w posiadaniu Osłą, określana była przydomkiem von der Ossel (1378). Nickel von der Ossla posiadał posiadłość we wsi Osła, służył w wojskach Zakonu Najświętszej Maryi Panny Domu Niemieckiego w Jerozolimie inaczej Zakonu Krzyżackiego, więc wziął udział w bitwie pod Grunwaldem. 3 sierpnia 1825 około godziny 10 rano w miejscowej kuźni wybuchł pożar, spłonął wtedy zamek, stajnie, szopy, zabudowania dworskie, kościół ewangelicki i katolicki z przyległymi budynkami, plebanią i domem zakrystiana, górny młyn, a także 7 dużych zagród chłopskich – w sumie 1/3 wsi. Spłonęły także dokumenty o dziejach Osłej i okolic. 8 maja 1826 położono kamień węgielny pod budowę nowej świątyni, zaś 25 grudnia nastąpiło jej uroczyste otwarcie. W roku 1845 w Osłej działały 4 wodne młyny, 3 wiatraki, 1 tartak, 1 browar, 24 rękodzielników, 19 kupców i handlarzy.
Filia Groß-Rosen.
W miejscowości od lipca 1944 do 10 lutego 1945 znajdowała się filia obozu koncentracyjnego Groß-Rosen, w której prowadzona była produkcja podzespołów do myśliwców nocnych FW Ta-154. Obóz składał się z pięciu baraków, z tego trzech zasiedlonych przez ponad 600 więźniów, głównie polskich. Szacuje się, że ponad 90 z nich zginęło. Większość z przetrwałych więźniów zmuszono do marszu do podobozu Mittelbau-Dora w Nordhausen.
Zabytki i kultura.
Do wojewódzkiego rejestru zabytków wpisany jest obiekt:
Inne zabytki:

</doc>
<doc id="371806" url="https://pl.wikipedia.org/wiki?curid=371806" title="Osława-Dąbrowa">
Osława-Dąbrowa

Osława-Dąbrowa (kaszb. "Òsławô Dąbrowa" lub też "Òsława Dąbrowa", niem. "Oslawdamerow") – wieś kaszubska w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice nad jeziorem "Dłużecko". Osława Dąbrowa jest oddalona 3 km od Studzienic. W skład sołectwa Osława Dąbrowa wchodzi również miejscowość Róg (osada) (36 mieszkańców). Przez wieś przebiega linia kolejowa nr 212 (przekazana przez PKP Polskie Linie Kolejowe S.A. w zarząd spółce SKPL Infrastruktura i Linie Kolejowe sp. z o.o. na odcinku Lipusz – Bytów, na którą wydane zostało świadectwo bezpieczeństwa nr 177/ZI/18), po której prowadzony jest ruch pociągów towarowych.
W latach 1975–1998 miejscowość administracyjnie należała do województwa słupskiego.
Historia.
Do roku 1945 wieś znajdowała się w granicach III Rzeszy. Obowiązująca do 1932 roku oficjalna nazwa miejscowości "Oslawdamerow " została przez propagandystów niemieckich zweryfikowana w ramach szerokiej akcji "odkaszubiania i odpolszczania niemieckiego lebensraumu" jako zbyt "kaszubska" lub nawet "polska" i w 1932 r. przemianowana na "bardziej niemiecką" nazwę - "Rudolfswalde". Podczas II wojny światowej okoliczne lasy stanowiły teren operacyjny organizacji ruch oporu (Gryf Pomorski).

</doc>
<doc id="371807" url="https://pl.wikipedia.org/wiki?curid=371807" title="Osłonino">
Osłonino

Osłonino (kaszb. "Òsłónino", niem. "Oslanin", dawniej "Oslonino") – wieś w Polsce położona w województwie pomorskim, w powiecie puckim, w gminie Puck, nad Zatoką Pucką, u ujścia rzeki Gizdepki, na Kaszubach. Miejscowość z przystanią morską dla rybaków (pas plaży). 
Wieś powstała w 1355 roku. Należała do dóbr rzucewskich i rzucewsko-wejherowskiej. Wieś klasztoru kartuzów w Kartuzach w powiecie puckim województwa pomorskiego w II połowie XVI wieku. 
Podczas zaboru pruskiego wieś nosiła nazwę niemiecką "Oslanin". Podczas okupacji niemieckiej nazwa "Oslanin" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Truchsassen".
W latach 1975–1998 miejscowość administracyjnie należała do województwa gdańskiego.
Na terenie wsi wykryto bardzo starą osadę garncarzy, której istnienie potwierdzają wydobyte z ziemi wyroby rzemieślnicze oraz wczesne groby skrzynkowe. W okolicach Osłonina znajduje się rezerwat przyrody "Beka", w którym można spotkać wiele unikatowych ptaków na skalę europejską i światową, a także wznoszący się na wysokość 16 m Klif Osłoniński. We wsi znajduje się niewielkie molo spacerowe.
W Osłoninie w roku 1935 urodził się Hilmar Kopper prezes zarządu Deutsche Bank (1989–1997).

</doc>
<doc id="371808" url="https://pl.wikipedia.org/wiki?curid=371808" title="Osłonka">
Osłonka

Osłonka – wieś w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych nad Szkarpawą. Wieś wchodzi w skład sołectwa Marzęcino.
Wieś komornictwa zewnętrznego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.
We wsi znajduje się strategiczna stacja pomp, która nie dopuszcza do zalania dużej części Żuław.

</doc>
<doc id="371809" url="https://pl.wikipedia.org/wiki?curid=371809" title="Osłonki">
Osłonki

Osłonki – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
Podział administracyjny.
Wieś duchowna "Osłomki", własność kapituły włocławskiej, położona była w II połowie XVI wieku w powiecie brzeskokujawskim województwa brzeskokujawskiego. W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy w BIP.
Historia.
W wieku XIX Osłonki, wieś i folwark w powiecie nieszawskim, gminie Osięciny, parafii Kościelna Wieś, odległe 28 wiorst od Nieszawy, ma 120 mieszkańców (rok 1882).
W 1827 r. było tu 10 domów i 85 mieszkańców. Osłonki i Pniewy były własnością kapituły włocławskiej. Obecnie folwark i wieś Osłonki, z nomenklaturą Pniewy, rozległość folwarczna mórg 546: gruntów ornych i ogrodów mórg 523, łąk mórg 12, pastwisk mórg 5, nieużytków mórg 6; budynków murowanych 5, z drzewa 6. Wieś Osłonki osad 13, z gruntem mórg 15.
Demografia.
W roku 1827 liczyła 85 mieszkańców, pół wieku później (1882 r.) było ich 120. Według Narodowego Spisu Powszechnego (III 2011 r.) liczyła 165 mieszkańców. Jest czternastą co do wielkości miejscowością gminy Osięciny.

</doc>
<doc id="371810" url="https://pl.wikipedia.org/wiki?curid=371810" title="Osłowice">
Osłowice

Osłowice (niem. "Osselwitz") – wieś w Polsce, położona w województwie dolnośląskim, w powiecie górowskim, w gminie Jemielno.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej staropolskiej formie "Oslowiczi".

</doc>
<doc id="371811" url="https://pl.wikipedia.org/wiki?curid=371811" title="Osmola">
Osmola

Osmola – wieś w Polsce położona w województwie podlaskim, w powiecie siemiatyckim, w gminie Dziadkowice.
Miejscowość jest siedzibą rzymskokatolickiej parafii Matki Bożej Bolesnej w dekanacie siemiatyckim.
W latach 1975–1998 miejscowość administracyjnie należała do województwa białostockiego.
Demografia.
Według Powszechnego Spisu Ludności z 1921 roku wieś zamieszkiwało 418 osób, wśród których 401 było wyznania rzymskokatolickiego, 7 prawosławnego, 1 ewangelickiego, 1 greckokatolickiego a 8 mojżeszowego. Jednocześnie 410 mieszkańców zadeklarowało polską przynależność narodową, a 8 żydowską. Było tu 81 budynków mieszkalnych.

</doc>
<doc id="371812" url="https://pl.wikipedia.org/wiki?curid=371812" title="Osmolice Pierwsze">
Osmolice Pierwsze

Osmolice Pierwsze – wieś w Polsce położona w województwie lubelskim, w powiecie lubelskim, w gminie Strzyżewice. We wsi rzeka Kosarzewka kończy swój bieg wpadając do Bystrzycy.
We wsi zachował się zespół pałacowo-parkowy. W XVI wieku Jan Osmólski (renesansowy mecenas nauki i sztuki, alchemik, matematyk, bibliofil, przyjaciel literatów, m.in. Jana Kochanowskiego, Mikołaja Reja, uczonych) stworzył tu dużą bibliotekę, przekazaną później klasztorowi w Opolu Lubelskim. Kolejnymi właścicielami byli m.in. bratankowie Jana Osmólskiego, Piotr i Jan Gorajscy, Kiełczewscy i Stadniccy.
Wieś stanowi sołectwo gminy Strzyżewice. Według Narodowego Spisu Powszechnego z roku 2011 wieś liczyła 615 mieszkańców.
Wydarzenia.
Do 31 grudnia 2005 roku Osmolice Pierwsze stanowiły, wraz z Osmolicami Drugimi, część wsi Osmolice. 1 stycznia 2006 roku wieś Osmolice została, na wniosek Rady Gminy Strzyżewice, podzielona przez Ministra Spraw Wewnętrznych i Administracji na Osmolice Pierwsze oraz Osmolice Drugie.
W latach 1975–1998 miejscowość administracyjnie należała do ówczesnego województwa lubelskiego.
Średniowieczna historia Osmolic.
Wieś lokowana w wieku XIV w nazewnictwie lokalnym (XIV i XV) wiek używano nazw w roku 1377 „Osmolicz”, w roku 1415 „Osmolycze” położona 5 km na północ od Bychawy. Miejsce to wskazuje obecne położenie Osmolic Pierwszych.
W roku 1427 graniczy z Niedrzwicą Dużą (ZL II 104-5). W roku 1448 z Tuszowem od granicy z Jabłonną do rzeki Iżyckiej. W latach 1470–1480 z Czerniejowem (Długosz L.B. T.I s. 199–200) co wskazuje na szybką ekspansję terytorialną wsi.
Od 1377 dziedzicem był Adamko (Kodeks Małop. III 896.)
W roku 1415 znany jest w Osmolicach 1 kmieć o nazwisku Nikla z Latyczyna (ziemia chełmska).
W latach 1417–1429 dziedzicem wsi jest ksiądz Mikołaj pleban w Niepołomicach koło Krakowa, brat Jana i Jarosława.
W roku 1419 Paweł z Męczennic (powiat sandomierski) odstępuje prawem bliższości części w Osmolicach i Strzeszkowicach, posiadane uprzednio przez Dziersława z Konina (powiat sandomierski) Janowi niegdyś z Zajączkowic (powiat sandomierski).
W latach 1420–1427 pisze się Dobko były dziedzic w Osmolicach.
W latach 1420–1429 znani są bracia Jan i Jarosław z Osmolic.
W tym samym okresie 1420–1429 Piotr jest dziedzicem w Osmolicach.
W roku 1425 wspomniana jest Strusina (zapewne po mężu) z Osmolic.
W roku 1432 sąd komisarski przysądza Pawłowi z Męczennic prawo do wsi Osmolice w sprawie przeciw Klemensowi z Tyrzyna (pow. stężycki) (ZDM II 440).
W latach 1443–1473 dziedzicem jest Mikołaj z Prawiedlnik herbu Bończa, podsędek i sędzia lubelski (Długosz L.B. I 199, II 540).
W roku 1454 tenże Mikołaj zapisuje żonie Helenie 500 grzywien posagu i tyleż wiana na Osmolicach.
W roku dziedzicem 1451 jest Jan Osmolski (nazwisko rodowe przyjęte od nazwy dziedzictwa).
W latach 1458–1459 występuje w dokumentach szlachcic Stefan z Osmolic.
W 1419 roku Wacław jest rządcą w Osmolicach (co wskazuje na dzierżawę wsi lub jej części).
W roku 1443 Marcin, Andrzej, Jan, Barbara, dzieci śp. Stanisława młynarza, sprzedają młyn w Osmolicach za 11 grzywien Mikołajowi z Prawiedlnik dziedzicowi.
W roku 1453 szlachcic Wawrzyniec z Chyszowa (obecnie dzielnica Tarnowa) dawny pow. pilzneński tenutariusz w Osmolicach ("tenutariusz dzierżawca królewszczyzny, brak jednak potwierdzenia własności królewskiej").
W roku 1484 Marcin młynarz sprzedaje młyn w Osmolicach za 20 grzywien Mikołajowi z Prawiedlnik dziedzicowi.
W latach 1470–1480 istniał folwark określony jako dobry osadzony na 27 łanach kmiecych (w owych czasach była to bardzo duża posiadłość), 5 karczem, młyn i zagrody bez ról (Długosz L.B. T.I s.199–200, T.II s. 540).
W roku 1531 odnotowany jest pobór łącznie z Niedrzwicą.
Wójtowie.
W roku 1419–20 wójtem jest Wacław.
W roku 1457 szlachcic Stanisław wójt zapisuje żonie Katarzynie 25 grzywien posagu i tyleż wiana na Osmolicach.
W roku 1483 wójtem jest szlachcic Jan.
W roku 1469 szlachcic Stanisław wójt Osmnolic.
W latach 1470–1480 istniało sołectwo na 4 łanach z karczmą (Długosz L.B. T.II s. 540).
Powinności dziesięcinne.
W roku 1453 dziesięcinę z folwarku oddawano plebanowi w Krężnicy.
W latach 1470–1480 dziesięcinę snopową z łanów kmiecych wartości 12–15 grzywien oddawano archidiakonowi lubelskiemu, z reszty wsi dziesięcina wartości 4 grzywien plebanowi w Krężnicy (Długosz L.B. T.I s. 199–200, T.II 540).
W roku 1529 dziesięcinę snopową z folwarku wartości 3 grzywien oddawano plebanowi z Osmolic, z reszty wsi wartości 14 grzywien archidiakonowi lubelskiemu.

</doc>
<doc id="371813" url="https://pl.wikipedia.org/wiki?curid=371813" title="Osmolice-Kolonia">
Osmolice-Kolonia

Osmolice-Kolonia – wieś w Polsce położona w województwie lubelskim, w powiecie lubelskim, w gminie Niedrzwica Duża.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Niedrzwica Duża. Według Narodowego Spisu Powszechnego z roku 2011 wieś liczyła 119 mieszkańców.

</doc>
<doc id="371814" url="https://pl.wikipedia.org/wiki?curid=371814" title="Osmolin (województwo mazowieckie)">
Osmolin (województwo mazowieckie)

Osmolin – wieś w Polsce położona w województwie mazowieckim, w powiecie gostynińskim, w gminie Sanniki. Dawniej miasto; uzyskał lokację miejską w 1462 roku, zdegradowany w 1870 roku. Miasto królewskie w dzierżawie Osmolin, w 1792 roku w ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.
We wsi znajduje się kościół św. Marcina.
Przez Osmolin przebiega droga wojewódzka droga wojewódzka nr 584.

</doc>
<doc id="371815" url="https://pl.wikipedia.org/wiki?curid=371815" title="Osmolinek">
Osmolinek

Osmolinek – wieś w Polsce położona w województwie mazowieckim, w powiecie płockim, w gminie Bodzanów.
W latach 1975–1998 miejscowość administracyjnie należała do województwa płockiego.
Linki zewnętrzne.
 

</doc>
<doc id="371816" url="https://pl.wikipedia.org/wiki?curid=371816" title="Osmołowszczyzna">
Osmołowszczyzna

Osmołowszczyzna – wieś w Polsce położona w województwie podlaskim, w powiecie sokólskim, w gminie Dąbrowa Białostocka. W latach 1919–1944 (de jure do 1950) dzielnica Dąbrowy Białostockiej.
Wierni kościoła rzymskokatolickiego należą do parafii św. Stanisława w Dąbrowie Białostockiej.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego.
Za II RP Osmołowszczyzna należała do gminy Dąbrowa w powiecie sokólskim, od 1918 w województwie białostockim. 13 października 1919 wyłączono ją z gminy Dąbrowa i włączono do odzyskującej prawa miejskie Dąbrowy.
Podczas okupacji hitlerowskiej odebrano prawa miejskie Dąbrowie, a miasto podzielono w 1944 roku na sześć gromad, w tym Osmołowszczyzna, którą włączono ponownie do gminy Dąbrowa. Stan rzeczy ustawodawstwo polskie usankcjonowało ze znacznym opóźnieniem, bo dopiero 1 stycznia 1951.
W latach 1975–1998 miejscowość administracyjnie należała do województwa białostockiego.

</doc>
<doc id="371817" url="https://pl.wikipedia.org/wiki?curid=371817" title="Osmólsk Górny">
Osmólsk Górny

Osmólsk Górny – wieś w Polsce położona w województwie mazowieckim, w powiecie gostynińskim, w gminie Sanniki.
W latach 1975–1998 miejscowość administracyjnie należała do województwa płockiego.
Linki zewnętrzne.
 

</doc>
<doc id="371818" url="https://pl.wikipedia.org/wiki?curid=371818" title="Osnowo">
Osnowo

Osnowo – wieś w Polsce położona w województwie kujawsko-pomorskim, w powiecie chełmińskim, w gminie Chełmno.
W latach 1975–1998 miejscowość należała administracyjnie do województwa toruńskiego.
Demografia.
W roku 2006 Osnowo zamieszkiwało 90 osób. Według Narodowego Spisu Powszechnego (III 2011 r.) wieś liczyła 94 mieszkańców. Jest najmniejszą miejscowością gminy Chełmno.
Historia.
Informacje znalezione w "Kronikach chełmińskich":
Linki zewnętrzne.
http://www.gmina-chelmno.pl/wsie/osnowo.htm

</doc>
<doc id="371819" url="https://pl.wikipedia.org/wiki?curid=371819" title="Osnówka-Wyręby">
Osnówka-Wyręby

Osnówka-Wyręby – wieś w Polsce położona w województwie podlaskim, w powiecie siemiatyckim, w gminie Perlejewo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Grannym.
Historia.
Miejscowość powstała z parcelacji części "majątku Osnówka" na początku XX w. W miejscu wsi znajdował się las, który został wykarczowany. Przed II wojną światową było tu 6 domów. 

</doc>
<doc id="371820" url="https://pl.wikipedia.org/wiki?curid=371820" title="Osobne">
Osobne

Osobne – wieś w Polsce położona w województwie podlaskim, w powiecie łomżyńskim, w gminie Śniadowo.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Wojciecha Biskupa i Męczennika w Szczepankowie.

</doc>
<doc id="371821" url="https://pl.wikipedia.org/wiki?curid=371821" title="Osobnica">
Osobnica

Osobnica – wieś w Polsce położona w województwie podkarpackim, w powiecie jasielskim, w gminie Jasło.
Miejscowość jest siedzibą parafii rzymskokatolickiej św. Stanisława Biskupa, należącej do dekanatu Dębowiec, diecezji rzeszowskiej.
W Osobnicy od 1953 istnieje kopalnia ropy naftowej.
Położenie geograficzne.
Osobnica leży w szerokiej dolinie potoku Bednarka dopływie Ropy na Pogórzu Jasielskim w południowo-wschodniej Polsce. To największa wieś gminy Jasło o powierzchni 2474 ha.
Historia.
30 września 1348 roku król Kazimierz Wielki założył wieś Osobnicę na prawie niemieckim. Według przywileju lokacyjnego maksymalny rozmiar osady nie mógł przekroczyć 110 łanów frankońskich. Na sołtysa powołał Jana zwanego Tyznar i uposażył go w 8 łanów gruntu i prawo do budowy dwóch młynów, dwóch karczm, browaru, stawu, 4 ogrodów oraz jatek rzeźniczej, szewskiej i piekarskiej. Przydzielił także 1 łan pod kościół i 1 łan na wygon dla bydła. Zwolnił wieś od podatków przez 20 lat.
Wieś podlegała kasztelanii w Bieczu i pozostała królewszczyzną aż do 1772 roku do czasów rozbiorów Polski.
Na skutek podmywania brzegu przez potok Bednarka (dopływ Ropy), zaistniała potrzeba przeniesienia i powiększenia kościoła. W 1512 r. nastąpiła konsekracja drugiego kościoła. W 1591 roku żołnierzem piechoty wybranieckiej został Wojciech Wierteł z Osobnicy, któremu król dał wolność. W XIX wieku była własnością Piegłowskich, Twardowskich, Gromadzkich oraz de Laveaux.
W 1880 wieś zamieszkiwało 2442 mieszkańców, z czego 33 na obszarze dworskim własności Augusta de Laveaux. według szematyzmu duch. diec. przemyskiej dekanatu żmigrodzkiego liczba ludności to 3428 rz.-kat. i 21 izrael (prawd. pomyłka drukarska).
W czasie I wojny światowej w latach 1914–1915 rozegrały się tu bitwy. Koło kapliczki w 7 grobach pojedynczych i 11 masowych pochowano 77 żołnierzy niemieckich, 83 rosyjskich i 1 austriackiego. Na grobach ustawiono żeliwne krzyże.
W czasie II wojny światowej działała tu grupa ZWZ/AK placówki Jasło, Chłostry – BCh placówki Jasło.
W latach 1975–1998 miejscowość administracyjnie należała do województwa krośnieńskiego.
Na terenie wsi znajduje się nieużywany od ponad 100 lat cmentarz, zaniedbany, prawie już nieistniejący.
Przetrwał grobowiec rodziny de Laveaux, nagrobek Augusta de Laveaux oraz kilku mieszkańców.
Oświata i kultura.
Zespół Szkół w Osobnicy
LKS „Sparta” Osobnica.
Historia klubu.
Ludowy Klub Sportowy „Sparta” w Osobnicy swoją historią sięga 1976 roku, kiedy w miejscowości Osobnica powstała drużyna piłkarska, która jako „LZS” Osobnica zaczęła występować w rozgrywkach ligi wiejskiej. Po kilku latach reaktywowano drużynę, która w międzyczasie zawiesiła swoją działalność. Tym samym, w 1983 roku wznowiono działalność klubu pod nazwą LZS „Sparta” Osobnica. Założycielami byli: Wincenty Ochwat, Franciszek Rolek i Jan Bara. W początkowym okresie działalności, z powodu braku stadionu, drużyna rozgrywała swoje mecze w sąsiedniej wsi Trzcinica. Jednocześnie czyniono starania o własny obiekt, który powstał kilka lat później. Pierwszy mecz na własnym obiekcie zespół z Osobnicy rozegrał z drużyną Tajfun Łubno Szlacheckie, który wygrał wynikiem 3:1. Drużyna szybko awansowała do klasy „B”, a po kilku sezonach znalazła się kolejny poziom rozgrywkowy wyżej. W roku 1995 miał miejsce historyczny awans do klasy okręgowej, co do dnia dzisiejszego pozostaje największym osiągnięciem klubu. Przez kilka sezonów drużyna z Osobnicy mierzyła się z drużynami m.in. z Brzozowa, Leska, Sanoka, Rymanowa czy Krosna. Klub przeżywał wtedy swoje najlepsze lata, zainteresowanie piłką nożną w latach 95–00 w miejscowości było ogromne. Drużynie seniorów przez cały czas towarzyszyły drużyny młodzieżowe. Po latach porażek i spadków, klub znalazł się na najniższym poziomie rozgrywkowym. Po pięciu latach gry w klasie B, zawodnicy „SPARTY” w 2013 roku wykorzystali możliwość gry na wyższym poziomie rozgrywkowym, lecz z powodu braków kadrowych nie zdołali utrzymać swojego miejsca w krośnieńskiej klasie „A”. W 2015 roku zespół został wycofany z rozgrywek, do gry powrócił rok później w niższej klasie „C”. Obecnie bierze udział w rozgrywkach o mistrzostwo klasy „A”.
Klub LKS „Sparta” Osobnica jako stowarzyszenie kultury fizycznej posiadające status Organizacji Pożytku Publicznego realizuje zadania z zakresu popularyzacji i rozwoju różnych dyscyplin sportowych oraz stałego podnoszenia kultury fizycznej wśród dzieci i młodzieży.
Władze.
Numer w Krajowym Rejestrze Sądowym: 0000298530
„Sparta” w poszczególnych sezonach.
Końcowe pozycje w tabelach rozgrywek ligowych (od sezonu 1995/1996):
Kopalnictwo naftowe.
W okresie międzywojennym na terenie Osobnicy rozpoczęto prace poszukiwawcze za ropą naftową. W 1928 zrealizowano odwiert o nazwie „Igler-1”, ale z wynikiem negatywnym. Po wojnie w 1953 Jasielskie Kopalnictwo Naftowe odkryło w Osobnicy złoże ropy naftowej o zasobach produkcyjnych ponad 500 tys. ton. Powstała najmłodsza kopalnia w rejonie jasielskim. Do 1970 wykonano tam ponad 150 odwiertów w tym kilka o głębokości 2000 m.
W 2017 spółka Orlen Upstream w ramach odrębnego w stosunku do istniejącej kopalni przedsięwzięcia projektowego poszukiwawczo-wydobywczego węglowodorów o nazwie „Karpaty” przystąpiła do wiercenia otworu o nazwie „Pasieki-OU1” o głębokości 2600 m. Położony w Osobnicy leży przy granicy z miejscowością Pagórek.
Religia.
Kościół parafialny św. Stanisława
7 lipca 1906 r. nastąpiła konsekracja nowego, trzeciego kościoła, przez biskupa Józefa Fishera, sufragana przemyskiego. Według planu architekta Teodora Talowskiego, w stylu neogotyckim, nadwiślańskim. Trzynawowy, na planie krzyża rzymskiego, boczne nawy są niższe od środkowej. Wymiary kościoła wynoszą 37 m długości i 22 m szerokości w nawie krzyżowej. Szerokość nawy głównej 8 m, bocznych 4 m. Sklepienie unosi się na wysokości 16 metrów. Wysokość obiektu wynosi; fasady 27 m, wieży 22 i krzyża 4,15 m. Kościół został wyposażony w trzy piękne, neogotyckie ołtarze wykonane w stolarni lwowskiej, figury rzeźbione w drewnie wykonali artyści w Tyrolu łącznie 13 figur. W latach 1927–1928 miało miejsce pierwsze malowanie kościoła, przez artystę malarza, Juliana Krupskiego ze Lwowa.
Poprzedni kościół po wybudowaniu nowego został zburzony w 1906.
Turystyka.
Przez Osobnicę przebiegają następujące szlaki turystyczne:

</doc>
<doc id="371822" url="https://pl.wikipedia.org/wiki?curid=371822" title="Osola">
Osola

Osola (niem. "Ritschedorf") – wieś w Polsce położona w województwie dolnośląskim, w powiecie trzebnickim, w gminie Oborniki Śląskie.
Podział administracyjny.
W latach 1975–1998 miejscowość administracyjnie należała do województwa wrocławskiego.
Położenie geograficzne.
Miejscowość jest położona na Wzgórzach Trzebnickich, 32 km na północ od Wrocławia.
Rekreacja.
Osola jest bogato zalesiona, co sprawia, że jest popularnym miejscem dla turystyki weekendowej mieszkańców aglomeracji wrocławskiej.
Infrastruktura kolejowa.
We wsi znajduje się stacja kolejowa Osola, położona na jednej z najważniejszych linii kolejowych w Polsce - Wrocław-Poznań. Stacja obsługuje głównie ruch podmiejski pociągów osobowych do/z Wrocławia.
Historia i architektura.
Na terenie współczesnej Osoli odkryto ślady kultury łużyckiej. Miejscowość powstała jako kolonia Wielkiej Lipy. W okresie międzywojennym została rozbudowana, tworząc układ urbanistyczny, który przetrwał do czasów współczesnych. Miejscowość składa się z 11 ulic, które tworzą prawie symetryczny układ. Zabudowania wsi stanowią obecnie jedynie domy jednorodzinne z okresu międzywojennego oraz współczesne.

</doc>
<doc id="371823" url="https://pl.wikipedia.org/wiki?curid=371823" title="Osolin">
Osolin

Osolin (niem. "Esdorf") – wieś w Polsce położona w województwie dolnośląskim, w powiecie trzebnickim, w gminie Oborniki Śląskie.
Podział administracyjny.
W latach 1954-1959 wieś należała i była siedzibą władz gromady Osolin, po jej zniesieniu w gromadzie Skokowa. W latach 1975–1998 miejscowość administracyjnie należała do województwa wrocławskiego. Częścią wsi jest przysiółek Brzezno Małe (0878725).
Demografia i rekreacja.
Obecnie (III 2011 r.) wieś zamieszkuje 729 osób, ale liczba mieszkańców, przyciąganych wyjątkową okolicą, stale się zwiększa. Szczególny mikroklimat sprzyja rekreacji i wypoczynkowi od zgiełku wielkiego miasta.
Wyróżnienia.
Osolin zajął II miejsce w konkursie "Najpiękniejsza wieś dolnośląska 2011".
Położenie.
Osolin położony jest na północnych wzniesieniach Wzgórz Trzebnickich (wysokość 128–175 m n.p.m.) w centrum kompleksów leśnych. Wieś leży w gminie Oborniki Śląskie, w powiecie trzebnickim, w odległości 8 km od Obornik Śląskich oraz – w kierunku północno-zachodnim – 32 km od Wrocławia. Otaczają ją wsie: Bagno, Brzeźno Małe, Morzęcin, Osola i Wielka Lipa.
Gmina znajduje się na obszarze dwóch większych regionów geograficznych (makroregionów): Wału Trzebnickiego w części północnej i Niziny Śląskiej w części południowej.
Nazwa wsi.
Istnieje legenda łącząca początki Osolina z osobą człowieka o imieniu Esil, przybyłego na tę ziemię już w 1054 roku, w celu jej kolonizacji. Fakt ten zyskał potwierdzenie w używanej pierwotnie nazwie Esildorf. W dokumencie "In villa Boguchvali" zawarta została adnotacja z roku 1326, wedle której o Gunter z Ecelsdorfu (Osolin), który wraz z żoną Eufemią, córką Lutka Pakoslawica, przekazał wszelkie prawa do sołectwa we wsi Sandicz koło Trzebnicy. Miano „Ecelsdorf” to w języku polskim „wieś Ecela”. Dokument z 1326 roku stanowi zatem potwierdzenie ówczesnej (pierwszej, która pojawiła się w dokumentach pisanych) nazwy tej wsi, która brzmiała Esildorf (Ecelsdorf). Przed II wojną światową wieś nosiła nazwę "Esdorf".
W roku 1945 wieś miała już polską nazwę "Dębowa". Pod koniec lat 40. XX wieku nazwę miejscowości zmieniono na "Osolin".
Historia.
Na terenie, gdzie dziś rozpościera się wieś Osolin odkryto zabytki archeologiczne kultury łużyckiej, pochodzące z okresu 1400 lat p.n.e. – IV w. p.n.e.
Wieś została założona w 1208 roku pod protektoratem i za przyczyną św. Jadwigi Śląskiej. Księżna wspierała rozwój wsi, która początkowo była mała, licząca ledwie kilka gospodarstw, a otaczające pola były w większości nieużytkami.
Rok 1241 przyniósł katastrofę związaną z najazdem Tatarów, którzy wieś splądrowali i całkowicie zniszczyli. W lesie nieopodal Bagna znajdowały się doły, w których mieszkańcy Osolina i Bagna chowali się przed hordami tatarskimi. Tam też pochowano mieszkańców poległych w bitwie z Tatrami. W pobliżu tego miejsca znajduje się również kurhan, który najprawdopodobniej stanowi masowy grób poległych Tatarów, rycerzy polskich i miejscowej ludności, o nazwie: "Tartarengruben".
Około 1320 roku zbudowano posiadłość składającą się z zamku, parku przy zamkowego, obór, stajni, zabudowań gospodarskich i mieszkalnych. W skład posiadłości wchodziło również 350 ha lasów, łąk i gruntów rolnych. Od roku 1329 ta część Śląska przeszła pod zwierzchnictwo czeskie, a w roku 1742, w wyniku wojny, przeszedł pod panowanie pruskie.
Do 1805 r. posiadłość była w posiadaniu klasztoru w Bagnie. Legenda głosi, że zamek w Osolinie był połączony podziemnym tunelem z klasztorem w Bagnie.
Na początku XX wieku Osolin wraz z Bagnem i Brzeźnem Małym został zakupiony przez rodzinę Kisslingów. Senior rodu Conrad Kissling pochodził z Kulmbachu w Górnej Frankonii. Po I wojnie światowej z okolicznych wsi zaczęło sprowadzać się coraz więcej rodzin przez co znacznie wzrosła liczba mieszkańców Osolina. Stały rozwój zaowocował powstaniem gorzelni, młyna, kuźni czy zakładu fryzjerskiego. Osolin mógł się również poszczycić urzędem pocztowym, szkołą, stawem rekreacyjnym, a nawet zamkiem z parkiem.
Po II wojnie światowej w 1945 roku do wsi powróciła część dotychczasowych mieszkańców "Esdorfu", także we wsi ostatecznie pozostały 23 rodziny niemieckie. W tym czasie przybywali również osadnicy ze wschodu – ludność polska z terenów Polski centralnej i wschodniej (m.in. z kieleckiego, warszawskiego) oraz Kresów Wschodnich.
W latach 1945-1948 wieś liczyła wówczas około 300 mieszkańców i miała już polską nazwę "Dębowa". Pod koniec lat 40. XX wieku nazwę miejscowości zmieniono na "Osolin".
Lata 1954-1957 wypełniła przede wszystkim budowa nowej szkoły. We wrześniu 1957 r. oddano budynek do użytku. Nowy obiekt dydaktyczno-wychowawczy stopnia podstawowego, był jednym z największych wówczas wybudowanych na Dolnym Śląsku.
W latach 70. XX wieku w południowej części wsi powstało osiedle domków letniskowych. Część zachodnia osiedla, składa się z szeregu ulic których nazwy pochodzą od nazw drzew – Bukowa, Modrzewiowa, Świerkowa. Na wschodnią część osiedla składają się ulice o nazwach ptaków – np. Jastrzębia. W latach 90. ubiegłego wieku powstało kolejne osiedle – nazywane od nazw ulic Osiedlem Kwiatowym .
Właściciele wsi.
Właścicielami wsi byli :
Zabytki.
Do wojewódzkiego rejestru zabytków wpisany jest:
inne obiekty i obszary objęte ewidencją zabytków w uchwale Rady Miejskiej:
Turystyka.
Około 1 km na północny zachód od wsi, w lesie, znajduje się staw o charakterze rekreacyjnym o powierzchni 3 ha i ośrodki wypoczynkowe z domkami kempingowymi, wypożyczalnią sprzętu wodnego i bufetem .
Przez miejscowość przebiega także czerwony szlak rowerowy oraz znajduje się tam stadnina Malta .
Edukacja.
W Osolinie znajduje się Szkoła Podstawowa, w której uczą się dzieci z Bagna, Brzeźna Małego, Osoli, Osolina, Morzęcina Małego i Wielkiej Lipy. W roku 2007 szkole nadano imię patrona Jana Brzechwy.
Komunikacja.
Osolin jest położony przy drodze wojewódzkiej nr 342 z Wrocławia do Strupiny (przez Pęgów i Oborniki Śląskie).
Religia.
Większość mieszkańców Osolina stanowią katolicy. W 1979 roku po raz pierwszy na terenie Osolina zaczął funkcjonować obiekt sakralny – jest to kościół rzymskokatolicki pod wezwaniem św. Józefa Oblubieńca należący do parafii pw. Wniebowzięcia Najświętszej Marii Panny w Bagnie.
Około 200 m na zachód od centrum wsi Osolin położony jest stary cmentarz ewangelicki (obecnie nieużytkowany). Zachowało się około 15 mogił z pierwszej połowy XX wieku. Częściowo zachowały się oryginalne płyty nagrobne, z większości jednak widać już wyłącznie kamienne obwódki z grobów. Obok tych grobów poniemieckich położonych jest również sześć polskich mogił. Początkowo miał tam powstać cmentarz parafialny dla mieszkańców Osolina, ostatecznie jednak osolinianie grzebani są na cmentarzu w Bagnie.
Przyroda.
Osolin jest otoczony lasami ciągnącymi się od Trzebnicy aż po Wołów. Wyróżnia go szczególny mikroklimat sprzyjający rekreacji i wypoczynkowi od zgiełku wielkiego miasta (z centrum Wrocławia do Osolina jest tylko 32 km). Swoisty mikroklimat, to ten sam który w Obornikach Śląskich spowodował powstanie licznych ośrodków sanatoryjnych. Być może że swoistemu mikroklimatowi sprzyjają rozległe połacie sosnowych lasów i piaszczyste przepuszczalne grunty. W lasach można spotkać liczne sarny i zające oraz wiele gatunków ptaków choćby sójkę, ziębę, dzięcioły, kosy. Lasy obfitują w grzyby, jeżyny i jagody.
Osolin otoczony jest dużymi obszarami leśnymi w których króluje sosna ale można spotkać również okazałe dęby. Miłośników przyrody zainteresują skupiska roślinności chronionej (np. konwalia majowa, storczyk szerokolistny) i wiele gatunków ptaków gniazdujących w lasach i przy stawach (perkozek, łabędź niemy, perkoz, jaskółka brzegówka).

</doc>
<doc id="371824" url="https://pl.wikipedia.org/wiki?curid=371824" title="Osowa Drobińska">
Osowa Drobińska

Osowa Drobińska – wieś w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="371825" url="https://pl.wikipedia.org/wiki?curid=371825" title="Osowa-Kolonia">
Osowa-Kolonia

Osowa-Kolonia – wieś w Polsce, położona w województwie lubelskim, w powiecie lubelskim, w gminie Bychawa. Stanowi sołectwo gminy Bychawa.
W latach 1975–1998 wieś administracyjnie należała do ówczesnego województwa lubelskiego.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 89 mieszkańców.

</doc>
<doc id="371826" url="https://pl.wikipedia.org/wiki?curid=371826" title="Osowa Krzeczanowska">
Osowa Krzeczanowska

Osowa Krzeczanowska – wieś w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="371827" url="https://pl.wikipedia.org/wiki?curid=371827" title="Osowa Łaszewska">
Osowa Łaszewska

Osowa Łaszewska – wieś w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.
Obok miejscowości przepływa rzeczka Zadębie, dopływ Raciążnicy.

</doc>
<doc id="371828" url="https://pl.wikipedia.org/wiki?curid=371828" title="Osowa Sień">
Osowa Sień

Osowa Sień (niem. "Röhrsdorf") – wieś w Polsce położona w województwie lubuskim, w powiecie wschowskim, w gminie Wschowa
Wieś położona 4 km na pn.-wsch. od Wschowy. 
Wieś jest siedzibą sołectwa "Osowa Sień", w którego skład wchodzi również miejscowość Wincentowo.
25 czerwca 2009 roku sołectwo zamieszkiwało 1125 mieszkańców.
W latach 1975–1998 miejscowość była położona w województwie leszczyńskim.
Etymologia.
Obecna nazwa miejscowości oznacza dosłownie dom pod osikami i pojawia się w polskich źródłach historycznych również jako "Ossowa Sień" lub "Ossowasień". Niemiecka nazwa pochodzi od nazwiska niemieckiego osadnika Rydygiera i występuje w starszych wariantach jako "Rüdigersdorf" (jak starsza nazwa miejscowości Rudgorzewice) lub w nowszej wersji skróconej "Röhrsdorf" (podobnie jak starsza nazwa Rochowic).
Zabytki.
Do wojewódzkiego rejestru zabytków wpisane są:
Osowa Sień Dolna
Osowa Sień Górna
Ponadto w miejscowości znajduje się pomnik buhaja Ilona, postawiony w 1982 w miejscu rozebranej w l. 60. XX wieku kolumny Bismarcka z 1905 roku.

</doc>
<doc id="371829" url="https://pl.wikipedia.org/wiki?curid=371829" title="Osowce">
Osowce

Osowce – wieś w Polsce położona w województwie wielkopolskim, w powiecie konińskim, w gminie Kramsk. Należy do sołectwa Milin.
Osowce wraz z ich częściami zamieszkuje 200 mieszkańców. Osowce wraz se swoimi częściami wsi wchodzą w skład sołectwa Milin.
W latach 1975–1998 miejscowość administracyjnie należała do województwa konińskiego.
W Osowcach znajduje się nieczynny cmentarz ewangelicki z I połowy XIX wieku.

</doc>
<doc id="371830" url="https://pl.wikipedia.org/wiki?curid=371830" title="Osowia">
Osowia

Osowia – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
W latach 1975–1998 miejscowość administracyjnie należała do województwa płockiego.

</doc>
<doc id="371831" url="https://pl.wikipedia.org/wiki?curid=371831" title="Osowicze">
Osowicze

Osowicze – wieś w Polsce położona w województwie podlaskim, w powiecie białostockim, w gminie Wasilków. Kiedyś ta wieś nazywała się Usowicze.
W latach 1975–1998 miejscowość administracyjnie należała do województwa białostockiego.
Z siedzibą w Osowiczach funkcjonowało do września 2016 Białostockie Muzeum Wsi – oddział Muzeum Podlaskiego w Białymstoku (obecnie Podlaskie Muzeum Kultury Ludowej z siedzibą w Wasilkowie).
Wierni kościoła rzymskokatolickiego należą do parafii św. Krzysztofa w Białymstoku.

</doc>
<doc id="371832" url="https://pl.wikipedia.org/wiki?curid=371832" title="Osowiec (powiat opolski)">
Osowiec (powiat opolski)

Osowiec (do 2010 "Osowiec Śląski", dodatkowa nazwa niem. "Königshuld") – wieś w Polsce, położona w województwie opolskim, w powiecie opolskim, w gminie Turawa.
W latach 1975–1998 wieś położona była w ówczesnym woj. opolskim.
Historia.
Osowiec jest starą wsią o bogatych tradycjach hutniczych.
Znajduje się tu Fabryka Wyrobów Metalowych "Kuźnia" Osowiec Sp. z o.o. produkująca odkuwki matrycowe oraz łańcuchy. Fabryka należy do najstarszych zakładów tego typu w Polsce. Jej historia sięga końca XVIII wieku, kiedy to na mocy przywileju króla pruskiego Fryderyka II Wielkiego z 18 czerwca 1785 roku dla 78 wrocławskich firm kupieckich rozpoczęto budowę fabryki produkującej stal surową oraz prasowane i kute wyroby z blachy. Wybudowano również dom urzędniczy i 10 domów rodzinnych. W 1787 zakład odwiedził sam Fryderyk II, który przy okazji przyjął hołd kupców wrocławskich. Wizytę króla upamiętniono nazywając miejscowość i zakład "Königshuld" co znaczy "Hołd Królewski". Przedtem fabrykę określano jako zakład położony obok wsi Węgry nad Małą Panwią. Do 2004 roku fabryka produkowała również narzędzia.
Osowiec oprócz budowy fabryki podjął również wraz z innymi miejscowościami - Węgrami, Trzęsiną oraz Kolanowicami myśl o budowie kościoła. Wszystkie te miejscowości należały wcześniej do parafii Kotórz Wielki, od której dzieliły je znaczne odległości, więc pomysł został szybko zrealizowany. Wymienione wioski zyskały własnego duszpasterza już w 1923, w 1925 roku wyodrębniono je z parafii Kotórz Wielki, a nowy kościół poświęcono w 1939 roku w Węgrach. Przed II wojną światową w Osowcu mieszkało wiele rodzin wyznania ewangelickiego, większość z nich opuściła jednak swoje domy przed nadejściem frontu.
W Osowcu znajdowała się również gorzelnia piwa, młyn wodny, cegielnia i szkoła ewangelicka.
Nazwa "Osowiec" funkcjonuje też w odniesieniu do znajdującego się w pobliżu Jeziora Srebrnego będącego częścią kompleksu Jezior Turawskich.

</doc>
<doc id="371833" url="https://pl.wikipedia.org/wiki?curid=371833" title="Osowno">
Osowno

Osowno – wieś w Polsce położona w województwie lubelskim, w powiecie radzyńskim, w gminie Borki.
Wieś szlachecka "Osówno" położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Borki. 
Wierni Kościoła rzymskokatolickiego należą do parafii Narodzenia Najświętszej Maryi Panny w Woli Osowińskiej.
Historia.
Osowno w roku 1447 pisane „Osschowno” wieś położona 10 km północny wschód od Kocka w ówczesnym powiecie łukowskim parafii Kock (dawniej Kocko). Wieś była własnością szlachecką w 1447 roku sąd polubowny przysądza dziesięciny z Osowna plebanowi w Kocku, także w 1529 dziesięciny z całej wsi w wysokości 5 grzywien oddawano plebanowi w Kocku (Liber Retaxationum 424). W latach 1531–1533 odnotowano w księgach poborowych pobór z 2 łanów i młyna. W wykazie wsi parafii kockiej z lat 1531–1533 wiadomo że do parafii należą także Dębica, Osowno, Serocko, Tchórzów, Wola Osowieńska, Wrzosów.
Urodził się tu Kazimierz Jeleń (ur. 27 stycznia 1888, zm. wiosną 1940 w Katyniu) – major lekarz w stanie spoczynku Wojska Polskiego, kawaler Krzyża Walecznych, ofiara zbrodni katyńskiej.

</doc>
<doc id="371834" url="https://pl.wikipedia.org/wiki?curid=371834" title="Osowo Leśne">
Osowo Leśne

Osowo Leśne (kaszb. "Òsowò") – wieś kociewska w Polsce położona w województwie pomorskim, w powiecie starogardzkim, w gminie Lubichowo, na północnym skraju Borów Tucholskich. Wijąca się w pobliżu zakolami Wda stanowi turystyczny szlak spływów kajakowych. Wieś jest siedzibą sołectwa Osowo Leśne, w którego skład wchodzą również Plony, Skowronek i Kujawy.
W latach 1975−1998 wieś administracyjnie należała do województwa gdańskiego.
Historia.
Od 1772 miejscowość znajdowała się pod administracją zaboru pruskiego na terenie pruskiej prowincji "Prusy Zachodnie". Po I wojnie światowej Osowo Leśne znalazło się ponownie na terenie Polski. Podczas okupacji niemieckiej w okolicach Osowa doszło do niemieckiej akcji osiedleńczo-kolonizacyjnej. Odpowiedzią ruchu oporu (Gryf Pomorski) było rozbrajanie niemieckich pracowników leśnych jak i niszczenie infrastruktury komunikacyjnej. Po II wojnie światowej obszary leśne "Borów Tucholskich" wokół Osowa stały się terenem operacyjnym partyzantki antykomunistycznej.
Na północ od wschodnich wylotów ze wsi pozostałości cmentarza ewangelickiego z przełomu XIX-XX w. Na południe od wsi, po zachodniej stronie szosy do Ocypla, zachowany samotny grób żołnierza Wehrmachtu z drewnianym krzyżem, poległego na przełomie lutego i marca 1945 r..
Ochrona przyrody.
Na terenie wsi rośnie dąb szypułkowy "Dąb Tysiąclecia" o obwodzie 320 cm, który powołano pomnikiem przyrody w 2020 roku.

</doc>
<doc id="371835" url="https://pl.wikipedia.org/wiki?curid=371835" title="Osowo Lęborskie">
Osowo Lęborskie

Osowo Lęborskie (dodatkowa nazwa w j. kaszub. Òsowò Lãbòrsczé, niem. "Wussow") – osada kaszubska w Polsce położona w województwie pomorskim, w powiecie lęborskim, w gminie Cewice przy drodze wojewódzkiej nr 214 na obszarze kompleksu leśnego Puszczy Kaszubskiej.
Przez miejscowość przechodzi nieczynna linia kolejowa nr 237 Lębork-Bytów, na trasie której znajdował się przystanek kolejowy obsługujący osadę.
W latach 1975–1998 miejscowość administracyjnie należała do województwa słupskiego.

</doc>
<doc id="371836" url="https://pl.wikipedia.org/wiki?curid=371836" title="Osowskie">
Osowskie

Osowskie (dodatkowa nazwa w j. kaszub. Òsowsczé) – wieś kaszubska w Polsce położona w województwie pomorskim, w powiecie bytowskim, w gminie Czarna Dąbrówka, w obrębie Pojezierza Zachodniopomorskiego, na Wysoczyźnie Polanowskiej.
W latach 1975–1998 wieś administracyjnie należała do województwa słupskiego.

</doc>
<doc id="371837" url="https://pl.wikipedia.org/wiki?curid=371837" title="Osowy Grąd">
Osowy Grąd

Osowy Grąd – wieś w Polsce położona w województwie podlaskim, w powiecie augustowskim, w gminie Augustów.
W latach 1975–1998 miejscowość administracyjnie należała do województwa suwalskiego.

</doc>
<doc id="371838" url="https://pl.wikipedia.org/wiki?curid=371838" title="Osów (województwo lubuskie)">
Osów (województwo lubuskie)

Osów (niem. "Neu Ulm") – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko.
W latach 1975–1998 miejscowość administracyjnie należała do województwa gorzowskiego.

</doc>
<doc id="371839" url="https://pl.wikipedia.org/wiki?curid=371839" title="Osówie">
Osówie

Osówie – wieś w Polsce położona w województwie wielkopolskim, w powiecie kolskim, w gminie Babiak.
Wieś królewska "Osowie" należąca do starostwa kolskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona 10 km na północny wschód od Koła na północ od lokalnej drogi z Wrzący Wielkiej do Lubońka.

</doc>
<doc id="371840" url="https://pl.wikipedia.org/wiki?curid=371840" title="Osówiec (województwo kujawsko-pomorskie)">
Osówiec (województwo kujawsko-pomorskie)

Osówiec (daw. pol. Osowiec, Ossowiec, Osowice; daw. niem. Ossowitz) – wieś w Polsce, położona w województwie kujawsko-pomorskim, w powiecie bydgoskim, w gminie Sicienko.
Położenie.
W latach 1975–1998 miejscowość administracyjnie należała do województwa bydgoskiego.
Warunki naturalne.
Sołectwo Osówiec leży na południowo-wschodnim skraju gminy Sicienko sąsiadując bezpośrednio z miastem Bydgoszcz. Tereny leśne Osówca wzdłuż bydgoskiej ul. Grunwaldzkiej oddzielają osiedla Czyżkówko i Osowa Góra. Granica między Osówcem a bydgoskim osiedlem Opławiec biegnie wzdłuż drogi krajowej nr 25 do Koronowa, a później po nasypie nieczynnej kolejki wąskotorowej. Od południowego zachodu Sołectwo Osówiec graniczy z sołectwem Pawłówek, od zachodu z sołectwem Dąbrówka Nowa. Od strony północnej graniczy zaś, patrząc kolejno od zachodu, z sołectwami Wojnowo, Mochle i Szczutki.
Ukształtowanie terenu i jego wysokość nad poziomem morza jest bardzo zróżnicowana. Osówiec Wybudowanie położone jest na wysokości 78 m n.p.m., natomiast sam Osówiec na 82 m n.p.m. Osówiecki kompleks leśny rozpościerający się od Szczutek do granic Bydgoszczy to teren o wysokości od 60 do 90 m n.p.m., a w sąsiedztwie Bydgoszczy już zaledwie 50,5 m n.p.m. Najwyższy punkt w Osówcu osiąga wysokość 102,9 m n.p.m. Jest to wzniesienie położone w północno-zachodniej części Sołectwa, w kierunku miejscowości Wojnowo. Pod względem fizycznogeograficznym Osówiec znajduje się na styku mezoregionów: Dolina Brdy i Pojezierze Krajeńskie (makroregion Pojezierze Południowopomorskie) oraz Kotlina Toruńska (makroregion Pradolina Toruńsko-Eberswaldzka).
Sołectwo Osówiec jest największym pod względem powierzchni sołectwem w gminie Sicienko o powierzchni 3152 ha (31,52 km²).
Sołtysami Osówca od 1961 r. byli: Władysław Strzałka, Jolanta Gwit, Witold Rutkowski, Krzysztof Wiśniewski, Danuta Lubiszewska, Zdzisław Cieślak i Sylwia Trela.
Historia.
W Osówcu znajdują się ślady osadnictwa kultury pomorskiej z okresu lateńskiego (od ok. 400 r. p.n.e. do pocz. n.e.).
W 1477 r. przed nakielskim sądem grodzkim stanął opat zakonu cysterskiego z Koronowa Augustyn. Zarzucono mu zorganizowanie napadu i zabójstwa szlachcica Andrzeja, ówczesnego sołtysa Osówca. Rzecz działa się na drodze królewskiej biegnącej przez wieś Szczodrkowo (dzisiejsze Szczutki), gdy sołtys wracał do domu. Został on prawdopodobnie napadnięty przez 10 młodych szlachciców i 30 niższego stanu. Wszystko działo się za wiedzą i zgodą opata. Za zabójstwo zakonnik został obciążony główszczyzną, która miała zostać podzielona między żonę sołtysa Katarzynę i jego siostrę Tochnę.
W 1580 r. mieszkał tu kasztelan gdański Maciej Żaliński, a w 1793 r. Józef Korytowski – wcześniej biskup sufragan (ordynariusz diecezji, biskup pomocniczy) archidiecezji gnieźnieńskiej.
Pod koniec XIX w. wieś i domena tworzyły okręg, w którym mieszkało 188 osób. 88 z nich było katolikami, a 100 ewangelikami. Powierzchnia okręgu to 811,73 ha, z czego 605,19 ha to pola uprawne, 32,17 ha to łąki, 46,22 ha – pastwiska, 111,7 ha – lasy, 13,18 ha – nieużytki, 3,27 ha woda. Czysty dochód z gruntów wynosił 6682 marki. Właścicielem okręgu był Ludwik Meyer.
W 1882 r. funkcjonował w Osówcu Urząd Stanu Cywilnego.
Demografia.
Według Narodowego Spisu Powszechnego (III 2011 r.) miejscowość liczyła 1283 mieszkańców i jest największą miejscowością tej gminy.
Zabytki i pomniki.
Według rejestru zabytków Narodowego Instytutu Dziedzictwa (NID) na listę zabytków wpisany jest zespół dworski z XIX w., nr rej.: A/976/1-2z 5.06.1987: dwór z oficyną i park. Obiekt jest w stanie ruiny.
Przez tereny wsi przebiegała dawniej linia umocnień Przedmościa Bydgoskiego. Do dzisiaj znajduje się tam 7 schronów i pozostałości rowu okopowego. Kompleks, składający się w sumie z 17 schronów wzdłuż linii Zielonczyn, Kruszyn, Osówiec, Szczutki, Tryszczyn, wznosiły jednostki bydgoskiego garnizonu: 61 i 62 Pułk Piechoty, 15 Pułk Artylerii Lądowej oraz Batalion Obrony Narodowej Bydgoszczy. Oddziały te, wspomagane przez 59 Pułk Piechoty z Inowrocławia, broniły wspomnianych pozycji do czasu odwrotu w nocy z 3 na 4 września 1939 r., kiedy to Wojsko Polskie opuściło rejon Przedmościa przenosząc się na linię obrony na południe od Bydgoszczy, w rejon Piecek i Brzozy Bydgoskiej.
W przy ul. Panorama Wsi w Osówcu stoi tablica z napisem: „Miejsce uświęcone krwią bohaterów, którzy oddali życie w walce z najeźdźcą hitlerowskim”. Pomnik ten postawiony został w 1964 r. w miejscu, gdzie rozstrzelano mieszkańców wsi Mochle.
8 października 1939 r. w lesie w Osówcu (leśnictwo Tryszczyn) rozstrzelano mieszkańców wsi Mochle: Józefa Urbanowskiego, Józefa Stranca, Bolesława Bazana oraz Mariana Kiełpińskiego. Na miejscu ich kaźni postawiono w 1964 r. płytę z tablicą z napisem: „Miejsce uświęcone krwią bohaterów, którzy oddali życie w walce z najeźdźcą hitlerowskim”. Ciała poległych spoczywają w zbiorowej mogile na cmentarzu parafialnym w Dąbrówce Nowej.
Oświata.
Dzieci i młodzież z Osówca uczęszcza do Szkoły Podstawowej im. Anieli hr. Potulickiej w Wojnowie. Część najmłodszych mieszkańców Osówca z terenów bezpośrednio przyległych do Bydgoszczy uczęszcza do szkół podstawowych w tym mieście.
Religia.
Na terenie Osowej Góry będącej częścią sołectwa Osówiec, tuż przy ul. Atolowej, w bezpośrednim sąsiedztwie Bydgoszczy, stoi świątynia parafii pod wezwaniem Wniebowstąpienia Pańskiego. Parafia erygowana została przez księdza arcybiskupa Henryka Muszyńskiego 25 marca 1999 r.. Tego samego roku, w październiku zakupiono na potrzeby parafii od Gminy Sicienko 4022 m² ziemi. 13 listopada 2000 r. zapoczątkowano budowę gmachu. Trójnawowy kościół został wzniesiony w stylu przypominającym gotyk. Do tej parafii należą wszyscy wierzący mieszkańcy wsi.
Od wiosny 2004 r. parafia korzysta z wydzielonej części cmentarza św. Maksymiliana Kolbe należącego do parafii pod wezwaniem św. Maksymiliana Kolbe. Cmentarz mieści się na terenie wsi Osówiec.
Na terenie sołectwa, przy drodze prowadzącej z Osówca do Kruszyna, na lekkim wzniesieniu, zachowały się pozostałości cmentarza ewangelickiego z początku XX wieku. Pozostał na nim m.in. nagrobek z pierwszej połowy XX w. Cmentarz porastają obecnie sosny, tuje i lilaki. W lasach mieszczą się także inne nieczynne cmentarze ewangelickie w stanie ruiny.
Turystyka.
Schrony Przedmościa Bydgoskiego wykorzystane zostały dla utworzenia szlaku turystycznego „Umocnień Przedmościa Bydgoskiego”. Stwarza to możliwość czynnego wypoczynku i zapoznania się z przeszłością tych miejsc. Szlak oznaczony kolorem czerwonym wiedzie turystę po linii schronów począwszy od Zielonczyna, przez Kruszyn do Osówca.
Przez teren wsi przebiega także długi na 16,2 km zielony szlak „Pól malowanych”. Prowadzi on przez typowe, urokliwe wiejskie ścieżki i dróżki polne z Wierzchucinka przez Nowaczkowo, Chmielewo, Piotrkówko i Mochle do Osówca, a następnie na Osową Górę. Szlak ten łączy „Wierzchuciński Szlak Czterech Jezior” ze szlakiem im. L. Wyczółkowskiego i szlakiem Umocnień Przedmościa Bydgoskiego.
Innym szlakiem przechodzącym przez teren wsi jest turystyczny szlak rowerowy „Edukacji Przyrodniczej”. Szlak wyznaczony został w 2008 roku przez Stowarzyszenie Inicjatyw Lokalnych w Wojnowie i Urząd Gminy Sicienko dzięki pomocy finansowej z Unii Europejskiej. Ma długość 28 km, oznaczony jest kolorem zielonym i przebiega przez miejscowości położone w środkowej i południowej części gminy, czyli Wojnowo, Sicienko, Zawadę, Janin, Strzelewo, Zielonczyn, Kruszyn, Osówiec, Szczutki i Mochle. Umieszczone na jego trasie informacyjne tablice przyrodnicze umożliwiają poszerzenie wiedzy krajoznawczej turystów.
Na terenie wsi położony jest park dworski z połowy XIX w. Rosną tam kasztanowce białe, lipy drobnolistne, klony pospolite, jawory, graby pospolite i buki.
Jednostki wojskowe.
Na terenie wsi rozmieszczony jest, od stycznia 2003 roku, 22 Ośrodek Dowodzenia i Naprowadzania im. płk. pil. Tadeusza Rolskiego, pełniący funkcje przetwarzania informacji radiolokacyjnych i dowodzenia operacyjnego. Podlega on jako jednostka wojskowa nr 4385 bezpośrednio Centrum Operacji Powietrznych.

</doc>
<doc id="371841" url="https://pl.wikipedia.org/wiki?curid=371841" title="Osówiec Kmiecy">
Osówiec Kmiecy

Osówiec Kmiecy – wieś w Polsce położona w województwie mazowieckim, w powiecie przasnyskim, w gminie Przasnysz.
Sołectwo Osówiec Kmiecy obejmuje wsie Osówiec Kmiecy oraz Patołekę. Wierni Kościoła rzymskokatolickiego należą do parafii św. Stanisława Biskupa w Świętym Miejscu.
Pierwsze wzmianki o wsi pochodzą z 1438 roku, kiedy to braciom Piotrowi, Mikołajowi, Janowi i Bieńkowi z Niestumia nadane zostało przez księcia 30 włók o nazwie Ossowyecz. W 1567 wieś nosiła nazwę Osówiec Wielki, a w jej skład wchodziły 4 działy liczące 5 włók, 3 ogrodników i 2 rzeźników. Na początku XIX wieku, licząc 10 domów, wraz z folwarkiem Łyszkowo znajdowała się w gminie Bartniki. W 1886 roku należała do gminy Karwacz. Liczyła wtedy 15 domów zamieszkanych przez 135 osób, a w jej granicach znajdowały się 1144 morgi.
W czasie I wojny światowej, wraz z okolicznymi miejscowościami, znalazła się w rejonie działań wojennych, ze szczególnym nasileniem w trakcie bitwy przasnyskiej.
Około 1930 roku we wsi znajdowały się 22 domy. W latach 1975–1998 miejscowość administracyjnie należała do województwa ostrołęckiego.
W 1953 r. urodził się tu ks. Bronisław Czaplicki.
Obecnie we wsi znajduje się 19 posesji zamieszkanych przez 108 osób. Jest siedzibą sołectwa o tej samej nazwie, w skład którego wchodzi również Patołęka.

</doc>
<doc id="371842" url="https://pl.wikipedia.org/wiki?curid=371842" title="Osówiec Szlachecki">
Osówiec Szlachecki

Osówiec Szlachecki – wieś w Polsce położona w województwie mazowieckim, w powiecie przasnyskim, w gminie Przasnysz.
Wierni Kościoła rzymskokatolickiego należą do parafii św. Stanisława Biskupa w Świętym Miejscu.
Pierwsze informacje dotyczące wioski pochodzą z 1437 roku. W 1567 roku wieś o nazwie "Osówiec Mały" podzielona była na 7 części, które w sumie miały 4,5 włók. W 1866 roku wieś już mocno rozbudowana posiadała 35 domostw i 203 mieszkańców, mając 500 mórg gruntów. W 1915 roku podczas bitwy przasnyskiej Osówiec Szlachecki w wyniku ostrzału artyleryjskiego przez wojska niemieckie został doszczętnie zniszczony. Obecnie w wiosce znajduje się 30 zagród i 166 mieszkańców. 
W latach 1975–1998 miejscowość administracyjnie należała do województwa ostrołęckiego.
W Osówcu Szlacheckim znajduje się Osówiecka Góra, która mając 220 m n.p.m. jest najwyższym w okolicy punktem widokowym. 

</doc>
<doc id="371843" url="https://pl.wikipedia.org/wiki?curid=371843" title="Osówko (województwo zachodniopomorskie)">
Osówko (województwo zachodniopomorskie)

Osówko (przed 1945 r. niem. "Wutzow") – wieś w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 wieś należała do województwa koszalińskiego. Według danych UM, na dzień 31 grudnia 2014 roku wieś miała 98 stałych mieszkańców. Wieś wchodzi w skład sołectwa Wicewo. Jest najbardziej na zachód położoną miejscowością gminy.
Położenie.
Wieś leży ok. 3 km na zachód od Wicewa, ok. 1,5 km na wschód od drogi wojewódzkiej nr 163, nad rzeką Parsętą.
Historia.
W XII wieku Osówko, było najpierw lennem rodziny von Kleist (Kleszczów). W 1801 r. rodzina von Kleist sprzedała Osówko Karlowi von Ingerleben, miejscowość zmieniała jeszcze kilkakrotnie właściciela. W roku 1812 z powodu odwrotu francuskiej armii z Rosji miejsce to dużo ucierpiało. W poł. XIX wieku mieszkało 249 osób. W roku 1939 liczba mieszkańców wynosiła 564. W 1945 r. wieś została zajęta bez walki przez rosyjskie wojsko.
Przyroda.
Przełom rzeki Parsęty przez wysoczyznę morenową. Znaczne różnice wysokości pomiędzy dnem rzeki a krawędzią wysoczyzny (około 20 m na przestrzeni 100 m). Jest jednym z największych w Europie.
Komunikacja.
W miejscowości znajduje się przystanek komunikacji autobusowej.

</doc>
<doc id="371844" url="https://pl.wikipedia.org/wiki?curid=371844" title="Ossala-Lesisko">
Ossala-Lesisko

Ossala-Lesisko – wieś w Polsce położona w województwie świętokrzyskim, w powiecie staszowskim, w gminie Osiek. Nie posiada sołtysa, należy do sołectwa Ossala.
W czasie okupacji niemieckiej przez krótki czas, baza oddziału partyzanckiego "Jędrusiów". W Lesisku, przebywała też żona i syn Władysława Jasińskiego, dowódcy Jędrusiów.
W latach 1975–1998 miejscowość administracyjnie należała do województwa tarnobrzeskiego.
Demografia.
Współczesna struktura demograficzna wioski Ossala-Lesisko na podstawie danych z lat 1995-2009 według roczników GUS-u, z prezentacją danych z 2002 roku:
Rysunek 1.1 Piramida populacji – struktura płci i wieku wioski
Geografia.
Współrzędne geograficzne obecnej wioski Ossala-Lesisko zostały wyśrodkowane względem starego podziału; utrwalonego w świadomości mieszkańców z Ossalą-Lesisko: Duże i Małe, co przedstawia tabela 1; dodatkowo dołączono Ossalę.
Wieś Ossala-Lesisko położona jest 7,4 km na północ, północny wschód od Połańca; 12,9 km na wschód, południowy wschód od Staszowa; 24,3 km na północ, północny zachód od Mielca i 27,1 km na zachód, południowy zachód od Tarnobrzega leżąc na wysokości 181,5 m n.p.m. Przy czym Ossala-Lesisko Duże położone jest 7,3 km na północ, północny wschód od Połańca; 12,8 km na wschód, południowy wschód od Staszowa; 24,3 km na północ, północny zachód od Mielca i 27,4 km na zachód, południowy zachód od Tarnobrzega leżąc na wysokości 183,7 m n.p.m. – z kolei Ossala-Lesisko Małe położone jest 7,1 km na północ, północny wschód od Połańca; 13,8 km na wschód, południowy wschód od Staszowa; 23,5 km na północ, północny zachód od Mielca i 26,8 km na zachód, południowy zachód od Tarnobrzega leżąc na wysokości 190,1 m n.p.m.

</doc>
<doc id="371845" url="https://pl.wikipedia.org/wiki?curid=371845" title="Ossowa">
Ossowa

Ossowa – wieś w Polsce położona w województwie lubelskim, w powiecie radzyńskim, w gminie Wohyń.
Wierni Kościoła rzymskokatolickiego należą do parafii Opieki NMP w Przegalinach Dużych.
Wieś ekonomii brzeskiej w drugiej połowie XVII wieku. 
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="371846" url="https://pl.wikipedia.org/wiki?curid=371846" title="Ossowice">
Ossowice

Ossowice – wieś w Polsce położona w województwie łódzkim, w powiecie rawskim, w gminie Cielądz.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="371847" url="https://pl.wikipedia.org/wiki?curid=371847" title="Ossowo">
Ossowo

Ossowo – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 270 mieszkańców. Jest trzecią co do wielkości miejscowością gminy Lubraniec.

</doc>
<doc id="371848" url="https://pl.wikipedia.org/wiki?curid=371848" title="Ossów">
Ossów

Ossów – wieś sołecka w Polsce, położona w województwie mazowieckim, w powiecie wołomińskim, w gminie Wołomin.
Wieś znajduje się na Równinie Wołomińskiej, 22 km od centrum Warszawy. Przepływa przez nią rzeka Długa wraz z dopływem Czarną Strugą. Ciągnie się wzdłuż drogi powiatowej 01134 (Turów – Majdan – Mostówka – granica gminy Wołomin), która w Ossowie nosi nazwę Stanisława Matarewicza.
Wieś znana jest z Bitwy Warszawskiej w czasie wojny polsko-bolszewickiej w 1920 roku.
Historia.
Wieś Ossów powstała na początku XVI wieku, gdy ruch kolonizacyjny objął zacofane dotąd, gęsto zalesione i słabo zaludnione połacie Mazowsza na wschód od Wisły. Wieś szlachecka położona była w 1580 roku w powiecie warszawskim ziemi warszawskiej województwa mazowieckiego. Wieś była współwłasnością Stanisława Czerniakowskiego herbu Łada i wojewody podlaskiego Mikołaja Kiszki (w 1580 roku Czerniakowski sprzedał wieś Kiszce). Ludność Ossowa liczyła wtedy ok. 60 osób, a wieś należała do parafii Kobyłka.
Rozwój wsi został zakłócony w czasie potopu szwedzkiego (1655–1660). Szwedzka załoga Warszawy wyprawiała się wtedy na okoliczne wsie i miasteczka, plądrując je i paląc.
Kolejna wojna dotknęła Ossów w 1702 roku, gdy do Polski wkroczyły wojska szwedzkie króla Karola XII. Szwedzi pomaszerowali na Warszawę drogą przez Wyszków i Radzymin, plądrując wokół całą okolicę.
Podczas powstania kościuszkowskiego w 1794 roku okolice Ossowa także zostały ogarnięte działaniami wojennymi. Ostatnia bitwa powstania na otwartym polu miała miejsce 26 października pod pobliską Kobyłką.
W 1812 roku przez Ossów przemaszerowała część Wielkiej Armii Napoleona, udająca się na Rosję. Jej niedobitki wracały tędy na przedwiośniu 1813 roku. Po upadku cesarza Francuzów Ossów znalazł się w granicach Królestwa Kongresowego.
Wieś Ossów leżała przy drugorzędnej drodze wiodącej z warszawskiej Pragi do Stanisławowa. Była to najważniejsza arteria Królestwa Kongresowego przed powstaniem kolei, tędy bowiem płynął strumień towarów przemysłowych w głąb Rosji. Droga ta miała istotne znaczenie strategiczne w razie wojny, ponieważ prowadziła wprost na Warszawę.
Pod koniec XIX wieku Ossów stał się wsią włościańską – długą ulicówką, jaką pozostał do dzisiaj. Wieś liczyła 235 mieszkańców i należała do gminy Ręczaje i do parafii Cygów (dzisiaj parafia ta nosi nazwę Poświętne).
Podczas I wojny światowej działania zbrojne ominęły Ossów.
W dniach 14–15 sierpnia 1920 r. pod Ossowem rozegrała się jedna z bitew znanych jako Bitwa Warszawska. Zakończyła się ona zwycięstwem Polski nad bolszewikami. W bitwie tej zginął Ignacy Skorupka. Walki upamiętnia kaplica, Cmentarz Poległych w Bitwie Warszawskiej, krzyż oznaczający miejsce śmierci kapelana Ignacego Skorupki i jego pomnik, oraz pawilon historyczny.
Podczas kampanii wrześniowej 1939 roku działania zbrojne ominęły Ossów, natomiast w czasie wielkiej bitwy pancernej na przedpolu Warszawy w 1944 r. Ossów znalazł się na samej linii frontu i został w znacznej mierze zniszczony.
W latach powojennych nastąpił szybki rozwój miejscowości. Znaczny wpływ na to miało uruchomienie przystanku kolejowego PKP Ossów (obecnie Kobyłka Ossów) po elektryfikacji linii Warszawa–Tłuszcz (1953) i budowa drogi bitej Warszawa–Wołomin–Tłuszcz (obecnie droga wojewódzka nr 634).
W latach 1975–1998 miejscowość administracyjnie należała do województwa warszawskiego.
17 czerwca 2012 roku w Ossowie w sąsiedztwie parku kulturowego „Ossów Wrota Bitwy Warszawskiej 1920 r.” odsłonięto pomnik-popiersie prezydenta RP Lecha Kaczyńskiego.
Wydarzenia.
Co roku, w połowie sierpnia, we wsi odbywają się uroczyste obchody rocznicy Cudu nad Wisłą. Do Ossowa przybywają rzesze turystów, patriotów oraz zwykłych ludzi, by wziąć udział w uroczystościach upamiętniających wydarzenia 1920 roku. W kaplicy odprawiana jest uroczysta msza, na cmentarzu składane są wieńce. W trakcie obchodów odbywają się Mistrzostwa Polski Formacji Kawaleryjskich organizowane przez Stowarzyszenie Miłośników Kawalerii 1. Pułku Ułanów Krechowieckich, Międzynarodowy Półmaraton Uliczny "Cudu nad Wisłą", rekonstrukcje bitwy warszawskiej oraz festyn.
W kaplicy cmentarnej rokrocznie odbywają się Zloty Młodzieży Diecezji Warszawsko-Praskiej.
Parafia.
Z dniem 15 sierpnia 2007 roku Sławoj Leszek Głódź utworzył w Ossowie parafię i Sanktuarium Matki Bożej Zwycięskiej. Funkcję świątyni parafialnej spełnia kaplica na Cmentarzu Poległych w Bitwie Warszawskiej.
Placówki oświatowe, kulturalne.
W Ossowie znajduje się Szkoła Podstawowa im. ks. Ignacego Skorupki. We wsi działa Ochotnicza Straż Pożarna. W Ossowie bitwę warszawską 1920 roku upamiętnia Cmentarz Poległych w Bitwie Warszawskiej z kaplicą, krzyż oznaczający miejsce śmierci Ignacego Skorupki oraz jego pomnik. Przy szkole znajduje się pawilon historyczny, w którym znajdowała się makieta bitwy warszawskiej. Dziś ten budynek pełni funkcję punktu informacyjnego. Znajduje się w nim także mała sala kinowa. Na obrzeżach miejscowości znajduje się także pomnik nagrobny żołnierzy bolszewickich na Polakówej Górce zbudowany w roku 2010.
Trwa budowa muzeum upamiętniającego Bitwę Warszawską 1920 roku

</doc>
<doc id="371849" url="https://pl.wikipedia.org/wiki?curid=371849" title="Ossówno">
Ossówno

Ossówno – wieś w Polsce położona w województwie mazowieckim, w powiecie węgrowskim, w gminie Wierzbno.
W latach 1975–1998 miejscowość administracyjnie należała do województwa siedleckiego.
Przez miejscowość przepływa niewielka rzeka Osownica, dopływ Liwca.
W 1530 roku właścicielem wsi był Jan Dobrzyniecki – podstoli zakroczymski. Część jego potomków od nazwy wsi przybrała nazwę "Ossowińskich" i posiadała w niej swoją siedzibę, po której pozostały fragmenty fos.
Wierni Kościoła rzymskokatolickiego należą do parafii św. Stanisława Biskupa Męczennika w Czerwonce Liwskiej.

</doc>
<doc id="371850" url="https://pl.wikipedia.org/wiki?curid=371850" title="Ostałów (województwo mazowieckie)">
Ostałów (województwo mazowieckie)

Ostałów – wieś w Polsce położona w województwie mazowieckim, w powiecie szydłowieckim, w gminie Chlewiska.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Mikołaja w Wysokiej lub do parafii Wniebowzięcia Najświętszej Maryi Panny w Rzucowie.

</doc>
<doc id="371851" url="https://pl.wikipedia.org/wiki?curid=371851" title="Ostałówek">
Ostałówek

Ostałówek – wieś w Polsce położona w województwie mazowieckim, w powiecie szydłowieckim, w gminie Chlewiska.
Pierwsze wzmianki o wsi pochodzą z 1440 roku, gdy wspominana była pod nazwą Ostalow Minor (Ostałów Mniejszy.) Dziedzicem był wtedy Mikołaj Dzik. W 1609 roku z fundacji dziedzica Jana Rudzkiego we wsi Ostałówek powstał kościół pw. Najświętszej Maryi Panny i św. Jana Chrzciciela Przy nim bp Piotr Tylicki w początku XVII w. erygował parafię, która funkcjonowała z przerwami do połowy XVIII w. Zniszczony kościół został rozebrany pod koniec XIX w.
Według spisu z 1827 roku było tu 17 domów z 122 mieszkańcami.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Mikołaja w Wysokiej.

</doc>
<doc id="371852" url="https://pl.wikipedia.org/wiki?curid=371852" title="Ostaszewo-Pańki">
Ostaszewo-Pańki

Ostaszewo-Pańki – wieś w Polsce położona w województwie mazowieckim, w powiecie pułtuskim, w gminie Gzy.
W latach 1975–1998 miejscowość administracyjnie należała do województwa ciechanowskiego.

</doc>
<doc id="371853" url="https://pl.wikipedia.org/wiki?curid=371853" title="Ostaszewo Wielkie">
Ostaszewo Wielkie

Ostaszewo Wielkie – wieś w Polsce położona w województwie mazowieckim, w powiecie pułtuskim, w gminie Gzy.
W latach 1975−1998 miejscowość administracyjnie należała do województwa ciechanowskiego.
Historia.
Od średniowiecza miejscowość należała do rodu Ostaszewskich herbu Ostoja. W 1446 książę Bolesław IV nadał przywilej Ściborowi z Ostaszewa zwalniający jego poddanych z prac przy odnawianiu grodu.
Po Ściborze dobra odziedziczył jego syn Paweł, cytowany w 1474, następnie jego syn Ścibor występujący w aktach 1512 roku, zaś po nim - gdy Księstwo Mazowieckie zostało włączone do Korony (w 1526) - jego syn Paweł, cytowany w dokumentach z lat 1552-1570. Paweł miał z małżeństwa z Anną Gołocką dwóch synów: Jana i Adama, ożenionego w 1604 z Eufemią Karniewską, córką Myśibora Karniewskiego, sędziego ziemskiego różańskiego i makowskiego. 
4 września 1634 Adam i Jan dokonali podziału majątku w ten sposób "iż urodzonemu panu Adamowi Ostaszewskiemu, bratu starszemu, Ostaszewo Wielkie (...), a urodzonemu panu Janowi, bratu młodszemu, dobra w Łossowie (...) dostały się z wszystkimi pożytkami i dobytkami (...) zabudowaniami dworskimi i chłopskimi i poddanymi (...)"
Po Adamie Ostaszewo Wielkie przejął jego syn Franciszek Ostaszewski, cytowany dnia 9 września 1658 w Metryce Koronnej z racji otrzymania od króla Jana Kazimierza urzędu skarbnika ziemi ciechanowskiej 19 sierpnia 1658.
Franciszek, żonaty najpierw z Heleną Młocką, następnie z Marianną Niszczycką, córką Zygmunta Niszczyckiego, wojewodzica bełskiego, testamentem z 1684 podzielił dobra między synów z pierwszego małżeństwa: Wojciecha i Jacka.
Wojciech, po ojcu skarbnik ciechanowski (od ok. 1681 r.), miał z małżeństwa z Katarzyną Brodzką syna Felicjana, w 1767 skarbnika bracławskiego. Natomiast brat Wojciecha, Jacek Ostaszewski, ożeniony w 1689 z Magdaleną Kuklińską, miał syna Antoniego, urodzonego w 1696, skarbnika nurskiego w 1755 roku, ożenionego z Barbarą Dunin Mieczyńską.
W 1754 roku bezpotomny Felicjan Ostaszewski przekazał majątek wspomnianemu Antoniemu, skarbnikowi nurskiemu, swemu bratu stryjecznemu, ów z kolei w 1765 roku darował te dobra synowi, Franciszkowi, komornikowi ziemskiemu ciechanowskiemu, ożenionemu z Magdaleną Luboradzką, córką Stefana Luboradzkiego, wojskiego zawkrzeńskiego, sędziego i podstarościego grodzkiego ciechanowskiego.
15 listopada 1771 roku wspomniany Antoni Ostaszewski, za zgodą swego syna Franciszka, sprzedał Ostaszewo Wielkie z przyległościami podstolemu zawkrzeńskiemu Antoniemu Zielińskiemu, co zostało odnotowane w księgach grodzkich.
Tym samym, po kilkuset latach, Ostaszewo Wielkie wyszło z rąk rodziny Ostaszewskich.

</doc>
<doc id="371854" url="https://pl.wikipedia.org/wiki?curid=371854" title="Ostaszewo-Włuski">
Ostaszewo-Włuski

Ostaszewo-Włuski – wieś w Polsce położona w województwie mazowieckim, w powiecie pułtuskim, w gminie Gzy. Przez Ostaszewo-Włuski przepływa rzeka Kolnica. 
W latach 1975–1998 miejscowość administracyjnie należała do województwa ciechanowskiego.

</doc>
<doc id="371855" url="https://pl.wikipedia.org/wiki?curid=371855" title="Ostaszów">
Ostaszów

Ostaszów (1936–1945 niem. "Hierlshagen") – wieś w Polsce położona w województwie dolnośląskim, w powiecie polkowickim, w gminie Przemków.
Historia.
Wieś powstała w 1936 roku jako modelowa wioska z 42 gospodarstwami, została zbudowana przez Reichsarbeitsdienst i nazwana imieniem jego przywódcy Konstantina Hierla.
Podział administracyjny.
W latach 1975–1998 miejscowość administracyjnie należała do województwa legnickiego.
Kluby sportowe.
W Ostaszowie jest także klub piłkarski pod nazwą "LZS Ostaszów", który obecnie (sezon 2014/2015) występuje w klasie A, grupa Legnica I. Drużyna dysponuje boiskiem o wymiarach: 105 × 65 m, oraz trybunami o pojemności 500 miejsc (w tym: 200 miejsc siedzących).

</doc>
<doc id="371856" url="https://pl.wikipedia.org/wiki?curid=371856" title="Ostatkowo">
Ostatkowo

Ostatkowo – wieś w Polsce położona w województwie kujawsko-pomorskim, w powiecie żnińskim, w gminie Łabiszyn. W przeszłości były dwie miejscowości: "Ostatkowo" i "Ostatkowska Struga". W roku 1935 dokonano ich połączenia w wyniku, którego powstała wieś Ostatkowo.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 126 mieszkańców. Jest dwunastą co do wielkości miejscowością gminy Łabiszyn.

</doc>
<doc id="371857" url="https://pl.wikipedia.org/wiki?curid=371857" title="Ostojów">
Ostojów

Ostojów – wieś w Polsce położona w województwie świętokrzyskim, w powiecie skarżyskim, w gminie Suchedniów.
W latach 1975–1998 miejscowość administracyjnie należała do województwa kieleckiego.
Wieś jest siedzibą rzymskokatolickiej parafii św. Alojzego Orione.
Położenie geograficzne i transport.
Wieś graniczy z Suchedniowsko-Oblęgorskim Parkiem Krajobrazowym. Położona wzdłuż starego przebiegu drogi krajowej E77 7,od północy graniczy z Suchedniowem. Do Kielc ok. 17 km.
Drogowe połączenia autobusem w kierunku Kielc, Skarżyska-Kam, Warszawy. Połączenia kolejowe, kierunek Kraków, kierunek Warszawa z przystanku w Berezowie, ok. 1 km.
Historia.
Osadnictwo na terenie obecnego Ostojowa powstało na gruntach będących własnością biskupów krakowskich.
W początkach XVIII w. istniała tu kuźnica żelazna.
Podległość administracyjna - wiek XIX osada w powiecie kieleckim, gminie i parafii Suchedniów.

</doc>
<doc id="371858" url="https://pl.wikipedia.org/wiki?curid=371858" title="Ostra Góra (wieś)">
Ostra Góra (wieś)

Ostra Góra – wieś w Polsce, położona w województwie podlaskim, w powiecie sokólskim, w gminie Korycin.
W latach 1975–1998 wieś administracyjnie należała do województwa białostockiego.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. 
Znajduje się 4 km od drogi krajowej nr 8 (Białystok - Augustów).
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="371859" url="https://pl.wikipedia.org/wiki?curid=371859" title="Ostre (województwo śląskie)">
Ostre (województwo śląskie)

Ostre – wieś w Polsce położona w województwie śląskim, w powiecie żywieckim, w gminie Lipowa. 
Powierzchnia sołectwa to 701 ha, a liczba ludności w 2020 wyniosła 438 osób, co daje gęstość zaludnienia równą 62,5 os./km².
Ostre powstało jako wieś zarębna na początku XVII w. W 1625 r. żyło w niej 15 zagrodników. Pierwotna nazwa brzmiała: "Podostre". W latach 1975−1998 miejscowość administracyjnie należała do województwa bielskiego.
W jej granicach mieści się wschodni skłon bocznego odgałęzienia Pasma Wislańskiego biegnącego od Magurki Wiślańskiej, przez Magurkę Radziechowską, Muronkę po Ostre (946 m n.p.m.). Szeroka, falista wierzchowina grzbietu kulminuje we wzniesieniach 943 i 964 m n.p.m. Stoki o profilu wklęsłym opadające do doliny Twardorzeczki i Leśnej są słabo rozcięte.
Zobacz też: Ostre Bardo
Szlaki turystyczne.
Przy szlaku zielonym na Magurkę Radziechowską, pod szczytem Muronki, znajduje się rezerwat przyrody Kuźnie z pięknymi formacjami skalnymi.

</doc>
<doc id="371860" url="https://pl.wikipedia.org/wiki?curid=371860" title="Ostrężna">
Ostrężna

Ostrężna (niem. "Algersdorf") – wieś w Polsce położona w województwie dolnośląskim, w powiecie strzelińskim, w gminie Przeworno.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Nazwa.
9 grudnia 1947 r. ustalono urzędową polską nazwę miejscowości – Ostrężna, określając drugi przypadek jako Ostrężnej, a przymiotnik – ostrężeński.

</doc>
<doc id="371861" url="https://pl.wikipedia.org/wiki?curid=371861" title="Ostrężnica">
Ostrężnica

Ostrężnica – wieś w Polsce, położona w województwie małopolskim, w powiecie krakowskim, w gminie Krzeszowice.
W latach 1975–1998 miejscowość administracyjnie należała do województwa krakowskiego.
We wsi mieści się szkoła podstawowa i boisko LKS Jutrzenka.
Historia.
Tradycje górnictwa rudy galmanu sięgają końca XIII i XIV w. W rejonie Ostrężnicy czynne były kopalnie "Gruszka", "Wapowska", "Żeglarka", "Terle", "Krzywa", "Hynkowska", "Szczęsna" i "Lipia". Wieś "Ostrzeżnica" położona w województwie krakowskim wchodziła w 1662 roku w skład hrabstwa tęczyńskiego Łukasza Opalińskiego. W drugiej połowie XVII w. czynne były kopalnie galmanu koło Ostrężnicy, skąd wywożony był Wisłą do Gdańska, a stamtąd dalej dostarczany głównie do Szwecji, gdzie używano go do produkcji mosiądzu. Około 1720 r. spławiano do Gdańska z kopalni pod Ostrężnicą rocznie 500 beczek (ok. 350 ton galmanu), a w drugiej połowie XVIII w. ok. 300 beczek (ok. 200 ton). W połowie XIX w. głównym ośrodkiem wydobycia galmanu były kopalnie na terenie Ostrężnicy, koło nowogórskiego przysiółka Paryż.
Po 1854 r. po raz pierwszy użyto nazw własnych kopalń pochodzącymi od nazw pól górniczych. Kopalnia ostrężnicko-lgocka otrzymała imię "Katarzyna", która dzieliła się na rewiry: I. "Mrowce", II. "Kocman", III., IV., V., VI. i VII. "Przykra", VIII., X. i XI. "Niwki", IX. "Babskie". Zbudowana została cechownia, budynki mieszkalne dla dozoru i administracji, oraz składy i stajnie. W 1854 r. kopalnia była wyposażona m.in. w 75 lin szybowych, 70 okutych kibli do wyciągania urobku, 119 taczek, 84 sita i 44 cebry do przesiewania galmanu, 36 skrzyń do płukania galmanu, 1 miech do oczyszczania powietrza w chodnikach. Czynny był jeden kierat wydobywczy. Kopalnia składała się z kilkudziesięciu szybów i całego labiryntu chodników. Później wybito na Galmanie duży szyb i zaopatrzono go w maszynę wydobywczą.
Dokładne plany robót zaczęto tworzyć po 1850 roku. Na północny zachód od wsi, w pobliżu kopalni w latach 1854–1857 została przebudowana na bity gościniec droga z Lgoty do Trzebini, którą wożono galman do trzebińskiej stacji kolejowej. Pod koniec XIX w. nastąpił upadek górnictwa rud cynkowych, wydobycie po 1890 r. zaczęło upadać, wskutek wyczerpywania się złóż. Drobne ilości galmanu wydobywano jeszcze koło przysiółka Galman do I wojny światowej.
W 1908 r. powstała ostrężnicka szkoła, w miejscu gdzie na początku XX w. znajdowała się karczma hrabiów Potockich. W owym roku została ona z placem wykupiona i oddana jako szkoła jednoklasowa. W 1911 r. wybudowano budynek murowany. W czasie II wojny światowej budynek szkoły został zmieniony na niemiecki urząd celny, ponieważ przez zachodnią granicę wioski przebiegała granica pomiędzy Generalnym Gubernatorstwem a III Rzeszą. W 1969 r. szkołę rozbudowano.

</doc>
<doc id="371862" url="https://pl.wikipedia.org/wiki?curid=371862" title="Ostrobudki">
Ostrobudki

Ostrobudki – wieś w Polsce położona w województwie wielkopolskim, w powiecie rawickim, w gminie Pakosław.
Wieś szlachecka Ostrobotki położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Ostrobudki należały do okręgu jutroszyńskiego tego powiatu i stanowiły odrębny majątek, którego właścicielem był wówczas (1846) Rogaliński. Według spisu urzędowego z 1837 roku wieś liczyła 153 mieszkańców, którzy zamieszkiwali 14 dymów (domostw). W skład majątku Ostrobudki wchodziły wówczas także wsie: folwark Dębianka (3 domy, 32 osoby), Niedźwiadki (11 domów, 64 osoby), Sworowski młyn (11 osób w jednym domu) oraz Ugoda (25 domów, 173 osoby).
W latach 1975–1998 miejscowość administracyjnie należała do województwa leszczyńskiego.

</doc>
<doc id="371863" url="https://pl.wikipedia.org/wiki?curid=371863" title="Ostromecko">
Ostromecko

Ostromecko (niem. "Ostrometzko") – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość administracyjnie należała do województwa bydgoskiego.
Położenie.
Ostromecko położone jest w gminie Dąbrowa Chełmińska, powiecie bydgoskim, na skraju historycznej Ziemi Chełmińskiej. Miejscowość zlokalizowana jest na Wysoczyźnie Chełmińskiej oraz częściowo w Dolinie Wisły, w mezoregionie Dolina Fordońska. Oba mezoregiony rozgranicza Zbocze Mariańskie o wysokości względnej około 50 m, pocięte siecią dolinek i wąwozów denudacyjnych. W pobliżu Wisły znajduje się odcięte koryto rzeczne, zwane jeziorem Ostromeckim, oraz łachy zwane Reptówkami. Miejscowość znajduje się w obrębie Zakola Dolnej Wisły oraz Fordońskiego Przełomu Wisły.
Nazwa.
Istnieje kilka hipotez co do genezy nazwy miejscowości. Według Zdzisława Raszeji może pochodzić ona od języka ludów Azji Mniejszej (Scytowie), od nazwy osobowej człowieka posiadającego ostry miecz, względnie od „ostrych mętów” Wisły, która zmienia tu kierunek ku Bałtykowi. W dokumentach widnieją określenia: "Ostromezh" (1222), "Ostromitz" (1414); "Ostromyecz" (1467); "Ostromitcz", "Ostromeytcz" (1480); "Ostromiecz" (1570); "Ostromęck" (1667); "Ostrometzko" (1772-1920 oraz 1939-1945); "Ostromecko" (1920-1939 i od 1945).
Charakterystyka.
Ostromecko ma charakter wsi podmiejskiej i letniskowej położonej w ciekawym topograficznie i przyrodniczo terenie. Miejscowość od lat 90. XX wieku wyróżnia się pod względem dynamiki rozwoju, korzystając z procesu suburbanizacji okolic Bydgoszczy. Najcenniejszym obiektem we wsi jest zespół pałacowo-parkowy, utrzymywany przez miasto Bydgoszcz. Ponadto miejscowość dysponuje m.in. przedszkolem, szkołą podstawową i gimnazjum, przychodnią, klubem sportowym, restauracją i hotelem. Najbardziej znanym lokalnym przedsiębiorstwem są Wody Mineralne Ostromecko.
Przez Ostromecko przebiega droga wojewódzka nr 551 ze Strzyżawy do Wąbrzeźna oraz linia kolejowa nr 209 Bydgoszcz Wschód – Brodnica. Na wschodnim obrzeżu wsi znajduje się przystanek kolejowy. Zabudowa mieszkaniowa koncentruje się głównie w części południowej na osiedlu Ostromecko-Zabasta. Na północnym wschodzie znajdują się ogrody działkowe „Łączność”.
Zabytki Ostromecka.
We wsi znajduje się okazały zespół pałacowo-parkowy należący pierwotnie do rodziny Schönborn, a w latach 1890-1945 do rodziny von Alvensleben. W skład tego zespołu wchodzą:
Pałace otoczone są 36-hektarowym parkiem krajobrazowym w stylu angielskim (dęby, graby, modrzewie i kasztanowce), zaprojektowanym przez pruskiego ogrodnika królewskiego Petera Josepha Lennégo (współtwórcę m.in. ogrodów Sanssouci w Poczdamie). Znajdują się tu 62 pomniki przyrody: 11 lip drobnolistnych, 17 dębów szypułkowych, 20 kasztanowców, 4 buki, 1 sosna wejmutka, 5 wiązów, jesion wyniosły i olsza czarna. Średnice pni wynoszą od 200 do 455 cm. Park rozciąga się, na osi pałacu Schönbornów, aż po ukryte w zieleni mauzoleum grobowe właścicieli z 1878 roku. U stóp Pałacu Mostowskich znajduje się ponadto ogród włoski w stylu renesansowym - jedyny w województwie i jeden z nielicznych w Polsce.
Na wzniesieniu obok zespołu pałacowego znajduje się, przebudowany w latach 1763-1764, kościół pw. św. Mikołaja, Stanisława i Jana Chrzciciela z XIV wieku, z barokową wieżą.
Kompleks pałacowy został gruntownie zrewitalizowany w ramach 2 etapów projektu pn. "Ostromecko - cztery pory roku", w latach 2007-2011. Pieniądze na ten cel pochodziły: w niemal ⅔ z budżetu miasta Bydgoszczy (9 118 340,76 zł), które jest właścicielem i opiekunem kompleksu, natomiast w ponad ⅓ ze środków Europejskiego Funduszu Rozwoju Regionalnego w ramach Osi priorytetowej 3. Rozwój infrastruktury społecznej, Działania 3.3. Rozwój infrastruktury kultury, Regionalnego Programu Operacyjnego Województwa Kujawsko-Pomorskiego na lata 2007-2013 (4 725 966,44 zł).
Demografia.
Według Narodowego Spisu Powszechnego (III 2011 r.) liczyło 991 mieszkańców. Jest trzecią co do wielkości miejscowością gminy Dąbrowa Chełmińska.
Przyroda i rekreacja.
Ostromecko położone jest na obszarze o wysokich walorach przyrodniczych i rekreacyjnych. Wieś od wschodu otoczona jest lasami, a od zachodu równiną zalewową Wisły. O wartości przyrodniczej terenu świadczy bezpośrednie sąsiedztwo dwóch rezerwatów przyrody: Lasu Mariańskiego (gdzie od 1894 roku eksploatowane są m.in. źródła wody mineralnej) oraz Wielkiej Kępy Ostromeckiej (jednego z najstarszych rezerwatów w województwie kujawsko-pomorskim). Oba rezerwaty chronią cenne siedliska związane z doliną Wisły: las łęgowy wiązowo-jesionowy, łęg jesionowo-olszowy, grąd subkontynentalny, buczynę niżową oraz kontynentalny bór mieszany. Na północ od Ostromecka znajdują się również rezerwaty: Linje oraz Reptowo. W 2003 większość terytorium wsi (z wyłączeniem osiedla Ostromecko-Zabasta) włączono w obszar Zespołu Parków Krajobrazowych Chełmińskiego i Nadwiślańskiego. Tereny zalewowe Wisły objęte są ponadto siecią obszarów Natura 2000 pn.: Dolina Dolnej Wisły (obszar specjalnej ochrony ptaków) i Solecka Dolina Wisły.
W Ostromecku, na obrzeżach wsi, znajduje się najokazalsza w kraju topola czarna, zwana Topolą Mariańską. To ponad 200-letnie drzewo o obwodzie pnia 908 cm i wysokości 33 m (w 2020). Posiada status pomnika przyrody od 1990 r.
Szlaki turystyczne.
Przez Ostromecko przebiegają liczne szlaki turystyczne:
Wzdłuż drogi wojewódzkiej nr 551 przez Ostromecko wiedzie droga rowerowa ze Strzyżawy do Dąbrowy Chełmińskiej.
Akratopegi.
W Ostromecku znajduje się źródło wód alkalicznych "Maria". Ma ono wody słabo zmineralizowane wodorowęglanowo-wapniowe, z dużą zawartością jonu siarczanowego, niskosodowe. Może być wykorzystywana w schorzeniach jelit, dróg moczowych oraz u diabetyków.
Infrastruktura.
Związki wyznaniowe.
W miejscowości siedzibę ma parafia św. Mikołaja, św. Stanisława i św. Jana Chrzciciela. Na terenie wsi zlokalizowane są dwa nieczynne cmentarze ewangelickie.
Komunikacja miejska.
Do Ostromecka z Bydgoszczy kursuje sezonowa linia turystyczna obsługiwana przez ZDMiKP Bydgoszcz. Linia autobusowa nr 75 funkcjonuje w soboty, niedziele i święta od maja do września na trasie z fordońskiego osiedla Przylesie przez Stary Fordon i Strzyżawę do Ostromecka.
Komunikacja kolejowa.
Komunikację kolejową obsługuje Arriva RP. Odjazdy odbywają się z dworca kolejowego Bydgoszcz Główna.
Historia.
Okres wczesnohistoryczny.
Najstarsze rozpoznane ślady obecności człowieka w rejonie Ostromecka pochodzą z młodszej epoki kamiennej (4200 lat p.n.e.) Od neolitu (3500-1700 p.n.e.) dominował osiadły tryb życia, a w okresie kultury łużyckiej (1400-1200 p.n.e.) zasiedlone oprócz Ostromecka były liczne sąsiednie miejscowości np. Bolumin, Czemlewo, Gzin, Mała Kępa, Nowy Dwór, Słończ. W Ostromecku znaleziono zabytki archeologiczne kultury łużyckiej (okres halsztacki) m.in. fragmenty misek i amfor zdobionych ornamentem. Następnie przebywała tu ludność kultury pomorskiej. Z okresu rzymskiego (0-400 lat n.e.) pochodzą znaleziska monet, wyrobów importowanych: naczyń z brązu, szkła, gliny, ozdób, co świadczy o przebiegającym tędy szlaku bursztynowym. Przedmiotem handlu wymiennego były m.in.: zboże, bursztyn, miód, wosk, futra, naczynia brązowe, wyroby szklane, zapinki, pierścienie, narzędzia i broń. Od VI wieku n.e. pojawia się w Ostromecku ludność słowiańska, która w IX wieku tworzy zrąb państwa polskiego.
Okres staropolski.
W okresie piastowskim Ostromecko i okolice związane było politycznie z dzielnicą mazowiecką wchodząc w skład monarchii wczesnopiastowskiej. Pod względem kościelnym podporządkowane było utworzonej w 1075 roku diecezji płockiej. W połowie XIII w. ukształtowała się tu sieć parafialna, stanowiąca część utworzonego w 1243 (ze stolicą w Chełmży w latach 1243-1824) biskupstwa chełmińskiego. Wieś wchodziła w skład kasztelanii chełmińskiej. W okresie wczesnego średniowiecza była osadą obronną, mającą charakter gródka rycerskiego położonego między grodami Kamieniec oraz Pień. Rezydencją właściciela była budowla z drewna zlokalizowana w pobliżu obecnego starego pałacu oraz gródek "Vogelsang" przy przeprawie przez Wisłę. Nazwę "Ostromezh" wymieniono 5 sierpnia 1222 roku w akcie nadania przez księcia Konrada Mazowieckiego rozległych posiadłości w ziemi chełmińskiej na rzecz biskupa misyjnego Prus Chrystiana. 21 marca 1231 roku biskup Chrystian przekazał całą darowiznę Konrada Mazowieckiego (w tym Ostromecko) we władanie zakonu krzyżackiego. W wyniku podboju Prusów i Jaćwieży przez krzyżackie wyprawy krzyżowe, od 1283 ustały całkowicie najazdy Prusów na okoliczne ziemie oraz nastąpiły przeobrażenia w organizacji społecznej i gospodarczej. W okresie panowania krzyżackiego (1228-1466) Ostromecko występowało w dokumentach pod mianem "castrum" (łac. miejsce warowne, zamek, twierdza), a później jako "oppidum" (łac. miejsce obronne, miasteczko). Dobra ostromeckie administrowane były przez komturstwo starogrodzkie, a potem bierzgłowskie. Podczas wojny polsko-krzyżackiej tzw. głodowej w 1414 roku, wieś została spalona, a dwaj mieszkańcy Ostromeck: Mikołaj i Tomasz straty oszacowali na 360 grzywien. W 1454 Ziemię Chełmińską opanowali przedstawiciele Związku Pruskiego, którzy wypowiedzieli posłuszeństwo wielkiemu mistrzowi krzyżackiemu. Po zakończeniu wojny trzynastoletniej w 1466 nastąpiła inkorporacja Ziemi Chełmińskiej do Królestwa Polskiego. Odtąd Ostromecko należało administracyjnie do województwa chełmińskiego na terytorium Prus Królewskich.
W XV wieku właścicielami Ostromecka byli średniozamożni rycerze herbu Pomian, zobowiązani do służby w wyprawach wojennych w zbroi ciężkiej. Posiadali od 3 do 20 łanów ziemi. Obowiązani byli brać udział w wyprawach wojennych oraz oddawać dziesięcinę na rzecz Zakonu. Znani są następujący rycerze z Ostromecka: "Hanus Ostrowitz" (1403); "Mikołaj Ostromecz" (1414); "Tomasz Ostromitz" (1414); "Adam Ostromyeczky" (1476); "Hannsz Ostromitcz" (1480); "Adams Ostromitcz" (1480); "Bartsch Ostromeytcz" (1480); "Szymon, Jakub i Jan Ostromiecz" (1570) oraz "Bartolomaeus Ostromięczki" (1585), chorąży chełmiński, hetman polny, który za gorliwą służbę otrzymał w darze od króla Stefana Batorego dobra we wsi Adsel (ob. Gauijena) i terytorium Ruinen (ob. Rūjiena) na terenie historycznych Inflant.
W centrum wsi znajdował się targ lokalny, gdzie handlowano wyrobami rolnymi oraz rzemieślniczymi. Produktami eksportowym były: dziegieć, drewno, smoła drzewna, potaż. Na potrzeby Ostromecka i najbliższej okolicy pracowały: młyn zbożowy, browar oraz wytwórnia gorzałki. Nadwiślańskie łąki i pastwiska pozwalały rozwijać hodowlę bydła, lasy zaś dostarczały drewna, miodu i runa leśnego. Z zewnątrz (Chełmno, Toruń) sprowadzano sól, śledzie, olej rybny oraz sukno. Z Ostromeckiem związane były również sąsiednie folwarki: Izbice i Reptowo, gdzie właściciele ostromeccy posiadali dobra ziemskie, młyn wiatrowy, warsztaty rzemieślnicze oraz prowadzili hodowlę owiec.
W drugiej połowie XVI w. Ostromecko ogarnął ruch reformacyjny za sprawą chorążego chełmińskiego Bartosza Ostromięckiego, który dokonał konwersji na luteranizm. Jego działania spowodowały m.in. ogołocenie z wystroju, zabytków, szat i naczyń liturgicznych kościoła parafialnego. Katolicy zmuszeni zostali do korzystania z kościoła w Boluminku. Dopiero na początku XVII wieku, gdy nowymi właścicielami stali się Dorpowscy, świątynia powróciła w ręce katolików, została rozbudowana i upiększona w stylu barokowym.
Na przełomie XVI/XVII w. majętności ostromeckie drogą sukcesji przeszły we władanie szlachcica Jana Dorpowskiego herbu Leliwa. Efektem jego działań była budowa renesansowego dworu szlacheckiego, nowej murowanej bryły kościoła oraz wzniesienie szkoły parafialnej i przytułku dla ubogich. Podstawą w działalności ekonomicznej stała się uprawa zboża na rynek wewnętrzny oraz eksport Wisłą do Gdańska. Uprawy rozciągnięto na nowe tereny pozyskane drogą karczunku lasów oraz na dolinę zalewową Wisły. W celu zagospodarowania mad nadwiślańskich, Jan Dorpowski wydzierżawił w 1621 roku olędrom (menonitom) tereny zalewowe m.in. w Strzyżawie, Małej i Wielkiej Kępie, oraz Mozgowinie. Olędrzy kopali rowy melioracyjne, osuszali rozlewiska, karczowali lasy łęgowe, a z pozyskanego drewna wznosili zagrody odporne na powodzie. W 1635 majątek dworu ostromeckiego obejmował wsie: Ostromecko, Reptowo, Izbice, Wielka i Mała Kępa, Strzyżawa oraz Pień – Reptowskie Łąki i Mozgowina. Dzierżyli go Jadwiga i Jakub Dorpowski. Pomyślny okres przerwał potop szwedzki, który przyniósł wsi ogromne zniszczenia. 16 września 1655 w okolicy Ostromecka został rozbity obóz rycerstwa chełmińskiego przez wojsku szwedzkie okupujące Bydgoszcz i Fordon. Zginęło 20 ludzi, w tym kasztelan chełmiński. Odbudowa dóbr dworskich i kościoła po wojnie trwała do 1675 roku. Około 1680 roku drogą zawarcia związku małżeńskiego przez Katarzynę Dorpowską herbu Leliwa, współwłaścicielem Ostromecka został podkomorzy płocki Paweł Mostowski herbu Dołęga. Ich jedyny syn Bogdan Teodor Mostowski herbu Dołęga (zm. 1756) odziedziczył po matce Ostromecko, a po ojcu Mostowo i miasteczko Kuczbork w województwie płockim. Dobrami w Ostromecku władał do 1747 roku.
27 maja 1708 podczas trwającej wojny północnej oddział dragonów szwedzkich z regimentu pułkownika Karola G. von Marschalcka niemal doszczętnie spustoszył miejscowość. Zniszczono znajdujący się we wsi szlachecki dwór mieszkalny Dorpowskich i należące do niego budynki gospodarcze, karczmę, kilkanaście chat chłopskich oraz prom kursujący przez Wisłę. Zrabowano również inwentarz, zapasy i zniszczono zasiewy. W kolejnych latach zmniejszyła się o połowę liczba zagród chłopskich. Ze spisu majątku Ostromecko z 1714 roku wynika, że dwór mieścił 8 pomieszczeń i otoczony był ogrodem włoskim z dwoma stawami. We wsi był kościół wraz z plebanią, browar, karczma, gorzelnie, owczarnia na 400 owiec, stajnie, wiatrak, młyn wodny, cegielnia, spichlerz oraz cztery stawy rybne. W dolinie Wisły gospodarowali olędrzy w: Strzyżawie Wielkiej (13), Strzyżawie Małej (14) i Mozgowinie (8).
Z lat 1738-1744 pochodzi panorama miejscowości od strony Wisły wykonana przez Georga Friedricha Steinera. Widać na niej m.in. kościół, dwór szlachecki i kilkanaście budynków mieszkalnych murowanych lub wzniesionych w konstrukcji muru pruskiego. Właściciel hojnie wspierał finansowo miejscową parafię, dzięki czemu wybudowano zakrystię (1734), zakupiono wyposażenie oraz przeprowadzono kapitalny remont świątyni (1745). W tym czasie w skład majętności ostromeckiej wchodziły wsie folwarczne: Ostromecko, Izbica (ob. Nowy Dwór), Reptowo oraz wsie olęderskie: Wielka i Mała Kępa, Strzyżawa i Mozgowina. Od połowy XVIII w. w Ostromecku istniała szkoła parafialna na czele z bakałarzem, który pełnił też obowiązki organisty.
W 1748 roku dobra ostromeckie i mazowieckie odziedziczył Paweł Michał Mostowski herbu Dołęga (1721–1781), wojewoda pomorski w latach 1758–1763, znany z ambicji i wystawnego życia. W karierze pomagała mu magnacka rodzina Czartoryskich oraz minister saski Henryk Brühl. W latach 1758-1766 w miejscu skromnego dworu w Ostromecku wybudował pałac w stylu baroku drezdeńskiego, nazwany później Pałacem Starym. Będąc zwolennikiem dynastii Wettinów, cieszył się względami Augusta III Sasa, od którego 25 sierpnia 1750 roku otrzymał przywilej lokacyjny na założenie w Ostromecku miasta na prawie magdeburskim. Mostowski w miejscu obecnie zajmowanym przez nowy pałac rozpoczął budowę ratusza. W 1756 osadził we wsi Żydów licząc na rozwój handlu przy przeprawie przez Wisłę, a w 1767 czynił starania o sprowadzenie do miejscowej parafii zakonu paulinów. Rozrzutny tryb życia i załamanie się kariery politycznej Mostowskiego po objęciu tronu przez Stanisława Augusta Poniatowskiego doprowadziło do zadłużenia majątku ostromeckiego i objęcia go sekwestrem.
Okres zaboru pruskiego.
Po I rozbiorze Polski w 1772 roku Ostromecko zostało wcielone do Królestwa Prus. Nowe władze nie uznały praw miejskich i Ostromecko na powrót stało się wsią. W sąsiedztwie wzniesionego w XVIII w. aresztu gminnego uruchomiono pocztę. Zatrzymywały się tu dyliżanse pocztowe kursujące na linii Berlin-Bydgoszcz-Chełmno-Królewiec (we wrześniu 1773 podróż dyliżansem przez Bydgoszcz i Ostromecko odbył znany uczony francuski Denis Diderot). W nowych warunkach politycznych szlachtę polską odsunięto od udziału w życiu publicznym. Władze pruskie skonfiskowały dobra kościelne i zakonne, a majątek dworski wystawiły na licytację. Z przeprowadzonego w 1787 pomiaru geodezyjnego wynika, że na 197 łanów gruntu wiejskiego, do dworu należało 167 łanów i 18 mórg, resztę stanowił grunt uprawiany przez chłopów. Zaludnienie wynosiło 1082 osób, w tym wsi i folwarku Ostromecko: 326, wsi i folwarku Izbice: 181, a folwarku Reptowo: 61. Do końca XVIII wieku majątek ostromecki był przedmiotem spekulacji gruntami. W 1780 roku nowym właścicielem został oficer pruski Freiherr Karl von Birkhan, od 1797 roku Karl Friedrch Goldbeck.
W 1794 podczas insurekcji kościuszkowskiej wojsko powstańcze dowodzone przez gen. Henryka Dąbrowskiego zdobyło Bydgoszcz. 4 października wydzielony oddział w sile 200 jeźdźców pod wodzą gen. Michała Sokolnickiego przeprawił się przez Wisłę do Ostromecka, zajmując także Dąbrowę Chełmińską i Unisław. W Ostromecku wojsko rezydowało w opuszczonym wtedy Pałacu Starym. Wieś odwiedził także generał Henryk Dąbrowski. Na wieść o klęsce pod Maciejowicami, wojsko powstańcze pomaszerowało do Warszawy.
W październiku 1806 roku w pałacu starym gościła przez kilka dni pruska para królewska Fryderyk Wilhelm III i jego żona Ludwika, ratująca się ucieczką z Berlina do Prus Wschodnich przed wojskami Napoleona . Na początku 1807 roku pruską administrację usunięto, a miejscowość znalazła się w departamencie bydgoskim Księstwa Warszawskiego. W czerwcu 1812 roku przez Wisłę koło Ostromecka przeprawiał się cesarz francuski Napoleon Bonaparte podążając na wojnę do Rosji. Natomiast główne siły francuskie przeprawiły się 6 czerwca 1812 przeprawą promową przez Wisłę w bezpośredniej bliskości Fordonu i Strzyżawy. Klęska Napoleona przesądziła o tym, że Ostromecko wróciło pod władzę pruską. Na kongresie wiedeńskim ustalono, że departament bydgoski miał w całości należeć do Wielkiego Księstwa Poznańskiego, jednak król Fryderyk Wilhelm III Pruski jeszcze przed ostatecznym podpisaniem traktatów – 15 maja 1815 wcielił Ziemię Chełmińską do prowincji Prus Zachodnich, a 27 maja wkroczyły tam pierwsze oddziały pruskie. Administracyjnie Ostromecko znalazło się w powiecie chełmińskim, rejencji kwidzyńskiej, w prowincji Prusy Zachodnie.
Od 1804 właścicielem majątku ostromeckiego był bogaty kupiec Jakub Martin Schönborn z Grudziądza, który w 1812 roku uzyskał szlachectwo od księcia warszawskiego Fryderyka Augusta. Ogółem na terenie klucza ostromeckiego, na początku XIX wieku znajdowało się 20 jednostek gospodarczych, graniczących na zachodzie z Wisłą, na północy z wsiami Dąbrówka, Pień, Janowo i Czemlewo, na wschodzie z Boluminkiem, na południu z dobrami ziemskimi miasta Torunia. W 1812 we wsi znajdowało się 32 zagród chłopskich, w których mieszkało 290 osób (78 mężczyzn, 92 kobiety i 120 dzieci). W okresie realizacji pruskiego ustawodawstwa uwłaszczeniowego (1823–1850), administracja Schönborna część ziemi przekazała chłopom na własność, niektórych wyrugowała z ziemi, a małorolnych zmuszała jako tanią siłę roboczą - do pracy w folwarku. 14 maja 1825 wprowadzono pruski system szkolny nauczania elementarnego, prowadzonego w języku niemieckim oraz obowiązek szkolny dla dzieci od 6 do 14 lat.
W rezultacie dobrego stanu finansowego majątku Schönbornów powstał zamiar budowy w Ostromecku Pałacu Nowego w stylu klasycystycznym. Okazałą budowlę wzniesiono w latach 1832-1840 na podstawie projektu wykonanego w berlińskiej pracowni architektonicznej Karla Friedricha Schinkla. W 1840 roku spadkobiercą majątku został Gottlieb Marcin Vertraugott von Schönborn (1826–1874), który w 1844 roku przekształcił dobra ostromeckie we własność rodzinną, których jedynym spadkobiercą mógł być najstarszy syn właściciela. Poświęcił się on całkowicie ziemiaństwu, inwestując w produkcję rolną i przetwórczą, budownictwo i zalesianie gruntów. Kontynuował również budowę rodowej rezydencji w otoczeniu parku urządzonego w stylu angielskim. W 1848 założono w Ostromecku elementarną szkołę ewangelicką czynną do 1939 roku. W latach 1858–1861 m.in. z kapitałów Schönborna zbudowano kościół ewangelicki pw. św. Pawła, a w latach 1853–1856 szosę ze Strzyżawy do Dąbrowy Chełmińskiej .
W 1873 roku nastąpiło połączenie rodów Schonbornów i Avenslebenów w Ostromecku poprzez małżeństwo jedynej sukcesorki Marty Matyldy Marii Schönborn (1854–1915) z Albrechtem von Avenslebenem (1840–1928), pochodzącym z Saksonii. Posag wniesiony przez Marię stanowiła ordynacja ostromecka, m.in. 2906 ha gruntów (w tym 1771 ha lasów), gorzelnia, młyny, cegielnia. Od 1880 roku Alvensleben figurował oficjalnie jako pan majoratu ostromeckiego, a w 1888 roku otrzymał od cesarza niemieckiego Fryderyka III tytuł hrabiego von Alvensleben-Schönborn, związanego z majątkiem Ostromecko. Z ich związku małżeńskiego urodziło się siedmioro dzieci, przy czym sukcesorem Ostromecka z racji urodzenia był najstarszy syn Joachim Martin, zwany „Jomarem” (1877–1967).
Rodzina właścicieli Ostromecka była donatorem wielu przedsięwzięć w Ostromecku oraz uczestniczyła w życiu religijnym zarówno parafii ewangelickiej, jak i katolickiej. Rodową rezydencję wzbogacono o rodowe mauzoleum grobowe (1878-1887), zlokalizowane w przypałacowym parku, eklektyczny pałacyk myśliwski (1891), salę balową i rozległe tarasy z tralkową balustradą, pergolami i schodami (1905-1912). Pałace otaczał park krajobrazowy z punktem widokowym na Wisłę. W majątku intensyfikowano produkcję oraz wprowadzano mechanizację prac polowych poprzez stosowanie maszyn, żniwiarek, młocarni, a nawet traktorów. Pod koniec XIX w. majątek zaliczał się do największych w powiecie chełmińskim. Obejmował 3 tys. hektarów gruntów, na których działało siedem folwarków, tartak, gorzelnia, cegielnia oraz wytwórnia wód mineralnych, od imienia Marty Matyldy Marii Schönborn zwane źródłem Marii (niem. "Marien-Quelle").
W majątku dwukrotnie gościł cesarz niemiecki Wilhelm II Hohenzollern: 22 września 1894 okazjonalnie w dniu otwarcia mostu fordońskiego przez Wisłę oraz w 1904 roku, kiedy to z przepychem podejmowano go w Pałacu Nowym. W 1904 hrabia Albrecht von Alvensleben otrzymał dziedzicznie miejsce w Izbie Panów parlamentu pruskiego i tytuł doradcy cesarskiego w stulecie przejęcia dóbr ostromeckich z rąk polskich.
Po budowie mostu fordońskiego, w Ostromecku wzniesiono stację kolejową na linii łączącej Fordon z Chełmżą. W 1901 zbudowano odgałęzienia linii do Unisławia i Brodnicy. Nowa przeprawa przez Wisłę miała duże znaczenie strategiczne gdyż łączyła Rzeszę z Prusami Wschodnimi.
W 1915 po śmierci matki i wyjeździe ojca na stałe do Saksonii, majorat przejął najstarszy syn Joachim Martin („Jomar”) von Alvensleben, który w 1908 w Londynie pojął za żonę polską hrabiankę Katarzynę Bnińską posiadającą majątki w miejscowościach Dąbki i Samostrzel. Z małżeństwa tego przyszło na świat dwóch synów: Albrecht („Tito”, nieślubny poczęty w Argentynie) oraz Ludolf („Lulu”).
Okres międzywojenny.
W 1920 roku Ostromecko na mocy traktatu wersalskiego zostało włączone do państwa polskiego. Bezpośrednie przejęcie Ostromecka i przyległych wsi przez komisaryczne władze polskie nastąpiło 26 stycznia 1920 i ten dzień upamiętniał pomnik wolności postawiony w centrum Ostromecka w dziesięciolecie tego wydarzenia. Wieś ustanowiono siedzibą obszaru dworskiego w powiecie chełmińskim, województwie pomorskim. Ordynacją ostromecką zarządzał hrabia Joachim von Alvensleben, przychylnie ustosunkowany do władzy polskiej. Po rozwodzie z żoną (1921) mieszkał z synami: Albrechtem Wernerem i Ludolfem. Dla utrzymania się przy majątku uzyskał w 1922 roku obywatelstwo polskie.
Na początku lat 20. XX w. do Ostromecka i okolicznych wsi przybywała ludność polska z Galicji, Wielkopolski, Śląska, Kujaw i Kaszub oraz reemigranci z Nadrenii, Westfalii, Francji i Belgii. Zajmowali oni wolne mieszkania w czworakach folwarcznych, kupowali na własność ziemię lub całe gospodarstwa od emigrujących Niemców oraz uruchamiali warsztaty rzemieślnicze. W 1923 założono w Ostromecku oddział Towarzystwa Powstańców i Wojaków, dla którego sztandar ufundował hrabia Alvensleben. We wsi działał Związek Strzelecki „Strzelec” (polska organizacja przysposobienia wojskowego) oraz Ostromecki Klub Sportowy (OKS) sponsorowany m.in. przez Alvenslebenów. Stałym elementem upiększającym Święto Narodowe Trzeciego Maja była defilada pracowników folwarcznych i chłopów w strojach kosynierów.
W okresie międzywojennym Ostromecko było popularną miejscowością letniskową dla mieszkańców Bydgoszczy, który przybywali tu pociągami, a także Wisłą statkami przedsiębiorstwa żeglugowego Lloyd Bydgoski. We wsi funkcjonowały dwie restauracje z salami tanecznymi: „Leśna” i „Dworcowa”.
W 1927 ordynacja Ostromecko składała się z 7 majątków samodzielnych, gorzelni, tartaku, dwóch cegielni, wytwórni wód mineralnych oraz stadniny koni. Zajmowała obszar 6235 ha, w tym 2566 ha gruntów ornych i 2974 ha lasów. W latach 30. XX w. cegielnia w Ostromecku produkowała rocznie 1,8 mln szt. cegieł i zatrudniała 30 pracowników, a gorzelnia, płatkarnia i tartak w Nowym Dworze zatrudniały łącznie 9 pracowników. Ordynacja utrzymywała kościoły katolickie w Ostromecku i Boluminku, kościół ewangelicki oraz kaplicę na cmentarzu rodu Alvensleben-Schönborn. Źródłem największych dochodów i prestiżu była rozlewnia wody mineralnej „Marien-Quelle” o wydajności 100 tys. litrów rocznie, eksportowana za granicę i uhonorowana medalami gospodarczymi (1895, 1898, 1927).
W okresie międzywojennym Ostromecko słynęło z polowań, organizowanych przez właściciela Jomara von Alvensleben oraz hodowli koni pełnej krwi angielskiej. Alvenslebenowie posiadali prywatny tor wyścigów konnych, a konie o imionach Piękna Barbara i Bandyta zdobywały renomowane nagrody na imprezach krajowych oraz zagranicznych.
Administracją ordynacji kierował młodszy syn Ludolf, przychylny Polakom, który według planów ojca, miał dziedziczyć majątek. W Ostromecku zorganizował klub sportowy, a w 1929 roku w Barcelonie reprezentował Polskę w wyścigu motocyklowym. Starszy syn Werner był skonfliktowany z ojcem oraz sprzyjał niemieckiemu ruchowi rewizjonistycznemu. Pod koniec lat 30. XX w. w lesie między Ostromeckiem, a Dąbrową Chełmińską odbywały się tajne zebrania Selbstschutzu.
Okres okupacji niemieckiej.
W okresie poprzedzającym wybuch II wojny światowej, w Ostromecku kwaterowała jednostka saperów, która 2 września 1939 roku wysadziła w powietrze kilka przęseł mostu fordońskiego. 4-5 września 1939 roku do miejscowości wkroczyli Niemcy. Członkowie miejscowego Selbstschutzu dokonali mordów na ok. 60 Polakach. Część osób zesłano do obozów koncentracyjnych, innych rozstrzelano w okolicznym lesie. Czynny w tym udział miał komendant Selbstschutzu w Ostromecku SS-Rottenführer Albrecht Werner von Alvensleben. Mając wpływy w administracji III Rzeszy oskarżył ojczyma Joachima von Alvensleben o propolską postawę, czego konsekwencją było zesłanie go do obozu koncentracyjnego w Dachau (aresztowany 3 września 1939, później przeniesiony do Buchenwaldu). Albrecht Werner von Avensleben występował w roli ordynata na Ostromecku do 1943 roku, kiedy na skutek donosów rodziny do gestapo zostało ujawnione jego pochodzenie „niepełnowartościowe rasowo”. W rezultacie usunięto go z SS, a majątek ostromecki we wrześniu 1943 skonfiskował Skarb III Rzeszy.
W 1940 roku w Ostromecku utworzono obóz dla jeńców angielskich, a od 1943 kwaterowała tu jednostka nasłuchu radiowego Wehrmachtu oraz oddział ukraiński. Do kontaktu z Berlinem służyła awionetka, dla której pole wzlotów urządzono na terenie obecnego osiedla Ostromecko-Zabasta. W latach 1940–1942 władze okupacyjne prowadziły akcję wysiedleńczą Polaków do Generalnego Gubernatorstwa. Ogółem z powiatu chełmińskiego wysiedlono około 3500 Polaków. Na ich miejsce sprowadzono Niemców z krajów nadbałtyckich, Besarabii i byłego Wolnego Miasta Gdańska.
W latach okupacji niemieckiej Ostromecko wchodziło w skład gminy Dąbrowa Chełmińska, powiatu chełmińskiego, rejencji bydgoskiej Okręgu Rzeszy Gdańsk-Prusy Zachodnie, na czele którego stał namiestnik Albert Forster. Na terenie Prus Zachodnich obowiązywał zakaz posługiwania się językiem polskim pod groźbą zesłania do obozu koncentracyjnego. W marcu 1941 wprowadzono niemiecką listę narodowościową (niem. "Volksliste"), która służyć miała zniemczeniu ludności polskiej oraz zasileniu Wehrmachtu nowymi rekrutami. Od 1942 Polaków zmuszano do wpisywania się na listę pod groźbą wysiedlenia, a także umieszczenia w obozie koncentracyjnym. W kwietniu 1943 w powiecie chełmińskim 57% mieszkańców posiadało jedną z grup niemieckiej listy narodowej. Osoby z III i IV grupy Volksliste mieli limitowane produkty żywnościowe oraz 12-godzinny dzień pracy. Dzieci z Ostromecka i sąsiednich wsi uczęszczały do szkoły jednoklasowej w Mozgowinie, a następnie do 7-klasowej w Fordonie.
Okres powojenny.
W nocy 26 na 27 stycznia 1945 Ostromecko zajęły oddziały Armii Radzieckiej 2 Frontu Białoruskiego. Niemcom udało się wysadzić w powietrze dwa przęsła mostu fordońskiego. Na początku lutego 1945 w lasach koło Dąbrowy Chełmińskiej odbyła się kilkudniowa bitwa, podczas której okrążono i rozbito resztki wojsk niemieckich. W kościele ewangelickim utworzono obóz dla jeńców niemieckich, a zespół pałacowo-parkowy został splądrowany przez żołnierzy radzieckich oraz okoliczną ludność. Nowa władza pod nadzorem NKWD rozpoczęła działalność od aresztowań i zsyłek ludności do łagrów na terenie ZSRR.
W latach 1945-1954 Ostromecko wchodziło w skład gminy Dąbrowa Chełmińska, powiatu chełmińskiego, województwa bydgoskiego, będąc siedzibą jednostki pomocniczej gminy (gromady). Reforma administracyjna z 25 września 1954 w miejsce gmin powołała wyłącznie gromady. W latach 1954-1959 istniała gromada Ostromecko, którą utworzono na bazie dotychczasowych gromad: Ostromecko, Rafa, Strzyżawa i Wielka Kępa oraz bydgoskiego Zawiśla. Po reformie administracyjnej z 1975 roku miejscowość znajdowała się w gminie Dąbrowa Chełmińska w województwie bydgoskim, a od 1999 roku w gminie Dąbrowa Chełmińska, w powiecie bydgoskim i województwie kujawsko-pomorskim.
W 1945 roku majorat ostromecki znacjonalizowano w oparciu o przepisy reformie rolnej. W 1946 roku Komisja likwidacyjna mienia poniemieckiego przydzieliła pałace oraz cztery domy mieszkalne, dom administracyjny, dom ogrodnika, park i cześć ziemi ornej Ośrodkowi Szkolno-Wychowawczemu dla Dzieci i Młodzieży Słabosłyszącej i Niesłyszącej w Bydgoszczy, który tu funkcjonował do 1989 roku. Pozostałą ziemię rozparcelowano na rzecz okolicznych rolników, a wytwórnię wody mineralnej upaństwowiono. W miejscowości zorganizowano siedmioklasową szkołę podstawową w budynku dawnego browaru, do której uczęszczały także dzieci ze zlikwidowanych szkół w Mozgowinie i Strzyżawie. W 1957 roku rozebrano kościół ewangelicki pw. św. Pawła. W latach 1958-1985 u podnóża parku ostromeckiego zbudowano osiedle domów jednorodzinnych Ostromecko-Zabasta. Powstało ono z inicjatywy Alfonsa Nowaka, prezesa Wojewódzkiego Związku Gminnych Spółdzielni w Bydgoszczy. Pierwszymi jego mieszkańcami byli pracownicy WZGS, lekarze, wojskowi i nauczyciele z Bydgoszczy. Natomiast przy drodze do Dąbrowy Chełmińskiej wzniesiono osiedle Pod Gruszą . W 1971 oddano do użytku nowy 6-izbowy budynek szkolny. W latach 1993-1995 w Ostromecku funkcjonowało Policealne Studium Sztuk Plastycznych, przeniesione później do Torunia.
Od 1985 roku Pałac Mostowskich w Ostromecku przejęła na swoją filię Filharmonia Pomorska im. Ignacego Paderewskiego w Bydgoszczy . Zespół pałacowo-parkowy w Ostromecku nazywano "„Bydgoskim Wilanowem”" i planowano przekształcić w ośrodek kultury promieniujący na cały region. Dzięki inicjatywie Andrzeja Szwalbe, dyrektora filharmonii, w Pałacu Starym zgromadzono kolekcję współczesnego malarstwa i grafiki polskiej oraz zbiór 50 zabytkowych pianin i fortepianów. W 1986 rozpoczęto prace renowacyjne pałacu oraz porządkowanie parku. 15 października 1987 roku minister kultury Aleksander Krawczuk zatwierdził Fundację Ostromecką, która zbierała fundusze na generalną odnowę zespołu pałacowo-parkowego. W 1992 roku Pałac Nowy i park przejął wojewoda bydgoski, a w 1996 roku Miasto Bydgoszcz, dążąc do utworzenia tu ośrodka kulturalnego i rekreacyjnego dla mieszkańców miasta, w tym rozwijającej się, pobliskiej dzielnicy Fordon. Od 2008 roku właścicielem całego zespołu pałacowo-parkowego jest miasto Bydgoszcz, a administratorem Miejskie Centrum Kultury w Bydgoszczy. W latach 90. XX w. w Pałacu Starym, a od 2001 także w Pałacu Nowym prowadzono prace rewaloryzacyjne pod nadzorem Wojewódzkiego Konserwatora Zabytków. Od 1996 roku w zespole pałacowo-parkowym w Ostromecku odbywają się imprezy kulturalne dla mieszkańców Bydgoszczy i regionu, m.in.: koncerty muzyczne, spektakle teatralne, wystawy plastyczne, wernisaże artystów itp. W pałacowych wnętrzach odbywają się bale, zabawy, imprezy okolicznościowe, zebrania i spotkania środowisk naukowych, twórczych, politycznych i społecznych. W latach 2007-2011 kompleks pałacowy został gruntownie zrewitalizowany w ramach dwóch etapów projektu pn. "Ostromecko – cztery pory roku", dofinansowanych ze środków Europejskiego Funduszu Rozwoju Regionalnego.
Po 2000 roku Ostromecko stało się jednym z beneficjentów procesu suburbanizacji okolic Bydgoszczy. W 2002 oddano do użytku salę gimnastyczną, a w 2005 powstał Zespół Szkół w Ostromecku, obejmujący przedszkole, szkołę podstawową i gimnazjum, od 2015 noszący imię Mariana Rejewskiego. W latach 2000-2008 nieczynna była linia kolejowa przebiegająca przez Ostromecko. Uruchomiono ją ponownie 13 listopada 2008 roku. Kursują tu pasażerskie szynobusy na trasie Bydgoszcz Główna – Chełmża.

</doc>
<doc id="371864" url="https://pl.wikipedia.org/wiki?curid=371864" title="Ostromęcko">
Ostromęcko

Ostromęcko (niem. "Reichssiedlung Kölzig") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. Kolonia jest siedzibą "sołectwa Ostromęcko", obejmujące miejscowości: Kołecko, Krzywin i Ostromęcko. Sołectwo Ostromęcko wydzielono z sołectwa Kolsk w 2010 roku..
W latach 1975–1998 miejscowość administracyjnie należała do województwa gorzowskiego. 
Kolonia leży ok. 2 km na północ od Kolska, nad południowym brzegiem jeziora Bierzwnik. 

</doc>
<doc id="371865" url="https://pl.wikipedia.org/wiki?curid=371865" title="Ostromęczyn">
Ostromęczyn

Ostromęczyn – wieś w Polsce położona w województwie mazowieckim, w powiecie łosickim, w gminie Platerów.
Wierni Kościoła rzymskokatolickiego należą do parafii św. Wojciecha w Górkach.
W latach 1975–1998 miejscowość administracyjnie należała do województwa bialskopodlaskiego.
W Ostromęczynie urodził się Bronisław Sawicki (1860-1931) – polski chirurg.
Zabytki.
Zamczysko – od strony południowej, wschodniej i zachodniej zachowały się pozostałości umocnień otaczających nieistniejący obecnie zamek w postaci wałów i resztki bastionów i fosy. Podczas wykopalisk w 1987 roku stwierdzono, że warstwy kulturowe datować można na połowę XVI wieku. Początki widocznego obecnie w terenie zamku bastionowego w Ostromęczynie sięgają lat 30. XVII wieku. Prawdopodobnie w wyniku wykupienia drobnych gruntów całe dobra Ostromęczyn przeszły we władanie Stanisława Niemiery (Niemiry). On to w 1639 r. zapisał swojej małżonce Jadwidze z Firlejów, córce Piotra Firleja, wojewodziance lubelskiej posag na połowie dóbr, w skład których wchodził zapewne Ostromęczyn, ponieważ w 1646 r. jako dziedzic Ostromęczyna wzmiankowany był już Stanisław Firlej z Dąbrowicy. W roku 1649 odnotowano, że Ostromęczyn dzierżawił Łukasz Gałęzowski. Przed 1662 r. właścicielem został Jakub Krasowski, kasztelan podlaski.
Przypuszczalnie w czasach Firlejów zbudowano zamek bastionowy w kształcie czworoboku, z czterema bastionami i fosą. Zamek ten został zniszczony w czasach Potopu podczas wyprawy księcia Bogusława Radziwiłła na teren południowego Podlasia w 1656 r., kiedy to spustoszył ziemię mielnicką. Od tego czasy po zamku pozostały wały, obszerne piwnice i część fortyfikacji w przyziemiach.
W połowie XVIII wieku Ostromęczyn stanowił własność Karola Józefa Sedlnickiego, podskarbiego wielkiego koronnego, żonatego w Konstancją Branicką, córką Stefana Mikołaja Branickiego i siostrą Jana Klemensa Branickiego. W tym czasie Sedlnicki zakładał w niedalekich Kozieradach, przemianowanych na cześć żony na Konstantynów, nowe założenie pałacowo-ogrodowe. W Ostromęczynie z kolei podjął budowę letniej rezydencji i w tym celu zatrudnił w 1753 r. pułkownika Jana Henryka Klemma, jednakże zaprojektowana przez niech rezydencja pałacowa się nie zachowała. Przypuszczalnie rozplanowano ją na południe od fortyfikacji i tarasowo opadała do stawów.

</doc>
<doc id="371866" url="https://pl.wikipedia.org/wiki?curid=371866" title="Ostromęczyn-Kolonia (wieś)">
Ostromęczyn-Kolonia (wieś)

Ostromęczyn-Kolonia – wieś w Polsce położona w województwie mazowieckim, w powiecie łosickim, w gminie Platerów.
Wierni Kościoła rzymskokatolickiego należą do parafii św. Wojciecha w Górkach.
W latach 1975–1998 miejscowość administracyjnie należała do województwa bialskopodlaskiego.
W Ostromęczynie Kolonii znajduje się XVII-wieczne zamczysko bastionowe.

</doc>
<doc id="371867" url="https://pl.wikipedia.org/wiki?curid=371867" title="Ostropole">
Ostropole

Ostropole – wieś w Polsce położona w województwie zachodniopomorskim, w powiecie szczecineckim, w gminie Barwice.

</doc>
<doc id="371868" url="https://pl.wikipedia.org/wiki?curid=371868" title="Ostroszowice">
Ostroszowice

Ostroszowice (niem. "Weigelsdorf") – wieś w Polsce, położona w województwie dolnośląskim, na Przedgórzu Sudeckim, w powiecie dzierżoniowskim, w gminie Dzierżoniów.
W latach 1975–1998 wieś administracyjnie należała do województwa wałbrzyskiego.
Historia.
Wieś wzmiankowana po raz pierwszy w łacińskim dokumencie z 1219 roku wydanym przez biskupa wrocławskiego Lorenza gdzie zanotowana została w zlatynizowanej, staropolskiej formie "„Ostrossovichi”". Wymieniono ją we fragmencie "„Ostrossovichi circa Pilaviam superius”" wraz z sąsiednią miejscowością Piławą Dolną, która wówczas nosiła nazwę Piława.
W roku 1366 wymieniona jest w zgermanizowanej formie "Wigandisdorf" ("wieś Wiganda", nazwa stopniowo zniekształcona później do ostatecznej formy "Weigelsdorf"). Od roku 1668 miejscowe dobra należały do rodu von Netz, a gdy w roku 1757 zmarł jego ostatni przedstawiciel, Adam Heinrich von Netz, odziedziczył je jego wnuk, Heinrich Leopold von Seherr-Thoß, od roku 1775 posługujący się tytułem hrabiego. W rękach jego potomków dobra pozostały do roku 1945.
W maju 1945 wieś została zajęta przez wojska radzieckie bez walki, dopiero po kapitulacji Niemiec. Po przejęciu tego obszaru przez administrację niemiecka ludność wsi została wysiedlona w nowe granice Niemiec i zastąpiona polskimi osadnikami. Po wojnie powrócono do pierwotnej, staropolskiej nazwy, którą ustalono na "Ostroszowice". 
Zabytki.
Do wojewódzkiego rejestru zabytków wpisane są następujące obiekty:
Demografia.
Jest największą miejscowością gminy, liczącą 1845 mieszkańców (III 2011 r.).
Przemysł.
W Ostroszowicach funkcjonuje Ostroszowicka Fabryka Mebli, założona w roku 1946 na bazie wcześniejszego przedsiębiorstwa niemieckiego.
Edukacja.
Przy ulicy Bielawskiej 58 funkcjonuje Zespół Szkolno-Przedszkolny im. Mikołaja Kopernika w Ostroszowicach. Pierwsze świadectwa otrzymali uczniowie w lutym 1946 z pieczątką "Szkoła Powszechna im. Mikołaja Kopernika" w Wyganowie.

</doc>
<doc id="371869" url="https://pl.wikipedia.org/wiki?curid=371869" title="Ostrowąs (województwo kujawsko-pomorskie)">
Ostrowąs (województwo kujawsko-pomorskie)

Ostrowąs – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Wieś sołecka – zobacz jednostki pomocnicze gminy Aleksandrów Kujawski w BIP.
Historia.
Ostrowąs w 1185 roku Ostrawantz, w XIX wieku wieś w powiecie nieszawskim.
W liczbie wsi nadanych kościołowi P. Maryi pod Płockiem, akt z r. 1185 wymienia „Ostrowantz cum ecclesia*. Kościół więc istniał tu zapewne już na początku XI w. (Ulanowski Dok. Kujaw., 287, 1).
Jako włość klasztoru premonstratensów pod Płockiem, uwolniona 1361 r. razem ze wsiami: Dymcze i Kurowo od wszelkich podatków przez króla Kazimierza (Kod. Dypl. Pol., I, 216).
W r. 1353 Władysław ks. kujawski i gniewkowski, na prośbę Jakóba prepozyta klasztoru płockiego i Grimildy przełożonej, pozwala przenieść wś Ostrowąs na prawo magdeburskie.
Za zniesione daniny książęce, mają kmiecie płacić 3 grzywny rocznie i dawać poradlne. Kmiecie, których role przytykały do kościoła w tej wsi, wolni będą od opłat (Kod. Dypl. Pol., II, 299).
Sanktuarium.
We wsi znajduje się Sanktuarium Maryjne, w skład którego wchodzi kościół pw. Narodzenia NMP oraz plac położony niedaleko kościoła, na którym umieszczono 20 figur symbolizujących stacje modlitwy różańcowej. Budowę placu rozpoczęto w 1992 r., a jego pomysłodawcą był kustosz sanktuarium ks. kanonik Jan Matusiak (proboszcz parafii w latach 1978-2006). Prace zakończono w 2006 r., a plac i figury poświęcono w 20. rocznicę koronacji obrazu Matki Bożej „Pani Kujaw” w Ostrowąsie, w dniu 26 sierpnia 2006 r.
Każda z dwudziestu figur ma wysokość od 2 do 2,5 m. W centrum placu znajduje się kolumna, na szczycie której ustawiona jest figura Matki Bożej z różańcem w ręku.
Od połowy XVII wieku w kościele znajduje się Obraz Matki Bożej z Dzieciątkiem, który 24 sierpnia 1986 r. został koronowany papieskimi koronami.
Zabytki.
Według rejestru zabytków NID na listę zabytków wpisane są:

</doc>
<doc id="371870" url="https://pl.wikipedia.org/wiki?curid=371870" title="Ostrowąż">
Ostrowąż

Ostrowąż – wieś w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.
Historia.
Pierwsze zapiski o osadzie pochodzą z XIII wieku. Była własnością szlachecką. 
Opis.
W Ostrowążu znajduje się Kościół pod wezwaniem Niepokalanego Serca Najświętszej Maryi Panny i św. Jakuba Apostoła z parafialnym cmentarzem. Kościół jest największym w Wielkopolsce (drugim w Polsce, po kościele w Haczowie) budynkiem sakralnym wykonanym w całości z drewna. Jego powierzchnia użytkowa wynosi 450 m2 a kubatura ponad 1000m3. Jest tu również szkoła podstawowa, prężnie działająca jednostka Ochotniczej Straży Pożarnej, remiza strażacka pełniąca również funkcję sali rozrywkowej, sklep spożywczo-przemysłowy (należący do "GS Ślesin"). W miejscu po upadłym kółku rolniczym, świadczącym niegdyś usługi dla rolnictwa, swoją siedzibę ma firma handlowa "Trans Wag" prowadząca sprzedaż węgla, paliw, nawozów i materiałów budowlanych. Wiosną 2016 roku archeolodzy odkryli w pograniczu Ostrowąża i Marianowa niezwykle cenne cmentarzysko neolityczne sprzed 5000 lat. Są to doskonale zachowane kurhany ułożone w 3 skupiskach.

</doc>
<doc id="371871" url="https://pl.wikipedia.org/wiki?curid=371871" title="Ostrowce (województwo świętokrzyskie)">
Ostrowce (województwo świętokrzyskie)

Ostrowce – wieś w Polsce położona w województwie świętokrzyskim, w powiecie buskim, w gminie Nowy Korczyn.
Historia.
Pierwszym znanym z imienia i nazwiska stałym mieszkańcem wsi był Jan Naszon z Ostrowiec herbu Topór, rycerz żyjący na przełomie XIV i XV w., który jak podaje Jan Długosz był zaufanym wojem króla Władysława Jagiełły i wsławił się szczególnie zdobyciem chorągwi krzyżackiej w bitwie pod Koronowem 10 października 1410 r. Dla uczczenia rycerza, 20 września 2009 r., w Ostrowcach, podczas Gminnych Dożynek odsłonięto obelisk poświęcony jego pamięci. W 1758 r. nabył dobra Ostrowce skarbnik łukowski Jakub Jastrzębski herbu Jastrzębiec. W 1827 r. wieś położona była w powiecie stopnickim województwie krakowskim. Liczyła 175 mieszkańców i 16 domów.
W latach 1975–1998 miejscowość administracyjnie należała do województwa kieleckiego.

</doc>
<doc id="371872" url="https://pl.wikipedia.org/wiki?curid=371872" title="Ostrowe-Stańczyki">
Ostrowe-Stańczyki

Ostrowe-Stańczyki – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="371873" url="https://pl.wikipedia.org/wiki?curid=371873" title="Ostrowice">
Ostrowice

Ostrowice (niem. "Wusterwitz") – wieś sołecka w Polsce położona w województwie zachodniopomorskim, w powiecie drawskim, w gminie Drawsko Pomorskie. W latach 1945–1954 i 1973–2018 siedziba zlikwidowanej w 2019 roku gminy Ostrowice. , a 31 grudnia 2017 – 489. 
W latach 1975–1998 miejscowość administracyjnie należała do województwa koszalińskiego. 
Wieś leży 18 kilometrów na północny wschód od Drawska Pomorskiego, nad rzeką Kokną, przy drodze wojewódzkiej nr 173, między Drawskiem Pomorskim a miastem Połczyn-Zdrój, 1,5 km na północny wschód od jeziora Ostrowiec. W odległości około 500 metrów na wschód od wsi znajduje się wzniesienie Ostrowiczka.
W skład sołectwa Ostrowice wchodzi wieś Donatowo.
Miejscowość posiada połączenia autobusowe z Drawskiem Pomorskim, Koszalinem, Połczynem-Zdrojem i Złocieńcem.
Historia.
Pierwsze wzmianki o wsi Ostrowice pochodzą z 1321. Od końca XV wieku stanowi ona własność Borków. W 1652, korzystając z położenia przy trakcie z Drawska do Połczyna, otworzono tu dużą wiejską karczmę, w której szynkowano drawskie piwo. W 1940 nieopodal wsi powstał duży obóz pracy. 
4 lipca 2018 mieszkańcy sołectwa w konsultacjach społecznych w większości (3 osoby) wstrzymali się od głosu w sprawie zniesienia gminy Ostrowice, projekt poparła 1 osoba.
Zabytki.
Do wojewódzkiego rejestru zabytków wpisany jest dawny kościół ewangelicki, obecnie rzymskokatolicki kościół parafialny pw. Niepokalanego Poczęcia Najświętszej Maryi Panny z 1697 należący do dekanatu Drawsko Pomorskie, diecezji koszalińsko-kołobrzeskiej. Barokowy kościół został ufundowany przez właścicieli wsi Ernesta Klausa von Horn i Eleonorę von Kleisten w 1697 i przebudowany w latach trzydziestych XIX wieku. Obiekt murowany, salowy, zamknięty półkoliście; od zachodu nad nawą czworoboczna, drewniana wieża z tarczami zegarowymi (1892), hełm piramidalno – ostrosłupowy. Na wieży kościelnej zawieszono dzwony z 1732 i z 1924. Drugi z nich, żelazny, ufundowano w miejsce dzwonu z 1737, przetopionego w 1917 na cele wojenne. 
We wnętrzu barokowy ołtarz główny z około 1700; ambona i kropielnica również barokowe; krucyfiks procesyjny z XVIII w., prospekt organowy klasycystyczny z pocz. XIX w.

</doc>
<doc id="371874" url="https://pl.wikipedia.org/wiki?curid=371874" title="Ostrowie (powiat augustowski)">
Ostrowie (powiat augustowski)

Ostrowie (lit. Ostroviai) – wieś w Polsce położona w województwie podlaskim, w powiecie augustowskim, w gminie Sztabin.
W XVI wieku w miejscu, gdzie obecnie znajduje się wieś Ostrowie, istniał ostęp leśny zwany Ostrów, należący do królewskiej Puszczy Perstuńskiej. w 1602 roku został on nadany przez króla Zygmunta III mieszczanom z Lipska. Lasy wycięto pod pola, a mieszczanie lipscy posiadali tutaj różne zabudowania gospodarcze.Znajdowały się tutaj pola zwane: Podjasienie, Wierzchowina, Podłucze. Tak było przez następne wieki. W 1820 roku mieszczanie lipscy posiadali 219 mórg lasów, pól i łąk w tej okolicy. Po 1820 roku powstała osada zwana początkowo Przedmieście Ostrowie, było to coś w rodzaju kolonii miasta Lipska.
W okresie międzywojennym wieś była już całkiem dużym osiedlem, informacje z tego okresu mówią o liczbie prawie 50 domów.
Ze wsi rozciągają się piękne widoki na Wysoczyznę Lipską i dolinę Biebrzy. Są tu przystanki PKP i PKS.
Obecnie wieś liczy 126 mieszkańców.
W latach 1975–1998 miejscowość administracyjnie należała do województwa suwalskiego.

</doc>
<doc id="371875" url="https://pl.wikipedia.org/wiki?curid=371875" title="Ostrowieczno">
Ostrowieczno

Ostrowieczno – wieś w Polsce położona w województwie wielkopolskim, w powiecie śremskim, w gminie Dolsk. W latach 1975–1998 miejscowość administracyjnie należała do województwa poznańskiego.
Wieś położona 2,4 km na wschód od Dolska przy drodze powiatowej nr 4082 z Dolska do Mchów przez Ługi u stóp najwyższego pasma Pagórków Dolskich. We wsi znajduje się skrzyżowanie z drogą powiatową nr 4085 z Nowieczka do Księginek.
O dawnym osadnictwie świadczą dwa grodziska. W 1258 wieś pierwszy raz była wymieniona w dokumentach pod nazwą "Ostroveczno". Podzielona, należała wówczas do biskupów poznańskich, klasztoru Benedyktynów z Lubinia i miejscowego rycerstwa. W 1672 spłonął kościół św. Stanisława z XIII wieku, pozostałością po nim jest Kościelna Góra.
Atrakcjami wsi są:
Znajdował się tam również Ośrodek Wypoczynkowy należący do Odlewni Żeliwa w Śremie zaś później należący do osoby prywatnej. Z czasem Ośrodek został opuszczony i zostały tylko ruiny. W 2018 roku Ośrodek Wypoczynkowy został rozebrany i nie pozostało po nim ani śladu.

</doc>
<doc id="371876" url="https://pl.wikipedia.org/wiki?curid=371876" title="Ostrowin">
Ostrowin

Ostrowin (niem. "Osterwein") – miejscowość w Polsce położona w województwie warmińsko-mazurskim, w powiecie ostródzkim, w gminie Ostróda. W latach 1975–1998 miejscowość administracyjnie należała do województwa olsztyńskiego.
Miejscowość znajduje się w pobliżu dwóch jezior: Ostrowińskiego i Widłowskiego (tzw. Głogowo). Przepływa tutaj również rzeka Drwęca. Znajduje się tutaj ośrodek wypoczynkowy. W pobliżu wsi znajduje się góra Golberg. Dzieci ostrowińskie chodzące do szkoły w Szyldaku w ramach akcji „sprzątanie świata”, corocznie porządkują właśnie tę górę.
W ramach wsi działa Stowarzyszenie „Rozwój w Duchu Tradycji – Ostrowin”, które skupia mieszkańców oraz miłośników wsi Ostrowin, którzy są świadomi jej potrzeb, potrafią jasno określić cele, zaplanować działania i dążą do osiągnięcia zamierzonego efektu. Stowarzyszenie powstało w celu rozwijania wsi w jak najszerszym zakresie. Wielki nacisk kładziony jest szczególnie na badanie i rozpowszechnianie historii miejscowości, dbanie o obiekty związane z przeszłością, gromadzenie wiedzy.
Historia.
Pierwsze informacje o wsi datowane są na rok 1363, była to wówczas własność zakonu krzyżackiego, podlegała pod komturię w Ostródzie. Następnie wieś wzmiankowana była w 1414 roku i zajmowała 58 włók. W 1513 r. Jan Goliński zakupił od wojewody malborskiego Jerzego Bażyńskiego 9 włók w Ostrowinie i Frygnowie, ale jeszcze w tym samym roku odsprzedał nabyte grunty niejakiemu Bylińskiemu z Mazowsza. W latach 1531-1537 wieś dzierżawił Fryderyk Ölsnitz. W 1538 r. marszałek Fryderyk Ölsnitznadał nadał Amusowi Ölsnitz i jego dzieciom 70 włók w Ostrowinie. W tym czasie we wsi, poza chłopami, mieszkało dwóch pasterzy, pszczelarz, rzeźnik i karczmarz. W 1542 r. w Ostrowinie pastorem był Stanisław Kamiński, a do parafii (ewangelickiej) należały także kościoły filialne w Grabinku i Szyldaku. Kolejnym pastorem był Mateusz Szarlej. W 1577 r. zbudowano młyn. W 1580 r. Wolf Ölsnitz wystąpił do władz o przydział drewna na budowę kościoła.
W latach 1615-1625 należała do Wolfganga von Olesnitz (Olesnickiego), podkomorzego polskiego, dworzanina króla Zygmunta III Wazy. W czasie pierwszej wojny szwedzkiej (1621-1629) pastorem był Grzegorz Zaremba. W wiekach XVII–XVIII wieś była w posiadaniu rodu Pentzigów. W 1783 r. Ostrowin był wsią szlachecką, razem z folwarkiem należała do kapitana Lausona, łącznie było tu 35 domów. W 1820 r. wieś i majątek obejmowały 39 domów i 209 mieszkańców. W 1861 r. do majątku należało 6832 morgi a mieszkało w nim 447 osób. W 1895 r. wieś obejmowała 276 ha a mieszkało w niej 273 mieszkańców, natomiast majątek obejmował 1416 ha i zamieszkiwany był przez 277 osób.
W 1939 r. we wsi mieszkało 466 ludzi.
Ludzie związani z miejscowością.
W Ostrowinie urodził się Paweł Świetlicki (1699–1756) – lektor języka polskiego w Gimnazjum Akademickim w Gdańsku, profesor filologii na uniwersytecie w Wittenberdze, autor wielu prac teologicznych i książki o astrologii perskiej.

</doc>
<doc id="371877" url="https://pl.wikipedia.org/wiki?curid=371877" title="Ostrowina">
Ostrowina

Ostrowina (niem. "Ostrowine") – wieś w Polsce położona w województwie dolnośląskim, w powiecie oleśnickim, w gminie Oleśnica.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Pierwsza wzmianka pochodzi z roku 1471, gdy była to wieś książęca z dworem; pod koniec XVIII wieku funkcjonował tu folwark, dwa młyny wodne i szkoła. W 1785 roku wieś była podzielona na dwie części: Dolną i Górną. W roku 1927 folwark został zakupiony przez "Berliner Siedlungsgesellschaft" w celu parcelacji. W roku 1935 podczas akcji germanizacji nazewnictwa niemiecka administracja nazistowska zmieniła ukształtowaną historycznie nazwę "Ostrowine" formą ahistoryczną "Werden". Zespół pałacowo-dworski wraz z parkiem po roku 1945 przekazano Domowi Opieki Społecznej, który użytkuje go do dziś.
Współczesność.
Obecnie (III 2011 r.), według Narodowego Spisu Powszechnego, wieś zamieszkuje 472 mieszkańców. Wieś ma połączenia autobusowe z Oleśnicą i z Wrocławiem. Działa internet radiowy. Jest świetlica, leśniczówka, boisko sportowe i sklep. W pobliżu tartak, szkoła, apteka. W okolicy kilka większych stawów oraz rzeczka Oleśniczka. Najbliższe miasta obok Oleśnicy to Twardogóra (9 km) i Syców (13 km), gdzie odbywają się raz w tygodniu targi. Do drogi E12 (kierunek Warszawa) około 7 km. Obok wsi droga krajowa nr 25, która umożliwia dojazd do Ostrowa Wielkopolskiego. We wsi znajdują się działki rekreacyjne. Do Ostrowiny przyjeżdża bardzo dużo osób w sezonie letnio-jesiennym, w szczególności na jagody i na grzyby. Bardzo dużo lasów, ścieżek rowerowych itp. We wsi jest klub sportowy "OKS Burza Ostrowina", który występuje w rozgrywkach piłki nożnej na terenie Gminy Oleśnica (C-klasa). Klub ten posiada również sekcje tenisa stołowego i piłki siatkowej, występując w rozgrywkach gminnych. Klub posiada własną stronę internetową. W roku 2000 na terenie wsi kręcony był serial dokumentalny TVP - o nazwie Złote łany. Wiosną 2013 roku serial ten został powtórzony na łamach TVP 1 oraz TVP 1 HD.
Zabytki.
Do wojewódzkiego rejestru zabytków wpisany jest:

</doc>
<doc id="371878" url="https://pl.wikipedia.org/wiki?curid=371878" title="Ostrowite Prymasowskie">
Ostrowite Prymasowskie

Ostrowite Prymasowskie – wieś w Polsce, położona w województwie wielkopolskim, w powiecie gnieźnieńskim, w gminie Witkowo.
Wieś duchowna "Ostrowite Arcybiskupie", własność arcybiskupstwa gnieźnieńskiego, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa konińskiego.
Położenie i otoczenie.
Wieś położona nad Jeziorem Ostrowickim. Ostrowite Prymasowskie zwane jest także "Ostrowitem Arcybiskupim". Dzieje wsi sięgają 1237 roku. Wioska ta została nadana przez Władysława Odonica Januszowi, kanclerzowi arcybiskupa gnieźnieńskiego Fulkona. We wsi znajduje się zabytkowa chata szachulcowa z połowy XIX wieku. W Jeziorze Ostrowickim żyją gatunki ryb takich jak: lin, okoń europejski, leszcz, sielawa, sandacz, szczupak pospolity, płoć i sum europejski). Na wyspie jeziora znajdują się ślady grodziska z okresu kultury łużyckiej. W Ostrowitem znajduje się też dziewiętnastowieczny kościół pw. św. Marcina.
Integralne części wsi.
Obecnie wieś posiada wodociąg, a woda dostarczana jest z ujęcia w Witkowie.
Urodził się tu Józef Skowron – polski sierżant pilot walczący w 300 dywizjonie bombowym „Ziemi Mazowieckiej” w czasie II wojny światowej.

</doc>
<doc id="371879" url="https://pl.wikipedia.org/wiki?curid=371879" title="Ostrowitko">
Ostrowitko

 
Ostrowitko – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 143 mieszkańców. Jest 33. co do wielkości miejscowością gminy Lipno.

</doc>
<doc id="371880" url="https://pl.wikipedia.org/wiki?curid=371880" title="Ostrownica (powiat zwoleński)">
Ostrownica (powiat zwoleński)

Ostrownica – wieś w Polsce położona w województwie mazowieckim, w powiecie zwoleńskim, w gminie Kazanów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Przemienienia Pańskiego w Kazanowie Iłżeckim.

</doc>
<doc id="371881" url="https://pl.wikipedia.org/wiki?curid=371881" title="Ostrownica-Kolonia">
Ostrownica-Kolonia

Ostrownica-Kolonia – wieś w Polsce, położona w województwie mazowieckim, w powiecie zwoleńskim, w gminie Kazanów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Przemienienia Pańskiego w Kazanowie Iłżeckim.

</doc>
<doc id="371882" url="https://pl.wikipedia.org/wiki?curid=371882" title="Ostrowo Kościelne">
Ostrowo Kościelne

Ostrowo Kościelne – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość administracyjnie należała do województwa konińskiego.
We wsi znajduje się drewniany, zabytkowy kościół parafialny pw. Nawiedzenia NMP z XVIII w. (nr rej.: AK-I-11a/269 z 14.03.1933 r.). 

</doc>
<doc id="371883" url="https://pl.wikipedia.org/wiki?curid=371883" title="Ostrowo Szlacheckie">
Ostrowo Szlacheckie

Ostrowo Szlacheckie – wieś w Polsce położona w województwie wielkopolskim, w powiecie wrzesińskim, w gminie Września.
W latach 1975–1998 miejscowość administracyjnie należała do województwa poznańskiego.

</doc>
<doc id="371884" url="https://pl.wikipedia.org/wiki?curid=371884" title="Kolonia Ostrowska">
Kolonia Ostrowska

Kolonia Ostrowska – wieś w Polsce położona w województwie wielkopolskim, w powiecie pleszewskim, w gminie Gizałki.
Wieś powstała jako osada olęderska ("Holendry Ostrowskie") przed 1825 na osuszonych terenach po istniejących tu wcześniej bagnach.
W latach 1975–1998 miejscowość administracyjnie należała do województwa kaliskiego.

</doc>
<doc id="371885" url="https://pl.wikipedia.org/wiki?curid=371885" title="Ostrowy Baranowskie">
Ostrowy Baranowskie

Ostrowy Baranowskie – wieś w Polsce położona w województwie podkarpackim, w powiecie kolbuszowskim, w gminie Cmolas.
W latach 1975–1998 miejscowość administracyjnie należała do województwa rzeszowskiego.

</doc>
<doc id="371886" url="https://pl.wikipedia.org/wiki?curid=371886" title="Ostrowy nad Okszą">
Ostrowy nad Okszą

Ostrowy nad Okszą (do 2009 "Ostrowy") – wieś w Polsce, położona w województwie śląskim, w powiecie kłobuckim, w gminie Miedźno, nad rzeką Białą Okszą.
W latach 1952-1954 roku miejscowość była siedzibą gminy Ostrowy nad Okszą. W latach 1975–1998 miejscowość administracyjnie należała do województwa częstochowskiego.
We wsi znajduje się kościół św. Andrzeja Boboli, będący siedzibą parafii Stygmatów św. Franciszka z Asyżu. 
W Ostrowach znajduje się Zespół Szkolno-Przedszkolny im. Tadeusza Kościuszki.
Nazwa.
Nazwa miejscowości notowana była w formach "Ostrowi" (1470-80), "Ostrow" (1581), "Ostrow" (1763), "Ostrowy" (1921), "Ostrowy", "Ostrowy nad Okszą" (1952). Jest to nazwa topograficzna wywodząca się od wyrazu pospolitego "ostrów" ‘wyspa, pole położone pomiędzy łąkami a rowami, bór’.
1 stycznia 2009 roku zmieniono nazwę "Ostrowy" na "Ostrowy nad Okszą", wyróżniającą ją od innych wsi o tej nazwie.
Historia.
Historia Ostrów sięga 1241 (przekaz ustny). Pierwsi osadnicy założyli osadę zwaną Ostrą Górką liczącą 6 zagród. W 1383 w dekretach Władysława Opolczyka występuje nazwa wsi Ostrowy w powiecie Krzepickim. W kronikach Jana Długosza występuje jako wieś za króla Władysława Jagiełły należąca do kanonii Kłobuck.
W 1655 Ostrowy liczyły 23 zagrody. Zapis po "potopie szwedzkim" w 1658 wykazuje 6 zagród. W 1789 Ostrowy liczyły 92 domy i 396 mieszkańców. Na wieś przypadało 123 dni pańszczyzny w roku tzw. tłoki. W 1874 Ostrowy liczyły 119 domów oraz 776 mieszkańców wraz z dworem.
3 października 1863 podczas powstania styczniowego między Ostrowami, Nowym Folwarkiem, a Kocinem miało miejsce starcie powstańców z wojskami rosyjskimi, zwana potyczką pod Kocinem. W 1864 ukazem carskim zostaje uwłaszczone 109 gospodarstw z zachowaniem serwitutów – służebność lasów przez dwór na rzecz wsi. Obowiązują one do dnia dzisiejszego, budząc wiele emocji. 
W 1866 wielu mieszkańców wsi padło ofiarą epidemii cholery. 17 z nich zostało pochowanych na osobnym cmentarzu przy drodze do Miedźna.
Pod koniec września 1900 podczas odwiedzin swoich dóbr w Zagórzu, w obfitujących w zwierzynę ostrowskich lasach, polował książę Michał Aleksandrowicz.
W 1884 została otwarta Szkoła Ludowa. W 1918 powstała Straż Ogniowa, a w 1922 parafia. W latach 1929-1930 utworzono Spółkę Handlową i Kasę Stefczyka na prawie członkowskim. We wrześniu 1939 wojna zniszczyła Ostrowy w 55 procentach.
Życie i rozwój Ostrów związany był z rzeką. Na jej wysepkach budowano domy. Pomniki świadkowie dawnych borów to 400-letnie dęby we wsi. W 2003 na Okszy między Ostrowami a wsią Borowa oddano do użytku Zalew Ostrowy, który stał się atrakcją turystyczną. We wsi znajduje się drogowy odcinek lotniskowy Ostrowy.

</doc>
<doc id="371887" url="https://pl.wikipedia.org/wiki?curid=371887" title="Ostrowy Tuszowskie">
Ostrowy Tuszowskie

Ostrowy Tuszowskie – wieś w Polsce położona w województwie podkarpackim, w powiecie kolbuszowskim, w gminie Cmolas.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii Wniebowzięcia NMP, należącej do dekanatu Kolbuszowa Zachód, diecezji rzeszowskiej.
Historia.
Początki miejscowości.
Pierwsza pisana wzmianka o dzisiejszych Ostrowach Tuszowskich pochodzi z 1538 roku - zawiera ją ówczesny rejestr poborowy. Wtedy miejscowość ta znana była pod nazwą Sława Góra. Później nazwę tę zmieniono, w dokumentach staropolskich można odnaleźć ją jako "Ostrowy seu Sławogóry". Wkrótce, bo w 1566 roku wieś lokowana była powtórnie. Informacja taka zawarta była w akcie dotacyjnym króla Zygmunta Augusta. Osada miała być wówczas wsią królewską.
Zabór austriacki.
W 1783 r. w ramach kolonizacji józefińskiej na terenie przylegającym do granic miejscowości utworzono kolonię dla niemieckich osadników o nazwie Sandlautern, w której pierwotnie miało osiąść 14 rodzin - 48 osób, wszystkie wyznania katolickiego. Mieszkańcy kolonii szybko się zasymilowali i zatracili umiejętność posługiwania się językiem niemieckim. Sama kolonia przestała istnieć wraz z początkiem I wojny światowej, stając się przysiółkiem miejscowości i jej integralną częścią.
W Słowniku Geograficznym Królestwa Polskiego z 1886 r. tak przedstawiono miejscowość: 
Dwudziestolecie międzywojenne i II wojna światowa.
Według spisu ludności z 30 września 1921 roku w Ostrowach Tuszowskich mieszkało 1156 osób w 226 domach, jedna osoba była wyznania mojżeszowego, a pozostałe 1155 wyznania rzymskokatolickiego. Ostrowy Tuszowskie-Kolonię zamieszkiwało 164 osoby w 30 budynkach mieszkalnych, z których 153 było wyznania rzymskokatolickiego, a 11 mojżeszowego. Wszyscy mieszkańcy zdeklarowali polską narodowość. 
Wieś została całkowicie wysiedlona wraz z kilkudziesięcioma sąsiadującymi miejscowościami wiosną 1941 roku, w ramach rozbudowy poligonu w Dębie. Podczas II wojny światowej na terenie Ostrów Tuszowskich intensywnie działał oddział partyzancki pod dowództwem Wojciecha Lisa.
Współcześnie.
Miejscowość jest w pełni stelefonizowana i zgazyfikowana. Istnieje ośmioklasowa szkoła podstawowa, połączona z oddziałem przedszkolnym, do której rejonowo podlegają dzieci z Ostrów Tuszowskich i Toporowa, oraz dwa boiska sportowe z siłownią i placem zabaw.
Dnia 26 stycznia 2013 r. przy budynku szkoły zostało otwarte Centrum Edukacji Ekologicznej Puszcza Sandomierska, które pełni funkcję dydaktyczno-wizualną.
W miejscowości utworzono ścieżkę przyrodniczo-kulturową "Po złoto na górę", opisującą za pomocą dziewięciu przystanków walory turystyczne i kulturowe tej części Puszczy Sandomierskiej. Ostatni przystanek to punkt widokowy ulokowany na najwyższym wzniesieniu w okolicy, zwanym Złotą Górą, który stanowi atrakcje turystyczną.
W miejscowości działa jednostka ochotniczej straży pożarnej z własnym budynkiem remizy, wiejski ośrodek zdrowia oraz stowarzyszenie "Ostrowy".
Kościół.
Nieznana jest data powstania parafii w Ostrowach Tuszowskich. Jedyna pewna informacja na ten temat, to fakt, iż parafię uposażył wraz z lokacją wsi król Zygmunt August. Uposażenie na niewiele się jednak przydało, bowiem do powstania parafii w efekcie wtedy nie doszło, erygowana została dopiero 10 grudnia 1574 roku. Pewne jest, że parafia funkcjonowała w 1595 roku, gdyż w roku tym archidiakon krakowski ks. Krzysztof Kazimierski zanotował, że w Ostrowach "z powodu morowej zarazy we wsi, wizyty odbyć nie było można".
Pierwszy kościół był drewniany, konsekrowany około 1630 roku przez biskupa Tomasza Oborskiego - sufragana krakowskiego. Z powstaniem tej świątyni związana jest legenda otóż: w miejscu, gdzie dzisiaj stoi kościół, niegdyś była puszcza, w której często urządzano polowania. Pewien rycerz bardzo znużony, zasnął w lesie modrzewiowym pod jednym z drzew. We śnie objawiła mu się Matka Boża i powiedziała: "Przyszłam tu z Włoch i tu postawisz mi kościół". Rycerz nie żałował kosztów. Kościół zbudowany został właśnie z modrzewia.
Nie wiadomo jaki obraz Matki Bożej znajdował się początkowo w wielkim ołtarzu. Obecny wizerunek zwany jest obrazem "Madonny z Puszczy". Tradycja mówi, że obraz ten pochodzi z Rzymu. Jest on kopią obrazu z Bazyliki Matki Bożej Większej w Rzymie. Obraz był darem królewskim i od początku był czczony jako łaskami słynący, o czym świadczą pochodzące z XVII wieku wota. Z dawnych wotów nie zachowało się ani jedno. Władze austriackie w 1794 roku skonfiskowały wszystkie.
Od XVII wieku Madonna z Puszczy cieszy się wielką czcią. Liczne pielgrzymki z okolicznych parafii przybywały do Madonny pieszo, by prosić Ją o łaski i dziękować za otrzymane dobrodziejstwa. Stale składane wota były dowodem wielu doznanych łask. Obecnie kult Matki Bożej Ostrowskiej coraz bardziej się rozszerza. Świadczą o tym pielgrzymki. Parafianie miejscowi w każdą środę licznie gromadzą się u stóp swej Pani na Nieustającej Nowennie do Madonny Ostrowskiej.
Obecny kościół pw. Wniebowzięcia Matki Boskiej wzniesiony został w latach 1900–1902, wtedy też przeniesiono do niego słynący łaskami obraz. Budowla ta ma charakter neogotycki — od frontu umieszczona została wieża. Także polichromia wykonana w 1905 roku jest neogotycka, figuralne-ornamentalna. Witraże wykonane zostały przez M. Romańczyka z Krakowa. Na wyposażeniu kościoła są: feretrony z XVIII i XIX wieku, monstrancja z I poł. XIX wieku, kielichy z 2 poł. wieku XVIII, świeczniki z początku XX wieku, ornaty z XVIII wieku i welon z II poł. XIX wieku.
Nieopodal kościoła usytuowana była parterowa plebania, obecnie przeniesiona do skansenu w Kolbuszowej. Tradycja mówi, że powstała z drzewa modrzewiowego, uzyskanego z rozbiórki kościoła. W plebanii znajdowały się dokumenty dotyczące kościoła z XVII i XVIII wieku, księgi parafialne prowadzone od roku 1620, a także barokowy obraz św. Stanisława Kostki datowany na 1730 rok i barokowy krucyfiks z I poł. XVIII wieku.
Pośrodku wsi ustawiona została kapliczka, która wzniesiona została zapewne w I poł. XIX wieku, na rzucie prostokąta. Jest ona murowana, otynkowana, zamknięta trójbocznie, opięta na narożach lizenami, zwieńczona profilowanym gzymsem. W ołtarzyku znajduje się rzeźba Matki Boskiej z Dzieciątkiem - współczesna kapliczce. Dach jest dwuspadowy.
Sport.
W 1999 roku w powstał klub piłkarski - "KS Florian Ostrowy Tuszowskie", obecnie grający w B Klasie Rzeszów. Nazwa klubu pochodzi od św. Floriana patrona strażaków. 

</doc>
<doc id="371888" url="https://pl.wikipedia.org/wiki?curid=371888" title="Ostrożanka">
Ostrożanka

Ostrożanka – wieś w Polsce położona w województwie świętokrzyskim, w powiecie starachowickim, w gminie Mirzec.
W latach 1975–1998 miejscowość administracyjnie należała do województwa kieleckiego.
Historia.
W XIX wiecznych dokumentach Ostorzenka, wieś w powiecie iłżeckim, gminie i parafii Mirzec, odległa od Iłży 10 wiorst. 
Podług lustracji z roku 1872 wieś posiadała 22 domy 109 mieszkańców, ziemi włościańskiej 165 mórg.

</doc>
<doc id="371889" url="https://pl.wikipedia.org/wiki?curid=371889" title="Ostrożany">
Ostrożany

Ostrożany – wieś w Polsce położona w województwie podlaskim, w powiecie siemiatyckim, w gminie Drohiczyn.
W latach 1952–1954 miejscowość była siedzibą gminy Ostrożany. W latach 1975–1998 miejscowość administracyjnie należała do województwa białostockiego.
Wieś jest siedzibą rzymskokatolickiej parafii Narodzenia Najświętszej Maryi Panny.
Historia.
Ostrożany były wsią szlachecką wzmiankowaną w dokumencie z 1450 r., w którym jej właściciele Bartłomiej i Daćbóg ufundowali pierwszy kościół. Wieś należała następnie m.in. do Kiszków, Ostrogskich, Radziszewskich. Aleksander Radziszewski w 1661 r. ufundował Altarię Różańca Świętego przy kościele w Ostrożanach. Król August III w 1752 roku zezwolił na odbywanie ośmiu jarmarków rocznie w Ostrożanach. W latach 1749–1939 miejscowość należała do Ciecierskich.
20 sierpnia 1920 roku polski III batalion 5 pułku piechoty Legionów stoczył w Ostrożanach zwycięski bój z bolszewicką 81 Brygadą Strzelców.
Sanktuarium.
W miejscowości znajduje się Sanktuarium Maryjne pod wezwaniem Narodzenia Najświętszej Maryi Panny. Przedmiotem kultu jest obraz Matki Boskiej Ostrożańskiej z ok. 1661 roku sprawiony przez kasztelana podlaskiego Aleksandra Radziszewskiego. Srebrna sukienka pochodzi z 1769 r. Od 1666 roku wzmiankowany jako słynący łaskami. Od 1710 roku gdy parafia ocalała przed epidemią prowadzony jest rejestr cudów. Obraz został 5 lipca 1987 roku ukoronowany przez prymasa Józefa Glempa koronami poświęconymi przez papieża Jana Pawła II.

</doc>
<doc id="371890" url="https://pl.wikipedia.org/wiki?curid=371890" title="Ostrożeń Drugi">
Ostrożeń Drugi

Ostrożeń Drugi – wieś w Polsce położona w województwie mazowieckim, w powiecie garwolińskim, w gminie Sobolew.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Świętej w Gończycach.

</doc>
<doc id="371891" url="https://pl.wikipedia.org/wiki?curid=371891" title="Ostrożeń Pierwszy">
Ostrożeń Pierwszy

Ostrożeń Pierwszy – wieś w Polsce położona w województwie mazowieckim, w powiecie garwolińskim, w gminie Sobolew.
Wierni Kościoła rzymskokatolickiego należą do parafii Trójcy Świętej w Gończycach.
W latach 1975–1998 miejscowość administracyjnie należała do województwa siedleckiego.

</doc>
<doc id="371892" url="https://pl.wikipedia.org/wiki?curid=371892" title="Ostrożna">
Ostrożna

Ostrożna – wieś w Polsce położona w województwie łódzkim, w powiecie opoczyńskim, w gminie Sławno.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Geroncjusza i Wniebowzięcia NMP w Sławnie.

</doc>
<doc id="371893" url="https://pl.wikipedia.org/wiki?curid=371893" title="Ostrożne">
Ostrożne

Ostrożne – wieś w Polsce położona w województwie podlaskim, w powiecie zambrowskim, w gminie Szumowo.
Wierni kościoła rzymskokatolickiego należą do parafii Najświętszej Maryi Panny Częstochowskiej w Szumowie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Szumowo.
Według Powszechnego Spisu Ludności z 1921 roku wieś zamieszkiwało 347 osób w 53 budynkach mieszkalnych. Miejscowość należała do parafii rzymskokatolickiej w Szumowie. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Szumowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W pobliżu wsi przebiegała Linia Mołotowa (Zambrowski Rejon Umocniony). Do dziś zachowały się schrony, rozsiane w okolicznych lasach. W latach 1975–1998 miejscowość administracyjnie należała do województwa łomżyńskiego.
Objawienia w Ostrożnem.
W dniu 6. grudnia 1992 r. – w pierwszy piątek miesiąca – siostra Czesława widziała Matkę Bożą, zdążającą do kaplicy. W nocy we śnie usłyszała słowa Matki Bożej: „Ja – Matka Boska wskazuję drogę do kaplicy”. Na pamiątkę tego objawienia została postawiona przy kaplicy figura Niepokalanego Serca Maryi. Kościół katolicki nigdy nie potwierdził prawdziwości objawień, a w swoich oświadczeniach biskup łomżyński (do którego diecezji należy Ostrożne) zwracał uwagę, że Czesława Polak jest osobą świecką, nie siostrą zakonną. Publikacje na temat jej rzekomych objawień nigdy nie uzyskały imprimatur ze strony Kościoła 

</doc>
<doc id="371894" url="https://pl.wikipedia.org/wiki?curid=371894" title="Ostrówek Podyski">
Ostrówek Podyski

Ostrówek Podyski – wieś w Polsce położona w województwie lubelskim, w powiecie łęczyńskim, w gminie Cyców.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Cyców. Według Narodowego Spisu Powszechnego z roku 2011 wieś liczyła 137 mieszkańców.
Historia.
Początkowo w 1921 roku wieś nosiła nazwę Ostrówek, według spisu z tego roku było tu 24 domy i 111 mieszkańców. Narodowość polską podało w spisie 89 osób, rusińską 18, żydowską 4 osoby. Od 1952 roku zmieniono nazwę na Ostrówek Podyski.

</doc>
<doc id="371895" url="https://pl.wikipedia.org/wiki?curid=371895" title="Ostrówik">
Ostrówik

Ostrówik – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
W skład tej wsi wchodzi Kępa Radwankowska (dawniej notowana pod nazwą Rzeczyca).
Z folwarku Brzumin w 1912 r. odłączono Towarzystwo Ostrówik - o pow. 40 ha, W roku 1921 notowany jako kolonia w której było 8 gospodarstw i 48 mieszkańców.
W latach 1975–1998 miejscowość administracyjnie należała do województwa warszawskiego.
Przez miejscowość przebiega droga wojewódzka nr 739.

</doc>
<doc id="371896" url="https://pl.wikipedia.org/wiki?curid=371896" title="Ostrówka">
Ostrówka

Ostrówka – wieś w Polsce położona w województwie mazowieckim, w powiecie zwoleńskim, w gminie Kazanów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Przemienienia Pańskiego w Kazanowie Iłżeckim.

</doc>
<doc id="371897" url="https://pl.wikipedia.org/wiki?curid=371897" title="Ostrów Kaliski">
Ostrów Kaliski

Ostrów Kaliski – wieś w Polsce położona w województwie wielkopolskim, w powiecie kaliskim, w gminie Brzeziny.
Do 1954 roku istniała gmina Ostrów Kaliski. W latach 1954-1961 wieś należała i była siedzibą władz gromady Ostrów Kaliski, po jej zniesieniu w gromadzie Brzeziny. W latach 1975–1998 miejscowość administracyjnie należała do województwa kaliskiego.
W Ostrowie Kaliskim powstała pierwsza Ochotnicza Straż Pożarna w gminie Brzeziny, dawniej Ostrów Kaliski. Pierwszym naczelnikiem był Władysław Witczak.

</doc>
<doc id="371898" url="https://pl.wikipedia.org/wiki?curid=371898" title="Ostrów-Kania">
Ostrów-Kania

Ostrów-Kania – wieś w Polsce położona w województwie mazowieckim, w powiecie mińskim, w gminie Dębe Wielkie.
Spis powszechny w 2011 ustalił populację wsi na 203 osoby. Według danych przedstawionych przez władze gminne w 2020 było ich 212.
W latach 1975–1998 miejscowość administracyjnie należała do województwa siedleckiego.

</doc>
<doc id="371899" url="https://pl.wikipedia.org/wiki?curid=371899" title="Ostrów-Kolonia (powiat chełmski)">
Ostrów-Kolonia (powiat chełmski)

Ostrów-Kolonia – kolonia w Polsce położona w województwie lubelskim, w powiecie chełmskim, w gminie Wojsławice. 
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 92 mieszkańców i była piętnastą co do wielkości miejscowością gminy Wojsławice.
Historia.
Wieś powstała na gruntach wsi Ostrów, w roku 1961 występuje jeszcze jako osada leśna. Nazwa Ostrów-Kolonia obowiązuje od roku 1970. 

</doc>
<doc id="371900" url="https://pl.wikipedia.org/wiki?curid=371900" title="Ostrów Królewski">
Ostrów Królewski

Ostrów Królewski – wieś w Polsce położona w województwie małopolskim, w powiecie bocheńskim, w gminie Rzezawa.
W latach 1975–1998 miejscowość należała do województwa tarnowskiego. Integralna część miejscowości: Rząd.
Położenie.
Ostrów Królewski położony jest w zachodniej części gminy. Od zach. i płn. graniczy z gminą Bochnia i stanowi granicę gminy. Sąsiaduje z sołectwami:
Historia.
Wieś jest najstarszym terenem osadnictwa na terenie gminy Rzezawa. Świadczą o tym kopce ziemne z czasów wczesnego średniowiecza (IX–X w.), jednak bez dokładnej metryki archeologicznej.
Miejscowość jest datowana przed 1350 rokiem. W XIV w. weszła w skład dóbr krzeczowskich. Ostrów Królewski wszedł pod panowanie Austrii już podczas I rozbioru. 23 sierpnia 1775 wrogie wojska zajęły dobra krzeczowskie, do których należał również Ostrów. Był on wtedy w posesji Ignacego Dydyńskiego. W połowie XIX w. wieś weszła w ręce szlacheckie.
Do najstarszych obiektów na terenie wsi należą dwie kapliczki przydrożne z 1872 roku oraz budynek szkoły ukończony w 1910 roku.
Oświata.
Szkoła w Ostrowie Królewskim powstała w 1850 roku. Funkcjonowała do roku 1870. Wznowiła pracę w 1904 roku.
Ostrów dziś.
Duża część mieszkańców zajmuje się rolnictwem.
Do miejscowości dojeżdżają autobusy Regionalnego Przedsiębiorstwa Komunikacyjnego. Ulice oświetlają 33 lampy uliczne. W Ostrowie działa przedszkole oraz szkoła.
Sport.
W Ostrowie Królewskim działa klub sportowy LZS Ostrowianka Ostrów Królewski posiadający sekcję piłki nożnej. Obecnie piłkarze grają w B-klasie. Tradycyjne barwy to czerwono-czarne.
OSP Ostrów Królewski.
Od 1905 roku we wsi istnieje jednostka ochotniczej straży pożarnej. Należy do niej 35 osób, w tym 30 czynnych. Strażacy mają do dyspozycji pożarniczego Żuka z 1993 roku.

</doc>
<doc id="371901" url="https://pl.wikipedia.org/wiki?curid=371901" title="Ostrów Krupski">
Ostrów Krupski

Ostrów Krupski – wieś w Polsce położona w województwie lubelskim, w powiecie krasnostawskim, w gminie Krasnystaw.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Krasnystaw. Według Narodowego Spisu Powszechnego (III 2011 r.) wieś liczyła 315 mieszkańców.
Historia.
Ostrów (obecnie Ostrów Krupski) w końcu wieku XIX stanowił folwark w powiecie krasnostawskim, ówczesnej gminie Rudka, parafii Krasnystaw. Folwark posiadał 1684 mórg obszaru i wchodził w skład dóbr Krupe.

</doc>
<doc id="371902" url="https://pl.wikipedia.org/wiki?curid=371902" title="Ostrów Południowy">
Ostrów Południowy

Ostrów Południowy (białorus. "Востраў Паўднёвы") – wieś w Polsce położona w województwie podlaskim, w powiecie sokólskim, w gminie Krynki.
Wierni kościoła rzymskokatolickiego należą do parafii św. Anny w Krynkach.
Nazwa miejscowości.
Oficjalna nazwa: "Ostrów Południowy", dop. "Ostrowu Południowego", przym. "ostrowski". Nazwa potoczna: "Pałudniowaja" "Wostrawo", dop. "Pałudniowaho" "Wostrawa", przym. "astrauski" (głoski akcentowane podkreślono). Mapa z 1911 r. także odnotowuje nazwę w rodzaju nijakim: "Ostrowo", zatem słownikowa forma białoruska """," w rodzaju męskim, najprawdopodobniej jest "kalką" zapisów w polskich dokumentach (na co zresztą wskazuje również umieszczenie przymiotnika za rzeczownikiem). 
Historia.
Według Pierwszego Powszechnego Spisu Ludności Ostrów Południowy w 1921 roku liczył 74 domy i 341 mieszkańców (164 kobiety i 177 mężczyzn). Większość mieszkańców wsi, w liczbie 226 osób, zadeklarowała wówczas wyznanie prawosławne, pozostali podali kolejno: wyznanie rzymskokatolickie (109 osób) oraz wyznanie mojżeszowe (6 osób). Podział religijny mieszkańców Ostrowu Południowego pokrywał się z ich strukturą narodowo-etniczną, bowiem większość mieszkańców miejscowości, podobnie jak wyznanie prawosławne, zadeklarowała narodowość białoruską (226 osób). Reszta zgłosiła kolejno: narodowość polską (109 osób) oraz narodowość żydowską (6 osób). W omawianym okresie, miejscowość znajdowała się w gminie Szudziałowo.
W latach 1975–1998 miejscowość administracyjnie należała do województwa białostockiego.
W 1980 r. w Ostrowie Południowym dokonano badań dialektologiczno-językowych pod kierunkiem Janusza Siatkowskiego, w ramach których odnotowano, że "podstawowym środkiem porozumiewania się mieszkańców między sobą jest gwara białoruska", będąca językiem historycznego Wielkiego Księstwa Litewskiego.
W 2021 r. ukazała się książka pt. „Echa ostoi utraconej” - "wielka historia małej wsi", jednej z najstarszych miejscowości Sokólszczyzny (zaprezentowanej w filmie dokumentalnym Beaty Hyży-Czołpińskiej z cyklu „Świadkowie historii", wyemitowanym na antenie TVP3 Białystok na przełomie marca i kwietnia 2021 r.) - ze wspomnieniami byłego mieszkańca Ostrowa Południowego Eugeniusza Czyżewskiego, suplementem historycznym i słownikiem charakterystycznych wyrazów języka prostego autorstwa Jerzego Chmielewskiego, redaktora i wydawcy, realizatora projektu „Latopis Ostrowa Wielkiego i ziemi kryńskiej".
Inne.
Prawosławni mieszkańcy należą do parafii w Ostrowie Północnym a katoliccy mieszkańcy do parafii w Krynkach.

</doc>
<doc id="371903" url="https://pl.wikipedia.org/wiki?curid=371903" title="Ostrów Północny">
Ostrów Północny

Ostrów Północny – wieś w Polsce położona w województwie podlaskim, w powiecie sokólskim, w gminie Szudziałowo.
Opis.
W latach 1975–1998 miejscowość administracyjnie należała do województwa białostockiego.
We wsi znajduje się parafialna cerkiew prawosławna pod wezwaniem Zaśnięcia Przenajświętszej Bogurodzicy oraz cmentarz prawosławny o powierzchni 3 ha założony w XIX wieku. Natomiast wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie.
W 2011 roku wieś zamieszkiwało 116 osób.
Przez miejscowość przebiega droga wojewódzka nr 676.

</doc>
<doc id="371904" url="https://pl.wikipedia.org/wiki?curid=371904" title="Ostrów Szlachecki">
Ostrów Szlachecki

Ostrów Szlachecki – wieś w Polsce położona w województwie małopolskim, w powiecie bocheńskim, w gminie Bochnia.
W latach 1975–1998 miejscowość administracyjnie należała do województwa tarnowskiego.
W centralnej części Ostrowa Szlacheckiego, niedaleko kościoła, znajdują się pozostałości po folwarku hrabiów Rostworowskich. Pałac był piętrowy, z murowanym parterem i drewnianym piętrem, pokryty czerwoną dachówką. Na piętrze znajdowały się cztery pokoje i duży korytarz, a na parterze – kaplica pod wezwaniem Matki Bożej Częstochowskiej. Podczas II wojny światowej pałac służył Niemcom za kwaterę sztabu. Został przez nich wysadzony 17 stycznia 1945 roku.

</doc>
<doc id="371905" url="https://pl.wikipedia.org/wiki?curid=371905" title="Ostrów Świecki">
Ostrów Świecki

Ostrów Świecki (niem. "Ehrenthal") – wieś w Polsce położona w województwie kujawsko-pomorskim, w powiecie chełmińskim, w gminie Chełmno.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 228 mieszkańców. Jest trzynastą co do wielkości miejscowością gminy Chełmno.

</doc>
<doc id="371906" url="https://pl.wikipedia.org/wiki?curid=371906" title="Ostrów Warcki">
Ostrów Warcki

Ostrów Warcki – wieś w Polsce położona w województwie łódzkim, w powiecie sieradzkim, w gminie Warta nad zbiornikiem Jeziorsko. 
Do 1937 roku istniała gmina Ostrów Wartski. W latach 1975–1998 miejscowość administracyjnie należała do województwa sieradzkiego.

</doc>
<doc id="371907" url="https://pl.wikipedia.org/wiki?curid=371907" title="Ostrów Wielki">
Ostrów Wielki

Ostrów Wielki – kolonia w Polsce położona w województwie warmińsko-mazurskim, w powiecie ostródzkim, w gminie Miłomłyn, pomiędzy jeziorami Mały i Duży Gil. Pięć gospodarstw i kilkanaście działek wypoczynkowych.
W latach 1975–1998 miejscowość administracyjnie należała do województwa olsztyńskiego.

</doc>
<doc id="371908" url="https://pl.wikipedia.org/wiki?curid=371908" title="Ostrusza">
Ostrusza

Ostrusza – wieś w Polsce położona w województwie małopolskim, w powiecie tarnowskim, w gminie Ciężkowice. Pola i zabudowania Ostruszy znajdują się w dolinie potoku Ostruszanka, oraz na okolicznych wzgórzach Pogórza Ciężkowickiego.
Wieś królewska starostwa bieckiego w powiecie bieckim województwa krakowskiego w końcu XVI wieku. W latach 1975–1998 miejscowość administracyjnie należała do województwa tarnowskiego.
Opis miejscowości.
W tej miejscowości znajduje się kamieniołom Ostrusza, z którego kiedyś pozyskiwano surowiec m.in. do budowy nasypów kolejowych na linii Tarnów-Grybów.
Znajdują się tutaj cmentarze z I wojny światowej:

</doc>
<doc id="371909" url="https://pl.wikipedia.org/wiki?curid=371909" title="Ostrybór">
Ostrybór

Ostrybór – wieś w Polsce, położona w województwie mazowieckim, w powiecie garwolińskim, w gminie Wilga. Leży przy drodze 801.
Wierni Kościoła rzymskokatolickiego należą do parafii Matki Bożej Bolesnej w Mariańskim Porzeczu.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Linki zewnętrzne.
 

</doc>
<doc id="371910" url="https://pl.wikipedia.org/wiki?curid=371910" title="Ostrycharze">
Ostrycharze

Ostrycharze – wieś w Polsce położona w województwie łódzkim, w powiecie wieruszowskim, w gminie Lututów.
W latach 1975–1998 miejscowość administracyjnie należała do województwa sieradzkiego.

</doc>
<doc id="371911" url="https://pl.wikipedia.org/wiki?curid=371911" title="Ostry Kamień (wieś)">
Ostry Kamień (wieś)

Ostry Kamień – wieś w Polsce położona w województwie warmińsko-mazurskim, w powiecie lidzbarskim, w gminie Orneta.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="371912" url="https://pl.wikipedia.org/wiki?curid=371912" title="Ostrykół">
Ostrykół

Ostrykół "(niem. Ostrokollen)" – wieś w Polsce położona w województwie warmińsko-mazurskim, w powiecie ełckim, w gminie Prostki, na Mazurach, nad rzeką Ełk.
Historia.
Wieś lokowana na prawie chełmińskim w 1538 r., przez księcia Albrechta, który nadał 40 włók ziemi niejakiemu Daćbogowi, sołtysowi z Prostek, oraz mieszkańcom wsi Ostrykół (a więc wieś istniała już wcześniej). Trzy włoki należały do sołtysa, cztery do plebana i dodatkowo dwie na utrzymanie kościoła. Szkołę wiejską założono przy kościele niedługo po powstaniu wsi. W 1552 r. proboszcz z Ostregokołu – Lenart Chocznowski – zakupił 5 włók boru, znajdującego się między wsiami Długosze, Kosewo i Wiśniowo.
Podczas najazdu tatarskiego hetmana Gosiewskiego w 1656 wieś została doszczętnie spalona, łącznie z kościołem i znajdującą się we wsi biblioteką. W jasyr dostało się 1326 osób z parafii Ostrykół. Kościół został odbudowany w 1667 r. 
W latach 1713–1747 pastorem w Ostrymkole był Michał Grodzki (1682–1747) – tłumacz na język polski niemieckich pieśni religijnych, poeta, autor trzech pieśni o dżumie na Mazurach w 1709.
W okresie insurekcji kościuszkowskiej (1794) w okolicy działały oddziały powstańcze. Oddział rotmistrza Więckowskiego został pod Ostrykołem rozbity przez wojsko pruskie, dowodzone przez generała Günthera. W 1799 r. zakupiono organy do tutejszego kościoła. W 1821 we wsi mieszkało 160 osób.
W 1913 roku wieś liczyła 400 mieszkańców. W 1920 r. zlikwidowano parafię w Ostrymkole, przenosząc ją do Prostek. W 1938 r., w ramach akcji germanizacyjnej, zmieniono urzędowa nazwę wsi z "Ostrokollen" na "Scharfenrade". W 1939 r. w Ostrykole mieszkały 222 osoby.
W 1950 r. wieś wraz z całą gromadą Prostki została wyłączona z powiatu ełckiego. W latach 1975–1998 miejscowość administracyjnie należała do województwa suwalskiego.

</doc>
<doc id="371913" url="https://pl.wikipedia.org/wiki?curid=371913" title="Ostrykół Dworski">
Ostrykół Dworski

Ostrykół Dworski – wieś w Polsce położona w województwie mazowieckim, w powiecie wyszkowskim, w gminie Długosiodło.
Historia.
W latach 1921–1931 wieś leżała w województwie białostockim, w powiecie ostrowskim, w gminie Długosiodło.
Według Powszechnego Spisu Ludności z 1921 roku wieś zamieszkiwały 84 osoby, 78 było wyznania rzymskokatolickiego, a 6 ewangelickiego. Jednocześnie 79 mieszkańców zadeklarowało polską przynależność narodową, a 5 niemiecką. Było tu 16 budynków mieszkalnych. Miejscowość należała do parafii rzymskokatolickiej w Długosiodle i ewangelickiej w Paproci Dużej. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Ostenburg Regierungsbezirk Zichenau (rejencja ciechanowska).
W latach 1975–1998 miejscowość należała administracyjnie do województwa ostrołęckiego.
Religia.
Wierni kościoła rzymskokatolickiego należą do parafii św. Rocha w Długosiodle. Wieś ta i sąsiednia wieś Ostrykół Włościański, są eksklawą tejże parafii. Pozostałe sąsiednie wsie znajdują się w obszarach parafii pw.: św. Stanisława Biskupa i Męczennika w Lubielu, św. Jana Chrzciciela w Kuninie i św. Anny w Różanie.

</doc>
<doc id="371914" url="https://pl.wikipedia.org/wiki?curid=371914" title="Ostrykół Włościański">
Ostrykół Włościański

Ostrykół Włościański – wieś w Polsce położona w województwie mazowieckim, w powiecie wyszkowskim, w gminie Długosiodło.
Historia.
W latach 1921–1931 wieś leżała w województwie białostockim, w powiecie ostrowskim, w gminie Długosiodło.
Według Powszechnego Spisu Ludności z 1921 roku wieś zamieszkiwało 125 osób, 101 było wyznania rzymskokatolickiego a 24 mojżeszowego. Jednocześnie 112 mieszkańców zadeklarowało polską przynależność narodową a 13 żydowską. Były tu 22 budynki mieszkalne. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Ostenburg Regierungsbezirk Zichenau (rejencja ciechanowska).
W latach 1975–1998 miejscowość należała administracyjnie do województwa ostrołęckiego.
Religia.
Wierni kościoła rzymskokatolickiego należą do parafii św. Rocha w Długosiodle. Wieś ta i Ostrykół Dworski, są eksklawą tejże parafii. Pozostałe sąsiednie wsie znajdują się w obszarach parafii pw.: św. Stanisława Biskupa i Męczennika w Lubielu, św. Jana Chrzciciela w Kuninie i św. Anny w Różanie.

</doc>
<doc id="371915" url="https://pl.wikipedia.org/wiki?curid=371915" title="Ostrynka">
Ostrynka

Ostrynka – wieś w Polsce położona w województwie podlaskim, w powiecie sokólskim, w gminie Janów.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Józefa Rzemieślnika i św. Faustyny Kowalskiej w Łubiance.

</doc>
<doc id="371916" url="https://pl.wikipedia.org/wiki?curid=371916" title="Ostry Róg">
Ostry Róg

Ostry Róg (niem. "Scharfenort") – osada w Polsce położona w województwie warmińsko-mazurskim, w powiecie kętrzyńskim, w gminie Kętrzyn, sołectwo Gałwuny.
W latach 1975–1998 miejscowość administracyjnie należała do województwa olsztyńskiego.
Wieś lokował w roku 1377 wielki mistrz zakonu krzyżackiego Winrich von Kniprode na 8 włókach. Majątek ziemski w Ostrym Rogu w roku 1913 miał powierzchnię ogólną 162 ha, w tym 127 ha gruntów ornych. W majątku prowadzono hodowlę 21 koni, 75 szt bydła, w tym 35 krów oraz 60 szt trzody chlewnej. Właścicielem majątku do stycznia 1945 był Wilhelm Niemann. Po II wojnie światowej powstał tu PGR, który przed likwidacją wchodził w skład Kombinatu PGR Garbno jako obiekt produkcyjny. 
W roku 2000 w Ostrym Rogu mieszkało 35 osób.

</doc>
<doc id="371917" url="https://pl.wikipedia.org/wiki?curid=371917" title="Ostrzeniewo">
Ostrzeniewo

Ostrzeniewo – wieś w Polsce położona w województwie mazowieckim, w powiecie pułtuskim, w gminie Świercze.
W latach 1975–1998 miejscowość administracyjnie należała do województwa ciechanowskiego.

</doc>
<doc id="371918" url="https://pl.wikipedia.org/wiki?curid=371918" title="Ostrzeszewo">
Ostrzeszewo

Ostrzeszewo (warm. "Liznowy" niem. "Elisenhof") – wieś w Polsce na Warmii, położona w województwie warmińsko-mazurskim, w powiecie olsztyńskim, w gminie Purda. Według podziału administracyjnego obowiązującego do 1998 roku wieś administracyjnie należała do województwa olsztyńskiego. 
Ostrzeszewo jest siedzibą sołectwa. Na dzień 31 marca 2011 roku w miejscowości mieszkało 241 osób.
Wieś leży nad jeziorem Skanda i przylega do wschodnich granic Olsztyna. Przez Ostrzeszewo przebiega szlak rowerowy prowadzący z Olsztyna do Gąsiorowa.
Historia.
Ostrzeszewo to miejscowość lokowana przez radę miejską Olsztyna w 1521 roku. Obszar wsi należał do miasta i nosił nazwę Bürgerdorf (Wieś Miejska). Każdy mieszczanin olsztyński mógł ubiegać się o przydział tutaj działki rolnej przez trzy lata wolnej od czynszu. Do lat 80. XVI wieku część mieszkańców Olsztyna przeprowadziła się tutaj tworząc wieś. Była to druga, po Sędytach, wieś miejska Olsztyna.
W czasie zarazy w latach 1709–1711 zmarli wszyscy mieszkańcy osady. 
W 1845 roku podczas separacji gruntów, kupiec Adolf Hipler (ojciec historyka Franza Hiplera, kanonika fromborskiego, 1836–1898) nabył od miasta tutejszy majątek ziemski. W 1846 Hipler nadał posiadłości nową nazwę Elisenhof (pol. Liznowy) z okazji chrztu swojej córki Elżbiety, której chrzestnymi byli królowa pruska Elżbieta Ludwika Wittelsbach oraz biskup warmiński Joseph Geritz.
W 1858 posiadłość została sprzedana porucznikowi Giseviusowi (brat ówczesnego starosty). Gisevius zakupił także jezioro Skanda i Jezioro Klebarskie. Nowy właściciel wszedł w spór z władzami miasta, gdyż domagał się dla dzieci majątku świadczeń takich samych, jakie miały dzieci z miasta. Ponieważ władze miasta nie były skłonne przychylić się do żądań Giseviusa, ten uzyskał w 1877 od władz zwierzchnich wyłączenie majątku Ostrzeszewo z granic miasta Olsztyna.
W 1928 włączono Ostrzeszewo do gminy Klebark Mały.

</doc>
<doc id="371919" url="https://pl.wikipedia.org/wiki?curid=371919" title="Ostrzeszów-Pustkowie">
Ostrzeszów-Pustkowie

Ostrzeszów-Pustkowie – osada w Polsce położona w województwie wielkopolskim, w powiecie ostrzeszowskim, w gminie Ostrzeszów około 3 km od Ostrzeszowa.
W latach 1975–1998 miejscowość administracyjnie należała do województwa kaliskiego.
Zobacz też: Ostrzeszów 

</doc>
<doc id="371920" url="https://pl.wikipedia.org/wiki?curid=371920" title="Ostrzewka">
Ostrzewka

Ostrzewka – osada w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój.
Obecnie budynki zostały włączone do numeracji ulicy Chojnickiej prowadzącej z Trzcińska-Zdroju w kierunku zachodnim.
W latach 1975–1998 miejscowość administracyjnie należała do województwa szczecińskiego.

</doc>
<doc id="371921" url="https://pl.wikipedia.org/wiki?curid=371921" title="Ostrzykówek">
Ostrzykówek

Ostrzykówek – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="371922" url="https://pl.wikipedia.org/wiki?curid=371922" title="Osuchy">
Osuchy

Osuchy – wieś w Polsce położona w województwie lubelskim, w powiecie biłgorajskim, w gminie Łukowa.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 199 mieszkańców i była czwartą co do wielkości miejscowością gminy Łukowa.
Obok wsi znajduje się Park Krajobrazowy Puszczy Solskiej.
Historia.
W lesie w Osuchach, przy głównej drodze wojewódzkiej nr 849 z Józefowa do Łukowej, znajduje się cmentarz około 300 partyzantów Batalionów Chłopskich i Armii Krajowej, poległych w dniach 25–26 czerwca 1944 roku. Była to największa bitwa partyzancka stoczona na terenie Lubelszczyzny podczas II wojny światowej, zwana Bitwą pod Osuchami (także Bitwą nad Tanwią lub Bitwą nad Sopotem). W środkowej części cmentarza znajduje się pomnik ku czci poległych partyzantów.
Ochotnicza Straż Pożarna.
Miejscowa jednostka Ochotniczej Straży Pożarnej powstała w lipcu 1997 roku.

</doc>
<doc id="371923" url="https://pl.wikipedia.org/wiki?curid=371923" title="Osusz">
Osusz

Osusz – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Osusz należał do okręgu krotoszyńskiego tego powiatu i stanowił część majątku Teresin ("niem. Theresienstein"), którego właścicielem był wówczas książę Thurn und Taxis. Według spisu urzędowego z 1837 roku wieś liczyła 113 mieszkańców, którzy zamieszkiwali 11 dymów (domostw).
W latach 1975–1998 miejscowość administracyjnie należała do województwa kaliskiego.
Katoliccy mieszkańcy Osuszy należą do Parafii p.w. Świętej Trójcy w Lutogniewie.

</doc>
<doc id="371925" url="https://pl.wikipedia.org/wiki?curid=371925" title="Osusznica">
Osusznica

Osusznica (dodatkowa nazwa w j. kaszub. Òsësznica; niem. "Ossusnitza", dawniej "Ofsnitzsche Mühle") – wieś kaszubska w Polsce na Równinie Charzykowskiej w rejonie Kaszub zwanym Gochami położona w województwie pomorskim, w powiecie bytowskim, w gminie Lipnica. Wieś jest siedzibą sołectwa "Osusznica", w którego skład wchodzą również miejscowości Czaple, Nowa Osusznica, Osowo Duże, Owsne Ostrowy i Rucowe Lasy.
Wieś królewska starostwa człuchowskiego w województwie pomorskim w drugiej połowie XVI wieku. W latach 1975–1998 miejscowość administracyjnie należała do województwa słupskiego.
W Osusznicy urodził się Henryk Mądrawski, polski malarz, grafik.

</doc>
<doc id="371926" url="https://pl.wikipedia.org/wiki?curid=371926" title="Oszczeklin">
Oszczeklin

Oszczeklin – wieś w Polsce położona w województwie wielkopolskim, w powiecie kaliskim, w gminie Koźminek.
W latach 1975–1998 miejscowość administracyjnie należała do województwa kaliskiego.

</doc>
<doc id="371927" url="https://pl.wikipedia.org/wiki?curid=371927" title="Oszczepalin Drugi">
Oszczepalin Drugi

Oszczepalin Drugi – wieś w Polsce położona w województwie lubelskim, w powiecie łukowskim, w gminie Wojcieszków.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Narodzenia Najświętszej Maryi Panny w Woli Osowińskiej.

</doc>
<doc id="371928" url="https://pl.wikipedia.org/wiki?curid=371928" title="Oszczepalin Pierwszy">
Oszczepalin Pierwszy

Oszczepalin Pierwszy – wieś w Polsce położona w województwie lubelskim, w powiecie łukowskim, w gminie Wojcieszków.
Wierni Kościoła rzymskokatolickiego należą do parafii Najświętszego Serca Pana Jezusa w Wojcieszkowie.
W latach 1975–1998 miejscowość administracyjnie należała do województwa siedleckiego.

</doc>
<doc id="371929" url="https://pl.wikipedia.org/wiki?curid=371929" title="Oszczerze">
Oszczerze

Oszczerze – wieś w Polsce położona w województwie mazowieckim, w powiecie węgrowskim, w gminie Grębków. Leży nad rzeką Liwiec.
Wierni Kościoła rzymskokatolickiego należą do parafii Podwyższenia Krzyża Świętego w Wyszkowie.
W latach 1975–1998 miejscowość administracyjnie należała do województwa siedleckiego.

</doc>
<doc id="371930" url="https://pl.wikipedia.org/wiki?curid=371930" title="Oszczów">
Oszczów

Oszczów – wieś w Polsce położona w województwie lubelskim, w powiecie hrubieszowskim, w gminie Dołhobyczów.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 220 mieszkańców i była ósmą co do wielkości miejscowością gminy Dołhobyczów.
Historia.
Pierwsza wzmianka o miejscowości w dokumentach pojawia się na początku XV w. W latach 1409–1419 należała do Mikołaja Żądły z Jezior, podczaszego warszawskiego, a w 1468 r. – do Krystyna Żądły, sędziego ziemskiego bełskiego. W późniejszym okresie Żądłowie przyjęli nazwisko Oszczowskich. Z 1472 pochodzi pierwsza wzmianka o istnieniu w Oszczowie prawosławnej cerkwi. W XVII w. placówka duszpasterska przyjęła unię razem z całą eparchią chełmską. W XVIII w. miejscowości znajdowała się drewniana unicka cerkiew św. Jana Miłościwego. W latach 1538–1555 właścicielem majątku był Feliks Oszczowski. W XVIII w. dobra należały do Trembińskich. W 1782 r. miejscowość przeszła w posiadanie Bartłomieja Malewskiego, a ten wykupił Oszczów od kuzynki Ludwiki Trembińskiej. Synowie Bartłomieja Malawskiego – Franciszek i Justynian, na początku XIX w. odsprzedali wieś Wincentemu Rulikowskiemu, który wykupił też parę innych posiadłości znajdujących się w okolicy. Ignacy, a następnie Jan Rulikowscy byli kolejnymi właścicielami Oszczowa. Jan Rulikowski przekazał majątek i pobliski Honiatyn córce Melanii, która poślubiła Tomisława Jordan Rozwadowskiego. Ze związku tego przyszedł na świat Tadeusz Rozwadowski, późniejszy generał broni Wojska Polskiego. Ostatnim właścicielem wsi był Seweryn Kiełczewski, który zginął w 1940 r. W 1875, wskutek likwidacji unickiej diecezji chełmskiej, oszczowska cerkiew stała się świątynią prawosławną. W 1908 we wsi wzniesiono drugą świątynię tego wyznania – cerkiew Kazańskiej Ikony Matki Bożej.
W Oszczowie doszło do starcia polsko-ukraińskiego na początku maja 1919 r. Przez wieś przebiegała granica frontu między wojskami Zachodnioukraińskiej Republiki Ludowej a wojskami polskimi. Oszczów przed wojną zamieszkiwała w połowie ludność polska, a także ukraińska. W 1938, w ramach akcji polonizacyjno-rewindykacyjnej, zburzona została cerkiew św. Jana Miłościwego. Druga ze świątyń popadła w ruinę po wysiedleniach ludności ukraińskiej w latach 1944–1947 i została rozebrana w 1950. 11 maja 1944 r. (według innych danych 17 marca) w Oszczowie nacjonaliści ukraińscy dopuścili się podstępnego mordu polskiej ludności. Zginęło wówczas 24 Polaków. Są oni pochowani w zbiorowej mogile na kurhanie powstańców z 1863 r., usypanym wśród łąk pośrodku wsi. Część Polaków jeszcze tego samego dnia uciekła do czysto polskiej wsi Horoszczyce. Pozostali ewakuowali się 19 marca pod osłoną kompanii AK do oddziału samoobrony.
Oszczów to typowa dla Grzędy Sokalskiej rozległa wieś o charakterystycznym dla wielu rejonów Wołynia układzie wielodrożnicy, rozłożona na zboczach doliny. Podczas walk z UPA i USN oraz podczas wysiedleń wiele zagród niegdyś bardzo ludnej miejscowości przestało istnieć i dziś zostały po nich jedynie zarośnięte fundamenty, stare drzewa, zdziczałe sady.

</doc>
<doc id="371931" url="https://pl.wikipedia.org/wiki?curid=371931" title="Oszczów-Kolonia">
Oszczów-Kolonia

Oszczów-Kolonia (lub "Oszczów-Kolonia pod Lasem") – kolonia w Polsce położona w województwie lubelskim, w powiecie hrubieszowskim, w gminie Dołhobyczów.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 96 mieszkańców i była 24. co do wielkości miejscowością gminy Dołhobyczów.

</doc>
<doc id="371932" url="https://pl.wikipedia.org/wiki?curid=371932" title="Oszkinie">
Oszkinie

Oszkinie (dodatkowa nazwa w j. litewskim Ožkiniai od ožka (= koza)) – wieś w Polsce położona w województwie podlaskim, w powiecie sejneńskim, w gminie Puńsk.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
We wsi funkcjonuje skansen – osada jaćwiesko-pruska.

</doc>
<doc id="371933" url="https://pl.wikipedia.org/wiki?curid=371933" title="Oszkowice">
Oszkowice

Oszkowice – wieś w Polsce położona w województwie łódzkim, w powiecie łowickim, w gminie Bielawy.
W latach 1975–1998 miejscowość administracyjnie należała do województwa skierniewickiego.
Przez miejscowość przebiega droga wojewódzka nr 703.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="371934" url="https://pl.wikipedia.org/wiki?curid=371934" title="Ościęcin">
Ościęcin

Ościęcin (niem. "Woistenthin")– wieś w Polsce, położona w województwie zachodniopomorskim, w powiecie gryfickim, w gminie Gryfice.
W latach 1946–1998 miejscowość administracyjnie należała do województwa szczecińskiego.
W miejscowości ma siedzibę jednostka Ochotniczej Straży Pożarnej włączona do krajowego systemu ratowniczo-gaśniczego.
Gmina Gryfice utworzyła jednostkę pomocniczą – "Sołectwo Ościęcin", które obejmuje Ościęcin i Podłęcze. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie.

</doc>
<doc id="371935" url="https://pl.wikipedia.org/wiki?curid=371935" title="Ośmiałowo">
Ośmiałowo

Ośmiałowo – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 242 mieszkańców. Jest 22. co do wielkości miejscowością gminy Lipno.

</doc>
<doc id="371936" url="https://pl.wikipedia.org/wiki?curid=371936" title="Ośnica">
Ośnica

Ośnica – wieś w Polsce położona w województwie mazowieckim, w powiecie makowskim, w gminie Karniewo.
Wieś szlachecka położona była w drugiej połowie XVI wieku w powiecie makowskim ziemi różańskiej. W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="371937" url="https://pl.wikipedia.org/wiki?curid=371937" title="Ośniki">
Ośniki

Ośniki – wieś w Polsce, położona w województwie mazowieckim, w powiecie nowodworskim, w gminie Leoncin.
Podział administracyjny.
W latach 1975–1998 miejscowość administracyjnie należała do województwa warszawskiego.

</doc>
<doc id="371938" url="https://pl.wikipedia.org/wiki?curid=371938" title="Ośniszczewko">
Ośniszczewko

Ośniszczewko – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia. Od 2000 roku, wieś Ośniszczewko jest samodzielnym sołectwem.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 169 mieszkańców. Jest piętnastą co do wielkości miejscowością gminy Dąbrowa Biskupia.
Znane osoby.
W Ośniszczewku w 1901 roku urodził się Bolesław Filipiak (zm. 1978), polski duchowny rzymskokatolicki, kardynał diakon.

</doc>
<doc id="371939" url="https://pl.wikipedia.org/wiki?curid=371939" title="Ośniszczewo">
Ośniszczewo

Ośniszczewo – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 239 mieszkańców. Jest siódmą co do wielkości miejscowością gminy Dąbrowa Biskupia.

</doc>
<doc id="371940" url="https://pl.wikipedia.org/wiki?curid=371940" title="Ośno Górne">
Ośno Górne

Ośno Górne – wieś sołecka w Polsce, położona w województwie wielkopolskim, w powiecie konińskim, w gminie Sompolno, na zachód od jeziora Lubotyń. 
Odnotowano osadnictwo na obszarze współczesnego Ośna Górnego w okresie neolitu. 
W drugiej połowie XIX wieku miejscowość, określana w Słownik geograficzny Królestwa Polskiego jako Ośno Nagórne, liczyła 76 mieszkańców, a Ośno Nadolne 135. Obie przynależały do gminy Wierzbie w powiecie nieszawskim. W roku 1827 wsie liczyły odpowiednio: 140 i 59 mieszkańców. W 1860 w Ośnie Górnym urodził się Hieronim Łopaciński. 
W latach 1975–1998 miejscowość administracyjnie należała do województwa konińskiego. Według danych z roku 2009 liczyła 221 mieszkańców.
W gminnej ewidencji zabytków ujęty jest znajdujący się we wsi zespół dworski z połowy XIX wieku, który tworzą budynki dawnego dworu oraz dawnej stajni. We wsi znajduje się szkoła podstawowa wchodząca w skład zespołu szkół w Mąkolnie.

</doc>
<doc id="371941" url="https://pl.wikipedia.org/wiki?curid=371941" title="Ośno Drugie">
Ośno Drugie

Ośno Drugie (do 31 grudnia 2006 "Ośno-Parcele") – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.

</doc>
<doc id="371942" url="https://pl.wikipedia.org/wiki?curid=371942" title="Ośrodek-Wyżnica">
Ośrodek-Wyżnica

Ośrodek-Wyżnica ("Wyżnica-Folwark") – wieś w Polsce położona w województwie lubelskim, w powiecie kraśnickim, w gminie Kraśnik. Stanowi eksklawę gminy Kraśnik.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="371943" url="https://pl.wikipedia.org/wiki?curid=371943" title="Oświno">
Oświno

Oświno – wieś w Polsce położona w województwie zachodniopomorskim, w powiecie stargardzkim, w gminie Chociwel; nad jeziorem Woświn (Pojezierze Ińskie); 7,5 km na północny wschód od Chociwla (siedziby gminy) i 31 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.

</doc>
<doc id="371944" url="https://pl.wikipedia.org/wiki?curid=371944" title="Otaląż">
Otaląż

Otaląż – wieś w Polsce położona w województwie mazowieckim, w powiecie grójeckim, w gminie Mogielnica. Wieś od założenia nie była własnością żadnego z okolicznych szlachciców. Po pożarze w 1924 roku, gdy stara wieś spłonęła niemal doszczętnie, rozlokowano domostwa w obecnym miejscu w rozproszonym (wiejskim) modelu urbanistycznym. Obecnie wieś Otaląż liczy 342 mieszkańców.
W latach 1975–1998 miejscowość administracyjnie należała do województwa radomskiego.

</doc>
<doc id="371945" url="https://pl.wikipedia.org/wiki?curid=371945" title="Otalążka">
Otalążka

Otalążka – wieś w Polsce położona w województwie mazowieckim, w powiecie grójeckim, w gminie Mogielnica. Przez wieś przepływa rzeka Mogielanka, przy tej rzece stał młyn wodny. 
W latach 1975–1998 miejscowość administracyjnie należała do województwa radomskiego.
We wsi znajduje się dawny przystanek kolejowy Jastrzębia na linii Kolei Grójeckiej, który od 1920 do 1988 roku obsługiwał rozkładowy ruch pasażerski.

</doc>
<doc id="371946" url="https://pl.wikipedia.org/wiki?curid=371946" title="Otałęż">
Otałęż

Otałęż – wieś w Polsce położona w województwie podkarpackim, w powiecie mieleckim, w gminie Czermin. Wieś Otałęż leży na prawym brzegu Wisły przy ujściu rzeki Breń Nowy.
W 1565 roku wieś w powiecie sandomierskim województwa sandomierskiego kupił od Olbrachta Łaskiego kasztelan rawski Stanisław Wolski. W 1629 roku właścicielem wsi w powiecie sandomierskim województwa sandomierskiego był Jan Magnus Tęczyński.Wieś wchodziła w 1662 roku w skład majętności łubnickiej Łukasza Opalińskiego. W latach 1975–1998 miejscowość administracyjnie należała do województwa rzeszowskiego.
Historia.
Podczas badań archeologicznych natrafiono tu na ślady kultur z okresu neolitu (ok. 4500-1800 lat p.n.e.) oraz pozostałości kultury celtyckiej (ok. 500 lat p.n.e.), przeworskiej (II w.) i ślady osadnictwa z wczesnego średniowiecza (do IX w.). W Otałęży wykopano fragment naczynia toczonego na kole garncarskim. Odkryto też osadę, w której znaleziono jamy mieszkalne i kilkanaście tysięcy ułamków ceramiki użytkowej, a także ozdoby, narzędzia, grudy żużla oraz srebrne denary rzymskie z okresu republikańskiego. Jest wiele teorii mówiących o powstaniu nazwy tej wsi. Najbardziej znanymi są Łęgi - podmokłe tereny w dolinach rzeki Wisły oraz Łęż - od rzeki Łęży. Pierwsza wzmianka pisemna o wiosce pochodzi z 1386 r., gdy właścicielem był Marek, dziedzic z Niekrasowa i Turska. W 1906 r. istniała tu szkoła jednoklasowa, której murowany budynek postawiono w 1912 r. W 1898 r. utworzono Straż Chłopską - zalążek późniejszej Ochotniczej Straży Pożarnej. We wrześniu 1939 r. przez wioskę przeszła fala uchodźców cywilnych i wojskowych - w tym miejscu odbywała się zaimprowizowana przeprawa przez Wisłę. Podczas II wojny światowej znajdowały tu schronienie liczne oddziały partyzanckie. W 1944 r. wioskę zajęli Rosjanie i wysiedlili ludność za Wisłokę. Podczas ofensywy styczniowej 1945 r. wieś została niemal doszczętnie zniszczona. Wieś całkowicie zalana podczas powodzi w lipcu 1997 r.

</doc>
<doc id="371947" url="https://pl.wikipedia.org/wiki?curid=371947" title="Otanów">
Otanów

Otanów – (), wieś w Polsce położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 miejscowość administracyjnie należała do województwa gorzowskiego.
Według danych z 2011 roku w Otanowie zamieszkiwało 209 osób. 

</doc>
<doc id="371948" url="https://pl.wikipedia.org/wiki?curid=371948" title="Otfinów">
Otfinów

Otfinów – wieś w Polsce, położona w województwie małopolskim, w powiecie tarnowskim, w gminie Żabno.
W Otfinowie znajduje się przeprawa promowa przez Dunajec, łącząca lewobrzeżną wieś Pasiekę Otfinowską.
Po raz pierwszy wieś została wymieniona w rachunkach świętopietrza w 1326 roku. W latach 1973–1976 miejscowość była siedzibą gminy Otfinów. W latach 1975–1998 w województwie tarnowskim.
W Otfinowie znajduje się kościół parafialny pod wezwaniem św. Apostołów Piotra i Pawła. W latach 1909–1914 wybudowano nową świątynię, która w kilka miesięcy później została zniszczona w czasie I wojny światowej. Obecny kościół został wybudowany w latach 1922–1928, jednak urządzanie wnętrza trwało jeszcze przez wiele lat. Obok kościoła znajduje się cmentarz parafialny.
Przy kościele wzniesiono pomnik upamiętniający ofiary wojen lat 1914–1920 oraz obelisk ku czci pomordowanych w czasie II wojny światowej.
Przy głównej drodze znajduje się cmentarz wojenny nr 252 z okresu pierwszej wojny światowej, gdzie spoczywa prawie 500 żołnierzy austriackich, węgierskich oraz rosyjskich.
W miejscowości znajduje się park ze starym klasycystycznym dworkiem, w którym przed II wojną światową mieszkała szlachecka rodzina Jordan-Stojowskich herbu Trąby. Dworek znalazł się w posiadaniu spółdzielni produkcji rolnej „Diament”.
W czerwcu 1908 roku, świadectwo miejscowej szkoły powszechnej odebrał Henryk Sucharski, który przebywał w Otfinowie przez kilka miesięcy pod opieką miejscowego proboszcza i Marcina Augustyńskiego.
Edukacja, sport i kultura.
We wsi znajduje się Zespół Szkoły Podstawowej, Gimnazjum Publicznego i Przedszkola. Otfinów posiada stadion sportowy z naturalnymi trybunami w postaci wału przeciwpowodziowego.
Niedaleko centrum znajduje się Dom Ludowy z biblioteką publiczną. Przy domu działa zespół Dziecięcy Zespół Folklorystyczny „Otfinowianie” powstały w 1999 roku z inicjatywy Bożeny Koziary. Po 10 latach działalności liczył ok. 100 osób. Należy do niego młodzież z Otfinowa, Pierszyc, Goruszowa i Kłyża. Repertuar zespołu obejmuje tańce Powiśla Dąbrowskiego oparte na obrzędach i zwyczajach wsi powiślańskich, tańce lubelskie, górali żywieckich, Lachów Sądeckich, rzeszowskie oraz tańce narodowe. Zespół bierze udział w festiwalach i przeglądach zespołów tańca ludowego w kraju i za granicą. W 2009 roku otrzymał nagrodę „Uskrzydlony” Tarnowskiej Fundacji Kultury.

</doc>
<doc id="371950" url="https://pl.wikipedia.org/wiki?curid=371950" title="Otłowiec">
Otłowiec

Otłowiec – wieś w Polsce, położona w województwie pomorskim, w powiecie kwidzyńskim, w gminie Gardeja, przy drodze krajowej nr 55.
W latach 1975–1998 wieś administracyjnie należała do województwa elbląskiego.

</doc>
<doc id="371951" url="https://pl.wikipedia.org/wiki?curid=371951" title="Otłówko">
Otłówko

Otłówko – osada w Polsce położona w województwie pomorskim, w powiecie kwidzyńskim, w gminie Gardeja przy drodze krajowej nr 55.
W latach 1975–1998 miejscowość administracyjnie należała do województwa elbląskiego.
Zabytki.
Według rejestru zabytków NID na listę zabytków wpisany jest zespół pałacowy i folwarczny z 2 poł. XVIII-XIX w., nr rej.: 567/98 z 22.12.1998:

</doc>
<doc id="371952" url="https://pl.wikipedia.org/wiki?curid=371952" title="Izabella Poniatowska">
Izabella Poniatowska

Izabella Elżbieta z Poniatowskich Branicka (ur. 26 czerwca 1730 w Warszawie, zm. 14 lutego 1808 w Białymstoku) – siostra króla Stanisława Augusta.
Życiorys.
W 1748 roku w wieku lat 18 zawarła związek małżeński z Janem Klemensem Branickim i zamieszkała w Białymstoku. Była trzecią żoną, wówczas 59-letniego, hetmana.
Mimo młodego wieku, jej rola w rozwoju Białegostoku była niemal równie wielka co małżonka. Była niezwykle energiczną i światłą osobą. Jej właśnie miasto zawdzięcza powstanie pierwszych szkół. Otaczała opieką finansową pensję dla córek urzędników dworskich, szkołę parafialną, szkołę paziów, Szkołę Podwydziałową Zgromadzenia Akademickiego założoną w 1777 roku przez Komisję Edukacji Narodowej.
Zatrudniła na dworze lekarza Michała Clementa, z pochodzenia Węgra oraz twórcę podręczników z dziedziny położnictwa Jakuba Feliksa Michelisa, który założył w Białymstoku Instytut Akuszerii.
Była też mecenasem kultury i sztuki. Sprowadzała do Białegostoku artystów o światowej sławie z Monachium, Mediolanu czy Londynu.
O erudycji Izabelli świadczy również jej pokaźny, jak na tamte czasy, księgozbiór biblioteczny, obejmujący ponad 200 dzieł literatury polskiej i zagranicznej. Włączywszy w to mapy, ryciny, plany architektoniczne, teleskopy, globusy i albumy liczba pozycji sięgała 600 egzemplarzy. A do tego jeszcze zbiór wszystkich edycji KEN Ksiąg Elementarnych wraz z podręcznikami szkolnymi i czasopismami.
Po śmierci Jana Klemensa odziedziczyła w całości majątek hetmana. Ponownie wyszła za mąż za generała Andrzeja Mokronowskiego, starostę ciechanowskiego, byłego podkomendnego zmarłego męża.
Zmarła w 1808 r. i została pochowana w podziemiach bazyliki archikatedralnej starego kościoła farnego w Białymstoku.
Od końca lat 90. jej plenipotentem był Franciszek Xawery Wilczewski, chorążyc Ziemi Wiskiej. Był on później odpowiedzialny za majątek Branickiej po jej śmierci.

</doc>
<doc id="371953" url="https://pl.wikipedia.org/wiki?curid=371953" title="Otmianowo">
Otmianowo

Otmianowo – wieś w Polsce położona w województwie kujawsko-pomorskim, w powiecie włocławskim, w gminie Boniewo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 353 mieszkańców. Jest trzecią co do wielkości miejscowością gminy Boniewo.

</doc>
<doc id="371954" url="https://pl.wikipedia.org/wiki?curid=371954" title="Otmice">
Otmice

Otmice (dodatkowa nazwa w j. niem. Ottmütz) – wieś w Polsce położona w województwie opolskim, w powiecie strzeleckim, w gminie Izbicko.
W latach 1975–1998 miejscowość administracyjnie należała do ówczesnego województwa opolskiego.
Plebiscyt i powstanie.
W 1910 roku 402 mieszkańców mówiło w języku polskim, natomiast 41 osób posługiwało się językiem niemieckim. W wyborach komunalnych w listopadzie 1919 roku 82 głosy oddano na kandydatów z list polskich, którzy zdobyli łącznie 5 z 9 mandatów. Podczas plebiscytu we wsi uprawnionych do głosowania było 262 mieszkańców (w tym 28 emigrantów). Za Polską głosowało 140 osób, za Niemcami 120 osób. W 1921 r. mieszkańcy założyli tu oddział Towarzystwa Gimnastycznego „Sokół”. Podczas III powstania śląskiego miejscowość 7 maja została zajęta przez wojska powstańcze. 22-23 maja, przy okazji niemieckiego natarcia w kierunku Góry św. Anny, w Otmicach toczyły się zacięte walki. Wieś została ostatecznie zdobyta przez Niemców 31 maja, przy okazji ofensywy na Strzelce Opolskie.
Zabytki.
Do wojewódzkiego rejestru zabytków wpisany jest:

</doc>
<doc id="371955" url="https://pl.wikipedia.org/wiki?curid=371955" title="Otnoga">
Otnoga

Otnoga (dodatkowa nazwa w j. kaszub. Òtnoga; niem. "Wottnogge") – wieś kaszubska w Polsce, położona w województwie pomorskim, w powiecie bytowskim, w gminie Czarna Dąbrówka, na północno-wschodnim krańcu Parku Krajobrazowego Dolina Słupi i przy drodze wojewódzkiej nr 211. Wieś jest siedzibą sołectwa Otnoga, w którego skład wchodzą również Dęby (Dąbie) i Zawiat nad jeziorem Jasień.
W latach 1975–1998 wieś administracyjnie należała do województwa słupskiego.
Historia.
Do roku 1945 wieś znajdowała się w granicach Niemiec. 29 grudnia 1937 r., w ramach polityki germanizacji nazw miejscowych pochodzenia słowiańskiego, administracja nazistowska zastąpiła dotychczasową nazwę miejscowości "Wottnogge" ahistoryczną formą "Mühlental" ("młyńska dolina").

</doc>
<doc id="371956" url="https://pl.wikipedia.org/wiki?curid=371956" title="Otoczna">
Otoczna

Otoczna – wieś w Polsce położona w województwie wielkopolskim, w powiecie wrzesińskim, w gminie Września.
Wieś szlachecka, własność wojewody płockiego Piotra Potulickiego, około 1580 leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.
Położenie.
Otoczna położona jest na Równinie Wrzesińskiej, około 100 m n.p.m. w dorzeczu Warty, na północnym stoku doliny rzeczki Strugi. W tej części teren jest prawie płaski, ukształtowany przez lodowiec o czym świadczą tzw. oczka polodowcowe.
W dawnych wiekach teren zalesiony (Puszcza Mokowska). Obecnie tereny zadrzewione to: park podworski, plac po kościółku, resztki parku przy szkole z nielicznymi już okazami trójigliczni (nie występuje w Wielkopolsce zbyt często). Wzdłuż drogi do Sędziwojewa rośnie aleja lipowa posadzona na początku XX wieku oraz topole z lat 50. XX wieku. Przy drodze, na parkingu obok szkoły, rośnie „Dąb Tysiąclecia” posadzony w 1966 z okazji Tysiąclecia Państwa Polskiego. Pod jego korzeniami jest zakopana butelka z listą dzieci i nauczycieli, którzy towarzyszyli aktowi sadzenia tego dębu. Zaś na boisku przyszkolnym stoi, jedyny już, dąb weteran – posadzony około 1912. Towarzyszą mu drzewa posadzone w latach 1980–2002.
Wzdłuż dróg rosną drzewa posadzone w różnych okresach. Najczęściej są to klony jesionolistne. Natomiast drzewa owocowe z XIX w. zachowały się przy drodze do Chwałkowic i na nieutwardzonej drodze do Gutowa (Napoleonka). Dawniej rosły również przy drodze do Węgierek i Sędziwojewa. Z tych czasów pochodzą czereśnie rosnące, przy drodze za torami, w Węgierkach.
Historia.
Pierwsza wzmianka historyczna o Otocznej pochodzi z 1452. 2 września 1452 roku Stanisław Ostroróg otrzymuje od Kazimierza Jagiellończyka wieczność – 20 łanów w lesie Moków. W roku 1476 za 3122 złote węgierskie Otocznę kupuje Dobrosław Ostroróg. Nowy podział dóbr otoczyńskich następuje w roku 1545. W 1580 roku przechodzi w ręce Potulickich. W XVII wieku należy do Łęckich i Skarbków. Kilkakrotnie niszczona przez Szwedów w latach 1655–1702. W XVIII w. własność Jana Bronisza-Wieniawa z hrabiów z Paradyża i Perusztejnu. Majątek ten nabył w 1705 hrabia Ignacy Nazary Bronisz od hrabiego Skarbka. Między innymi dzierżawiony on był przez ostatniego landrata polskiego, Moszczeńskiego. Dwór zbudowany został w 1653 przez nieznanego architekta, kaplica natomiast pochodzi z XV wieku i mieści w swych podziemiach groby familijne. Marszałek Napoleona I-go, generał Davoust, stał tutaj w pochodzie na Moskwę ze sztabem swym i świtą w kwaterze Krewny Grabskich, właścicieli Bieganowa. Portret Bronisza namalowany był nad wejściem do zakrystii w spalonym drewnianym kościółku w Bieganowie.
... „Dwór zbudowany został w 1653 przez nieznanego architekta, kaplica natomiast pochodzi z XV wieku i mieści w swych podziemiach groby familijne. Marszałek Napoleona I-go, generał Davoust, stał tutaj w pochodzie na Moskwę ze sztabem swym i świtą w kwaterze...”
Na początku XX w. Otoczna należała do przodujących folwarków. Tu pojawiła się jedna z pierwszych lokomobil w powiecie wrzesińskim oraz rozwijały się, sprowadzone z zagranicy, nowe rasy bydła. Później, w latach trzydziestych, majątek podupadł i dostał się pod zarząd komisaryczny (Ustawa sejmowa z 1932 roku). Broniszowie gospodarowali majątkiem do 1939 roku. Później wysiedleni przez Niemców.
Do najważniejszych wydarzeń w dziejach wsi należy: pobudowanie pierwszego kościoła około 1455 (spłonął w nocy z 1 na 2 listopada 1938); utrzymanie majątku w polskich rękach w okresie rozbiorowym; zbudowanie linii kolejowej Poznań – Strzałkowo w XIX w. i postawienie budynku stacji; zbudowanie nowej szkoły w 1912; istnienie obozu pracy w czasie II wojny światowej; powstanie szkoły zbiorczej w 1972, powstanie gimnazjum w 2003.
W 1919 do Otoczonej przybył Witold Jan Mościcki – ziemianin, działacz patriotyczny, najstarszy brat prezydenta Rzeczypospolitej Polskiej, Ignacego Mościckiego. Zamieszkał w majątku męża swojej córki Stefanii – Zbigniewa Bronisza z Broniszewic herbu Wieniawa. W związku z jego pobytem w Otocznej w miejscowości gościł Prezydent RP Ignacy Mościcki.

</doc>
<doc id="371957" url="https://pl.wikipedia.org/wiki?curid=371957" title="Otocznia (województwo kujawsko-pomorskie)">
Otocznia (województwo kujawsko-pomorskie)

Otocznia – wieś w Polsce położona w województwie kujawsko-pomorskim, w powiecie rypińskim, w gminie Skrwilno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 92 mieszkańców. Jest dwudziestą co do wielkości miejscowością gminy Skrwilno.

</doc>
<doc id="371958" url="https://pl.wikipedia.org/wiki?curid=371958" title="Otoczyn">
Otoczyn

Otoczyn – wieś w Polsce położona w województwie pomorskim, w powiecie kwidzyńskim, w gminie Gardeja.
W latach 1975–1998 miejscowość administracyjnie należała do województwa elbląskiego.

</doc>
<doc id="371959" url="https://pl.wikipedia.org/wiki?curid=371959" title="Otoka (Polska)">
Otoka (Polska)

Otoka (dawn. Otoka Grabińska) – wieś w Polsce, położona w województwie świętokrzyskim, w powiecie sandomierskim, w gminie Łoniów.
Pod względem geograficznym wieś wraz z najbliższymi okolicami stanowi fragment zajmującej rozległy obszar równin Kotliny Sandomierskiej. Sama miejscowość leży w dolinie rzeki Wisły, na jej lewym brzegu. Wisła w tym obszarze stanowi granice województwa świętokrzyskiego i wsi Otoki. 
Wierni Kościoła rzymskokatolickiego należą do parafii św. Mikołaja w Łoniowie.
Na terenie miejscowości funkcjonuje Ochotnicza Straż Pożarna. 14 września 2019 roku OSP Otoka obchodziło 50-lecie działalności.
Właścicielem dóbr Otoka był Ignacy Marynowski, zmarły w 1865 roku, pochowany na cmentarzu katedralnym w Sandomierzu. Jak informuje napis na tablicy nagrobnej, był on porucznikiem jazdy sandomierskiej, rannym pod Puławami w 1831 roku. Wzięty do niewoli, po powrocie osiadł w Otoce. Za udział w oddziale Czachowskiego w 1863 roku aresztowany przez władze carskie, zmarł jako więzień w zamku sandomierskim.
W latach 1975–1998 miejscowość administracyjnie należała do województwa tarnobrzeskiego.
Według Narodowego Spisu Powszechnego Ludności i Mieszkań z 2011 roku liczba ludności we wsi Otoka to 229 z czego 48,9% mieszkańców stanowią kobiety, a 51,1% ludności to mężczyźni. Miejscowość zamieszkuje 3,0% mieszkańców gminy

</doc>
<doc id="371960" url="https://pl.wikipedia.org/wiki?curid=371960" title="Otoki (województwo opolskie)">
Otoki (województwo opolskie)

Otoki (dodatkowa nazwa w j. niem. Ottok) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 192 osoby.
Częścią wsi jest Kolonia Otocka
Geografia.
Położenie.
Wieś jest położona w południowo-zachodniej Polsce, w województwie opolskim, około 11 km od granicy z Czechami, w zachodniej części Kotliny Raciborskiej. Należy do Euroregionu Pradziad. Ma charakter rolniczy. Głównymi uprawami są tutaj burak cukrowy, pszenica i rzepak.
Środowisko naturalne.
W Otokach panuje klimat umiarkowany ciepły. Średnia temperatura roczna wynosi +8,2 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Otok wynoszą 614 mm. Dominują wiatry zachodnie.
Nazwa.
W 1383 wieś została wymieniona pod nazwami "Ottak, Eichak". Topograficzny opis Górnego Śląska z 1865 roku notuje wieś pod polską nazwą "Otok", a także zgermanizowaną "Ottok". 9 września 1947 r. nadano miejscowości polską nazwę "Otoki".
Historia.
Otoki zostały założone w drugiej połowie XIV wieku. Po raz pierwszy wzmiankowane były w 1383. W tym roku po podziale księstwa, miejscowość podlegała kasztelanii niemodlińskiej.
Pod koniec XV wieku właścicielem wsi był Jan, przedstawiciel rodu Colmas.
W Otokach funkcjonowała jednoklasowa szkoła, dwie karczmy i kuźnia.
Według spisu ludności z 1 grudnia 1910, na 364 mieszkańców Otok 19 posługiwało się językiem niemieckim, a 345 językiem polskim. W 1921 w zasięgu plebiscytu na Górnym Śląsku znalazła się tylko część powiatu prudnickiego. Otoki znalazły się po stronie zachodniej, poza terenem plebiscytowym.
W latach 1945–1950 Otoki należały do województwa śląskiego, a od 1950 do województwa opolskiego.
W latach 1945–1954 wieś należała do gminy Śmicz.
Zabytki.
Zgodnie z gminną ewidencją zabytków w Otokach chronione są:
Turystyka.
Przez Otoki prowadzą szlaki turystyczne:

</doc>
<doc id="371961" url="https://pl.wikipedia.org/wiki?curid=371961" title="Otola">
Otola

Otola – wieś w Polsce położona w województwie śląskim, w powiecie zawierciańskim, w gminie Żarnowiec.
Otola położona jest na progu strukturalnym nazywanym Progiem Lelowskim, na terenie niemal płaskim położonym na wysokości od 287 do 320 m n.p.m. Terytorium wsi zajmuje zachodnią część obszaru gminy Żarnowiec, ciągnąc się szerokim pasmem z północy na południe.
Otola sąsiaduje z takimi wsiami jak: Jeziorowice i Małoszyce na północy, Brzeziny, Otola Mała i Łany Małe na wschodzie oraz Wola Libertowska na południu, leżącymi na terenie gminy Żarnowiec. Od zachodu Otola graniczy również z wsiami Wierzbica i Dobraków, leżącymi poza granicami gminy.
Główną osią układu jest droga Otola – Jeziorowice, wzdłuż której zlokalizowana jest zabudowa wsi. Na terenie Otoli stoi budynek dawnej Szkoły Podstawowej z lat 50 XX wieku, która nie funkcjonuje od roku 2006 oraz kościół filialny parafii Matki Bożej Częstochowskiej w Dobrakowie pw. Świętej Trójcy z lat 80 XX wieku. Przez miejscowość przepływa niewielka rzeka Żebrówka, dopływ Krztyni. Na terenie wsi Otola działa Jednostka Ochotniczej Straży Pożarnej wraz z Młodzieżową Drużyną Pożarniczą i Koło Gospodyń Wiejskich.
Nazwa.
Nazwę miejscowości w zlatynizowanej staropolskiej formie "Hotolya villa" wymienia w latach (1470-1480) Jan Długosz w księdze "Liber beneficiorum dioecesis Cracoviensis".
Części wsi.
Otola dzieli się na dwie dzielnice:
Historia.
Pierwszym dowodem na istnienie Otoli jest wydany przez Bolesława Wstydliwego w 1262 roku akt erekcyjny klasztoru Św. Anny w Zawichoście, odnoszący się do roku 1257, w którym jest wspomniana wioska Hotolya. Hotolya jest również wymieniona w Kodeksie Małopolskim, pochodzącym z 1262 roku. Władysław Jagięłło wydał dokument z 1403 roku potwierdzający istnienie Otoli. Jan Długosz również wymienia Otolę w swoich kronikach jako Hotola. Otola zawsze w przeszłości była pod bezpośrednim zarządem starostw i podstarostw żarnowieckich. W 1795 roku w wyniku III Rozbioru Polski Otola dostała się pod zabór pruski. W 1815 roku utworzono Królestwo Polskie, pod którego granice dostała się Otola. Od 1918 roku Otola należała do niepodległej Polski. Od 1919 roku w Otoli funkcjonuje posada sołtysa. W okresie międzywojennym w Otoli potężnie działała straż pożarna. 20 lutego 1928 roku podjęto uchwałę o zawiązaniu straży ogniowej ochotniczej w Otoli. Wieś Otola była podzielona na dzielnice. Do roku 1933 były to: Otola Stara, Otola Kuwole i Dziadówki Otolskie. Na mocy Ustawy Samorządowej z 23 marca 1933 roku Kuwole zostały odłączone od Otoli i stały się samodzielną wsią. Po 1933 roku dzielnicami Otoli były: Otola Stara, Otola Folwark i Dziadówki Otolskie. W latach 1936-1937 na terenie Otoli i Kuwoli miały miejsce potężne pożary, które uszkodziły wiele domów miejscowych chłopów. Dnia 1 września 1939 wsie Otola i Kuwole dostały się pod okupacje niemiecką. W 1945 roku zakończyła się II wojna światowa. Otola i Kowale należą do komunistycznej Polski. W styczniu 1946 roku dochodzi do złączenia wsi Otola Stara, Kowale i Otola Mała. Pod koniec lat pięćdziesiątych Otola Mała stała się samodzielną wsią. W 1955 roku powstaje tzw. gromada w Jeziorowcach do której przyłączono Otolę. W 1956 roku zlikwidowano posadę sołtysa, a na jego miejsce powstaje etat inkasenta podatkowego. Po dwóch latach, w 1958 roku z powrotem powraca posada sołtysa. W 1960 roku zamiast gromady w Jeziorowcach powstaje gromada w Otoli, w skład której wchodzą wsie: Dobraków, Jeziorowice, Małoszyce, Otola, Podleśna i Wierzbica. Gromada ta zostaje rozwiązana w 1970 roku.
Folwark królewski.
Jan Długosz w Liberum Benum wspomina o folwarku królewskim w Otoli, założonym około 1475 roku. Twór ten przetrwał do roku 1911, a jego obszar biegiem lat stawał się coraz mniejszy. W 1912 roku ostatnia właścicielka wypuściła ziemię dworską w dzierżawę miejscowym chłopom. Do roku 1926 ziemia dworska została całkowicie rozsprzedana.
Sołtysi.
Od 1919 roku Otola może posiadać własnego sołtysa. W latach 1933 – 1946 Otola była podzielona na dwie wsie: Otola i Kowale. W związku z tym osobno sprawował urząd sołtys Otoli i sołtys Kowali. W latach 1956 – 1958 zamiast sołtysa wstawiono posadę inkasenta podatkowego. Aktualnym i trzynastym z kolei sołtysem wsi Otola jest Kazimierz Gębka.
Na mocy Ustawy Samorządowej z 23 marca 1933 roku Kuwole zostały odłączone od Otoli i stały się samodzielną wsią. W styczniu 1946 połączono wsie Otola Stara, Kuwole i Otola Mała.
Gromada w Otoli.
W roku 1960 na terenie Otoli została powołana gromada nazywana gromadą w Otoli. Wcześniej była to gromada w Jeziorowicach. Do tej gromady należało sześć wsi: Dobraków, Jeziorowice, Małoszyce, Otola, Podleśna i Wierzbica. Gromada ta została rozwiązana w 1970 roku.
Administracja.
W okresie III Rzeczypospolitej (Polski).
Od roku 1998 Otola należy do województwa śląskiego, powiatu zawierciańskiego i gminy żarnowieckiej
Parafia.
Od roku 1985 Otola należy do parafii w Dobrakowie

</doc>
<doc id="371963" url="https://pl.wikipedia.org/wiki?curid=371963" title="Otola Mała">
Otola Mała

Otola Mała – wieś w Polsce położona w województwie śląskim, w powiecie zawierciańskim, w gminie Żarnowiec.
W latach 1975–1998 miejscowość administracyjnie należała do województwa katowickiego.

</doc>
<doc id="371964" url="https://pl.wikipedia.org/wiki?curid=371964" title="Otolice">
Otolice

Otolice – wieś w Polsce położona w województwie łódzkim, w powiecie łowickim, w gminie Łowicz.
W latach 1975–1998 miejscowość administracyjnie należała do województwa skierniewickiego.
Przez miejscowość przebiega droga wojewódzka nr 703.
Wieś arcybiskupstwa gnieźnieńskiego w powiecie orłowskim województwa łęczyckiego w końcu XVI wieku. Była wsią klucza zduńskiego arcybiskupów gnieźnieńskich.
Przez miejscowość przepływa niewielka rzeka Bobrówka, dopływ Bzury.

</doc>
<doc id="371965" url="https://pl.wikipedia.org/wiki?curid=371965" title="Otomin">
Otomin

Otomin (niem. Ottomin, do 1996 jako wieś Szadółki) – wieś w Polsce położona w województwie pomorskim, w powiecie gdańskim, w gminie Kolbudy nad jeziorem Otomińskim i w bezpośrednim sąsiedztwie Gdańska. Transport publiczny jest obsługiwany przez komunikację miejską Gdańska oraz Przewozy Autobusowe Gryf. Prowadzi tędy Szlak Skarszewski – zielony znakowany szlak turystyczny.
Na południe od Otomina znajduje się rezerwat przyrody Bursztynowa Góra, którym objęte jest leśne wzniesienie (156 m n.p.m.) o tej samej nazwie.
Wieś norbertanek żukowskich w województwie pomorskim w II połowie XVI wieku. Na początku XVIII wieku własność radcy Schwartzwalda, po którym odziedziczył go Karl Friedrich von Conradi.
Słownik Geograficzny Królestwa Polskiego określał Otomin jako dobra rycerskie w powiecie gdańskim, 9,5 kilometra od Gdańska, położone w romantycznej okolicy nad jeziorem na wysokości 375 stóp n.p.m. Wieś należała do poczty i parafii ewangelickiej w Lublewie oraz parafii katolickiej w Żukowie. W 1868 razem z folwarkiem Rębowo Otomin liczył 52 mieszkańców (w tym 32 katolików i 20 ewangelików), 5 domów mieszkalnych oraz 204,27 ha roli ornej i ogrodowej; 10,99 ha łąk; 23,61 ha pastwisk; 160,45 ha boru; 9,45 ha nieużytków; 41,63 ha wody; razem 450,4 ha. W 1903 właścicielem Otomina była Królewska Komisja Osiedleńcza.
W 1996 przywrócono miejscowości nazwę Otomin. Do 1996 wieś nosiła nazwę Szadółki, pomimo włączenia właściwych Szadółek czyli na wschód od Obwodnicy Trójmiejskiej w 1973 w granice administracyjne Gdańska.
W latach 1975–1998 miejscowość administracyjnie należała do województwa gdańskiego.
8 grudnia 2015 w miejscowości erygowano parafię rzymskokatolicką pw. Najświętszej Maryi Panny z Lourdes. Ośrodkiem nowej parafii stał się oddany do użytku w tym samym roku kościół przy ul. Konnej. 25 listopada 2016 wyburzono zabytkowy transformator, stojący dotąd pośrodku pętli autobusowej.
W 2017 rozpoczęto przebudowę (utwardzenie) drogi do Sulmina, co pozwoli na wydłużenie linii komunikacji miejskiej do Niestępowa.

</doc>
<doc id="371966" url="https://pl.wikipedia.org/wiki?curid=371966" title="Otomino">
Otomino

Otomino (dodatkowa nazwa w j. kaszub. Òtomino) – wieś kaszubska w Polsce położona w województwie pomorskim, w powiecie kartuskim, w gminie Żukowo i na turystycznym szlaku Kartuskim.
Zawieszona obecnie linia kolejowa (Pruszcz Gdański-Kartuzy-Lębork) dzieli wieś na dwie części Otomino Dolne i Otomino Górne.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Otomino: Otomin

</doc>
<doc id="371967" url="https://pl.wikipedia.org/wiki?curid=371967" title="Otowice">
Otowice

Otowice – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska, na historycznej Ziemi Chełmińskiej. Wieś położona jest na Wysoczyźie Chełmińskiej. W latach 1975–1998 miejscowość administracyjnie należała do województwa bydgoskiego.
Według Narodowego Spisu Powszechnego (III 2011 r.) liczyły 177 mieszkańców.
Przyroda.
Wieś od wschodu graniczy z podmokłym kompleksem leśnym o urozmaiconym drzewostanie. Na północny zachód od wsi zlokalizowany jest rezerwat przyrody Linje chroniący torfowisko, a pewnym oddaleniu trzy inne rezerwaty przyrody, które łączy pieszy szlak turystyczny (żółty) „Rezerwatów Chełmińskich”, wiodący z Bydgoszczy-Fordonu do Chełmna o długości 48,4 km.
Historia.
Wieś założono w 1828 roku na obszarze 384 mórg pruskich w rezultacie zmian strukturalnych wynikających z pruskiej ustawy uwłaszczeniowej. W 1868 roku znajdowało się tu ogółem 53 budynków, w tym 40 domów mieszkalnych, zamieszkanych przez 327 osób. Miejscowość należała do parafii katolickiej w Boluminku i ewangelickiej w Ostromecku. W XIX wieku we wsi przeważali mało- i średniorolni chłopi.
Na terenie wsi zlokalizowany jest nieczynny cmentarz ewangelicki.

</doc>
<doc id="371968" url="https://pl.wikipedia.org/wiki?curid=371968" title="Otręba (województwo warmińsko-mazurskie)">
Otręba (województwo warmińsko-mazurskie)

Otręba – wieś w Polsce położona w województwie warmińsko-mazurskim, w powiecie nowomiejskim, w gminie Kurzętnik.
W latach 1975–1998 miejscowość administracyjnie należała do województwa toruńskiego.
Wieś sołecka o powierzchni 245,46 ha z 38 gospodarstwami i 154 mieszkańcami. Dzieci chodzą do szkoły podstawowej w Wielkich Bałówkach.
Historia.
W 1868 r. wieś znajdowała się w powiecie lubawskim, parafii katolickiej w Skarlinie i parafii ewangelickiej w Nowym Mieście Lubawskim. Zajmowała obszar 955 mórg ziemi, było w niej 34 budynków, w tym 21 domów mieszkalnych i 143 mieszkańców (88 katolików i 55 ewangelików). W 1920 roku wieś znalazła się w granicach Polski.
W czasie drugiej wojny światowej miejscowość ucierpiała w czasie okupacji niemieckiej oraz gdy przeszedł front armii radzieckiej. W czasie grabieży bydła Rosjanie zastrzelili Henryka Graduszewskiego, mieszkańca wsi.
W 2008 r. we wsi było 38 gospodarstw i 154 mieszkańców.

</doc>
<doc id="371969" url="https://pl.wikipedia.org/wiki?curid=371969" title="Otrocz">
Otrocz

Otrocz – wieś w Polsce położona w województwie lubelskim, w powiecie janowskim, w gminie Chrzanów. 
Wieś szlachecka "Otrocze" położona była w drugiej połowie XVI wieku w powiecie urzędowskim województwa lubelskiego. W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 568 mieszkańców i była drugą co do wielkości miejscowością gminy Chrzanów.
Historia.
W 1556 r. Stanisław Tęczyński powierzył wójtostwo i tym samym organizację wsi Chomie Leśniowiczowi. Elementem osadniczym byli Rusini. Przed 1563 r. powstała parafia prawosławna. Kolejnymi właścicielami byli Olelkowicze-Słuccy i Radziwiłłowie. Od tych ostatnich w 1604 r. odkupił Otrocz kanclerz Jan Zamojski i włączył do swojej ordynacji. W wyniku unii brzeskiej w 1596 r. istniejącą parafię prawosławną zamieniono na katolicką obrządku greckiego. W I połowie XVII w. było w Otroczu 24 półłanki ziemi uprawnej, 9 zagród z rolami, 5 komornic, tkacz oraz kuźnica (zakład) ordynacka. Miejscowym unitom ordynat zamojski ufundował w 1767 r. cerkiew. Pod koniec XVIII w. we wsi istniały trzy karczmy. Na początku XIX w. we wsi było 119 domów i 661 mieszkańców, z czego tylko 7 osób obrządku łacińskiego. Włościanie oprócz uprawy roli zajmowali się pszczelarstwem i wyrobem dziegciu. Podczas powstania styczniowego, 6 stycznia 1863 r., wojsko carskie zaatakowało tutaj oddział Marcina Lelewela-Borelowskiego. Decyzją carską zniesiono w 1875 r. unię kościelną, w wyniku czego unici otroccy musieli przejść na prawosławie. Większość pozostała przy tym wyznaniu mimo wydania ukazu tolerancyjnego w 1905 r. W okresie I wojny światowej duża część rodzin ewakuowała się do Rosji wraz z wycofującymi się wojskami. Powrócili oni po zakończeniu działań wojennych. W 1919 r. budynek cerkwi w Otroczu został zrewindykowany na rzecz Kościoła katolickiego, dzięki czemu erygowano parafię łacińską. Prawosławni, którzy przez cały okres międzywojenny domagali się jego zwrotu, miejsce kultu ulokowali początkowo w prywatnym budynku, a później zbudowali kaplicę, siedzibę etatowej parafii liczącej w 1923 1360 wiernych. W 1921 r. Otrocz liczył 157 domów i 940 mieszkańców, z czego 299 katolików, 613 prawosławnych i 28 mozaistów. Za Polaków uważały się 343 osoby, za Rusinów (Ukraińców) 309, 17 za Żydów, zaś 271 osób podało narodowość białoruską. Miejscowa ludność posługiwała się lokalną gwarą, mieszkanką języka polskiego, ukraińskiego i rosyjskiego, określaną przez nich samych jako "język ruski". Znali również język polski. W okresie dwudziestolecia międzywojennego powstało kółko rolnicze i Koło Młodzieży Wiejskiej "Siew".
Po wybuchu II wojny światowej Niemcy, początkowo sprzyjający Ukraińcom, oddali we władanie prawosławnych kościół. Za pomoc jeńcom rosyjskim okupanci spacyfikowali wieś 14 października 1942 r, zabijając 21 osób (w tym ks. A. Padzińskiego). W okresie całej wojny śmierć z ręki niemieckich okupantów i sowieckiego NKWD poniosło 58 osób. W marcu 1944 r. w Otroczu i okolicznych wsiach zatrzymała się dywizja partyzantki ukraińskiej oraz oddziały BCh i AL. Została ona zaatakowana przez Niemców, którzy ponieśli duże straty. W latach 1945-1946 prawosławnych mieszkańców Otrocza przesiedlono na Ukrainę. Po wielu perypetiach trafili oni na tereny Wołynia, w okolice Łucka i Włodzimierza do utworzonych tam kołchozów. W Polsce pozostało jednak 7 rodzin. Z biegiem czasu uległy one polonizacji i przeszły na katolicyzm. Opuszczone gospodarstwa objęli mieszkańcy z okolicznych wsi – Chrzanowa i Zdziłowic.
W 1945 r. powstała straż pożarna, w 1963 r. nastąpiła elektryfikacja, w 1972 r. założono wodociąg, następnie przeprowadzono telefonizację i wybudowano nową szkołę.

</doc>
<doc id="371970" url="https://pl.wikipedia.org/wiki?curid=371970" title="Otrzep">
Otrzep

Otrzep (niem. "Friedrichshorst") – wieś sołecka w Polsce położona w województwie zachodniopomorskim, w powiecie drawskim, w gminie Wierzchowo. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 68 mieszkańców. 
Geografia.
Wieś leży ok. 10 km na południowy wschód od Wierzchowa.

</doc>
<doc id="371971" url="https://pl.wikipedia.org/wiki?curid=371971" title="Otusz">
Otusz

Otusz – wieś w Polsce, położona w województwie wielkopolskim, w powiecie poznańskim, w gminie Buk.
Historia.
Wieś była wzmiankowana już w 1284 jako własność Tomisława z Szamotuł. Późniejszymi właścicielami byli: Jakób Niegolewski i Łukasz Otuski (w 1580) i Seweryna Krzycka (ok. 1793). Wieś szlachecka Othusz położona była w 1580 w powiecie poznańskim województwa poznańskiego.
W okresie Wielkiego Księstwa Poznańskiego (1815-1848) Otusz należał do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Otusz należał do okręgu bukowskiego i był siedzibą majętności o tej samej nazwie, której właścicielem był Jan Sierakowski. W skład majątku Otusz wchodziły ponadto: Niepruszewo, folwark Józefowo, Kalwy oraz folwark Wygoda. Według spisu urzędowego z 1837 wieś liczyła 393 mieszkańców i 36 dymów (domostw).
Pod koniec XIX wieku wieś liczyła 11 domostw z 93 mieszkańcami. Majątek (dominium) o powierzchni 1014,40 ha liczył 23 domostwa i 357 mieszkańców i wchodził w skład dóbr niepruszewskich. Właścicielem był ks. Henryk XIV Reuss, a wcześniej ppłk Józef Sierakowski. Okręg dominialny obejmował także folwarki Józefowo i Wygoda.
W latach 1975–1998 miejscowość administracyjnie należała do województwa poznańskiego. Miejscowość dała nazwę przystankowi kolejowemu Otusz, znajdującemu się ok. 2 km na południowy wschód, na terenie wsi Skrzynki.
W miejscowości znajduje się katolicka kaplica filialna parafii pw. św. Wawrzyńca w Niepruszewie, poświęcona w 2014 przez abp. Stanisława Gądeckiego, metropolitę poznańskiego.

</doc>
<doc id="371972" url="https://pl.wikipedia.org/wiki?curid=371972" title="Otwock Mały">
Otwock Mały

Otwock Mały – wieś w Polsce położona w województwie mazowieckim, w powiecie otwockim, w gminie Karczew. Leży na terenie mikroregionu etnograficznego Urzecze.
W latach 1975–1998 miejscowość administracyjnie należała do województwa warszawskiego.

</doc>
<doc id="371973" url="https://pl.wikipedia.org/wiki?curid=371973" title="Otwock Wielki">
Otwock Wielki

Otwock Wielki – wieś w Polsce położona w województwie mazowieckim, w powiecie otwockim, w gminie Karczew. Leży na terenie mikroregionu etnograficznego Urzecze.
W latach 1975–1998 miejscowość administracyjnie należała do województwa warszawskiego.
W latach 1867–1916 Otwock Wielki był siedzibą Gminy Otwock.
W miejscowości tej wznosi się barokowy Pałac Bielińskich (1682–1689), dzieło Tylmana z Gameren, przebudowany w latach 1750–1760 przez Jakuba Fontanę.
5 lutego 1752 Franciszek Bieliński wydał w Otwocku Wielkim dokument powołujący w Ostrowie (Wielkopolskim) pierwszą w Polsce zawodową straż pożarną.
Po 1945 r. w pałacu mieścił się m.in. dom poprawczy dla dziewcząt. Od początku lat 70. XX w. budynek znalazł się w dyspozycji Urzędu Rady Ministrów PRL (następnie RP), w latach 1989–1998 w dyspozycji Prezydenta RP. Od grudnia 1981 r. do maja 1982 r. w pałacu internowany był Lech Wałęsa.
W miejscowości znajduje się kościół i siedziba parafii rzymskokatolickiej Matki Bożej Ostrobramskiej, należącej do dekanatu Otwock-Kresy, diecezji warszawsko-praskiej.

</doc>
<doc id="371974" url="https://pl.wikipedia.org/wiki?curid=371974" title="Otylin">
Otylin

Otylin – wieś w Polsce położona w województwie lubelskim, w powiecie łukowskim, w gminie Wojcieszków.
Wierni Kościoła rzymskokatolickiego należą do parafii Najświętszego Serca Pana Jezusa w Wojcieszkowie.
W latach 1975–1998 miejscowość administracyjnie należała do województwa siedleckiego.

</doc>
<doc id="371975" url="https://pl.wikipedia.org/wiki?curid=371975" title="Owczegłowy">
Owczegłowy

Owczegłowy – wieś w Polsce położona w województwie wielkopolskim, w powiecie obornickim, w gminie Rogoźno.
Wieś królewska należąca do starostwa rogozińskiego, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
We wsi znajdują się pozostałości cmentarza ewangelickiego z resztkami nagrobków.

</doc>
<doc id="371976" url="https://pl.wikipedia.org/wiki?curid=371976" title="Owidz">
Owidz

Owidz – wieś kociewska w Polsce położona w województwie pomorskim, w powiecie starogardzkim, w gminie Starogard Gdański nad Wierzycą.
W latach 1945-1998 (także po 1975) miejscowość nieprzerwanie należała do województwa gdańskiego.
W miejscowości tej funkcjonowało przez wiele lat Państwowe Technikum Rolnicze z internatem. 
We wsi działa klub sportowy "Sprint" z aktywną sekcją petanque. "Sprint" jest jednym z trzech klubów bularskich z województwa pomorskiego zrzeszonych w Polskiej Federacji Petanque.
W 2012 roku w Owidzu została otwarta dla publiczności rekonstrukcja grodu wczesnośredniowiecznego Grodzisko Owidz o powierzchni 45 tys. m kw., z dwiema wieżami (obronną i mieszkalną), pełniącymi funkcję punktów widokowych. Zbudowano także budynek wystawienniczy, w którym można oglądać efekty wykopalisk. Historyczne grodzisko znajduje się w zakolu Wierzycy, opływającej je od strony północnej i wschodniej. Należy do największych tego typu obiektów na Kociewiu. Powstało na początku XI wieku w efekcie umacniania się Polan na tym terenie za panowania Bolesława Chrobrego. W 1282 Owidz przeszedł w ręce Krzyżaków i został włączony do komturii gniewskiej.
Zabytki.
Według rejestru zabytków NID na listę zabytków wpisany jest zespół dworski, k. XIX, nr rej.: A-1167 z 25.05.1987:

</doc>
<doc id="371977" url="https://pl.wikipedia.org/wiki?curid=371977" title="Owieczka">
Owieczka

Owieczka – wieś w Polsce położona w województwie małopolskim, w powiecie limanowskim, w gminie Łukowica. Leży nad potokiem Słomka.
W latach 1975–1998 miejscowość administracyjnie należała do województwa nowosądeckiego. 
Wieś stanowi sołectwo gminy Łukowica. Według Narodowego Spisu Powszechnego (III 2011 r.) wieś liczyła 331 mieszkańców. 
Wieś położona jest na południowo-wschodnim krańcu gminy, na wysokości ok. 360–440 m n.p.m. Zabudowania i pola zajmują łagodne w tym miejscu szerokie garby, na pograniczu Beskidu Wyspowego i Kotliny Sądeckiej. Owieczka graniczy z miejscowościami: Stronie, Świdnik, Jadamwola, a także Olszana, Mokra Wieś i Rogi (powiat nowosądecki).

</doc>
<doc id="371979" url="https://pl.wikipedia.org/wiki?curid=371979" title="Ownia">
Ownia

Ownia – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Ryki.
Wierni Kościoła rzymskokatolickiego należą do parafii Najświętszego Zbawiciela w Rykach.
Historia.
Rejestr poborowy z 1569 roku umiejscawia wieś królewską Ownia w województwie sandomierskim, starostwie stężyckim, parafii Ryki, wieś posiadała wówczas 16 łanów kmiecych, 18 ogrodników, 2 komorników z bydłem i 5 bez bydła. W rejestrze poborowym z 1664 roku podano poddanych 118. Według regestru podymnego z 1661 roku we wsi było 17 domów włościańskich, z których płacono podymnego 8 florenów i 15 groszy.
W roku 1665 wieś należała do starostwa Ryki. W tymże roku na konsystujące (stacjonujące) tu 5 koni z chorągwi Rokitnickiego, rotmistrza Jego Królewskiej Mości złożyła stacji łanowej z 2½ ćwierci łanu, tak gotówką, jak i w produktach łącznie 463 złotych polskich i 2½ grosza. W 1654 r. miała 9¾ łana, złożyła łanowego 93 złotych polskich i 20 groszy. W 1670 r. w rejestrze podatkowym było zapisane 10 łanów, zagród 15 (wypisy z Akt grodzkich Stężyckich).
W wieku XIX Ownia stanowiła wieś w powiecie garwolińskim, gminie Trojanów, parafii Ryki, była tu szkoła początkowa ogólną. W roku 1886 wieś liczyła 62 domy i 241 mieszkańców, gruntu 1211 mórg. Według spisu mieszkańców Królestwa Polskiego z roku 1827 było tu 51 domów i 325 mieszkańców.

</doc>
<doc id="371980" url="https://pl.wikipedia.org/wiki?curid=371980" title="Ownice">
Ownice

Ownice – wieś w Polsce położona w województwie lubuskim, w powiecie sulęcińskim, w gminie Słońsk.
W latach 1975–1998 miejscowość administracyjnie należała do województwa gorzowskiego.
W okolicach Ownic znajdują się siedliska bociana czarnego, borsuka.
Zabytki.
Do wojewódzkiego rejestru zabytków wpisany jest:

</doc>
<doc id="371981" url="https://pl.wikipedia.org/wiki?curid=371981" title="Owsianka (województwo dolnośląskie)">
Owsianka (województwo dolnośląskie)

Owsianka – wieś w Polsce, położona w województwie dolnośląskim, w powiecie wrocławskim, w gminie Kobierzyce.
W latach 1975–1998 wieś administracyjnie należała do województwa wrocławskiego.

</doc>
<doc id="371982" url="https://pl.wikipedia.org/wiki?curid=371982" title="Owsiszcze">
Owsiszcze

Owsiszcze (, ) – wieś w Polsce położona w województwie śląskim, w powiecie raciborskim, w gminie Krzyżanowice, tuż przy granicy z Czechami. Przed wejściem Polski i Czech do strefy Schengen funkcjonowało tu przejście graniczne Owsiszcze-Píšť.
Nazwa.
Według jednej z teorii nazwa wsi pochodzi od słowa "ofista", co oznacza miejsce w którym rósł owies. Natomiast według niemieckiego nauczyciela Heinricha Adamy’ego nazwa miejscowości wywodzi się od polskiej nazwy "owcy". W swoim dziele o nazwach miejscowości na Śląsku wydanym w 1888 roku we Wrocławiu wymienia on najwcześniejszą nazwę wsi jako "Owczyce" podając jej znaczenie "Schafdorf" czyli po polsku "Wieś owiec" lub "Owcza wieś". Według tego wywodu nazwa pochodzi więc od wypasu owiec przez mieszkańców wsi. Nazwa została później fonetycznie zgermanizowana na "Owschütz" i utraciła swoje pierwotne znaczenie. 
Podczas kolejnej akcji germanizacyjnej nazw miejscowych i fizjograficznych zgermanizowana fonetycznie niemiecka nazwa "Owschütz" została w 1936 r. zastąpiona przez administrację III Rzeszy całkowicie niemiecką nazwą "Habergrund".
Historia.
Podczas wykopalisk znaleziono w 1998 r. unikatowy w skali Polski pięściak (jeden z kilku znalezionych w Polsce) sprzed około 200 tysięcy lat p.n.e. Reprezentuje on kulturę paleolitu. 
Wieś powstała najprawdopodobniej w XIV wieku. Pierwsze wzmianki o Owsiszczach pochodzą z 1425 roku. W XVIII w. wioska należała do dóbr księcia Lichnowskiego, a w 1772 jej część została sprzedana Mariannie Lasak. W tym czasie Owsiszcze liczyły sobie 205 mieszkańców. W 1865 roku wzniesiono nową szkołę, zaś w 1923 wybudowano kościół należący do parafii Najświętszego Serca Pana Jezusa w Owsiszczach. Wybudowano także pomnik upamiętniający ofiary I wojny światowej. 
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej a jej mieszkańców posługujących się tradycyjnie gwarami laskimi nazywano Morawcami.
Od 1945 roku do lat 70. XX w. stacjonowała tu strażnica Wojsk Ochrony Pogranicza.
W latach 1975–1998 miejscowość administracyjnie należała do województwa katowickiego.
W 1976 samodzielność w postaci własnego sołectwa uzyskała kolonia Nowa Wioska, dotąd znana jako "Owsiszcze II".
Sport.
Na terenie Owsiszcz działa klub sportowy LKS Owsiszcze prowadzący dwie sekcje – piłkarską oraz zapaśniczą.

</doc>
<doc id="371983" url="https://pl.wikipedia.org/wiki?curid=371983" title="Oziabły">
Oziabły

Oziabły – wieś w Polsce położona w województwie podlaskim, w powiecie białostockim, w gminie Michałowo.
Według Pierwszego Powszechnego Spisu Ludności w 1921 r. wieś Oziabły liczyła 18 domów i zamieszkiwana była przez 85 osób (42 kobiety i 43 mężczyzn). Większość jej mieszkańców w liczbie 60 osób zadeklarowała wyznanie prawosławne, pozostali zgłosili wyznanie rzymskokatolickie. Pod względem narodowościowym większość stanowili Białorusini, narodowość białoruską zgłosiło bowiem 58 mieszkańców, reszta podała narodowość polską.
W latach 1975–1998 miejscowość administracyjnie należała do województwa białostockiego.
Wierni Kościoła rzymskokatolickiego należą do parafii Opatrzności Bożej w Michałowie. Natomiast prawosławni mieszkańcy wsi należą do parafii Narodzenia św. Jana Chrzciciela w Nowej Woli.

</doc>
<doc id="371984" url="https://pl.wikipedia.org/wiki?curid=371984" title="Oziębłów">
Oziębłów

Oziębłów – wieś w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 miejscowość administracyjnie należała do województwa tarnobrzeskiego.
Linki zewnętrzne.
 

</doc>
<doc id="371985" url="https://pl.wikipedia.org/wiki?curid=371985" title="Oziemkówka">
Oziemkówka

Oziemkówka – wieś w Polsce położona w województwie mazowieckim, w powiecie garwolińskim, w gminie Miastków Kościelny.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Miastkowie Kościelnym.

</doc>
<doc id="371986" url="https://pl.wikipedia.org/wiki?curid=371986" title="Ozierany Małe">
Ozierany Małe

Ozierany Małe – wieś w Polsce położona w województwie podlaskim, w powiecie sokólskim, w gminie Krynki.
W latach 1921 – 1939 znajdowały się w gminie Hołynka w powiecie grodzieńskim.
W latach 1975–1998 miejscowość administracyjnie należała do województwa białostockiego.

</doc>
<doc id="371987" url="https://pl.wikipedia.org/wiki?curid=371987" title="Ozierany Wielkie">
Ozierany Wielkie

Ozierany Wielkie (białorus. Вялікія Азяраны) – wieś w Polsce położona w województwie podlaskim, w powiecie sokólskim, w gminie Krynki.
W latach 1975–1998 miejscowość administracyjnie należała do województwa białostockiego.
Opis.
Według Pierwszego Powszechnego Spisu Ludności, przeprowadzonego w 1921 r., wieś liczyła 22 domostwa, które zamieszkiwało 209 osób. Większość mieszkańców miejscowości, w liczbie 141 osób, zadeklarowało wyznanie prawosławne, 58 osób podało rzymskokatolickie, a pozostałe 10 mieszkańców zgłosiło wyznanie mojżeszowe. Podział religijny mieszkańców miejscowości odzwierciedlał ich strukturą narodowo-etniczną, gdyż 141 osób podało białoruską przynależność narodową, 58 polską, zaś 10 żydowską. W tym czasie miejscowość znajdowała się w gminie Hołynka w powiecie grodzieńskim.
We wsi znajduje się cmentarz prawosławny z murowaną kaplicą Położenia Ryzy Matki Bożej z 1970, podlegającą parafii w Krynkach. Wcześniej w tym samym miejscu znajdowała się drewniana kaplica z 1874, która spłonęła w 1963.
W pobliżu wsi znajduje się Zalew Ozierany.

</doc>
<doc id="371988" url="https://pl.wikipedia.org/wiki?curid=371988" title="Ozierskie">
Ozierskie

Ozierskie – wieś w Polsce położona w województwie podlaskim, w powiecie sokólskim, w gminie Krynki.
W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 ówczesna kolonia leżała w Polsce, w województwie białostockim, w powiecie grodzieńskim, w gminie Krynka. Według Powszechnego Spisu Ludności z 1921 roku zamieszkiwało tu 61 osób, 25 było wyznania rzymskokatolickiego, 35 prawosławnego a 1 ewangelickiego. 60 mieszkańców zadeklarowało polską przynależność narodową a 1 inną. Było tu 10 budynków mieszkalnych.
Miejscowość należała do parafii prawosławnej i rzymskokatolickiej w Krynkach. Podlegała pod Sąd Grodzki w Krynkach i Okręgowy w Grodnie; właściwy urząd pocztowy mieścił się w Krynkach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa białostockiego.

</doc>
<doc id="371989" url="https://pl.wikipedia.org/wiki?curid=371989" title="Ozorowice">
Ozorowice

Ozorowice (niem. "Sponsberg") – wieś w Polsce w województwie dolnośląskim, w powiecie trzebnickim, w gminie Wisznia Mała.
Historia.
Pierwsza wzmianka o wsi Ozorowice pochodzi z roku 1203 z dokumentu księcia Wrocławskiego Henryka I potwierdzającego dobra klasztoru w Trzebnicy. Osada była nieduża, w roku 1300 liczyła zaledwie 36 mieszkańców. W następnych wiekach wieś zmieniała wielokrotnie właściciela. W roku 1316 Henryk VI potwierdził sprzedaż wsi "Sponsbrücke" Hermanowi von Borsnits. Nadanie to potwierdzono w 1416 r. W 1476 r. wieś nabył pochodzący z Legnicy wrocławski kupiec i przedsiębiorca Thomas von Prockendorff.. 
W roku 1945 wieś włączono do Polski. Jej dotychczasowi mieszkańcy zostali wysiedleni do Niemiec.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historyczne nazwy wsi.
"Ozorouichi" (1203 r.), "Ozorovici" (lata: 1216, 1235), "Sponsbrücke" (od XIV w.), "Sponsberg" (od XVII w. do 1945 r.), "Sponsów" (w 1945 r.), "Ozorowice" (po 1945 r.).
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="371990" url="https://pl.wikipedia.org/wiki?curid=371990" title="Ozorów">
Ozorów

Ozorów – wieś w Polsce położona w województwie mazowieckim, w powiecie siedleckim, w gminie Skórzec. 
Wierni Kościoła rzymskokatolickiego należą do parafii Świętej Trójcy w Żeliszewie Podkościelnym.
We wsi ma siedzibę założona w 1919 roku jednostka Ochotniczej Straży Pożarnej, która była włączona w krajowy system ratowniczo gaśniczy (KSRG). Jednostka posiada dwa samochody: GCBA 6/32 Jelcz 315 i GLM 8 Żuk. 
W latach 1975–1998 miejscowość administracyjnie należała do województwa siedleckiego.

</doc>
<doc id="371991" url="https://pl.wikipedia.org/wiki?curid=371991" title="Ozorzyce">
Ozorzyce

Ozorzyce – wieś w Polsce położona w województwie dolnośląskim, w powiecie wrocławskim, w gminie Siechnice.
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Ozericz". Do roku 1937 wieś nosiła nazwę Oderwitz. W latach 1937–1945 nosiła nazwę Schildern. W 1939 roku populacja wsi wynosiła 201 osób. Po II wojnie światowej do dziś nazywa się Ozorzyce.

</doc>
<doc id="371992" url="https://pl.wikipedia.org/wiki?curid=371992" title="Ozorzyn">
Ozorzyn

Ozorzyn – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.

</doc>
<doc id="371993" url="https://pl.wikipedia.org/wiki?curid=371993" title="Ożańsk">
Ożańsk

Ożańsk – wieś w Polsce, położona w województwie podkarpackim, w powiecie jarosławskim, w gminie Pawłosiów.
W latach 1975–1998 miejscowość administracyjnie należała do województwa przemyskiego.

</doc>
<doc id="371994" url="https://pl.wikipedia.org/wiki?curid=371994" title="Ożar">
Ożar

Ożar – kolonia w Polsce położona w województwie zachodniopomorskim, w powiecie myśliborskim, w gminie Barlinek.
W latach 1975–1998 miejscowość administracyjnie należała do województwa gorzowskiego.

</doc>
<doc id="371995" url="https://pl.wikipedia.org/wiki?curid=371995" title="Ożarki-Olszanka">
Ożarki-Olszanka

Ożarki-Olszanka – wieś w Polsce położona w województwie podlaskim, w powiecie zambrowskim, w gminie Rutki.
Wierni kościoła rzymskokatolickiego należą do parafii św. Anny w Rutkach-Kossakach.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 325 osób w 49 budynkach mieszkalnych. Miejscowość należała do parafii rzymskokatolickiej w Rutki. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Rutki-Kosaki.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="371996" url="https://pl.wikipedia.org/wiki?curid=371996" title="Ożarów Drugi">
Ożarów Drugi

Ożarów Drugi – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
Wspólnie z Ożarowem Pierwszym wieś stanowi sołectwo Ożarów w gminie Opole Lubelskie.

</doc>
<doc id="371997" url="https://pl.wikipedia.org/wiki?curid=371997" title="Ożarów Pierwszy">
Ożarów Pierwszy

Ożarów Pierwszy – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
Wspólnie z Ożarowem Drugim wieś stanowi sołectwo Ożarów w gminie Opole Lubelskie.

</doc>
<doc id="371998" url="https://pl.wikipedia.org/wiki?curid=371998" title="Ożary">
Ożary

Ożary – wieś w Polsce położona w województwie dolnośląskim, w powiecie ząbkowickim, w gminie Kamieniec Ząbkowicki.
Położenie.
Ożary to duża wieś o długości około 2,5 km, położona u podnóża Gór Bardzkich, na granicy Obniżenia Laskówki i Przedgórza Paczkowskiego, wzdłuż Ożarskiego Potoku, na wysokości około 260–295 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Osada założona została około 1230 roku z inicjatywy zakonników z klasztoru w Kamieńcu Ząbkowickim. W 1840 roku było to duża i bogata wieś licząca 156 budynków, w tym: kościół, szkołę, duży folwark, dwa młyny wodne i gorzelnię.
Demografia.
Według Narodowego Spisu Powszechnego (III 2011 r.) liczyły 589 mieszkańców. Są czwartą co do wielkości miejscowością gminy Kamieniec Ząbkowicki.
Krótki opis.
Wieś liczy około 140 domów, z czego znaczna część to gospodarstwa rolne. Ze względu na zróżnicowane położenie: przedgórze i góry, występują tutaj gleby klasy od II do V.
Zabytki.
Do wojewódzkiego rejestru zabytków wpisany jest:
Inne zabytki:
Inne obiekty:
Sport i OSP.
W Ożarach gra zespół piłkarski "Inter Ożary", założony w 2000 roku. Mecze rozgrywane są na boisku sportowym w Ożarach (pojemność: 500 miejsc, w tym 50 siedzących; wymiary: 100 × 50 m). Począwszy od sezonu 2011/2013, drużyna "Interu" występuje w klasie A (grupa: Wałbrzych III, Dolnośląski Związek Piłki Nożnej). Największym osiągnięciem drużyny w tych rozgrywkach jest osiągnięcie 8. lokaty (sezon 2012/2013: 30 meczów, 37 pkt, bilans: 11-4-15)
W Ożarach działa OSP, która w 2006 roku obchodziła 60-lecie swego istnienia.

</doc>
<doc id="371999" url="https://pl.wikipedia.org/wiki?curid=371999" title="Ożary Wielkie">
Ożary Wielkie

Ożary Wielkie – wieś w Polsce położona w województwie podlaskim, w powiecie zambrowskim, w gminie Rutki.
Wierni kościoła rzymskokatolickiego należą do parafii św. Anny w Rutkach-Kossakach.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 317 osób w 47 budynkach mieszkalnych. Miejscowość należała do parafii rzymskokatolickiej w Rutkach. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Rutki-Kossaki.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="372000" url="https://pl.wikipedia.org/wiki?curid=372000" title="Ożegów">
Ożegów

Ożegów – wieś w Polsce, położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.
Mieszkał tu do 1939 r. Marian Stanisław Baranowski (ur. 7 maja 1912 w Naramicach, pow. wieluński, zm. wiosną 1940 w Katyniu) – podporucznik rezerwy piechoty Wojska Polskiego, harcmistrz Związku Harcerstwa Polskiego, nauczyciel, ofiara zbrodni katyńskiej.

</doc>
<doc id="372001" url="https://pl.wikipedia.org/wiki?curid=372001" title="Milda (bogini)">
Milda (bogini)

Milda – litewska bogini piękna i miłości. Popularne imię żeńskie na Litwie.

</doc>
<doc id="372002" url="https://pl.wikipedia.org/wiki?curid=372002" title="Ożenna">
Ożenna

Ożenna (j. łemkowski Ожынна) – osada w Polsce położona w województwie podkarpackim, w powiecie jasielskim, w gminie Krempna.
W latach 1975–1998 miejscowość administracyjnie należała do województwa krośnieńskiego.
Położenie geograficzne.
Ożenna leży w środkowej części Beskidu Niskiego. To miejscowość przygraniczna, położona na wschód od Grabia, po lewej stronie drogi wojewódzkiej nr 992 biegnącej z Jasła do granicy państwa. Wieś leży w górnym biegu potoku Ryjak dopływu Wisłoki. Odległość drogowa od siedziby gminy wynosi 17 km.
Historia.
Miejscowość Ożenna powstała prawdopodobnie w l połowie XVI w. lokowana na prawie wołoskim. Rejestr poborowy woj. krakowskiego z 1581 roku podaje, że wieś należała do Mikołaja Stadnickiego herbu Szreniawa (bez krzyża). Nazwa wsi pochodzi od słowa "ożyna", oznaczającego jeżynę.
Nękana napadami beskidników, przez wieki wiodła ubogi żywot. Przez wieki również zamieszkana była przez ruskojęzycznych wołochów (późniejszych Łemków) wyznania greckokatolickiego. Podczas schizmy tylawskiej (1926) wioska nie przeszła na prawosławie i pozostała unicka.
W okresie międzywojennym w miejscowości stacjonowała placówka Straży Granicznej I linii „Ożenna”.
W roku 1945 większość mieszkańców wysiedlono do ZSRR. Pozostali w ramach akcji „Wisła” zamieszkali na ziemiach zachodnich. W latach siedemdziesiątych przy PGR istniał oddział zakładu karnego. Więźniowie pracowali przy produkcji rolnej i wycince drzew. Na skraju wsi stoją budynki dawnej strażnicy granicznej i starej szkoły. Kilka kilometrów dalej od 1 lipca 1999 do 21 grudnia 2007 funkcjonowało przejście graniczne Ożenna-Nižná Polianka z Republiką Słowacką, które zostało zlikwidowane po przystąpieniu Polski i Słowacji do Układu z Schengen.
W Ożennej istniała drewniana cerkiew greckokatolicka pw. św. Bazylego Wielkiego, zbudowana w 1867 należąca do parafii Grab. Stała ona obok drogi z lewej strony tuż za zabudowaniami dawnego PGR-u. Rozebrano ją w 1953.
Po lewej stronie drogi biegnącej przez wieś, idąc od strony Grabia stoi zabytkowa duża rzeźba Świętej Rodziny.
Obecni mieszkańcy Ożennej wyznania rzymskokatolickiego korzystają z kościoła filialnego w Grabiu należącego do parafii św. Maksymiliana Kolbe w Krempnej.
Szlaki piesze.
Przez środek zabudowań przebiega niebieski szlak turystyczny w kierunku Ciechani. Tuż za wsią szlak pnie się zboczami góry Nad Tysowym, dawną drogą, której solidność pozwala przypuszczać, że właśnie tędy mógł wieść dawny szlak handlowy z przełęczy Beskid nad Grabiem do Krempnej i dalej do Żmigrodu.
Atrakcją Ożennej są znajdujące się w jej okolicy 3 cmentarze z okresu I wojny światowej. Cmentarz wojenny nr 3 znajdujący się na końcu wsi za PGR-em obok dawnego cmentarza prawosławnego oraz Cmentarz wojenny nr 1 i nr 2, znajdujące się około 800 metrów od wsi prawie na szczycie łagodnego wzgórza Czeremcha.

</doc>
<doc id="372003" url="https://pl.wikipedia.org/wiki?curid=372003" title="Ożumiech">
Ożumiech

Ożumiech – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="372006" url="https://pl.wikipedia.org/wiki?curid=372006" title="Misje dyplomatyczne">
Misje dyplomatyczne



</doc>
<doc id="372014" url="https://pl.wikipedia.org/wiki?curid=372014" title="Ortel Książęcy Pierwszy">
Ortel Książęcy Pierwszy

Ortel Książęcy Pierwszy – wieś w Polsce położona w województwie lubelskim, w powiecie bialskim, w gminie Biała Podlaska.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="372023" url="https://pl.wikipedia.org/wiki?curid=372023" title="Odcinek (miejscowość)">
Odcinek (miejscowość)

Odcinek – kolonia w Polsce położona w województwie opolskim, w powiecie oleskim, w gminie Rudniki.
W latach 1975–1998 miejscowość położona była w województwie częstochowskim.

</doc>
<doc id="372024" url="https://pl.wikipedia.org/wiki?curid=372024" title="Oddział (wieś)">
Oddział (wieś)

Oddział – wieś w Polsce położona w województwie mazowieckim, w powiecie grodziskim, w gminie Żabia Wola.
W latach 1975–1998 miejscowość administracyjnie należała do województwa skierniewickiego.

</doc>
<doc id="372027" url="https://pl.wikipedia.org/wiki?curid=372027" title="Ogniwo (województwo lubelskie)">
Ogniwo (województwo lubelskie)

Ogniwo – wieś w Polsce położona w województwie lubelskim, w powiecie łukowskim, w gminie Stanin.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Trójcy Świętej w Staninie.

</doc>
<doc id="372040" url="https://pl.wikipedia.org/wiki?curid=372040" title="Olza (województwo śląskie)">
Olza (województwo śląskie)

Olza (niem. "Olsau") – wieś w Polsce, położona w województwie śląskim, w powiecie wodzisławskim, w gminie Gorzyce. 
W latach 1975–1998 wieś położona była w województwie katowickim. W 1997, wraz z bezpośrednio sąsiadującą wsią Odra, miejscowość silnie ucierpiała w tzw. powodzi tysiąclecia.
W czasie III powstania śląskiego w pobliżu miejscowości miała miejsce bitwa. W okresie międzywojennym w miejscowości stacjonowała placówka Straży Granicznej I linii „Olza”.
Komunikacja i transport.
Przez Olzę przebiega droga krajowa nr 78.
W Olzie istnieje również ważna towarowa stacja kolejowa na linii Wodzisław Śląski – Bogumin z odgałęzieniem do Raciborza i Pszowa.
Na terenie miejscowości Olza, przewozy autobusowe prowadzi PKS Racibórz. Wprowadzono kursy, które do przystanku Wodzisław Śląski DA, prowadzą przez miejscowości Kolonia Fryderyk oraz Uchylsko. Na trasie drogi 78 znajdują się trzy przystanki autobusowe – skrzyżowanie, szkoła oraz dworek. Większość kursów prowadzi przez Odrę.
Ze stacji kolejowej Olza odjeżdżają również pociągi osobowe Kolei Śląskich i Przewozów Regionalnych (połączenia m.in. do Wodzisławia Śląskiego, Chałupek, Rybnika i Katowic).
Turystyka.
Przez miejscowość przebiega międzynarodowa trasa rowerowa EuroVelo 4 (Szlak Europy Centralnej) – w Polsce wyznakowana jako R-4 , obecnie od granicy polsko-czeskiej do Krakowa. Trasa ta ma w gminie wspólny przebieg z czerwoną trasą rowerową nr 24, tzw. Pętlą rowerową Euroregionu Śląsk Cieszyński. Przez miejscowość przebiega także żółta trasa rowerowa nr 316, tzw. trasa rowerowa powiatu wodzisławskiego a także niebieska trasa rowerowa nr 9, będąca częścią Rowerowego Szlaku Odry.
Kultura.
W miejscowości Olza, na ul. Kolejowej znajduje się ośrodek rekreacyjno-wypoczynkowy "Olza", zwany kiedyś "1 Maja" (należał do KWK 1 Maja). Teren jest zagospodarowany i gotowy na przyjęcie dużej liczby plażowiczów oraz mieszkańców tamtejszych domków letniskowych. Organizowane są każdego wieczora w trakcie okresu letniego dyskoteki. Miejsce jest zaopatrzone w trzy punkty żywnościowe oraz w salon gier. 
W roku 2009, Olza zajęła II miejsce o tytuł "Najpiękniejsza Wieś Województwa Śląskiego" przyznana została nagroda pieniężna oraz namiot, który został wykorzystany podczas Gminnych Dożynek na Polu Biwakowym Europa oraz w trakcie otwarcia nowego Parku Strażackiego.
Edukacja.
W miejscowości znajduje się Szkoła Podstawowa im. Karola Miarki, oraz Publiczne Przedszkole. Szkoła Podstawowa od grudnia 2004 r. posiada salę gimnastyczną – drugą pod względem wielkości w gminie Gorzyce.
Wiejski Dom Kultury.
Wiejski Dom Kultury w Olzie został oddany do użytku dn. 29 kwietnia 1987 roku. Znajduje się przy ulicy Szkolnej 7. Początkowo WDK w Olzie podlegał statutowo Gminnemu Ośrodkowi Kultury w Gorzycach, natomiast obecnie jest instytucja samodzielną, której statutowo (organizacyjnie, merytorycznie i finansowo) podlega Świetlica Wiejska w Odrze. Przez 22 lata swojej działalności WDK w Olzie nawiązał współpracę z wieloma organizacjami i placówkami gminy Gorzyce. Od ponad 10 lat z inicjatywy st. instruktora Janusza Węgrzyka istnieje w WDK galeria "Na sali", w której swoje dzieła prezentują okoliczni malarze oraz fotografowie z klubu "Niezależni" z Jastrzębia Zdroju. Od samego początku przy taj placówce działa chór mieszany "Słowik nad Olzą", który odnosi sukcesy nie tylko w kraju ale również za granicą. Od 10 lat istnieje przy domu kultury zespół śpiewaczy „Olzanki” założony przez chórzystki i kobiety z Koła Gospodyń Wiejskich. Natomiast od ponad roku – grupa Gitarzystów założona przez instruktora Roberta Wija.
W budynku WDK, znajduje się Publiczna Biblioteka.
Festiwal.
Od roku 2010, Wiejski Dom Kultury organizuje festiwal Rock &amp; Reggae Summer Party, który na Pole Biwakowe gromadzi ponad 700 osób. Występują młode zespoły, które tworzą w pobliskich miejscowościach, natomiast głównym zespołem, który występuje, jest zespół TABU. W roku 2012 zanotowano największą obecność osób. Zespoły które występowały to między innymi Walfad, Fatal Addiction, The Mufiin's Band, Zakład. Dodatkowo można wykupić miejsce namiotowe na terenie Pola Biwakowego.
Religia.
W miejscowości znajduje się jeden kościół katolicki pod wezwaniem N.M.P Królowej Pokoju. Od roku 2000 w parafii jest jeden ksiądz proboszcz. Dodatkowo przy ul. Wiejskiej znajduje się Kaplica pod wezwaniem świętego Józefa, w której co roku w miesiącu maj, raz zostaje odprawione nabożeństwo. Na ścianie kaplicy znajduje się mała tabliczka z datą powodzi, która jednocześnie wskazuje najwyższy poziom wody zanotowany w lipcu 1997 r.

</doc>
<doc id="372048" url="https://pl.wikipedia.org/wiki?curid=372048" title="Opoka (województwo lubelskie)">
Opoka (województwo lubelskie)

Opoka – wieś w Polsce położona w województwie lubelskim, w powiecie puławskim, w gminie Końskowola.
W latach 1975–1998 miejscowość administracyjnie należała do ówczesnego województwa lubelskiego.
Wieś jest siedzibą Ochotniczej Straży Pożarnej OSP Opoka, posiada orkiestrę reprezentowaną przez OSP Opoka. Na polach znajduje się wał z kamienia wapiennego, prawdopodobnie pozostałości wczesnośredniowiecznego grodziska słowiańskiego oraz cmentarzysko kultury przeworskiej. Opoka sąsiaduje z Witowicami (od, których oddziela ją rzeka Kurówka), Końskowolą, Pulkami, Chrząchówkiem i Puławami. Ludność głównie trudni się w rolnictwie. Wieś stanowi sołectwo gminy Końskowola.
Historia.
Opoka w połowie XV wieku (1453) notowana jako „Oppoka”, wówczas wieś w powiecie lubelskim parafii Wola Konińska. Wieś stanowiła własność szlachecką w roku 1453 odnotowano granice z Siedlcami przebiegające (według zachowanego opisu) od Młynków w Małym Lasku u rzeczki i koło drogi z Siedlec do Woli Konińskiej, do granicy między Osinami a Chrząchowem i drogi zw. Wojenna. W latach 1453–1484 wieś w kluczu Wola Konińska Piotra Konińskiego z Witowic który w 1484 odstępuje Opokę ze starym dworem synowi Janowi. Dziesięciny z całej wsi w 1529 roku w wymiarze 2 grzywny płacą kościołowi w Gołębiu.
W wieku XVII własność Stanisława Opockiego, którego nagrobek z 1672 roku znajduje się w kościele klarysek pw. św. Jana Chrzciciela w Zawichoście. Wieś położona w powiecie lubelskim województwa lubelskiego wchodziła w 1662 roku w skład majętności końskowolskiej Łukasza Opalińskiego. 

</doc>
<doc id="372064" url="https://pl.wikipedia.org/wiki?curid=372064" title="Osetnik (województwo warmińsko-mazurskie)">
Osetnik (województwo warmińsko-mazurskie)

Osetnik – wieś w Polsce położona w województwie warmińsko-mazurskim, w powiecie lidzbarskim, w gminie Orneta. Wieś znajduje się w historycznym regionie Warmia.
W latach 1975–1998 miejscowość administracyjnie należała do województwa elbląskiego.
Historia.
Wieś założona w 1289 przez braci biskupa warmińskiego Henryka Fleminga. Od 1539 r. stanowiła w części własność kapituły warmińskiej, a po I rozbiorze Polski od 1772 r. skarbu pruskiego. We wsi zachowały się ruiny kościoła parafialnego (pw. sw. Jakuba Starszego) z XV w. Świątynia była przebudowana w 1582 r., następnie w latach 1698-1700, 1729 i 1880. Kościół zniszczony w 1945 r., i ulegał dewastacji w latach następnych – wyposażenie wnętrza zostało spalone. We wsi znajdują się dwie kapliczki, neogotyckie, murowane z pierwszej połowy XIX w.

</doc>
<doc id="372074" url="https://pl.wikipedia.org/wiki?curid=372074" title="Osnówka (wieś)">
Osnówka (wieś)

Osnówka – wieś w Polsce położona w województwie podlaskim, w powiecie siemiatyckim, w gminie Perlejewo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Grannym.
Historia.
Wieś założona najprawdopodobniej w XIV w. Początkowo był to majątek książąt litewskich. W 1434 roku Mikołaj Nasuta z "Międzyrzeca" otrzymał od księcia litewskiego Zygmunta Kiejstutowicza "włość krzemieńską", w skład której wchodziła także Osnówka.
Inni właściciele:
"Słownik Geograficzny" z 1890 roku informuje, iż wieś liczy 327 dziesięcin gruntów. Folwark Pieńkowskich posiadał powierzchnię 837 dziesięcin. Mieszkała tu ludność polska.
Na przełomie XIX i XX w. folwark Osnówka uległ znacznej parcelacji, głównie gruntów leśnych. Na rozparcelowanej ziemi powstała wieś Osnówka-Wyręby.
Po I wojnie światowej majątek Osnówka, liczący około 225 ha, należał do Jana Rzeczkowskiego.
W 1921 roku we wsi 52 domy i 303 mieszkańców. Wszyscy podali narodowość polską i wiarę katolicką. W folwarku naliczono 6 domów i 81 mieszkańców, wśród nich 6 prawosławnych. W okresie międzywojennym działał tu młyn należący do Sowy.

</doc>
<doc id="372089" url="https://pl.wikipedia.org/wiki?curid=372089" title="Korkociąg (lotnictwo)">
Korkociąg (lotnictwo)

Korkociąg – w lotnictwie – stan lotu oraz autorotacyjna figura akrobacji lotniczej, odbywająca się na pozakrytycznych (większych od krytycznego) kątach natarcia po linii śrubowej o małym promieniu, przy częściowej lub całkowitej utracie sterowności.
Ponieważ siła nośna na skrzydłach w trakcie korkociągu jest znikoma, w trakcie jego wykonywania następuje znaczna utrata wysokości. Oś wokół której obraca się płatowiec, znajduje się najczęściej przed dziobem i w kierunku, w którym jest wykonywany. Pojedynczy, pełny obrót wokół tej osi, nazywany jest zwitką korkociągu.
Rodzaje korkociągu.
Ze względu na sposób doprowadzenia do korkociągu, można wyróżnić dwa typy korkociągów: korkociąg mimowolny oraz korkociąg zamierzony. Ze względu na kąt pochylenia płatowca w trakcie wykonywania manewru, można korkociąg podzielić na korkociąg stromy i korkociąg płaski. Zaś wszystkie te odmiany mogą być w pozycji klasycznej (przeciągnięcie z lotu normalnego) i pozycji odwróconej (plecowej – przeciągnięcie w locie na plecach).
Korkociąg mimowolny.
Korkociąg mimowolny to potencjalnie bardzo niebezpieczny stan lotu, powstały na skutek mimowolnego przeciągnięcia płatowca z jednoczesnym zakłóceniem równowagi podłużnej. Dochodzi do niego najczęściej w wyniku przeciągnięcia statku powietrznego w momencie wykonywania zakrętu. Jest szczególnie niebezpieczny, jeśli wydarzy się na małej wysokości. Zaskoczenie wywołane niespodziewanym korkociągiem i deficyt czasowy związany z bezpośrednią bliskością ziemi działają wtedy na niekorzyść pilota i może on mieć zbyt mało czasu, aby przeprowadzić prawidłowe wyprowadzenie z korkociągu. W przypadku płatowców o małej stateczności poprzecznej, korkociąg może nastąpić na skutek zwykłego przeciągnięcia w czasie lotu po prostej.
Korkociąg mimowolny na małej wysokości jest przyczyną wielu wypadków śmiertelnych, zwłaszcza w lotnictwie ogólnego przeznaczenia.
Korkociąg zamierzony.
Korkociąg zamierzony to figura akrobacji lotniczej. Wykonywany jest ze z góry zaplanowaną liczbą zwitek i z wyprowadzeniem na z góry wyznaczony kierunek.
Wprowadzenie do korkociągu następuje w efekcie celowego przeciągnięcia samolotu (bądź szybowca) z jednoczesnym, energicznym zadziałaniem (zasterowaniem) sterem kierunku w stronę zamierzonego obrotu. Jeśli nie następuje wyprowadzenie z figury, to po chwili (np. po wykonaniu połowy lub całej zwitki – zależy to od typu płatowca), dochodzi do ustalenia się korkociągu (stała prędkość obrotu, stała prędkość opadania, stałe pochylenie). Do ustalenia korkociągu wymagane jest najczęściej ciągłe utrzymywanie ściągniętego drążka i wychylonego steru kierunku (stopień koniecznego wychylenia sterów zależy od typu płatowca).
Wizualnie podobną do korkociągu figurą akrobacji jest spirala, w której płatowiec również porusza się w dół z jednoczesnym obrotem wokół pionowej osi. Spirala różni się od korkociągu tym, że jest to rodzaj ciasnego zakrętu z dużym przechyleniem i jest wykonywana przy kątach natarcia mniejszych od krytycznego, czyli przy zachowaniu przepływu strug na skrzydłach.
Korkociąg stromy.
W korkociągu stromym, kąt pochylenia płatowca wynosi powyżej 50° (typowo 50–70°). Jako że najczęściej zachowany jest opływ powietrza wokół stateczników, możliwe powinno być wyprowadzenie z tego korkociągu.
Prawidłowo wyważona, certyfikowana maszyna, w przypadku korkociągu, powinna wchodzić właśnie w korkociąg stromy.
Korkociąg płaski.
Korkociąg w którym pochylenie jest mniejsze niż 50° (typowo 30–50°). Dochodzi do niego w przypadku nieprawidłowego wyważenia płatowca – środek masy znajduje się zbyt daleko od dziobu samolotu, np. waga pilota jest zbyt mała (ogólnie – jest tylno położony środek ciężkości).
Również płatowce mające masy rozłożone wzdłuż osi płatowca (np. samolot odrzutowy) mają tendencję do wchodzenia w korkociąg płaski.
W korkociągu płaskim często występują oscylacje kadłuba, należy wyprowadzać z korkociągu gdy kadłub płatowca pochyla się w kierunku ziemi.
Jest to bardzo niebezpieczna odmiana korkociągu. Napływ strug powietrza na usterzenie poziome następuje na spodnią część profilu (od dołu) co sprawia, że ster wysokości nie ma właściwego opływu. Z tego względu płatowiec wykazuje znikomą reakcję na stery, wyprowadzenie z korkociągu płaskiego jest trudne lub czasem wręcz w ogóle niemożliwe.
Jeśli podczas wykonywania korkociągu stromego, drążek sterowy ma samoistną tendencję do wędrówki "na siebie", lub jest zmiana znaku siły na drążku sterowym może to zwiastować przejście do korkociągu płaskiego.
Wyprowadzenie z korkociągu.
Wyprowadzenie maszyny z korkociągu polega na:
W wyprowadzaniu z korkociągu pomóc może chwilowy przyrost ciągu śmigła ("szarpnięcie gazem") co jest łatwe do uzyskania w przypadku samolotu z silnikiem tłokowym.
W przypadku korkociągu płaskiego odpowiednie sterowanie ciągiem śmigła (dodawanie i ujmowanie "gazu" we właściwych momentach) może pomóc w wyprowadzeniu z korkociągu poprzez zwiększenie amplitudy pionowych oscylacji kadłuba i przejście w korkociąg stromy z prawidłową reakcją na stery.
W przypadku korkociągu plecowego (odwróconego) w wyprowadzeniu obowiązują zasady podobne, z tym, że przejście na podkrytyczne kąty natarcia następuje poprzez ściągnięcie drążka na siebie – co jest logiczne wobec odwróconej pozycji samolotu względem horyzontu podczas tego korkociągu.
Podczas badań w locie pilot doświadczalny może użyć spadochronu przeciwkorkociągowego wyrzucanego z małego zasobnika na końcu ogona samolotu. Spadochron ten hamując autorotację podnosi też ogon, co ułatwia wyprowadzenie maszyny z tego stanu lotu.

</doc>
<doc id="372092" url="https://pl.wikipedia.org/wiki?curid=372092" title="Korkociąg">
Korkociąg

Korkociąg (staropol. trybuszon od franc. tire-bouchon lub grajcar, grajcarek) – przyrząd do wyjmowania korków z butelek. W najbardziej podstawowej swej konstrukcji jest to szpikulec skręcony śrubowo, na którego końcu znajduje się uchwyt do wkręcania korkociągu w korek i wyjmowania korka.
Ostrze tego szpikulca wkłuwa się w znajdujący się w butelce korek, a następnie trzymając za uchwyt, wkręca się tak, aby zagłębił się w korku na prawie całą jego długość (nie dopuszczając jednak, aby przebił go na wylot, bowiem wówczas okruchy korka mogą wpaść do płynu w butelce). Tak wkręcony korkociąg następnie wyciąga się wraz z korkiem z butelki.
Bardziej złożone konstrukcje (np. przedstawiona na fotografii obok scyzoryka), oprócz skręconego szpikulca i uchwytu, zaopatrzone mogą być w dodatkowe zapadki i śruby albo w dodatkowe dźwignie, pozwalające na wygodniejsze wyciągnięcie korka po wkręceniu weń samego ostrza.
Współcześnie korkami zamykane są zazwyczaj wina i miody (większość pozostałych płynów zabezpiecza się przed wylaniem innego rodzaju zamknięciami), toteż codzienna przydatność tego narzędzia jest mniejsza niż dawniej.
Historia wynalazku.
Za wynalazcę korkociągu uważa się anglika Samuela Henshalla (1764-1807), który w 1795 roku przymocował grajcar, czyli skręcony szpikulec używany do czyszczenia broni, do drewnianego uchwytu. Na łączeniu umieścił blaszkę, która później zaczęła być nazywana "guzikiem Henshalla". Blaszka ułatwiała wyrwanie korka z butelki oraz zapopiegała zbyt głębokiemu wkręceniu przyrządu.

</doc>
<doc id="372094" url="https://pl.wikipedia.org/wiki?curid=372094" title="Rośliny wodne">
Rośliny wodne



</doc>
<doc id="372095" url="https://pl.wikipedia.org/wiki?curid=372095" title="Barnim III Wielki">
Barnim III Wielki

Barnim III Wielki (ur. przed 1300, bądź w okr. 1303–1304, zm. 24 sierpnia 1368) – książę szczeciński z dynastii Gryfitów panujący w latach 1344–1368 (współregent od 1320, bądź 1319); syn Ottona I, księcia szczecińskiego i Elżbiety.
Młodość księcia.
Swoje lata młodości książę spędził na dworze cesarskim w Pradze. Tamże studiował i zapoznawał się z arkanami władzy, z których wyniósł wiedzę, rozsądek i umiejętność kompromisu.
W źródłach pojawił się 28 lipca 1316, kiedy wzmiankowano go z okazji pierwszych zaręczyn. W rok później, 20 stycznia i 3 marca udzielał konsensu, a w 1320 (16 sierpnia) pojawił się po raz pierwszy w dokumencie wespół z ojcem (według E. Rymara dopuszczony został wówczas do władzy, choć badacz nie wyklucza roku 1319).
Lata panowania.
Zawierał sojusze z Polską (1325, 1328, 1337, 1348) i Czechami (1337). Dążył do uniezależnienia się od Brandenburgii. Wygrana batalia z margrabią Ludwikiem w bitwie na polach pomiędzy Angermünde i Vierraden, rozprawa z wichrzycielskimi rodami pomorskimi, nie doprowadziły do uspokojenia sytuacji politycznej. Dopiero oddanie pod opiekę papieską księstwa w 1331 miało zabezpieczyć interesy książąt szczecińskich przed zakusami marchii. Margrabia Ludwik jednak nie pogodził się z takim stanem rzeczy i doprowadził do kolejnej bitwy, która rozegrała się pod Kremmen, koło Berlina. Taktyczne rozegranie walki przez Barnima III, doprowadziły do pełnego zwycięstwa nad przeciwnikiem. W 1338, podczas zjazdu książąt Rzeszy w Rense, uzyskał od Brandenburczyków zrzeczenie się zwierzchnictwa nad Księstwem Szczecińskim, za obietnicę sukcesji tronu szczecińskiego w razie bezpotomnej jego śmierci (umowa nie została zrealizowana, wobec narodzin syna Kazimierza III).
Dalsze porozumienia z władcami brandenburskimi o tzw. „przeżycie” w sprawie ziem wołogoskich, nad którymi sprawował opiekę, doprowadziły do zaognienia stosunków dynastycznych, z prawnymi spadkobiercami ojcowizny, tj. Bogusławem V i Barnimem IV Dobrym oraz stanami księstwa szczecińskiego. Na skutek opowiedzenia się kilku miast po stronie pokrzywdzonych, doszło do podpisania 15 czerwca 1339 porozumienia w Wolinie pomiędzy księciem wołogoskim Bogusławem V a stanami. Te odtąd miały uznawać książąt wołogoskich jako prawnych sukcesorów Barnima III, na wypadek jego bezpotomnej śmierci. Miastom nadano szerokie przywileje w handlu, żegludze i połowach. Pomiędzy Barnimem a książętami wołogoskimi doszło do otwartego konfliktu, który został zażegnany przez biskupa kamieńskiego Jana I. Za jego pośrednictwem doszło do pojednania między zwaśnionymi stronami (1344). Miasta wróciły pod jurysdykcję Barnima III.
W 1348 uzyskał od króla Niemiec Karola IV uznanie Pomorza Zachodniego za bezpośrednie lenno Rzeszy, co odsunęło niebezpieczeństwo zwierzchnictwa margrabiów brandenburskich. Wykorzystując wojnę domową w Brandenburgii (1349–1354), odzyskał wiele zamków i miast w ziemi wkrzańskiej. W obronie sukcesji rugijskiej książąt wołogoskich pokonał w 1351 Meklemburczyków pod Schoppendamm i zmusił ich do rezygnacji z Rugii (pokój strzałowski w 1354). Jako sojusznik Luksemburgów wzmocnił pozycję polityczną swego księstwa.
Książę zmarł 24 sierpnia 1368. Został pochowany w ufundowanym przez siebie kościele św. Ottona w Szczecinie.
Rodzina.
Barnim III był żonaty z Agnieszką, księżniczką brunszwicką, córką Henryka II Greckiego oraz Judyty, księżniczki brandenburskiej. Ze związku małżeńskiego mieli ponad pięcioro dzieci:

</doc>
<doc id="372097" url="https://pl.wikipedia.org/wiki?curid=372097" title="Roślina wodna">
Roślina wodna



</doc>
<doc id="372098" url="https://pl.wikipedia.org/wiki?curid=372098" title="Zofia Skrzypek-Mrowiec">
Zofia Skrzypek-Mrowiec

Zofia Maria Skrzypek-Mrowiec (ur. 15 maja 1946 w Bielsku-Białej) – polska polityk, architektka, senator V kadencji.
Życiorys.
W 1969 ukończyła studia na Wydziale Architektury Politechniki Krakowskiej. W tym samym roku podjęła pracę w Biurze Projektów Funduszu Wczasów Pracowniczych w Bielsku-Białej. Później pracowała m.in. w Biurze Projektów Inwestycji Produkcyjnych i Technologii Budownictwa Miejskiego „Śląsk” oraz w Pracowni Projektowej PTTK (jako starszy projektant i kierownik zespołu architektonicznego). W 1974 uzyskała uprawnienia budowlane do sporządzania projektów budowlanych i architektonicznych wszelkich obiektów budowlanych, w 1995 uzyskała kwalifikacje projektowania, nadzorowania i kierowania pracami budowlanymi w obiektach zabytkowych. Kształciła się także w ramach studium budowy obiektów sakralnych na Papieskiej Akademii Teologicznej w Krakowie (1984–1986). W 1992 zaczęła prowadzić własną pracownię projektową Pro-Arch w Bielsku-Białej, w 2002 została członkinią Śląskiej Okręgowej Izby Architektów. Realizowała projekty architektoniczne obiektów mieszkalnych, wczasowych, sanatoryjnych, szpitalnych, szkolnych, sportowych i sakralnych.
W latach 1980–1981 należała do „Solidarności”. Działaczka organizacji katolickich, m.in. Stowarzyszenia Rodzina Polska. We wrześniu 2004 objęła mandat senatorski z okręgu bielskiego, uzyskany w wyborach uzupełniających rozpisanych po przejściu Grażyny Staniszewskiej do Parlamentu Europejskiego. Kandydowała w wyborach z ramienia Ligi Polskich Rodzin. Zasiadała w Komisji Skarbu Państwa i Infrastruktury. W 2005 bez powodzenia ubiegała się o reelekcję.

</doc>
<doc id="372101" url="https://pl.wikipedia.org/wiki?curid=372101" title="Władcy Losu">
Władcy Losu

Władcy Losu – gra nowej fali – czyli dość nietypowa krótka (48 stron) gra fabularna. Gracze wcielają się w tytułowych Władców – istoty potężne, które mają władzę nad ludzkim życiem.
Gracze dzielą się na dwie grupy – Tkaczy światła i Ciemności. Ich celem jest wpłynięcie na los jednego śmiertelnika, ich nadnaturalne moce są jednak ograniczone. cele "tych dobrych" i "tych złych" są nie do pogodzenia. Poczynaniami śmiertelnika, który zwykle jest osobą ważną dla świata i ludzkiej historii, kieruje mistrz gry.

</doc>
<doc id="372106" url="https://pl.wikipedia.org/wiki?curid=372106" title="Karabin Werndl M1867">
Karabin Werndl M1867

Werndl M1867 – austro-węgierski karabin jednostrzałowy skonstruowany przez Josefa Werndla.
Historia.
Karabin Werndla wraz z karabinem Wänzl M1866 (który był modernizacją karabinu Lorenza) zastąpił w uzbrojeniu karabin odprzodowy Lorenz M1854.
Jednocześnie z karabinem piechoty do uzbrojenia wprowadzono karabinek przeznaczony dla jazdy. W 1873 do uzbrojenia wprowadzono wersję zmodernizowana karabinu i karabinka oznaczone jako M1873. Wersje karabinu M1867 i M1873 strzelały nabojami centralnego zapłonu M1867 kalibru 11,2x42R a karabinki M1867 i M1873 strzelały nabojami centralnego zapłonu M1867 11,2mm x 36R.
W 1877 roku do uzbrojenia wprowadzono nowe naboje centralnego zapłonu 11,15 x 58 mm R (przeznaczony dla karabinów) elaborowany 5 g prochu czarnego i 11,15 x 36 mm R (dla karabinków) elaborowany 2,6g (M1877) lub 2,4 g (M1882) prochu. Karabiny i karabinki przystosowane do zasilania nową amunicją oznaczono jako M1867/77 i M1873/77.
Od 1885 roku karabin Werndla był zastępowany przez karabiny powtarzalne skonstruowane przez Ferdinanda Mannlichera (początkowo M1886, M1888 a później M1890), jednak w magazynach doczekały do wybuchu I wojny światowej, kiedy uzbrojono w nie jednostki pomocnicze i tyłowe. W pierwszym okresie wojny karabiny Werndla M1873/77 stanowiły także uzbrojenie większości żołnierzy Legionów Polskich.
Opis.
Karabin Werndla posiadał zamek obrotowy i kurek zewnętrzny. Po częściowym napięciu kurka należało obrócić zamek o 120° przy pomocy skrzydełka. Obrót powodował odsłonięcie wlotu komory nabojowej, a jeśli w komorze nabojowej znajdowała się łuska, była ona lekko wysuwana. Po wsunięciu naboju i zamknięciu zamka należało napiąć kurek do końca. Po zwolnieniu spustu kurek uderzał w iglicę i powodował wystrzał. Koniec zwolnionego kurka wchodząc w wycięcie zamka ryglował go, uniemożliwiając obrót.

</doc>
<doc id="372109" url="https://pl.wikipedia.org/wiki?curid=372109" title="Sofia (ujednoznacznienie)">
Sofia (ujednoznacznienie)



</doc>
<doc id="372112" url="https://pl.wikipedia.org/wiki?curid=372112" title="Pojezierza Wschodniobałtyckie">
Pojezierza Wschodniobałtyckie

Pojezierza Wschodniobałtyckie (842) – podprowincja fizycznogeograficzna Europy Wschodniej, zajmująca niemal w całości terytoria Litwy, Łotwy i Estonii, północną Białoruś oraz przyległe obszary Rosji europejskiej, sięgająca aż do północno-wschodniej Polski. 
Pojezierza Wschodniobałtyckie są wschodnim przedłużeniem Pojezierzy Południowobałtyckich; obejmują obszary ostatniego zlodowacenia od doliny Pasłęki na zachodzie przez pojezierza: Mazurskie i Litewskie aż po północno-zachodnią część Rosji ciągną się od Olsztyna do Witebska. Charakteryzują się wzgórzami morenowymi (wysokość do 309 m), równinami sandrowymi, wysoczyznami morenowymi oraz licznymi jeziorami.
Wzniesienia dochodzą do ponad 300 m n.p.m. Jednakże najczęściej mają 150–200 m.
Wyróżnia się 8 makroregionów:
Na terenie Polski leżą niemal całe Pojezierze Mazurskie i fragment Pojezierza Litewskiego. 

</doc>
<doc id="372113" url="https://pl.wikipedia.org/wiki?curid=372113" title="Pojezierze Ińskie">
Pojezierze Ińskie

Pojezierze Ińskie (314.43) – mezoregion fizycznogeograficzny położony w północno-zachodniej części Pojezierza Zachodniopomorskiego, między Wysoczyzną Łobeską na północy a Pojezierzem Choszczeńskim na południu oraz między Równiną Nowogardzką na zachodzie a Pojezierzem Drawskim i Równiną Drawską na wschodzie. Nazwa obszaru od rzeki Iny.
Charakterystyka.
Region turystyczny z licznymi jeziorami i urozmaiconą rzeźbą terenu ze wzgórzami morenowymi i dolinami rzek. Najwyższe wzniesienie Głowacz osiąga wysokość 180 m n.p.m. Lasy przeważają na południu i na południowym zachodzie od Ińska.
W 1981 r. w centralnej części utworzono Iński Park Krajobrazowy. W granicach mezoregionu wyznaczono także kilka obszarów sieci Natura 2000: obszar ptasi „Ostoja Ińska” PLB320008 oraz obszary siedliskowe – w centrum i na wschodzie „Pojezierze Ińskie” PLH320067, na północnym wschodzie „Brzeźnicka Węgorza” PLH320002, natomiast na południowym skraju „Dolina Iny koło Recza” PLH320004.
Szlaki turystyczne.
Teren predysponowany do turystyki pieszej i rowerowej. Wyznaczono kilka szlaków turystycznych, inne są w fazie projektowania:

</doc>
<doc id="372127" url="https://pl.wikipedia.org/wiki?curid=372127" title="Aleksander Ihnatowicz">
Aleksander Ihnatowicz

Aleksander Ihnatowicz (ur. 18 listopada 1984 w Warszawie) – polski inżynier i aktor filmowy oraz teatralny.
Życiorys.
Jest prawnukiem majora Aleksandra Konstantego Ihnatowicz-Świat, instruktora broni na kursach dla cichociemnych i skoczka spadochronowego z okresu II wojny światowej.
Od dziecka interesował się aktorstwem. W wieku pięciu lat zaczął brać udział w zajęciach aktorskich zespołu „Tintilo” działającego przy warszawskim Teatrze Rampa, a później w zajęciach Ogniska Teatralnego „u Machulskich”. Zadebiutował w 1997 w filmie "Kroniki domowe". W tym samym roku wystąpił w spektaklach telewizyjnych "Dziady", "Wiórek" i "Król Maciuś I", w którym zagrał tytułową, główną rolę. 
Ogólnopolską rozpoznawalność przyniosła mu rola Romana Latosza w serialu komediowym Polsatu "Rodzina zastępcza," w którą wcielał się w latach 1999–2007. Grał Roniego Nowaka w serialu "Tygrysy Europy" (1999) i jego kontynuacji "Tygrysy Europy 2" (2003). W 2007 zrezygnował z kariery aktorskiej. Ukończył Politechnikę Warszawską i zawodowo zajmuje się programowaniem.

</doc>
<doc id="372129" url="https://pl.wikipedia.org/wiki?curid=372129" title="Suchorosty">
Suchorosty



</doc>
<doc id="372133" url="https://pl.wikipedia.org/wiki?curid=372133" title="Suchorośle">
Suchorośle



</doc>
<doc id="372134" url="https://pl.wikipedia.org/wiki?curid=372134" title="Suchorost">
Suchorost



</doc>
<doc id="372139" url="https://pl.wikipedia.org/wiki?curid=372139" title="Sklerofit">
Sklerofit



</doc>
<doc id="372141" url="https://pl.wikipedia.org/wiki?curid=372141" title="Obupłciowość">
Obupłciowość

Obupłciowość (androgynia) – występowanie u roślin żeńskich i męskich organów płciowych w tym samym kwiecie. Kwiaty obupłciowe zawierają zarówno pręciki, jak i słupki. Tego rodzaju kwiaty występują u większości roślin okrytozalążkowych. Pomimo obecności pręcików i słupków w jednym kwiecie, do samozapylenia dochodzi tylko u niektórych gatunków. Wiele roślin o kwiatach obupłciowych chroni się przed samozapyleniem przez przedprątność, przedsłupność lub samoniezgodność (samobezpłodność).
U grzybów obupłciowość przejawia się występowaniem na tych samych strzępkach grzybni lęgni oraz plemni.

</doc>
<doc id="372156" url="https://pl.wikipedia.org/wiki?curid=372156" title="Ścieżka (teoria grafów)">
Ścieżka (teoria grafów)

Ścieżka – ścieżką łączącą formula_1 z formula_2 o długości n nazywa się ciąg wierzchołków formula_3 taki, że dla każdego formula_4 istnieje krawędź z formula_5 do formula_6 (w przypadku grafu nieskierowanego możemy mówić, że formula_7 sąsiadują z sobą). Często przez ścieżkę rozumiemy również dodatkowo ciąg (czasami zbiór) krawędzi łączących kolejne wierzchołki w ciągu wierzchołków ścieżki. Ciąg tych krawędzi posiada zawsze formula_8 wyrazów, stąd określenie "długość", co jest najbardziej widoczne w przypadku szczególnego przypadku ścieżek bez powtarzających się wierzchołków (tzw. dróg).
Ścieżka prosta – ścieżka, w której nie ma powtarzających się wierzchołków.
W przypadku grafu (krawędzi) ważonych, należy odróżnić pojęcie długości od odległości (to jest sumy wag krawędzi łączących kolejne wierzchołki w ścieżce - być może liczone wielokrotnie).
Ścieżki są ważnym elementem teorii grafów oraz wielu algorytmów.

</doc>
<doc id="372157" url="https://pl.wikipedia.org/wiki?curid=372157" title="Granvalira Encamp">
Granvalira Encamp



</doc>
<doc id="372159" url="https://pl.wikipedia.org/wiki?curid=372159" title="Grzyb płowy">
Grzyb płowy



</doc>
<doc id="372163" url="https://pl.wikipedia.org/wiki?curid=372163" title="Jerzy Smorawiński">
Jerzy Smorawiński

Jerzy Kazimierz Smorawiński (ur. 28 marca 1942 w Poznaniu) – polski specjalista medycyny sportowej, działacz sportowy, profesor i rektor Akademii Wychowania Fizycznego w Poznaniu, senator IV i V kadencji.
Życiorys.
Syn Arkadiusza. W 1965 ukończył studia na Wydziale Lekarskim Akademii Medycznej w Poznaniu, w latach 1971–1975 uzyskiwał kolejno I i II stopień specjalizacji w zakresie chorób wewnętrznych oraz II stopień specjalizacji z medycyny sportowej. Uczestniczył w stażach zawodowych w Jordan Hill College w Glasgow (1978) i w Instytucie Medycyny Sportowej w Kolonii (1982, 1984). W latach 1975–1999 kierował Wojewódzką Przychodnią Sportowo-Lekarską w Poznaniu. W 1980 obronił doktorat w zakresie nauk medycznych, cztery lata później rozpoczął pracę w poznańskiej Akademii Wychowania Fizycznego jako adiunkt. W 1985 objął kierownictwo Zakładu Medycyny Sportowej; w 1991 uzyskał stopień doktora habilitowanego, w 1992 został mianowany profesorem nadzwyczajnym i kierownikiem Katedry Medycyny Sportowej. W 2001 otrzymał tytuł profesora nauk medycznych. W latach 1996–2002 pełnił funkcję rektora AWF, przewodniczył zarazem Kolegium Rektorów miasta Poznania. Opublikował wiele prac naukowych. W 2008 ponownie objął stanowisko rektora poznańskiej AWF.
W latach 1974–2000 był lekarzem kadry narodowej Polski w hokeju na trawie. Od 1976 był członkiem zarządu, następnie wiceprezesem, a w latach 1991–2001 prezesem Polskiego Związku Hokeja na Trawie. Wchodził także w skład władz i komisji Międzynarodowej Federacji Hokeja na Trawie oraz Europejskiej Federacji Hokeja na Trawie. Przez dwie kadencje pełnił funkcję przewodniczącego Polskiego Towarzystwa Medycyny Sportowej, wchodzi w skład rady naukowej Instytutu Sportu w Warszawie. W 2001 został konsultantem krajowym w dziedzinie medycyny sportowej. Przewodniczył także Radzie do spraw Kultury Fizycznej przy prezydencie RP (1993–1995).
Zaangażował się w działalność instytucji zajmujących się problemem dopingu w sporcie. W latach 1991–2005 był stałym przedstawicielem Polski w Grupie Monitorującej Konwencję Antydopingową Rady Europy, działał w grupach roboczych do spraw procedur i edukacji. Od 1989 pełnił funkcję przewodniczącego Komisji do Zwalczania Dopingu w Sporcie. Po upływie kadencji nie został powołany w skład komisji na następną kadencję przez ministra Tomasza Lipca, w stosunku do którego w 1993 w czasach jego kariery sportowej komisja kierowana przez Jerzego Smorawińskiego wydała opinię o naruszeniu przepisów antydopingowych, za co Tomasz Lipiec został ukarany przez Komisję Dyscyplinarną Polskiego Związku Lekkiej Atletyki czteroletnim zawieszeniem w prawach zawodnika.
W latach 1997–2005 zasiadał w Senacie jako bezpartyjny kandydat wybierany z rekomendacji Polskiego Stronnictwa Ludowego. W 1997 został wybrany w województwie poznańskim, w 2001 w okręgu poznańskim. Brał udział w pracach Komisji Nauki, Edukacji i Sportu oraz Komisji Spraw Unii Europejskiej, był równie przez dwie kadencje członkiem delegacji polskiej do Zgromadzenia Parlamentarnego Rady Europy, wiceprzewodniczącym Grupy Chrześcijańskich Demokratów i wiceprzewodniczącym Komisji Kultury, Edukacji i Sportu. Od maja do lipca 2004 był europosłem V kadencji w ramach delegacji krajowej. W 2005, 2007 i 2011 bez powodzenia kandydował w wyborach parlamentarnych (odpowiednio: z własnego komitetu do Senatu, jako lider poznańskiej listy PSL do Sejmu oraz z ramienia PSL do Senatu).
Odznaczenia.
Został odznaczony Krzyżem Oficerskim (2011) oraz Krzyżem Kawalerskim (1997) Orderu Odrodzenia Polski.
Życie prywatne.
Żonaty (żona Alicja), ma córkę Katarzynę.

</doc>
<doc id="372167" url="https://pl.wikipedia.org/wiki?curid=372167" title="Inter Club d’Escaldes">
Inter Club d’Escaldes

Inter Club d’Escaldes – klub piłkarski z Andory z siedzibą w Les Escaldes, grający w Primera Divisió. Mistrz Andory (2019/2020), dwukrotny brązowy medalista Primera Divisió (1999/2000 i 2000/2001), a także finalista Pucharu Andory z 2002.
Historia.
Inter Club d’Escaldes został założony w 1991. Od początku istnienia był silnie związany z firmą Construccions Modernes, której inicjały (CM) występują w klubowym herbie. Inter występował w Primera Divisió od momentu powstania tej najwyższej klasy rozgrywkowej w Andorze (sezon 1995/1996) aż do końca sezonu 2014/2015, w którym spadł do Segona Divisió. W tym czasie największe sukcesy odnosił w latach 2000–2002, gdy dwukrotnie zajął 3. pozycję w rozgrywkach ligowych (1999/2000 i 2000/2001), a także raz wystąpił w finale Pucharu Andory (2002). Na drugim poziomie rozgrywkowym spędził dwa sezony, w drugim (2016/2017) zwyciężając Segona Divisió i powracając do Primera Divisió. W sezonie 2019/2020 klub zdobył pierwsze w swojej historii mistrzostwo kraju.
Inne sekcje.
Oprócz zespołu seniorów grającego w Primera Divisió klub posiada również szereg drużyn w kategoriach młodzieżowych, juniorskich i dziecięcych. Ponadto w klubie funkcjonują również drużyny futsalu (zarówno seniorów, jak i w młodszych kategoriach wiekowych), a także kobiecy zespół grający w rozgrywkach koszykarskich w odmianie 3x3.
Rozgrywki.
Sukcesy.
Rozgrywki ligowe
Rozgrywki pucharowe

</doc>
<doc id="372168" url="https://pl.wikipedia.org/wiki?curid=372168" title="Zabawna buzia">
Zabawna buzia

Zabawna buzia – amerykański film z 1957 roku, w reżyserii Stanleya Donena. W rolach głównych wystąpili Audrey Hepburn i Fred Astaire. Jest to komedia o pięknej i mądrej dziewczynie pracującej w księgarni i odkrywcy jej urody, pewnym siebie fotografiku mody, który próbuje ze zwykłej dziewczyny zrobić modelkę.

</doc>
<doc id="372169" url="https://pl.wikipedia.org/wiki?curid=372169" title="Leszek Dobrzyński (polityk)">
Leszek Dobrzyński (polityk)

Leszek Dobrzyński (ur. 5 czerwca 1967 w Szczecinie) – polski polityk, politolog i przedsiębiorca, poseł na Sejm V, VII, VIII i IX kadencji.
Życiorys.
Wykształcenie i praca zawodowa.
W 1988 ukończył technikum mechaniczno-energetyczne, a w 2006 także studia politologiczne na Uniwersytecie Szczecińskim. Od 1982 do 1990 pracował jako monter w Przedsiębiorstwie Automatyki i Aparatury Pomiarowej. Od 1990 do 1992 był zatrudniony jako specjalista handlowy, a następnie jako akwizytor. Od 1993 do 2002 prowadził działalność gospodarczą. Następnie do 2005 był szefem działu w firmie handlowej. W 2008 został pracownikiem biura poselskiego PiS.
Działalność polityczna.
W 1986 został członkiem Solidarności Walczącej. Do 1993 pełnił funkcję wiceprzewodniczącego oddziału tej organizacji. W 1988 odmówił służby wojskowej, powołując się na powody polityczne, dostał służbę zastępczą w domu pomocy społecznej. Był wydawcą podziemnego pisma „Gryf”. Od 1991 do 1993 kierował zarządem regionalnym Partii Wolności, z listy której bezskutecznie kandydował do Sejmu w wyborach parlamentarnych w 1991. W wyborach w 1993 bez powodzenia kandydował do Sejmu z listy Koalicji dla Rzeczypospolitej. Działał w Lidze Republikańskiej, Przymierzu Prawicy, następnie przystąpił do Prawa i Sprawiedliwości. W wyborach samorządowych w 2002 ubiegał się o mandat radnego Szczecina. W 2006 został przewodniczącym PiS w okręgu Szczecin.
Z listy PiS w wyborach parlamentarnych w 2001 bezskutecznie kandydował do Sejmu, a w wyborach w 2005 uzyskał mandat posła w okręgu szczecińskim liczbą 7136 głosów. Zasiadał w Komisji Polityki Społecznej oraz Komisji Rodziny i Praw Kobiet. W wyborach parlamentarnych w 2007 bez powodzenia ubiegał się o reelekcję. W 2010 został wybrany do sejmiku zachodniopomorskiego.
W 2011 kandydował w wyborach parlamentarnych z 2. miejsca na liście komitetu wyborczego Prawa i Sprawiedliwości w okręgu wyborczym nr 41 w Szczecinie i uzyskał mandat poselski. Oddano na niego 6107 głosów (1,60% głosów oddanych w okręgu). W 2015 został ponownie wybrany do Sejmu, otrzymując 8738 głosów. W wyborach w 2019 z powodzeniem ubiegał się o poselską reelekcję, otrzymując 14 105 głosów.
Odznaczenia.
Odznaczony przez kierownika Urzędu do Spraw Kombatantów i Osób Represjonowanych Medalem Pro Memoria oraz Medalem Pro Patria, a także Krzyżem Wolności i Solidarności. Otrzymał także Krzyż Solidarności Walczącej.
Życie prywatne.
Wraz z żoną prowadzi rodzinny dom dziecka w Szczecinie.

</doc>
<doc id="372170" url="https://pl.wikipedia.org/wiki?curid=372170" title="Krzysztof Szyga">
Krzysztof Szyga

Krzysztof Michał Szyga (ur. 6 lutego 1966 w Katowicach) – polski polityk, samorządowiec i inżynier, poseł na Sejm V kadencji.
Życiorys.
Ukończył studia na Politechnice Warszawskiej. W 1994 został radnym w Siemianowicach Śląskich. W latach 1998–2002 był właścicielem pisma „Echo Siemianowic”. Zasiadał w zarządzie regionu śląskiego Stowarzyszenia Obywatele dla Rzeczypospolitej, założonego przez Andrzeja Olechowskiego. Zakładał Platformę Obywatelską w województwie śląskim, do której przeszedł z Unii Wolności. W wyborach parlamentarnych w 2001 bez powodzenia kandydował z jej listy do Sejmu. Od 2001 do 2005 przewodniczył PO w Siemianowicach Śląskich. W latach 2002–2004 był zastępcą prezydenta Siemianowic Śląskich. W 2004 zdał egzamin na członka rad nadzorczych spółek Skarbu Państwa. W 2005 został redaktorem naczelnym Radia Piekary. Od 2003 do 2006 był prezesem Związku Górnośląskiego.
Z Platformy Obywatelskiej został usunięty na dwa dni przed wyborami parlamentarnymi w 2005 w związku z ujawnieniem prawomocnego wyroku skazującego za pomówienie. Dostał się jednak do Sejmu V kadencji z ostatniego miejsca na liście PO w okręgu katowickim. Otrzymał wtedy 3882 głosy, o 24 więcej niż Józef Berger. W Sejmie zasłynął charakterystycznym stylem wypowiedzi oraz spontanicznym używaniem na mównicy sejmowej gwary śląskiej. Od września 2006 współtworzył poselski klub Ruchu Ludowo-Narodowego, którego od 15 listopada do 1 grudnia 2006 był przewodniczącym. 18 grudnia 2006 współtworzył koło poselskie Ruch Ludowo-Chrześcijański, a w 2007 partię Ruch Ludowo-Narodowy. Od 2007 był zastępcą przewodniczącego Komisji Sejmowej „Solidarne Państwo”. Nie kandydował w przedterminowych wyborach parlamentarnych w 2007.
W wyborach samorządowych w 2010 był bezpartyjnym kandydatem na prezydenta Siemianowic Śląskich z poparciem m.in. PSL (zajął ostatnie, 4. miejsce z wynikiem ok. 11% głosów) oraz do rady miasta z listy „Wspólnych Siemianowic”, który to komitet nie uzyskał żadnych mandatów. 10 stycznia 2011 został pełnomocnikiem ugrupowania Polska Jest Najważniejsza na Siemianowice Śląskie. W wyborach parlamentarnych w tym samym roku kandydował z listy PJN do Sejmu, otrzymując 432 głosy.
W 2013 został powiatowym koordynatorem Stowarzyszenia Osób Narodowości Śląskiej zamieszkałej w Siemianowicach Śląskich. 

</doc>
<doc id="372171" url="https://pl.wikipedia.org/wiki?curid=372171" title="Andrzej Sośnierz">
Andrzej Sośnierz

Andrzej Stanisław Sośnierz (ur. 8 maja 1951 w Głuchołazach) – polski lekarz i polityk. Poseł na Sejm V, VI, VIII i IX kadencji, w latach 2006–2007 prezes Narodowego Funduszu Zdrowia.
Życiorys.
Absolwent VII LO w Katowicach. W 1975 ukończył studia na Wydziale Lekarskim Śląskiej Akademii Medycznej w Katowicach. W latach 1975–1978 pracował jako młodszy asystent w Obwodzie Lecznictwa Kolejowego w Katowicach. W latach 1978–1990 był kolejno: asystentem, starszym asystentem i kierownikiem Okręgowego Szpitala Kolejowego w Katowicach. W 1980 wstąpił do NSZZ „Solidarność”.
W latach 1990–1994 pełnił funkcję okręgowego lekarza Polskich Kolei Państwowych w Katowicach i naczelnika zarządu kolejowej służby zdrowia Śląskiej Dyrekcji Okręgowej Kolei Państwowych. Od 1991 do 1998 kierował Wydziałem Zdrowia w Urzędzie Wojewódzkim w Katowicach. W latach 1997–1999 był doradcą ministra zdrowia i opieki społecznej. W 1998 został pełnomocnikiem regionalnym kasy chorych w Biurze Pełnomocnika Rządu ds. Wprowadzania Powszechnego Ubezpieczenia Zdrowotnego. W latach 1999–2002 był dyrektorem Śląskiej Regionalnej Kasy Chorych. Odszedł ze stanowiska w wyniku konfliktu z Mariuszem Łapińskim, ministrem zdrowia w rządzie Leszka Millera. Od 2003 pełnił funkcje prezesa i dyrektora Śląskiej Opieki Medycznej Sp. z o.o.
Jako dyrektor Śląskiej Kasy Chorych monitorował program informatyzacji systemu ochrony zdrowia. Za wdrożenie rejestru usług medycznych kierowana przez niego kasa chorych została nagrodzona tytułem „Lidera informatyki 2002”.
Tuż po odejściu ze stanowiska dyrektora Śląskiej Kasy Chorych bez powodzenia ubiegał się o stanowisko prezydenta Katowic w wyborach samorządowych w 2002. W tych samych wyborach uzyskał mandat radnego miasta Katowice, który sprawował do 2005.
Działał kolejno w Kongresie Liberalno-Demokratycznym, Unii Polityki Realnej, Inicjatywie dla Polski i Platformie Obywatelskiej.
W wyborach parlamentarnych w 2005 jako kandydat PO uzyskał mandat poselski w okręgu katowickim. Został wykluczony z PO za krytykę stanowiska kierownictwa partii w sprawie możliwości powstania koalicji POPiS (mówił o możliwym rozłamie w PO), potem pozostawał bezpartyjny. Od 19 stycznia 2006 należał do klubu parlamentarnego PiS.
Na przełomie 2005 i 2006 media wielokrotnie spekulowały o możliwości powołania go na stanowisko szefa Narodowego Funduszu Zdrowia, do czego jednak ostatecznie nie doszło, ponieważ rada NFZ nie odwołała Jerzego Millera. Ostatecznie zastąpił Jerzego Millera 8 września 2006 po zmianie ustawy i powołaniu go przez premiera Jarosława Kaczyńskiego na stanowisko prezesa, wobec czego złożył mandat poselski.
W przedterminowych wyborach parlamentarnych w 2007 został wybrany na posła VI kadencji z listy Prawa i Sprawiedliwości, otrzymując w okręgu katowickim 27 758 głosów. W związku z uzyskaniem mandatu posła zrezygnował z funkcji prezesa NFZ. 3 grudnia 2010 wystąpił z Klubu Parlamentarnego Prawa i Sprawiedliwości i ogłosił przejście do KP Polska Jest Najważniejsza. W 2011 nie uzyskał reelekcji w wyborach parlamentarnych. W 2012 został dyrektorem Górnośląskiego Parku Etnograficznego w Chorzowie. Później podjął współpracę z Polską Razem jako ekspert ds. służby zdrowia. W 2014 ponownie bez powodzenia z ramienia PiS ubiegał się o prezydenturę Katowic, przegrywając w II turze.
W 2015 został ponownie wybrany do Sejmu (z listy PiS, jako przedstawiciel Polski Razem, w 2017 przekształconej w Porozumienie), otrzymując w okręgu katowickim 23 809 głosów. Jako członek Porozumienia kandydował bez powodzenia w wyborach do Parlamentu Europejskiego w 2019. W wyborach w tym samym roku uzyskał natomiast mandat posła na Sejm IX kadencji, otrzymując 6061 głosów. 29 kwietnia 2021 odszedł z klubu parlamentarnego PiS, pozostając członkiem Porozumienia Jarosława Gowina, i razem z Agnieszką Ścigaj oraz Pawłem Szramką stworzył koło poselskie o nazwie Polskie Sprawy. 22 czerwca 2022 został wykluczony z Porozumienia po tym, jak jego koło poselskie (w składzie zmodyfikowanym od czasu powstania) podjęło współpracę z rządzącym PiS.
Życie prywatne.
Syn Edwarda i Doroty. Ma troje dzieci, w tym syna Dobromira, który również zajął się działalnością polityczną.

</doc>
<doc id="372172" url="https://pl.wikipedia.org/wiki?curid=372172" title="Henryk Kroll">
Henryk Kroll

Henryk Kroll (ur. 20 stycznia 1949 w Gogolinie) – polski polityk mniejszości niemieckiej, w latach 1991–2008 przewodniczący Towarzystwa Społeczno Kulturalnego Niemców na Śląsku Opolskim, poseł na Sejm I, II, III, IV i V kadencji.
Życiorys.
Z wykształcenia lekarz weterynarii, ukończył w 1976 studia na Akademii Rolniczej we Wrocławiu. Od 1977 do 1991 pracował jako kierownik fermy, następnie prezes zarządu Rolniczej Spółdzielni Produkcyjnej w Obrowcu.
W 1991, 1993, 1997 i 2001 uzyskiwał mandat poselski z komitetu wyborczego Mniejszości Niemieckiej z okręgów opolskich: nr 10, nr 30 i nr 21. W 2005 po raz piąty został posłem na Sejm, uzyskując 7852 głosy. W 2007 bez powodzenia ubiegał się o reelekcję. W 2009 bezskutecznie ubiegał się o wybór do Parlamentu Europejskiego (z 3. miejsca listy PSL w okręgu obejmującym województwo dolnośląskie i opolskie).
Przez wiele lat był przewodniczącym Towarzystwa Społeczno-Kulturalnego Niemców na Śląsku Opolskim, uważanym za faktycznego lidera mniejszości niemieckiej w Polsce. Zrezygnował z tej funkcji w 2008. Od 2005 do 2009 pełnił funkcję przewodniczącego Związku Niemieckich Stowarzyszeń Społeczno-Kulturalnych w RP.
Odznaczenia i wyróżnienia.
W 2003 wyróżniony Komandorią Missio Reconciliationis. W 2012 odznaczony Srebrnym Krzyżem Zasługi, a w 2021 Krzyżem Zasługi na Wstędze Orderu Zasługi Republiki Federalnej Niemiec.

</doc>
<doc id="372173" url="https://pl.wikipedia.org/wiki?curid=372173" title="Pamiętnik Warszawski">
Pamiętnik Warszawski



</doc>
<doc id="372174" url="https://pl.wikipedia.org/wiki?curid=372174" title="Mezofit">
Mezofit

Mezofit – roślina występująca na średnio i zmiennowilgotnych siedliskach (np. pola uprawne, łąki, lasy). Mezofity mają dobrze rozwinięty system korzeniowy, a także tkanki przewodzące, mechaniczne, okrywające i miękiszowe. Ich liście mają aparaty szparkowe po dolnej stronie blaszki liściowej. Ciśnienie osmotyczne dochodzi do 25 atmosfer.
Wyróżnia się:
Przykłady mezofitów: groszek łąkowy, bodziszek cuchnący, wyka ptasia, świetlik łąkowy.

</doc>
<doc id="372175" url="https://pl.wikipedia.org/wiki?curid=372175" title="Segona Divisió">
Segona Divisió

Segona Divisió – drugi poziom rozgrywek piłki nożnej w Andorze.

</doc>
<doc id="372177" url="https://pl.wikipedia.org/wiki?curid=372177" title="Radio FLASH Konin">
Radio FLASH Konin



</doc>
<doc id="372178" url="https://pl.wikipedia.org/wiki?curid=372178" title="Tkanki przewodzące">
Tkanki przewodzące



</doc>
<doc id="372181" url="https://pl.wikipedia.org/wiki?curid=372181" title="Deszczowa piosenka">
Deszczowa piosenka

Deszczowa piosenka – amerykański film muzyczny z 1952 roku w reżyserii Stanleya Donena ("Zabawna buzia") i Gene’a Kelly’ego. W rolach głównych wystąpili: Gene Kelly, Donald O’Connor, Debbie Reynolds i Jean Hagen. Musical przedstawia beztroski obraz Hollywoodu późnych lat 20., którego gwiazdy zmagają się z przejściem z kina niemego na kino dźwiękowe.
Film w momencie premiery stał się dużym przebojem. O’Connor za rolę w filmie zdobył Złoty Glob dla najlepszego aktora w filmie komediowym lub musicalu, scenarzyści Betty Comden i Adolph Green otrzymali nagrodę Amerykańskiej Gildii Scenarzystów, z kolei Jean Hagen był nominowana do Oscara za najlepszą żeńską rolę drugoplanową. Od tamtego czasu współcześni krytycy przyznali mu status legendy i jest często uważany za najlepszy filmowy musical, jaki kiedykolwiek powstał, a także za najlepszy musical nakręcony w Metro-Goldwyn-Mayer. W 2007 roku znalazł się na szczycie listy 25 najlepszych musicali wszech czasów ogłoszonej przez Amerykański Instytut Filmowy, z kolei na liście 100 najlepszych amerykańskich filmów wszech czasów zajmuje 5. miejsce.
W 1989 "Deszczowa piosenka" została jednym z pierwszych 25 filmów wybranych przez Bibliotekę Kongresu do listy National Film Registry jako „znaczących kulturowo, historycznie lub estetycznie”. W 2005 roku Brytyjski Instytut Filmowy umieścił go na liście 50 filmów, które można zobaczyć w wieku 14 lat. W 2008 roku magazyn "Empire" uznał go za ósmy najlepszy film wszech czasów. Na liście 50 najlepszych filmów wszech czasów brytyjskiego czasopisma "Sight &amp; Sound" w 2012 roku, "Deszczowa piosenka" zajęła 20. miejsce.
Fabuła.
Akcja filmu rozgrywa się w 1927 roku. Don Lockwood jest popularną gwiazdą kina niemego, która karierę zaczynała jako tancerz i kaskader. Z trudem toleruje swoją ekranową partnerkę – próżną, przebiegłą, zepsutą i niezbyt inteligentną Linę Lamont, mimo że ich wytwórnia Monumental Pictures chcąc zwiększyć ich popularność, obsadza ich przeważnie w rolach kochanków. Lina wierzy, że ona i Don są w sobie zakochani, podczas gdy on nic do niej nie czuje.
Na premierze ich najnowszej wspólnej produkcji, "Królewskiego łotra", Don opowiada zebranemu tłumowi fanów o swoim życiu i drodze do kariery przebytej wspólnie z przyjacielem Cosmem Brownem, jednak w wersji sprzecznej z pokazywanymi na ekranie retrospekcjami. W trakcie mowy wygłasza swe motto: „Godność, zawsze godność”. Uciekając po premierze przed tłumem fanów, wskakuje do przejeżdżającego samochodu prowadzonego przez Kathy Selden. Zgadza się go podwieźć na przyjęcie zorganizowane z okazji premiery filmu, jednak w drodze na miejsce określa się aktorką sceniczną i szydzi z osiągnięć Dona jako gwiazdy filmowej.
Na przyjęciu, szef wytwórni R.F. Simpson pokazuje zebranym gościom krótką demonstrację „mówiącego obrazu”, ale jego goście nie są pod wrażeniem. Ku rozbawieniu Dona, Kathy wyskakuje z wielkiego tortu tuż przed nim, ujawniając się jako jedna z tancerek. Poirytowana zaczepkami Dona rzuca w niego ciastem, przypadkowo trafiając w Linę i ucieka. Oczarowany dziewczyną Don szuka Kathy tygodniami, podczas gdy Cosmo próbuje go pocieszyć. Podczas kręcenia romantycznej sceny zazdrosna Lina ujawnia, że jej skarga na obrzucenie ciastem jest przyczyną utraty pracy przez Kathy. Cosmo w końcu znajduje ją na planie jednej z produkcji Monumental Pictures. Godzi się z Donem, po czym ten śpiewa jej miłosną piosenkę, a ona wyznaje, że przez cały czas była jego fanką.
Po tym jak pierwszy film dźwiękowy, "Śpiewak jazzbandu" od konkurencyjnego studia Warner Bros. staje się przebojem, Simpson stwierdza, że nie ma innego wyjścia. Decyduje się przerobić powstającą niemą produkcję z udziałem Dona i Liny, "Walecznego kawalera" na dźwiękową. Prace na planie przeplatane są sporymi problemami, takimi jak chrapliwy głos Liny czy jej brooklyński akcent. Bezskuteczne okazują się być lekcje u nauczycielki dykcji, z którymi dużo lepiej okazuje radzić sobie Don. Testowy pokaz "Walecznego kawalera" staje się katastrofą; aktorzy są ledwo słyszalni przez słabe rozmieszczenie mikrofonów, przy szyderczym rozbawieniu publiczności Don powtarza Linie wiersz „Kocham Cię” w kółko, z kolei synchronizacja dźwięku psuje się w środku filmu, co powoduje zabawne skutki, np. gdy Lina zostaje zaatakowana przez łotra – jej usta wykrzykują głębokim głosem złoczyńcy „Tak! Tak! Tak!”, z kolei podczas gdy złoczyńca kiwając głową wykrzykuje piskliwym sopranem Liny „Nie! Nie! Nie!”.
Następnie Don, Kathy i Cosmo wpadają na pomysł przekształcenia "Walecznego kawalera" w musical o nazwie "Taneczny kawaler" z nowoczesną muzyką i tłem fabularnym. Cała trójka jest jednak zniechęcona, gdy zdają sobie sprawę, że okropny głos Liny nadal stanowi przeszkodę. Mimo to Cosmo, zainspirowany błędem technicznym z prapremiery "Walecznego kawalera", wpada na pomysł, by został on zsynchronizowany z głosem Kathy. Po wysłuchaniu pomysłu Simpson zgadza się, jednak mówi Donowi i Cosmo, by nie informowali Liny o tych zamiarach. Poznaje jednak prawdę, po czym rozwścieczona wdziera się na sesję nagraniową i odkrywa, że Don i Kathy są w sobie zakochani i planują się pobrać, z kolei Simpson zamierza umieścić nazwisko Selden na liście płac. Lina grozi szefowi wytwórni pozwem, chyba że upewni się, iż nikt nigdy nie usłyszy o Kathy oraz będzie podkładała jej głos w filmach przez resztę kariery. Simpson niechętnie zgadza się ze względu na klauzulę w kontrakcie Liny, która nakłada na studio odpowiedzialność za wizerunek w mediach.
Premiera "Tańczącego kawalera" okazuje się spektakularnym sukcesem. Kiedy publiczność domaga się, by Lina zaśpiewała na żywo, Don, Cosmo i Simpson proszą Kathy, by śpiewała ukryta za kurtyną za ruszającą ustami Linę. W trakcie, gdy Lina „śpiewa” "Deszczową piosenkę" wszyscy trzej mężczyźni odsłaniają kurtynę i ujawniają fałszerstwo. Pokonana Lina ucieka w upokorzeniu. Kiedy Kathy chce zrobić podobnie, Don z dumą oświadcza zebranej publiczności, że to ona jest „prawdziwą gwiazdą” filmu i to jej głos tak zaczarował publiczność. Później Kathy i Don całują się przed billboardem do swojego nowego filmu, "Deszczowej piosenki".
Produkcja.
Scenariusz.
Arthur Freed, szef „Freed Unit” zajmującego w MGM produkcją wystawnych i efektownych musicali, wpadł na pomysł zrobienia filmu zawierającego jego wczesne piosenki, napisane wspólnie z Nacio Herbem Brownem. Zadzwonił z Nowego Jorku do Betty Comden i Adolpha Greena z propozycją napisania scenariusza zawierającego te utwory. Comden i Green początkowo odmówili, ponieważ ich nowy kontrakt z MGM wymagał od duetu pisania tekstów do wszystkich piosenek za wyjątkiem partytur autorstwa Irvinga Berlina, Cole’a Portera lub Rodgersa i Hammersteina. Dwa tygodnie później, ich nowy agent, Irving „Swifty” Lazar wytłumaczył, że klauzula była w całości wymysłem ich poprzedniego agenta i że nie ma takiego sformułowania w umowie. Po przyjęciu tego do wiadomości, Comden i Green rozpoczęli pracę nad fabułą i scenariuszem.
Ponieważ wiele piosenek zostało pierwotnie napisanych w czasach, gdy nieme filmy ustępowały miejsca dźwiękowym, a musicale zyskiwały popularność wśród widzów, Comden i Green wpadli na pomysł, aby akcja rozgrywała się właśnie w tym oto przejściowym okresie dla Hollywood, epoce z którą to byli wcześniej dobrze zaznajomieni. Kiedy jako ewentualną gwiazdę produkcji wymieniano Howarda Keela, próbowali napisać historię o byłej gwieździe westernów, która powraca do kina jako śpiewający kowboj. Wciąż jednak bardziej się skłaniali ku opowieści o ekranowym bohaterze romansów, którego kariera przetrwała dzięki jego zdolnościom tanecznym i wokalnym. Uznano, że to historia, do której bardziej pasuje Gene Kelly. 
Do Kelly’ego nie można było jednak zwrócić się ze scenariuszem, ponieważ był wówczas pochłonięty realizacją "Amerykanina w Paryżu" (1951), w którym nie tylko grał główną rolę, ale był także współautorem choreografii wraz ze Stanleyem Donenem. Comden i Green kontynuowali pracę nad scenariuszem. Mieli opracowane trzy wersje sceny otwierającej film – premierę filmu niemego, wywiad z gwiazdą dla magazynu oraz sekwencja, w której gwiazda poznaje dziewczynę, by ją następnie szybko stracić. Niezdecydowani, którą opcję wykorzystać, byli gotów zrezygnować z awansu w MGM i przyznać się do porażki, kiedy to przybyły z Nowego Jorku mąż Betty Comden zasugerował, by połączyć wszystkie trzy otwarcia w jedno. Scenariusz z przepisanym wstępem został zatwierdzony przez Freeda i szefa produkcji MGM Dore’a Schary, który niedawno zastąpił na tym stanowisku Louisa B. Mayera.
W tym czasie zdjęcia do "Amerykanina w Paryżu" zostały ukończone i Freed zasugerował, by przekazać scenariusz Kelly’emu do przeczytania. Kelly i Donen zareagowali na niego entuzjastycznie, po czym natychmiastowo zabrali się do jego przepisywania i dostosowywania. Byli oni z Comden i Greenem starymi przyjaciółmi, dzięki czemu cały proces przebiegał bezproblemowo. Do piosenek Freeda i Browna, Comden i Green postanowili dodać swój tekst do piosenki „Moses Supposes”, do którego muzykę napisał Roger Edens. Krótko przed okresem zdjęciowym, piosenkę „The Wedding of the Painted Doll”, która przez Comden i Greena została „wciśnięta na siłę jako piosenka rozweselająca”, zastąpiono „Make 'Em Laugh”, które wykazywało spore podobieństwo do piosenki Cole’a Portera „Be a Clown”.
Po tym jak Comden i Greena powrócili do Nowego Jorku, aby pracować nad kolejnymi projektami, otrzymali wiadomość, że potrzebna jest nowa piosenka do sekwencji miłosnej z udziałem Kelly’ego i Debbie Reynolds. Oryginał był mieszanką pieśni i tańca, rozgrywającą się na tle różnych planów zdjęciowych w studio. Poproszono jednak duet o napisanie romantycznej piosenki do sceny na pustej hali zdjęciowej, która potrzebna była natychmiast. Comden i Green napisali zatem tekst do „You Are My Lucky Star” i wysłali ją do Hollywood.
Inne informacje.
Dwie z piosenek śpiewanych przez Debbie Reynolds zostały w rzeczywistości zaśpiewane przez Betty Noyes. Podobnie w scenie, gdy Kathy w trakcie nagrań wygłasza kwestie za poruszającą ustami Linę Lamont. Mówiony dialog w tej scenie został faktycznie wypowiedziany przez Jean Hagen. Donen tłumaczył później, że środkowo-zachodni akcent Reynolds został uznany za gorszy od naturalnego głosu Hagen do tej sceny.
Powszechnym mitem jest to, że Kelly’emu udało się wykonać całą piosenkę za pierwszym razem, dzięki kamerom umieszczonym w określonych miejscach. Tak jednak nie było; kręcenie sekwencji zajęło od dwóch do trzech dni. Innym mitem jest to, że woda została zmieszana z mlekiem, aby krople deszczu lepiej były widoczne na ekranie. Pożądany efekt wizualny został osiągnięty, choć z trudem, dzięki odpowiedniemu podświetleniu.
Debbie Reynolds w trakcie zdjęć nie była tancerką; posiadała jedynie doświadczenie gimnastyczne. Fred Astaire zaoferował jej pomoc przy sekwencjach tanecznych. Po nakręceniu sekwencji „Good Morning”, jej stopy krwawiły. Wiele lat później przyznała: „"Deszczowa piosenka" i poród to dwie najtrudniejsze rzeczy jakie spotkały mnie w życiu.”
Większość kostiumów z tego filmu została ostatecznie nabyta przez Debbie Reynolds i przechowywana w jej ogromnej kolekcji oryginalnych kostiumów filmowych, scenografii i rekwizytów. Wiele z tych przedmiotów zostało sprzedanych na aukcji w Hollywood w 2011 roku. Podczas gdy większość przedmiotów została sprzedana prywatnym kolekcjonerom, garnitur i buty w zieloną kratę noszone przez Donalda O’Connora w numerze muzycznym „Fit As a Fiddle” kupiła firma Costume World, Inc. Są one na stałe wystawione w Costume World Broadway Collection Museum w Pompano Beach na Florydzie.
Piosenki.
Autorami piosenek do "Deszczowej piosenki" byli Freed i Nacio Herb Brown, które powstały w ramach katalogu piosenek używanego na rzecz musicali MGM nakręconych w latach 1929–1939. Scenarzyści Comden i Green napisali do filmu tylko jedną piosenkę – „Moses Supposes” z muzyką Rogera Edensa, z kolei Freed i Brown specjalnie do filmu napisali jeszcze utwór „Make 'Em Laugh”. Niektóre piosenki, jak „Broadway Rythm”, „Should I?” czy przede wszystkim tytułowe „Singin’ In the Rain” pojawiały się wcześniej w wielu produkcjach. Obok wymienionych niżej piosenek podane są pierwsze ich wystąpienia.
Premiera.
Oficjalna premiera filmu odbyła 27 marca 1952 roku w Miami. Został wznowiony w amerykańskich kinach w 1975 roku.
W Polsce "Deszczowa piosenka" zadebiutowała w kwietniu 1961 roku i była dystrybuowana z krótkometrażowym dokumentem "Reportaż prosto z patelni" Jerzego Hoffmana i Edwarda Skórzewskiego.
Przyjęcie filmu.
Według dokumentacji MGM, w pierwszych dniach premiery kinowej film zarobił 3 263 000 dolarów w Stanach Zjednoczonych i Kanadzie oraz 2 367 000 dolarów na arenie międzynarodowej, przynosząc studiu zysk w wysokości 666 000 dolarów. Był to 10. najbardziej kasowy film 1952 roku w tych krajach.
Odbiór krytyków.
Bosley Crowther w "The New York Times" napisał: „Hojne połączenie muzyki, tańca, kolorowego spektaklu i szalonej obfitości Gene’a Kelly’ego, Jean Hagen i Donalda O’Connora na ekranie, wszystkie elementy tego tęczowego programu są starannie dopracowane i gwarantują, że wyprą smutek zimy i wprowadzą Cię w wesoły nastrój.” Pozytywnie film odebrany został także w "Variety": „Arthur Freed wyprodukował kolejne niezawodne dzieło dla Metro, "Deszczową piosenkę". Musical ma tempo, humor i dobry nastrój w ciepłej i dobrodusznej parodii samego przemysłu filmowego. Wyjątkowe występy Gene’a Kelly’ego i Donalda O’Connora, zwłaszcza tego drugiego, wzmacniają atrakcyjność filmu.” "Harrison’s Reports" nazwało dzieło „rozrywką na najwyższym poziomie w każdym dziale – muzyce, tańcu, śpiewie, inscenizacji i opowiadaniu”. Richard L. Coe z "The Washington Post" określił film „kolejnym ciepłym i zabawnym musicalem” w filmografii Gene’a Kelly’ego, dodając: „Wśród obsady nie ma niewypału, od lekkiego występu Kelly’ego po krótką, acz elektryczną Cyd Charisse, idealną partnerkę dla niego.”
Pauline Kael, długoletnia krytyczka filmowa "The New Yorkera", powiedziała o filmie: „Ta żywiołowa i złośliwa satyra na Hollywood z końca lat 20. jest prawdopodobnie najprzyjemniejszym z musicali filmowych – prawie najlepszym hollywoodzkim musicalem wszech czasów.” Roger Ebert umieścił "Deszczową piosenkę" na osobistej liście wielkich filmów nazywając film „niedoścignionym doświadczeniem, którego każdy kto kocha filmy nie może pozwolić sobie przegapić”.
W agregatorze Rotten Tomatoes, film zyskał maksymalny wynik 100% na podstawie 64 recenzji i średniej 9.3/10. W serwisie Metacritic film ma średnią ważoną ocenę 99 na 100, opartą na 17 krytykach, co określ go jako „powszechnie uznany”. Na obydwu stronach obraz zajmuje miejsce na listach najlepiej ocenianych filmów – 46. na Rotten Tomatoes i na 9. na Metacriticu.
"Deszczowa piosenka" sklasyfikowana została jako jeden z dziesięciu najlepszych filmów o miłości przez serwis "AZN Entertainment".
Podziw w branży filmowej.
Betty Comden i Adolph Green przyznali, że kiedy spotkali François Truffauta na przyjęciu w Paryżu, Truffaut był bardzo podekscytowany spotkaniem z autorami "Chantons sous la pluie" (francuski tytuł filmu). Wyznał im, że widział ten film tak wiele razy, że zna go klatka po klatce. Dodał też, że wraz ze swoim kolegą Alainem Resnaisem chodzili oglądać ten musical regularnie w małym paryskim kinie, gdzie czasami był wyświetlany przez miesiące.

</doc>
<doc id="372184" url="https://pl.wikipedia.org/wiki?curid=372184" title="Karpacz Górny">
Karpacz Górny

Karpacz Górny (1946–2017 "Bierutowice", niem. "Brückenberg") − część miasta Karpacz (województwo dolnośląskie), granicząca z Karkonoskim Parkiem Narodowym. Dawniej samodzielna wieś, sąsiadująca z Karpaczem. Główną oś jednostki osadniczej stanowi ulica Karkonoska (przed 1945 zwana "Brückenberger Chaussee"). Przystanek końcowy autobusów z Jeleniej Góry, Wrocławia i Gorzowa Wielkopolskiego do Karpacza; punkt wyjścia w najwyższe partie Karkonoszy.
Położenie.
Jest to część Karpacza obejmująca obszar ograniczony od wschodu ul. Świerkową i jej przedłużeniem do granicy Karkonoskiego Parku Narodowego, od południa i zachodu granicą Karkonoskiego Parku Narodowego, od północy granica biegnie ścieżką bez nazwy między ulicami Rybacką i Świętokrzyską a następnie poprzez otwarte tereny po południowej stronie Husyckiej Góry. Leży w północnej części Karkonoszy między Świerkowcem na zachodzie, szczytami Saneczkowa i Husycka Górka na wschodzie, szczytem Czoło na północy oraz doliną Łomnicy na południu.
Jest to najwyżej położona część Karpacza. Południową granicę stanowi rzeka Łomnica. W północnej części płynie Dziki Potok.
Średnie wartości roczne: ciśnienie atmosferyczne 913,6 hPa (najwyższe we wrześniu 916,8 hPa; najniższe w marcu 910,4 hPa); temperatura powietrza +4,5 °C; opady 1 233 mm; wilgotność względna 84%; stopień zachmurzenia 6,7/10; dni pogodnych 31,9; dni pochmurnych 139,7; dni deszczowych (z opadem &gt;1,0 mm/dobę) 144,5; dni burzowych 23,3.
Historia.
Powstanie osady datowane jest na 1635, kiedy to w górskich dobrach Schaffgotschów osiedliło się 20 rodzin uciekinierów religijnych z Czech. W podobny sposób powstała Przesieka (1618), Karpacz (1623), Borowice (1644), Zachełmie (1650), Jagniątków (1678) oraz Budniki. Religijna geneza wsi przyczyniła się do tego, że do 1945 była ona ostoją protestantyzmu.
Osada powstała przy istniejącym już w średniowieczu szlaku zwanym Śląską Drogą (początek najprawdopodobniej w XII w.), łączącym Śląsk z Czechami. Stąd też wyruszano w kierunku Śnieżki oraz znajdującej się na niej kaplicy św. Wawrzyńca. W XVIII w. osada wraz z Borowicami, Wilczą Porębą, Budnikami oraz z pojedynczymi budami rozrzuconymi na głównym grzbiecie Karkonoszy w okolicach Śnieżki wchodziła w skład tzw. Gebirgsbauden, czyli zbiorowej gminy górskiej, powstałej 15 (lub 17) listopada 1735, a będącej własnością Schaffgotschów z Cieplic. Siedzibą władz gminy stała się karczma sądowa w dzisiejszym domu wczasowym „Morskie Oko”, stanowiąca do momentu wybudowania Świątyni Wang centrum życia wsi. Drugim ośrodkiem zabudowy o nazwie "Nowe Domy" ("Neuhäuser") były okolice obecnej pętli autobusowej "Karpacz Górny", gdzie poza licznymi budami pasterskimi znajdowała się leśniczówka oraz powstała w 1668 gospoda „Brotbaude” (obecnie ośrodek wypoczynkowy „Stokrotka”; nazwa niemiecka pochodziła od chleba bądź nazwiska pierwszego gospodarza, pierwszą wzmiankowaną nazwą gospody była "Krebsbaude"). W 1747 w miejscowości naliczono 66 zagrodników i chałupników, których dzieci od 1782 mogły uczęszczać do szkoły. Do Karpacza Górnego należały w tym czasie rozległe połacie Karkonoszy i Pogórza Karkonoskiego, wraz z Małym oraz Wielkim Stawem, Polaną oraz Grabowcem. Tutejszy młyn, wzmiankowany w 1736, został w 1844 zniszczony przez powódź wywołaną lawiną, która zeszła do Wielkiego Stawu i w późniejszym okresie nie został odbudowany. W 1782 żyło tu 50 osób, w 1825 – 732, w 1933 – 906.
Przełomowym momentem w dziejach wsi było wzniesienie z inicjatywy króla Prus Fryderyka Wilhelma IV oraz hrabiny von Reden sprowadzonego z Norwegii drewnianego kościółka, który poświęcono dnia 28 lipca 1844. Powstanie świątyni Wang spowodowało wzmożenie ruchu turystycznego oraz powstanie szeregu inwestycji służących turystyce. Istniejące tu od początku XVII wieku budy pasterskie nie mogły już sprostać obsłudze przybywających gości (ponad 7 tys. osób w sezonie letnim ok. 1913 r.), dlatego w 1869 w pobliżu kościółka Wang zbudowano 23-pokojowy hotel, po którym wzniesiono kolejne obiekty ("Hotel Germania" i "Villa Austria" – późniejszy "Waldschloss", obecnie "Leśny Zamek" (1890); "Sanssouci" – obecnie nieczynna "Urocza" (ok. 1900); "Franzenshöh" – obecny DW "Architekton"). W 1867 wytyczono 3-metrowej szerokości drogę z Karpacza, którą w 1900 przedłużono w kierunku Sosnówki i Borowic. W 1909 powstał tor bobslejowy, a w 1912 (bądź 1920) skocznia narciarska "Graf Friedrich" o punkcie K-30. Miejscowość połączona była ze stacją w Karpaczu za pomocą omnibusów. Projektowane przedłużenie istniejącej linii kolejowej "Riesengebirgsbahn" z Mysłakowic do Karpacza przez Karpacz Górny w kierunku Równi pod Śnieżką nie zostało zrealizowane z powodu wybuchu I wojny światowej.
Według stanu z 1 lipca 1952, Bierutowice były jedną z 7 gromad, które tworzyły gminę Karpacz. W tym samym roku wzniesiono tu tzw. "Młyn Miłości". W 2012 nastąpiła jego renowacja, w wyniku której powstała replika młyna wodnego napędzanego pompą ręczną, natomiast dotychczasowy obiekt w formie wiatraka przeniesiono na teren posesji przy ul. Karkonoskiej 33, na której umieszczono również makietę starego obserwatorium na Śnieżce.
Nazwa.
Niemiecka nazwa osady brzmiała "Brückenberg". Spotyka się tłumaczenie tej nazwy na język polski jako "Mostowa Góra" lub "osada na Mostowej Górze", nazwa taka używana była zresztą bezpośrednio po II wojnie światowej obok drugiej obowiązującej wówczas nazwy "Korczakowo", upamiętniającej pobyt w Karpaczu dzieci osieroconych w wyniku wojny.
19 maja 1946 ustalono urzędowo w polskim brzmieniu nazwę "Bierutowice". Nazwa "Bierutowice" pochodziła od nazwiska Bolesława Bieruta – pierwszego przywódcy Polski Ludowej, prezydenta RP w latach 1947–1952.
Od 1989, a jak podają inne źródła od 1991 dla tej części miasta Karpacza powszechnie stosuje się nazwę "Karpacz Górny" – jednak do 2018 nie była przyjęta formalnie, co spotykało się z protestami środowisk krajoznawczych (np. prof. K. Mazurskiego).
W 2007 Rada Miejska w Karpaczu uchwaliła przeprowadzenie konsultacji projektu zmiany nazwy urzędowej części miasta Karpacz z nazwy "Bierutowice" na nazwę "Karpacz Górny". Z przyczyn formalnych uchwała ta do 2016 nie została wykonana. Według przewodniczącej Komisji Nazw Miejscowości i Obiektów Fizjograficznych, prof. Barbary Czopek-Kopciuch, władze miasta zgłaszały w 2011 zamiar zmiany nazwy tej części miasta, jednak formalnego wniosku nie złożyły. Konsultacje w sprawie zmiany władze Karpacza przeprowadziły dopiero w grudniu 2016. Udział w nich wzięło zaledwie 30 osób z 642 uprawnionych, przy czym 26 opowiedziało się za zmianą obowiązującej urzędowo nazwy.
1 stycznia 2018 zmieniono urzędowo nazwę "Bierutowice" na "Karpacz Górny".
Zabytki.
Do wojewódzkiego rejestru zabytków wpisane są obiekty zespołu kościoła „Wang”: 
W obrębie zespołu świątyni znajduje się również pastorówka z 1842.
Stacja meteorologiczna.
W okresie powojennym umiejscowiono tutaj, na wysokości 860 m n.p.m., klimatologiczną stację meteorologiczną. W latach 1891–1930 stacja posiadała inną lokalizację, w pobliżu świątyni Wang na wysokości 872 m n.p.m., .

</doc>
<doc id="372186" url="https://pl.wikipedia.org/wiki?curid=372186" title="Osnówka">
Osnówka



</doc>
<doc id="372187" url="https://pl.wikipedia.org/wiki?curid=372187" title="Stanley Donen">
Stanley Donen

Stanley Donen (ur. 13 kwietnia 1924 w Columbii, zm. 21 lutego 2019 w Nowym Jorku) – amerykański reżyser filmowy, jedna z najbardziej znaczących postaci złotej epoki hollywoodzkich musicali.
Życiorys.
Reżyserował, a także grywał w znanych do dziś klasykach kina. W 1998 otrzymał Oscara Honorowego za całokształt osiągnięć reżyserskich.
Zasiadał w jury konkursu głównego na 22. (1969) oraz na 37. MFF w Cannes (1984).

</doc>
<doc id="372189" url="https://pl.wikipedia.org/wiki?curid=372189" title="Tkanka mechaniczna">
Tkanka mechaniczna



</doc>
<doc id="372192" url="https://pl.wikipedia.org/wiki?curid=372192" title="Tkanki wzmacniające">
Tkanki wzmacniające



</doc>
<doc id="372194" url="https://pl.wikipedia.org/wiki?curid=372194" title="Tkanki mechaniczne">
Tkanki mechaniczne



</doc>
<doc id="372195" url="https://pl.wikipedia.org/wiki?curid=372195" title="Pryszczarkowate">
Pryszczarkowate

Pryszczarkowate, pryszczarki (Cecidomyiidae) – duża rodzina owadów z rzędu muchówek. Występują pospolicie we wszystkich środowiskach lądowych.
Są to niewielkie owady (1,5–3,5 mm długości) o delikatnej budowie, często z czerwonawym odwłokiem. Czułki długie, często pokryte szczecinkami. Skrzydła szerokie, o silnie zredukowanym użyłkowaniu, zwykle żółtym, pomarańczowym lub czerwonawym.
Larwy, często jaskrawo ubarwione, są drapieżne lub roślinożerne, wysysające soki z roślin powodując ich usychanie lub żywią się strzępkami grzybni. Niektóre są groźnymi szkodnikami upraw zbóż i warzyw, inne żerują na drzewach iglastych lub liściastych, a skutkiem ich działania jest powstawanie narośli (galasów) lub schnięcie rośliny.
Larwy niektórych pryszczarkowatych są drapieżnikami mszyc i koliszków.
Są też takie, u których zachodzi pedogeneza.
Osobniki dorosłe żyją bardzo krótko.
Do rodziny należy ponad 5,7 tys. gatunków, z czego w Polsce wykazano 464.

</doc>
<doc id="372208" url="https://pl.wikipedia.org/wiki?curid=372208" title="Higrofit">
Higrofit

Higrofit – roślina zajmująca siedliska o dużej wilgotności zarówno gleby, jak i powietrza. Typowe higrofity występują w dolnych piętrach lasów tropikalnych. Są to gatunki begonii, gloksynii i inne. W lasach europejskich cechy higrofitów posiadają szczawik zajęczy, piżmaczek wiosenny, niecierpek pospolity, czy zawilec gajowy; wśród roślin uprawnych są to pomidor, ziemniak, kapusta.
Budowa higrofitów zapewnia transpirację w warunkach wilgotności dochodzącej do 100%. Aparaty szparkowe zwykle znajdują się na wypukłościach skórki po obu stronach liści. Wydalanie wody z liści często zapewniają hydatody. Cienkie blaszki liściowe pokryte są epidermą, której powierzchnia jest dodatkowo zwiększana przez żywe włoski. System korzeniowy i tkanki przewodzące wodę są słabo rozwinięte.

</doc>
<doc id="372217" url="https://pl.wikipedia.org/wiki?curid=372217" title="Rośliny bagienne">
Rośliny bagienne



</doc>
<doc id="372218" url="https://pl.wikipedia.org/wiki?curid=372218" title="Roślina bagienna">
Roślina bagienna



</doc>
<doc id="372221" url="https://pl.wikipedia.org/wiki?curid=372221" title="Ambulans">
Ambulans

Ambulans (), karetka pogotowia ratunkowego, in. sanitarka – środek transportu dysponowany na miejsce nagłego zachorowania albo wypadku, przeznaczony do udzielania pomocy, przewozu chorych lub rannych z miejsca zdarzenia do szpitala, a często również służący do transportów medycznych i międzyszpitalnych.
Ambulanse są obsługiwane przez specjalnie wyszkolone zespoły ratownicze i stanowią część systemu udzielania pomocy w nagłych wypadkach. Podczas akcji ambulans jest pojazdem uprzywilejowanym w ruchu drogowym i może nie stosować się do przepisów ruchu drogowego, pod warunkiem zachowania szczególnej ostrożności.
Historia.
Pomysłodawcą pierwszego ambulansu był Dominique-Jean Larrey, lekarz wojskowy, który w 1792 roku wraz z zespołem chirurgów i pielęgniarek udzielał pierwszej pomocy rannym żołnierzom i przygotowywał ich ewakuację z pola bitwy. Ambulanse te były bardzo lekkie, ponieważ miały tylko jedną oś. Były zaprzęgane w jednego konia.
Początkowo ambulanse były wykorzystywane przez wojsko do przewożenia rannych i chorych. Zmieniło się to po wybuchu epidemii ospy w roku 1882 i cholery w 1884 roku. Wtedy ambulansami zaprzęgniętymi w konie zaczęto przewozić ludność cywilną. W 1798 roku w Egipcie wykorzystano wielbłądy. Podczas kampanii Napoleona w Rosji w 1812 roku rannych przewożono saniami. W Warszawie pierwsze cywilne konne ambulanse pojawiły się w 1897 (jako pierwsze w Cesarstwie Rosyjskim). Pierwsze ambulanse ze sprzętem medycznym, w których rannemu udziela się pomocy podczas transportu do szpitala, pojawiły się w latach 60. XX wieku.
Ambulanse w Polsce.
Rodzaje.
W polskim systemie ratownictwa medycznego funkcjonowało kilka rodzajów ambulansów – często oznaczanych poprzez malowaną na nadwoziu samochodu literę wewnątrz okręgu. Po roku 2010, zgodnie z ustawą o Państwowym Ratownictwie Medycznym, stopniowo stary podział został zastąpiony przez podział na Zespoły Państwowego Ratownictwa Medycznego, a więc karetki :
Ponadto, poza systemem Państwowego Ratownictwa Medycznego funkcjonują karetki działające na rzecz placówek opieki zdrowotnej, służące do transportu chorych lub wykonywania zabezpieczeń medycznych. Są to karetki:
W starym podziale wyróżniano:
Dodatkowo niezależnie od reform funkcjonują tzw. „karetki POZ” (podstawowa opieka zdrowotna) lub „NPL” (nocna pomoc lekarska). Zabezpieczają one całodobową pomoc lekarza rodzinnego, wykonując wizyty domowe w razie zachorowań u osób nie mogących się samodzielnie dostać do poradni lekarza rodzinnego, a nie znajdujących się w stanie zagrożenia życia. Operatorem tych zespołów mogą być przychodnie, szpitale, praktyki lekarzy rodzinnych lub firmy prywatne. 
Charakterystycznym rodzajem ambulansu jest sanitarka wojskowa – najczęściej przystosowana do przewozu więcej niż jednej osoby w pozycji leżącej poprzez umieszczanie noszy piętrowo przy ścianach pojazdu.
Wyposażenie.
Do podstawowego wyposażenia karetki, niezależnie od jej typu, prawie zawsze należą nosze wraz z pasami mocującymi, stojakiem do kroplówek i systemem do przewożenia – czasem obok tzw. noszy głównych w ambulansie są dodatkowe nosze podbierakowe. Ponadto do transportu służą krzesełko kardiologiczne, deska ortopedyczna, kamizelka Kendricka i materac próżniowy. 
Na wyposażeniu znajdują się również torba i plecak medyczny, zaopatrzone w zestawy opatrunków, bandaży, chust i sprzęt do zaopatrywania ran. Ponadto defibrylator, respirator, ssaki, pulsoksymetry, pompy infuzyjne, aparaty do mierzenia ciśnienia czy zestawy kołnierzy i szyn unieruchamiających uszkodzone kończyny.
W każdej karetce pogotowia powinien znajdować się również glukometr, stetoskop, laryngoskop, latarki diagnostyczne, nożyczki, aparat umożliwiający przetaczania płynów, torby, stazy, miski nerkowate, zestawy do drenażu, konikotomii czy cewników, a także komplety rękawiczek, strzykawek, igieł, kaniul wraz z pojemnikami na zużyte elementy, zestawy przedłużeń czy kraników.
Dodatkowo sondy żołądkowe, worki na mocz i zwłoki, zestawy porodowe, do oparzeń, instalacje z tlenem wraz z maskami, filtrami i rurkami intubacyjnymi, wkłucia dożylne, elektrody, kleszczyki, łopatki do języka, igły doszpikowe czy zestawy ochronne.
Najczęściej ambulans wykonuje się przystosowując standardowe nadwozie samochodu typu furgon, ewentualnie zabudowując charakterystyczny przedział sanitarny w formie kontenera. Dotyczy to głównie ambulansów specjalistycznych, podstawowych, kardiologicznych i neonatologicznych – karetki transportowe bywają także budowane na bazie samochodów osobowych, ze względu na skromniejsze wyposażenie i mniejszą ilość potrzebnego miejsca. Sanitarka wojskowa często jest pojazdem terenowym, z napędem na 4 koła, umożliwiającym poruszanie się w trudnym terenie (np. na poligonie, na bezdrożach).

</doc>
<doc id="372225" url="https://pl.wikipedia.org/wiki?curid=372225" title="Atlètic Club d’Escaldes">
Atlètic Club d’Escaldes

Atlètic Club d’Escaldes – klub piłkarski z Andory z siedzibą w Les Escaldes, grający w Primera Divisió.
Historia.
2002/03 – 3. w II lidze.
2003/04 – 1. w II lidze – awans do I ligi.
2004/05 – 7. miejsce (8. w rundzie zasadniczej).

</doc>
<doc id="372227" url="https://pl.wikipedia.org/wiki?curid=372227" title="Paary">
Paary

Paary – wieś w Polsce położona w województwie lubelskim, w powiecie tomaszowskim, w gminie Susiec. Kilka gospodarstw wsi leży w woj. podkarpackim.
W latach 1975–1998 miejscowość administracyjnie należała do województwa zamojskiego.
W 1791 roku zarząd Ordynacji Zamoyskiej założył tutaj hutę szkła, istniejącą do 1860 roku. Około 1876 roku powstał budynek straży granicznej. Według spisu z 1921 roku wieś liczyła 952 mieszkańców, w tym 51 Ukraińców i 13 Żydów.
Historia pomnika w Paarach.
W dniu 18 września 1939 roku w miejscowości Paary doszło do zbrojnego starcia pomiędzy wojskami niemieckimi a przebijającymi się w kierunku południowym oddziałami armii „Lublin” i „Kraków”. W bitwie tej poległo 60 żołnierzy i dwóch oficerów. Po przejściu frontu miejscowa ludność pochowała tych żołnierzy w miejscu gdzie dziś znajduje się Pomnik. Obok żołnierzy pochowano 15 osób cywilnych, które zginęły w czasie pacyfikacji wsi, w dniu 24 czerwca 1943 roku. Pochowano tu również czterech partyzantów, którzy w walce z wrogiem polegli w okolicznych lasach, w tym jeden narodowości francuskiej.
W roku 1955 roku ówczesne władze cmentarz zlikwidowały. Rodziny pomordowanych cywilów przeniosły prochy swoich bliskich na cmentarz parafialny w Suścu. Prochy poległych żołnierzy ekshumowano i przewieziono na Rotundę w Zamościu. Staraniem miejscowych kombatantów został zbudowany pomnik, którego odsłonięcie odbyło się w dniu 24 czerwca 1973 roku w trzydziestą rocznicę mordu. Społeczny patronat nad tym miejscem sprawuje młodzież ze Szkoły Podstawowej w Paarach.
Kościoły i związki wyznaniowe.
Wierni kościoła rzymskokatolickiego należą do parafii Chrystusa Króla w Hucie Różanieckiej. We wsi jest kościół filialny św. Apostołów Piotra i Pawła.
Inne:

</doc>
<doc id="372228" url="https://pl.wikipedia.org/wiki?curid=372228" title="Pabierowice">
Pabierowice

Pabierowice – wieś w Polsce położona w województwie mazowieckim, w powiecie grójeckim, w gminie Grójec.
Przez wieś przebiega droga wojewódzka nr 730.
Znajduje się tutaj dwór z drugiej połowy XIX wieku.
W latach 1975–1998 miejscowość administracyjnie należała do województwa radomskiego.
Urodził się tu Wacław Stykowski.

</doc>
<doc id="372229" url="https://pl.wikipedia.org/wiki?curid=372229" title="Pacanowice">
Pacanowice

Pacanowice – wieś w Polsce położona w województwie wielkopolskim, w powiecie pleszewskim, w gminie Pleszew.
W latach 1975–1998 miejscowość administracyjnie należała do województwa kaliskiego. We wsi znajdował się przystanek rozebranego odcinka Krotoszyn - Pleszew Krotoszyńskiej Kolei Dojazdowej. Pociąg zakończył bieg w 1978 r.
Przysiółkiem wsi jest Pardelak.

</doc>
<doc id="372230" url="https://pl.wikipedia.org/wiki?curid=372230" title="Pacanówka">
Pacanówka

Pacanówka – wieś w Polsce położona w województwie świętokrzyskim, w powiecie staszowskim, w gminie Rytwiany.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Pacanówki zawarty w tabeli 1.

</doc>
<doc id="372231" url="https://pl.wikipedia.org/wiki?curid=372231" title="Pace (województwo podlaskie)">
Pace (województwo podlaskie)

Pace – wieś w Polsce położona w województwie podlaskim, w powiecie bielskim, w gminie Brańsk.
Wieś królewska w starostwie brańskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Serca Pana Jezusa w Chojewie.

</doc>
<doc id="372232" url="https://pl.wikipedia.org/wiki?curid=372232" title="Pacew">
Pacew

Pacew – wieś w Polsce położona w województwie mazowieckim, w powiecie białobrzeskim, w gminie Promna.
Wieś królewska Pacewo położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
W Pacewie Jeremi Przybora posiadał dom letniskowy.

</doc>
<doc id="372234" url="https://pl.wikipedia.org/wiki?curid=372234" title="Pachnowola">
Pachnowola

Pachnowola – wieś w Polsce położona w województwie lubelskim, w powiecie puławskim, w gminie Puławy.
W latach 1975–1998 miejscowość należała administracyjnie do ówczesnego województwa lubelskiego.
Wierni kościoła rzymskokatolickiego należą do parafii św. Józefa Oblubieńca w Zarzeczu lub do parafii św. Wojciecha w Górze Puławskiej.

</doc>
<doc id="372235" url="https://pl.wikipedia.org/wiki?curid=372235" title="Pachole">
Pachole

Pachole – wieś w Polsce położona w województwie lubelskim, w powiecie parczewskim, w gminie Dębowa Kłoda.
Wieś ekonomii brzeskiej w drugiej połowie XVII wieku. W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Dębowa Kłoda.
Wierni Kościoła rzymskokatolickiego należą do parafii Narodzenia Najświętszej Maryi Panny w Kodeńcu.
Historia.
Pachole w wieku XIX stanowiły wieś w powiecie włodawskim, gminie Krzywowierzba, parafii Opole, posiadały 60 domów i 380 mieszkańców oraz 2303 mórg ziemi.
Dnia w okolicy wsi Kolano, 11 km. na północny wschód od Parczewa w okolicach Hollendernii, Pachola, Parczewa i Kodenic miała miejsce zwycięska bitwa powstańców z wojskami rosyjskimi. Była to kontynuacja bitwy stoczonej dnia poprzedniego pod Rossoszem. Dowodzący oddziałem Krysiński i Julian Ejtminowicz połączyli się ze 120 osobowym oddziałem jazdy podpułkownika Wróblewskiego który przybył z Opola. Oddziały powstańcze skutecznie wyparły wojska rosyjskie z zajmowanych pozycji zadając poważne straty – 160 zabitych i rannych.
Na północ od wsi znajduje się mogiła Powstańców z 1863.

</doc>
<doc id="372236" url="https://pl.wikipedia.org/wiki?curid=372236" title="Pacholewo">
Pacholewo

Pacholewo – wieś sołecka w Polsce położona w województwie wielkopolskim, w powiecie obornickim, w gminie Oborniki.
W latach 1975–1998 miejscowość administracyjnie należała do województwa poznańskiego.

</doc>
<doc id="372237" url="https://pl.wikipedia.org/wiki?curid=372237" title="Pacholęta">
Pacholęta

Pacholęta (do 1945 niem. "Pakulent") – wieś w Polsce położona w województwie zachodniopomorskim, w powiecie gryfińskim, w gminie Widuchowa.
31 grudnia 2008 r. wieś miała 132 mieszkańców.
Wieś o średniowiecznym rodowodzie z dobrze zachowanym planem owalnicy. Położona w odległości 3 km na wschód od skrzyżowania z drogą krajową nr 31 Gryfino–Widuchowa.
W latach 1975–1998 miejscowość administracyjnie należała do województwa szczecińskiego.

</doc>
<doc id="372238" url="https://pl.wikipedia.org/wiki?curid=372238" title="Pachoły">
Pachoły

Pachoły (nuiem. "Paccullen") – osada w Polsce położona w województwie pomorskim, w powiecie sztumskim, w gminie Dzierzgoń.
W latach 1975–1998 miejscowość administracyjnie należała do województwa elbląskiego.
Wieś wzmiankowana w dokumentach z roku 1408, jako wieś pruska na 22 włókach. Pierwotna nazwa brzmiała "Bacculen". W roku 1782 we wsi odnotowano 10 domów (dymów), natomiast w 1858 w 8 gospodarstwach domowych było 120 mieszkańców. W latach 1937-39 było 138 mieszkańców. W roku 1973 jako majątek, Pachoły należały do powiatu morąskiego, gmina i poczta Stary Dzierzgoń.
Do końca 1999 roku w gminie Stary Dzierzgoń.

</doc>
<doc id="372239" url="https://pl.wikipedia.org/wiki?curid=372239" title="Pachuczyn">
Pachuczyn

Pachuczyn – wieś w Polsce położona w województwie podlaskim, w powiecie kolneńskim, w gminie Kolno.
Przez miejscowość przepływa struga Łabna, dopływ Skrody.
Wieś leży przy drodze wojewódzkiej nr 647.
Wierni kościoła rzymskokatolickiego należą do parafii św. Anny w Kolnie.
Historia.
Wieś szlachecka "Pachuczyno" położona była w drugiej połowie XVI wieku w powiecie kolneńskim ziemi łomżyńskiej. W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Czerwone.
Według Powszechnego Spisu Ludności z 1921 roku zamieszkiwało tu 485 osób, 471 było wyznania rzymskokatolickiego, 1 ewangelickiego, 12 mojżeszowego a 1 nie określiła wyznania. 474 mieszkańców zadeklarowało polską przynależność narodową a 11 żydowską. Były tu 72 budynki mieszkalne.
Miejscowość należała do parafii rzymskokatolickiej w Kolnie. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w Kolnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="372240" url="https://pl.wikipedia.org/wiki?curid=372240" title="Pachutki">
Pachutki

Pachutki – osada w Polsce położona w województwie pomorskim, w powiecie kwidzyńskim, w gminie Prabuty.
W latach 1975–1998 miejscowość administracyjnie należała do województwa elbląskiego.

</doc>
<doc id="372242" url="https://pl.wikipedia.org/wiki?curid=372242" title="Pacierzów">
Pacierzów

Pacierzów – wieś w Polsce położona w województwie śląskim, w powiecie częstochowskim, w gminie Kłomnice.
W latach 1975–1998 miejscowość administracyjnie należała do województwa częstochowskiego.

</doc>
<doc id="372243" url="https://pl.wikipedia.org/wiki?curid=372243" title="Paciorkowa Wola Nowa">
Paciorkowa Wola Nowa

Paciorkowa Wola Nowa – wieś w Polsce położona w województwie mazowieckim, w powiecie zwoleńskim, w gminie Zwoleń.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Podwyższenia Krzyża Świętego w Zwoleniu.

</doc>
<doc id="372244" url="https://pl.wikipedia.org/wiki?curid=372244" title="Paciorkowa Wola Stara">
Paciorkowa Wola Stara

Paciorkowa Wola Stara – wieś w Polsce położona w województwie mazowieckim, w powiecie zwoleńskim, w gminie Zwoleń.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Podwyższenia Krzyża Świętego w Zwoleniu.

</doc>
<doc id="372245" url="https://pl.wikipedia.org/wiki?curid=372245" title="Paczewo">
Paczewo

Paczewo (dodatkowa nazwa w j. kaszub. Paczewò) – wieś kaszubska w Polsce położona w województwie pomorskim, w powiecie kartuskim, w gminie Sierakowice na skraju Kaszubskiego Parku Krajobrazowego. Wieś jest siedzibą sołectwa Paczewo w którego skład wchodzi również miejscowość Kokwino. W kierunku wschodnim od Paczewa w kompleksie Lasów Mirachowskich znajduje się rezerwat przyrody "Jezioro Turzycowe".
W latach 1975–1998 miejscowość administracyjnie należała do województwa gdańskiego.
Podczas zaboru pruskiego wieś nosiła nazwę niemiecką "Patschewo". Podczas okupacji niemieckiej nazwa "Patschewo" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Patschau".

</doc>
<doc id="372246" url="https://pl.wikipedia.org/wiki?curid=372246" title="Paczkowo (województwo wielkopolskie)">
Paczkowo (województwo wielkopolskie)

Paczkowo – wieś w Polsce położona w województwie wielkopolskim, w powiecie poznańskim, w gminie Swarzędz.
Historia.
Wieś duchowna "Pęczkowo", własność prepozyta kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego. W dawnym dworze, przy ul. Dworskiej, funkcjonował Zespół Szkół (szkoła podstawowa i gimnazjum). Obecnie Szkoła Podstawowa im. Św. Jana Pawła II w Paczkowie ma samodzielny budynek przy ul. Szkolnej 16. Wieś jest siedzibą powstałej w 1952 Rolniczej Spółdzielni Produkcyjnej „Pokój” w Paczkowie, prowadzącej produkcję drobiarską, produkcję roślinną (850 ha gruntów) i usługi rolnicze, remontowe, transportowe oraz magazynowe. Najwcześniejszy dokument zawierający nazwę tej miejscowości w dzisiejszej postaci, tj. Paczkowo, pochodzi z 1329 r. W dokumentach późniejszych występują różne odmiany tej nazwy: Pacovo (1423), Paczcowo (1428), Panczkowo (1508), Pąnczkowo (1563), Pęczkowo (1580), Paczkowo (1798, 1802-1803, 1859), Paczkowo i zgermanizowana forma Patschkowo (1886). Dzierżawcza nazwa Paczkowo pochodzi od nazwy osobowej Paczek, która jest formą pochodną imienia złożonego Pakosław. W 1900 r. władze pruskie, a podczas II wojny światowej hitlerowski okupant, zmienili nazwę Paczkowo na Osthausen. Po odzyskaniu niepodległości przez Polskę w 1918 r. i po II wojnie wieś powróciła do polskiej nazwy Paczkowo
Ludność.
Ludność Paczkowa z każdym rokiem zwiększa się, m.in. dzięki napływowym mieszkańcom.

</doc>
<doc id="372247" url="https://pl.wikipedia.org/wiki?curid=372247" title="Paczuski Duże">
Paczuski Duże

Paczuski Duże – wieś w Polsce położona w województwie mazowieckim, w powiecie sokołowskim, w gminie Bielany.
W latach 1975–1998 miejscowość administracyjnie należała do województwa siedleckiego. Liczba ludności wynosi ok. 150 osób. Paczuski są położone nad malowniczym zmodernizowanym kilka lat temu zbiornikiem wodnym, tworzącym Centrum Edukacji Ekologicznej.
W 1936 roku w Paczuskach utworzono Ochotniczą Straż Pożarną, która mimo wielu trudności, czasu wojny i zawirowań politycznych, wspierana siłą lokalnej społeczności oraz sympatią władz, przetrwała i rozwija się do dnia dzisiejszego.
Większość powierzchni tych terenów stanowią grunty rolne oraz tereny leśne (prywatne i państwowe). Wieś, dookoła otoczona lasami, jest doskonałym miejscem do wypoczynku. Latem jest tu raj dla grzybiarzy i zbieraczy jagód, a zimą miejsce do uprawiania biegów narciarskich i organizowania kuligów.
W miejscowości od 2015 roku znajduje się pomnik Otto Warpechowskiego (archeologa, opiekuna zabytków powiatu sokołowskiego oraz żołnierza II Armii Wojska Polskiego), który zginął nieopodal tej miejscowości.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="372248" url="https://pl.wikipedia.org/wiki?curid=372248" title="Paczyn">
Paczyn

Paczyn; niem. "Paczoldisdorf" (1325–1840); "Petzelsdorf" (1840–1945) – wieś w Polsce położona w województwie dolnośląskim, w powiecie kamiennogórskim, w gminie Lubawka.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Jest najmniejszą miejscowością gminy Lubawka. Według Narodowego Spisu Powszechnego posiadał 69 mieszkańców (III 2011 r.).
Historia.
Niewielka wioska, która do połowy XVIII w. znajdowała się na terenie Księstwa Świdnickiego. Najprawdopodobniej wieś powstała w 2 połowie XIV w. i stanowiła własność rycerską. Zawsze miała bardzo dużo wspólnego z Miszkowicami, a od 1620 roku należały do hrabstwa Von Schaffgotschów.
Na zachodnim krańcu miejscowości odbywa się festiwal muzyki elektronicznej LAS Festival. 

</doc>
<doc id="372249" url="https://pl.wikipedia.org/wiki?curid=372249" title="Mieczysław Stoor">
Mieczysław Stoor

Mieczysław Stoor (ur. 5 września 1929 w Bojanowie, zm. 5 października 1973 w Kraśniku) – polski aktor teatralny, filmowy i telewizyjny.
Życiorys.
Wczesne lata.
Mieczysław Stoor urodził się 5 września 1929 roku w Bojanowie koło Rawicza jako syn Stanisławy i Piotra, robotnika kolejowego. Dzieciństwo spędził w rodzinnej miejscowości, gdzie uczęszczał do szkoły, a gdy wybuchła wojna, zaczął pracę w warsztacie ślusarskim. Mając jednak w planach kontynuować naukę zapisał się do gimnazjum. W 1949 roku w Górze Śląskiej zdał maturę i rozpoczął studia w Państwowej Wyższej Szkole Teatralnej w Łodzi, wybierając wydział aktorski.
Jeszcze jako student, na początku lat 50. występował na deskach Teatru im. Wojciecha Bogusławskiego w Kaliszu. Tam również miał miejsce debiut teatralny artysty – wcielił się w rolę Stańczykową w "Oknie w lesie" 18 sierpnia 1950 roku. Dyplom uzyskał w 1953 roku i zaczął grać w rzeszowskim teatrze. Rok później przeniósł się jednak do Warszawy, licząc na doskonalenie umiejętności i przyspieszenie rozwoju kariery.
Kariera teatralna i filmowa.
W latach 1952–1953 był aktorem Teatru Powszechnego w Łodzi, a w sezonie 1953/1954 Teatru Ziemi Rzeszowskiej w Rzeszowie. W latach 1954–1973 występował na scenach warszawskich: Teatru Ludowego (1954–1955), Teatru Domu Wojska Polskiego (1955–1957), Teatru Dramatycznego (1957–1970) oraz Teatru Polskiego (1970–1973).
Był jednym ze współzałożycieli i aktorem Kabaretu „Koń”, w którym zastąpił Mieczysława Czechowicza.
Występował również w Teatrze Telewizji, m.in. w spektaklach: "Grona gniewu" Johna Steinbecka w reż. Jerzego Gruzy (1957), "Dramatu akt pierwszy" Stefana Żeromskiego w reż. Henryka Szletyńskiego (1962), "Hrabia Cagliostro" Aleksieja Tołstoja w reż. Ludwika René (1963), "Pożegnanie z Marią" Tadeusza Borowskiego w reż. Jerzego Antczaka (1966), "Pochwalone niech będą ptaki" Konstantego Ildefonsa Gałczyńskiego w reż. Adama Hanuszkiewicza (1967), "Podług dawnego zwyczaju" Leona Schillera w reż. Olgi Lipińskiej (1969) i "Grupa Laokoona" Tadeusza Różewicza w reż. Olgi Lipińskiej (1971) oraz w przedstawieniu "Wakacje kata" Jerzego Gierałtowskiego w reż. Zygmunta Hübnera, którego premiera odbyła się dopiero w 1991.
Na dużym ekranie zadebiutował jako Marek Kozioł w "Piątce z ulicy Barskiej" w 1953 roku. Zyskał sobie sympatię widzów grając licznie charakterystyczne role epizodyczne. Wystąpił w wielu filmach u czołowych polskich reżyserów, jak chociażby: "Pierwszy dzień wolności" (1964), "Chudy i inni" (1966), "Brzezina" (1970) czy "Bolesław Śmiały" (1971), a także w popularnych serialach: "Czterej pancerni i pies", "Stawka większa niż życie" oraz "Kolumbowie".
W czasie trwania kariery zagrał ponad 60 ról filmowych i telewizyjnych.
Śmierć.
Mieczysław Stoor zmarł w wieku 44 lat, 5 października 1973 roku na planie filmowym, podczas prac nad filmem "Gniazdo" w reżyserii Jana Rybkowskiego. Aktor odszedł we śnie, a przyczyną jego śmierci było zaczadzenie. Wokół zdarzenia zaczęło jednak krążyć wiele legend i plotek: twierdzono, że udusił spalinami z niewyłączonego silnika samochodowego, czy też, że zasnął z papierosem, od którego zajęła się kołdra.
Został pochowany na Cmentarzu Wojskowym na Powązkach w Warszawie (kwatera 2A-11-6). Na nagrobku wyryto jednak błędną datę urodzin i śmierci – zamiast 5 września widnieje 5 października, zamiast 5 października jest 5 listopada.
Życie prywatne.
Miał żonę Barbarę. Mają syna Kamila, który był muzykiem grup Kryzys i Deuter.

</doc>
<doc id="372250" url="https://pl.wikipedia.org/wiki?curid=372250" title="Paczyna">
Paczyna

Paczyna (niem. "Gross Patschin") – wieś sołecka w Polsce, położona w województwie śląskim, w powiecie gliwickim, w gminie Toszek.
W latach 1975–1998 wieś administracyjnie należała do województwa katowickiego.
Do sołectwa Paczyna należą Wrzosy.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Pazhina maiori" oraz "parva Pazhina" we fragmencie "parva Pazhina solvitur decima more polonico".
W okresie hitlerowskiego reżimu w latach 1936-1945 w ramach germanizacji zmieniono nazwę miejscowości na całkowicie niemiecką "Hartlingen".
Zabytki.
W miejscowości znajdują się: 

</doc>
<doc id="372251" url="https://pl.wikipedia.org/wiki?curid=372251" title="Paczynka (wieś w województwie śląskim)">
Paczynka (wieś w województwie śląskim)

Paczynka (niem. "Klein Patschin") – wieś sołecka w Polsce położona w województwie śląskim, w powiecie gliwickim, w gminie Toszek.
W latach 1975–1998 miejscowość administracyjnie należała do województwa katowickiego.
15 marca 1984 część wsi (98,76 ha, Mikuszowina) włączono do Pyskowic.
W okresie hitlerowskiego reżimu w latach 1936-1945 miejscowość nosiła nazwę "Ellerbrück".
Turystyka.
Przez wieś przebiega szlak turystyczny:

</doc>
<doc id="372252" url="https://pl.wikipedia.org/wiki?curid=372252" title="Padarz">
Padarz

Padarz – wieś w Polsce położona w województwie lubelskim, w powiecie ryckim, w gminie Kłoczew.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Jana Chrzciciela w Kłoczewie.

</doc>
<doc id="372253" url="https://pl.wikipedia.org/wiki?curid=372253" title="Paderewek">
Paderewek

Paderewek – wieś w Polsce położona w województwie mazowieckim, w powiecie sokołowskim, w gminie Sterdyń. Leży nad Cetynią dopływem Bugu.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="372254" url="https://pl.wikipedia.org/wiki?curid=372254" title="Padew Narodowa">
Padew Narodowa

Padew Narodowa – wieś w Polsce, położona w województwie podkarpackim, w powiecie mieleckim, w gminie Padew Narodowa.
Przez miejscowość przepływa niewielka rzeka Babulówka, dopływ Wisły.
Miejscowość jest siedzibą gminy Padew Narodowa oraz rzymskokatolickiej parafii św. Bartłomieja Apostoła. W Padwi znajduje się zabytkowy kościół w stylu neoromańskim, z barokowym wyposażeniem wnętrza – sanktuarium św. Antoniego z Padwy.
Historia.
Najstarsza wzmianka o Padwi Narodowej pochodzi z 1334 roku (Padew Narodowa pojawiła się tam jako Padwa). W końcu XVIII wieku był to obszar kolonizacji józefińskiej, kiedy to ukształtowała się obecna nazwa miejscowości. Część wsi Padew zamieszkała przez rdzenną ludność polską została nazwana narodową, natomiast część zamieszkałą przez niemieckojęzycznych kolonistów nazywano Fallbrunn lub Padew. Wielu mieszkańców Padwi uczestniczyło w powstaniu kościuszkowskim, powstaniu styczniowym i powstaniu listopadowym. W czasie rabacji galicyjskiej grupa chłopów z Padwi napadła na plebanię w Gawłuszowicach i Padwi; chłopi zaatakowali także dwory w Przykopie i Zadusznikach. W 1875 w Padwi i okolicy mieszkało ok. 225 ewangelików, którzy należeli do zboru w Czerminie (niem. Hohenbach). Na początku XX wieku zawiązali oni zbór filialny z własnym kościołem.
W trakcie i tuż po II wojnie światowej ludność napływowa wyemigrowała do Niemiec. To sprawiło, że jako jednostka administracyjna przetrwała tylko polska część – Padew Narodowa. W czasie II wojny światowej miejscową szkołę zamieniono na kwaterę i szpital wojsk niemieckich (już w czasie I wojny światowej w Padwi stacjonowały wojska austro-węgierskie i rosyjskie).
W roku 1975 wskutek nowego podziału kraju, została przydzielona do województwa tarnobrzeskiego, a roku 1999 powróciła w skład powiatu mieleckiego.

</doc>
<doc id="372255" url="https://pl.wikipedia.org/wiki?curid=372255" title="Padniewko">
Padniewko

Padniewko – wieś w Polsce, położona w województwie kujawsko-pomorskim, w powiecie mogileńskim, w gminie Mogilno granicząca od wschodu bezpośrednio z Mogilnem. Wieś jest siedzibą sołectwa "Padniewko", w którego skład wchodzą również miejscowości Baba, Kopczyn i Szerzawy. W podziale na regiony fizycznogeograficzne Padniewko, leży w prowincji Niż Środkowoeuropejski, podprowincji Pojezierza Południowobałtyckie, makroregionie Pojezierze Wielkopolskie i mezoregionie Pojezierze Gnieźnieńskie.
Wieś Padniewko leży w bezpośrednim sąsiedztwie Mogilna, przy drodze lokalnej Mogilno - Rogowo - Gąsawa.
Infrastruktura.
Komunikacja autobusowa, łączy wieś z sąsiednim Mogilnem i okolicznymi miejscowościami. We wsi funkcjonuje wodociąg (od 1974) i kanalizacja (od 1999). Prowadzona jest selektywna zbiórka odpadów.
W Padniewku główne ulice są wyasfaltowane, główna droga jest oświetlona. W centrum wsi znajduje się skrzyżowanie dróg ze skwerem trawnikowym. Pozostały jednak niewyasfaltowane drogi, wiodące nad pobliskie jezioro i do sąsiednich wsi. Zabudowa miejscowości jest zwarta. Obecnie liczy 82 posesje zabudowane domami jedno- i dwurodzinnymi, wytyczono też działki pod budownictwo jednorodzinne. W Padniewku funkcjonują dwa sklepy spożywczo-przemysłowe.
Do 1967 istniała w Padniewku szkoła podstawowa. W latach 20. XX wieku uczył w niej Leon Niewiadomski, polski geograf i harcmistrz. Obecnie w budynku byłej szkoły funkcjonuje świetlica wiejska, wykorzystywana głównie przez miejscową młodzież, a także do organizowania imprez okolicznościowych i integracyjnych.
W Padniewku istnieje pełnowymiarowe boisko, powstałe w 1997 roku, na którym amatorskie zespoły piłki nożnej rozgrywają mecze z drużynami z sąsiednich miejscowości np. Gozdanin.
Gospodarka.
Pozarolnicza działalność gospodarcza w Padniewku to głównie handel i usługi. We wsi funkcjonują: 
Społeczność.
Aktywność lokalnej społeczności skupia Koło Gospodyń Wiejskich oraz Kółko Rolnicze. Życie kulturalne koncentruje się wokół świetlicy wiejskiej, gdzie organizowane są okolicznościowe imprezy i zabawy, ale także zebrania i szkolenia dla rolników.
Zwolennicy sportu mają do dyspozycji boisko. Istniał niegdyś także plac zabaw dla dzieci, został jednak zdewastowany, a obecnie teren ten stanowi własność prywatną.
Padniewko nie posiada kościoła ani kaplicy. Miejscem kultu religijnego dla katolików jest figura Matki Bożej, przy której odprawiane są nabożeństwa majowe. Figurę tę wzniesiono w połowie XIX wieku, podczas II wojny światowej była rozebrana, by po jej zakończeniu powrócić na dawne miejsce. Padniewko w katolickiej administracji kościelnej należy do parafii pw. św. Faustyny w Mogilnie.
W lesie, na skraju wsi, znajduje się pomnik upamiętniający ofiary represji niemieckich z lat II wojny światowej.
Historia.
Do XVIII wieku.
Pierwsze pisane wzmianki o Padniewku pochodzą z XII wieku. Wówczas to rycerz Dobrogost z rodu Nałęczów ufundował kościół pw. św. Klemensa na zachodnim brzegu Jeziora Mogileńskiego (obecnie w tym miejscu znajduje się cmentarz i mauzoleum). Parafia została uposażona w część wsi Padniewo. Nazywano ją "Padniewo Klasztorne", "Padniewo Opackie", "Padniewo Księże", a w pewnym okresie nawet "Padniewo Wielkie". Późniejsze zapiski, po ustanowieniu folwarku ziemskiego (przed 1223), wymieniają już obecną nazwę - Padniewko.
W wyniku wzrostu znaczenia klasztoru mogileńskiego, kościół św. Klemensa podobnie jak inne okoliczne parafie przeszedł pod jego jurysdykcję. Wieś duchowna "Padniewo Księże", własność opata benedyktynów w Mogilnie pod koniec XVI wieku leżała w powiecie gnieźnieńskim województwa kaliskiego. W dokumencie z 1786 roku znajduje się potwierdzenie opłacania przez wieś czynszu dzierżawnego.
Okres zaborów i międzywojenny.
W wyniku zaborów Padniewko znalazło się na obszarze zaboru pruskiego. W drugiej połowie XIX wieku Padniewko znajdowało się w dobrach wienieckich, należących do rodziny Seydlitzów. "Słownik geograficzny Królestwa Polskiego" podaje, że w 1886 roku wieś Padniewko liczyła 21 domostw zamieszkanych przez 219 osób, 198 katolików i 21 protestantów. Folwark miał powierzchnię 226 ha, a jego roczne dochody wynosiły 2244 marki niemieckie. W roku 1910 Padniewko zamieszkiwało 316 osób. Podobnie jak w całym powiecie mogileńskim, także i w Padniewku intensywnie osadzano ludność niemiecką, przy wsparciu Komisji Kolonizacyjnej.
Od końca I wojny światowej miejscowość znajduje się ponownie w Polsce. W latach 20. i 30. XX wieku w regionie mogileńskim działały prężnie związki niemieckie. Jednemu z nich, Związkowi Niemieckich Chłopów, przewodniczył Willi Schonert z Padniewka. Działały też 3 niemieckie partie, z których największa, "Jungdeutsche Partei", 20 czerwca 1935 utworzyła samodzielną, liczącą 50 członków jednostkę w Padniewku.
Polska ludność Padniewka uczestniczyła w życiu gospodarczym i społecznym odrodzonej II Rzeczypospolitej. Członków na terenie wsi miały organizacje rolnicze: Kółko Włościanek, Kółko Ziemianek, Kółko Rolnicze, Koło Hodowców Koni, Związek Szwajcarów Obornych, a od 1937 roku także Związek Łowiecki. W Padniewku kilkakrotnie organizowano wystawy płodów rolnych oraz obchody "Dni Konia" i "Dni Lasu" (imprezy te odbywały się w różnych miejscowościach powiatu mogileńskiego, nie tylko w Padniewku). Najstarszą z organizacji tego typu było założone w Mogilnie już w 1916 roku Towarzystwo Pszczelarzy. Tradycje pszczelarskie są w Padniewku kultywowane do dzisiaj, o czym świadczy istnienie punktu skupu miodu w tej niewielkiej przecież miejscowości.
II wojna światowa i okres powojenny.
Z chwilą wybuchu II wojny światowej władze polskie internowały większość najbardziej wrogo do Polski nastawionych Niemców z Padniewka i wywiozły ich w głąb kraju. Już rankiem pierwszego dnia wojny podjęła działalność polska Straż Obywatelsko-Porządkowa. 6 września była zmuszona podjąć dodatkowe obowiązki, gdyż rejon Mogilna opuściły w tajemnicy przed ludnością miejscowe władze, włącznie z policją. W dniach 9 września i 10 września 1939 roku (po opuszczeniu rejonu Mogilna przez regularne formacje Wojska Polskiego) miejscowa ludność cywilna w ramach straży obywatelskiej podjęła próbę krótkotrwałej obrony wsi. Mogileński oddział Straży Obywatelskiej liczył ponad 100 osób. Był jednak słabo uzbrojony, podstawowe wyposażenie stanowiły karabiny ćwiczebne z magazynów Przysposobienia Wojskowego oraz broń myśliwska i broń krótka, będąca własnością członków Straży. 9 września nastąpiła próba opanowania przez Niemców Mogilna poprzez atak od strony Padniewka. Siły niemieckie zostały ostrzelane przez członków Straży, ukrytych w rowach przeciwczołgowych, i po krótkiej wymianie ognia wycofały się na pozycje wyjściowe. Ataki były kilkakrotnie ponawiane 10 września oraz w nocy z 10 na 11 września. Dopiero 11 września rano siły Straży Obywatelskiej zostały zmuszone do opuszczenia Padniewka przez regularną jednostkę Wehrmachtu. Okupant niemiecki po wkroczeniu do miejscowości dokonał masowych egzekucji a w późniejszym okresie wysiedleń i wywózek do obozów koncentracyjnych. Represje dotknęły obrońców wsi, a szczególnie członków Straży Obywatelskiej.
W okresie powojennym Padniewko posiadało szkołę podstawową (obecnie w budynku mieści się świetlica wiejska), działały kółka rolnicze i Koło Gospodyń Wiejskich. W okresie 5 października 1954 - 31 grudnia 1959 istniała gromada Padniewko.
W latach 1975–1998 miejscowość administracyjnie należała do województwa bydgoskiego.
Obecnie Padniewko powoli staje się przedmieściem Mogilna. Przenoszą się tutaj dyslokowane z miasta firmy rzemieślnicze i usługowe. Padniewko zaczęło też korzystać ze swoich walorów przyrodniczych, rozwijając turystykę. Sprzyja temu położenie w pobliżu jezior Wienieckiego i Wiecanowskiego.
Padniewko jest od roku 2005 punktem startowym lokalnego wyścigu kolarskiego (inaugurującego sezon wiosenno-letni) na obszarze powiatu mogileńskiego.

</doc>
<doc id="372256" url="https://pl.wikipedia.org/wiki?curid=372256" title="Padniewo">
Padniewo

Padniewo – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 308 mieszkańców. Jest osiemnastą co do wielkości miejscowością gminy Mogilno.

</doc>
<doc id="372257" url="https://pl.wikipedia.org/wiki?curid=372257" title="Pagórki (województwo warmińsko-mazurskie)">
Pagórki (województwo warmińsko-mazurskie)

Pagórki (niem. "Rehberg") – osada w Polsce położona w województwie warmińsko-mazurskim, w powiecie elbląskim, w gminie Tolkmicko na obszarze Parku Krajobrazowego Wysoczyzny Elbląskiej.
Wieś szlachecka położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.
Historia.
Nie wiadomo, kiedy wieś została założona. Najprawdopodobniej mistrz krajowy Dietrich von Grüningen podarował w maju 1255 r. teren Rehberg o wielkości 40 włók elbląskiemu Szpitalowi św. Ducha. Szpital miał tam założyć wieś. Rehberg jako wioska istnieje w podaniach od XIV wieku. Na początku czasów pruskich, a więc po 1772 roku, Rehberg otrzymał prawo do założenia szkoły. Od 1 czerwca 1800r. działał tuaj nauczyciel Kempowski. Otrzymał od właścicieli majątku 42 talary, pięć korców żyta, korzec jęczmienia, korzec grochu, bezpłatne mieszkanie i opał. Za każde dziecko w szkole otrzymywał grosz tygodniowo. Takie zarobki zostały mu przyznane 4 czerwca 1800r. przez Scholtena, zarządcę majątku Cadinen. Szkołę w Rehberg zamknięto w 1823r., a dzieci zostały przypisane do szkoły w Cadinen, ale prawie się tam nie pokazywały z powodu dużej odległości i często nieprzejezdnych dróg.
Pagórki współcześnie.
W Pagórkach znajduje się okazały dom podcieniowy z początku XIX w. o czterech podcieniach i dachu naczółkowym, pomnik upamiętniający przejazd niemieckiego cesarza Wilhelma - Kamień Cesarski, wiatrak (niestety niesprawny) i wieża ciśnień. Wiosną 2013 r. ruszyła budowa świetlicy wiejskiej, zakończona pod koniec tego samego roku. Dzięki niej organizowane są imprezy okolicznościowe, gry oraz zabawy dla dzieci.

</doc>
<doc id="372258" url="https://pl.wikipedia.org/wiki?curid=372258" title="Pająków">
Pająków

Pająków – wieś w Polsce położona w województwie mazowieckim, w powiecie zwoleńskim, w gminie Przyłęk.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Floriana w Łagowie Kozienickim.

</doc>
<doc id="372259" url="https://pl.wikipedia.org/wiki?curid=372259" title="Pajewo">
Pajewo

Pajewo – wieś w Polsce położona w województwie podlaskim, w powiecie białostockim, w gminie Tykocin.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Królowej Męczenników w Radulach lub do parafii Parafia Trójcy Przenajświętszej w Tykocinie.
Transport.
Przez miejscowość przechodzą drogi.

</doc>
<doc id="372260" url="https://pl.wikipedia.org/wiki?curid=372260" title="Pajewo-Króle">
Pajewo-Króle

Pajewo-Króle – wieś w Polsce położona w województwie mazowieckim, w powiecie ciechanowskim, w gminie Opinogóra Górna. Leży nad Soną dopyłwem Wkry.
W latach 1975–1998 miejscowość administracyjnie należała do województwa ciechanowskiego.

</doc>
<doc id="372262" url="https://pl.wikipedia.org/wiki?curid=372262" title="Pajewo-Szwelice">
Pajewo-Szwelice

Pajewo-Szwelice – wieś w Polsce, położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 wieś administracyjnie należała do województwa ciechanowskiego.

</doc>
<doc id="372263" url="https://pl.wikipedia.org/wiki?curid=372263" title="Pajewo Wielkie">
Pajewo Wielkie

Pajewo Wielkie – wieś w Polsce położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 miejscowość administracyjnie należała do województwa ciechanowskiego.

</doc>
<doc id="372264" url="https://pl.wikipedia.org/wiki?curid=372264" title="Pakawie">
Pakawie

Pakawie – wieś w Polsce położona w województwie wielkopolskim, w powiecie szamotulskim, w gminie Wronki.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
Wieś położona 10 km na zachód od Wronek, przy trasie drogi wojewódzkiej nr 145, nad Jeziorem Dużym zwanym też Mylinek (dawniej Gać) o pow. 27,3 ha.
Wieś wzmiankowana w 1284 r. - stanowiła wówczas własność Tomisława Nałęcza z Szamotuł. W XV w. Pakawie było w posiadaniu Chrzypskich, w 1580 r. należało do Jędrzeja Kosińskiego i Jakuba Chrzypskiego, a od końca XVIII w. - do Kwileckich z Wróblewa. Nazwa wsi pochodzi prawdopodobnie od imienia Paweł - Pak. Miejscowa tradycja wywodzi ją od Napoleona, który tu jakoby pisał i "po kawie" ruszył w dalszą drogę.
W południowej części wsi rosną 2 dęby o obw. 500 i 540 cm. Na południe od Jeziora Dużego, w tej samej rynnie jeziornej, znajduje się Jezioro Małe o pow. 5 ha.

</doc>
<doc id="372265" url="https://pl.wikipedia.org/wiki?curid=372265" title="Pakosławice">
Pakosławice

Pakosławice (niem. "Bösdorf", "Beuthmannsdorf") – wieś w Polsce położona w województwie opolskim, w powiecie nyskim, w gminie Pakosławice. Siedziba gminy Pakosławice.
W latach 1975–1998 wieś położona była w ówczesnym województwie opolskim.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Bithwini villa" w szeregu wsi lokowanych na prawie polskim "iure polonico". Do 1945 wieś nazywała się Bösdorf. Powojenną nazwę wyprowadzono od imienia Pakosław, administracyjnie została zatwierdzona 12 listopada 1946.
Historia.
Wieś zaliczana do najstarszych na terenie powiatu nyskiego. Założona na prawie polskim "iure polonico" o czym wspomina "Księga uposażeń biskupstwa wrocławskiego", a dopiero później przeniesiona na prawo magdeburskie.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="372268" url="https://pl.wikipedia.org/wiki?curid=372268" title="Pakosławsko">
Pakosławsko

Pakosławsko (niem. "Bogislawitz") – wieś w Polsce położona w województwie dolnośląskim, w powiecie milickim, w gminie Cieszków.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Nazwa miejscowości jest nazwą patronimiczną i wywodzi się od polskiego imienia męskiego założyciela miejscowości Pakosława. Imię złożone jest z dwóch staropolskich słów "Pako-" ("znów, więcej") oraz "-sław" ("sława") oznaczające "ten, który chce (ma) więcej sławy". Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Pakosławsko" podając jej znaczenie "Dorf des Pakoslaw" czyli po polsku "Wieś Pakosława".
W 1936 r. administracja niemiecka zmieniła historyczną, posiadającą słowiańskie pochodzenie nazwę "Bogislawitz" na "Altmühlgrund". W 1945 r. wieś została włączona do Polski, jej dotychczasową ludność wysiedlono do Niemiec.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="372269" url="https://pl.wikipedia.org/wiki?curid=372269" title="Akrofobia">
Akrofobia

Akrofobia, potocznie lęk wysokości ( – szczyt) – lęk przed przebywaniem na dużej wysokości i przed spadnięciem.
Etiologia.
Tradycyjnie akrofobię, podobnie jak inne fobie, przypisywano warunkowaniu lub traumatycznym doświadczeniom związanym z wysokością. Najnowsze badania podają w wątpliwości to wyjaśnienie; lęk upadku, wraz z lękiem dużego hałasu, jest jednym z najczęściej sugerowanych wrodzonych lub nieasocjatywnych lęków. W nowszej nieasocjatywnej teorii lęk wysokości jest ewolucyjnym przystosowaniem do prehistorii, kiedy upadki stanowiły znaczące zagrożenie. Stopień lęku jest różny, a pojęcie fobii jest zarezerwowane dla skrajnych przypadków spektrum. Naukowcy argumentują, że lęk wysokości jest instynktem występującym u wielu ssaków, w tym zwierząt domowych i ludzi. W eksperymentach z wykorzystaniem tzw. "wizualnych przepaści" wykazano, że ludzkie niemowlęta i dzieci uczące się chodzić, jak również inne zwierzęta z różnych grup wiekowych są niechętne do wchodzenia na szklaną podłogę z widokiem na kilkumetrową przestrzeń pod nią.
Leczenie.
Przeprowadzono kilka obiecujących badań nad leczeniem akrofobii przy pomocy wirtualnej rzeczywistości.

</doc>
<doc id="372270" url="https://pl.wikipedia.org/wiki?curid=372270" title="Pakosze">
Pakosze

Pakosze – wieś w Polsce położona w województwie warmińsko-mazurskim, w powiecie braniewskim, w gminie Pieniężno.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="372271" url="https://pl.wikipedia.org/wiki?curid=372271" title="Pakoszówka">
Pakoszówka

Pakoszówka – wieś w Polsce położona w województwie podkarpackim, w powiecie sanockim, w gminie Sanok. Leży w dolinie pomiędzy wzniesieniami nieprzekraczającymi 400 m n.p.m. o nazwach Babi dział i Koci Zamek w paśmie Krzemienica, a górą Wroczeń (502 m n.p.m.), nad bezimiennym potokiem wpływającym do potoku Różowy.
Przez wieś przebiega droga wojewódzka nr 886 do Rzeszowa i Sanoka.
Wieś należy do rzymskokatolickiej parafii św. Jana Chrzciciela należącej do dekanatu Grabownica.
W latach 1975–1998 miejscowość administracyjnie należała do województwa krośnieńskiego.
Historia.
Okolice Pakoszówki zgodnie z najnowszymi badaniami archeologicznymi zasiedlone były już w okresie wpływów rzymskich.Tereny te były zamieszkane przez Wandalów na przełomie II/III w. n.e. Świadczą o tym wykopaliska archeologiczne z ostatnich lat. Jak wynika z informacji historycznych wieś ta została założona w 1348 przez Mikołaja Pakosza, który otrzymał te ziemie od króla Kazimierza za zasługi wojenne, a od nazwiska którego wieś otrzymała swoją nazwę.
We wsi urodzili się Petro Kocyłowski (1845–1920), poseł Sejmu Krajowego Galicji III kadencji (1870–1876) i jego syn, biskup przemyski greckokatolicki, błogosławiony męczennik Jozafat Kocyłowski (1876–1947).
W połowie XIX wieku właścicielami posiadłości tabularnej w Pakoszówce byli spadkobiercy Giebułtowskiego i współwłaściciele. Na początku XX wieku właścicielem wsi był Paweł Tyszkowski (w 1905 posiadał we wsi obszar 604,7 ha, w 1911 posiadał 604 ha), który zapisał wieś w testamencie Polskiej Akademii Umiejętności. W 1900 zostało utworzone Kółko Rolnicze, sześć lat później Ochotnicza Straż Pożarna. W roku 1911 a więc trzy lata przed wybuchem I wojny światowej na terenie miejscowości powstaje Drużyna Bartoszowa. Tuż po zakończeniu I wojny światowej powstała kapela wiejska, która dała zaczątek orkiestrze dętej OSP. Powstanie orkiestry datuje się na 1921, a jej pierwszy koncert galowy na 1926 w Sanoku. W 1922 na terenie wsi powstało Koło Gospodyń Wiejskich, jako jedne z pierwszych na terenie powiatu sanockiego. 
W czasie okupacji niemieckiej na terenie wsi działał ruch oporu, którego członkowie po dekonspiracji przez gestapo zostali rozstrzelani 20 marca 1944 w Falejówce. Byli to: Antoni i Władysław Dąbrowscy, Stanisław Pisula, Tadeusz Ciupa, Stanisław Winnicki i Ludwik Błaszczak.Wraz z nimi zginęli mieszkańcy Falejówki: Mieczysław Batruch i Ryszard Beseman. Bohaterzy zostali uczczeni pomnikiem, który znajduje się w centrum miejscowości. Obok ich nazwisk widnieją jeszcze inni polegli: Julian Latoś, Kazimierz Ciupa i Władysława Oleniacz.
W 1891 roku został postawiony pierwszy drewniany budynek szkoły, a w 1924 roku dobudowano drugą salę szkolną. Kolejny budynek oddano do użytku w 1961, który funkcjonuje do dziś. W latach 1977–2008 nosiła imię sowieckiego oficera kpt Aleksandra Pawłowicza-Hulewicza. Od 2010 Szkoła Podstawowa w Pakoszówce nosi imię Ignacego Łukasiewicza Przedszkole zostało utworzone w 1957 roku, a jego nowy budynek oddano do użytku w 1994.
Po II wojnie światowej na terenie wsi funkcjonował Państwowy Ośrodek Hodowli Zarodowej, który wiódł prym w hodowli bydła rasy simentalskiego. W 1979 gospodarstwo odwiedził ówczesny I Sekretarz PZPR Edward Gierek. Ośrodek zakończył swoją działalność w 1995. Pakoszówka była siedzibą Gromadzkiej Rady Narodowej w latach 1954–1969 obejmując sołectwa: Pakoszówka, Strachocina oraz Lalin (od 1960). 
W 2008 roku założono Klub Sportowy Victoria Pakoszówka.

</doc>
<doc id="372272" url="https://pl.wikipedia.org/wiki?curid=372272" title="Pakotulsko">
Pakotulsko

Pakotulsko (kasz. "Pôkòtulskò", niem. "Pagdanzig") – osada w Polsce położona w województwie pomorskim, w powiecie człuchowskim, w gminie Przechlewo.
Osada kaszubska nad północnym brzegiem jeziora Szczytno Wielkie. Stanowi sołectwo "Pakotulsko", w którego skład wchodzą także miejscowości Koprzywnica i Dolinka. W sąsiedztwie miejscowości znajduje się rezerwat Osiedle Kormoranów.
Prywatna wieś szlachecka położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa słupskiego.

</doc>
<doc id="372273" url="https://pl.wikipedia.org/wiki?curid=372273" title="Pakówka">
Pakówka

Pakówka – wieś w Polsce położona w województwie wielkopolskim, w powiecie rawickim, w gminie Bojanowo.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Pakówka należała do okręgu bojanowskiego tego powiatu i stanowiła część majątku Golina, którego właścicielem był wówczas (1846) Zastrow. Według spisu urzędowego z 1837 roku wieś liczyła 287 mieszkańców, którzy zamieszkiwali 44 dymy (domostwa). 
W okresie międzywojennym w miejscowości stacjonowała placówka 17 batalionu celnego, a potem placówka Straży Granicznej I linii „Pakówka”.
W latach 1975–1998 miejscowość administracyjnie należała do województwa leszczyńskiego.

</doc>
<doc id="372274" url="https://pl.wikipedia.org/wiki?curid=372274" title="Pakszyn">
Pakszyn

Pakszyn – wieś w Polsce położona w województwie wielkopolskim, w powiecie gnieźnieńskim, w gminie Czerniejewo.
W latach 1975–1998 miejscowość administracyjnie należała do województwa poznańskiego.
Zobacz też: Pakszynek 

</doc>
<doc id="372276" url="https://pl.wikipedia.org/wiki?curid=372276" title="Pakszynek">
Pakszynek

Pakszynek – wieś w Polsce położona w województwie wielkopolskim, w powiecie gnieźnieńskim, w gminie Czerniejewo.
W latach 1975–1998 miejscowość administracyjnie należała do województwa poznańskiego.

</doc>
<doc id="372278" url="https://pl.wikipedia.org/wiki?curid=372278" title="Pakuły (województwo świętokrzyskie)">
Pakuły (województwo świętokrzyskie)

Pakuły – wieś w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Świętych Apostołów Piotra i Pawła w Radoszycach.

</doc>
<doc id="372279" url="https://pl.wikipedia.org/wiki?curid=372279" title="Palaty">
Palaty

Palaty – wieś w Polsce położona w województwie wielkopolskim, w powiecie ostrzeszowskim, w gminie Grabów nad Prosną.
W latach 1975–1998 miejscowość administracyjnie należała do województwa kaliskiego.
Liczba mieszkańców w roku 2011 wynosiła 502 osoby.

</doc>
<doc id="372280" url="https://pl.wikipedia.org/wiki?curid=372280" title="Palcza">
Palcza

Palcza – wieś w Polsce, położona w województwie małopolskim, w powiecie suskim, w gminie Budzów.
W latach 1975–1998 wieś administracyjnie należała do województwa bielskiego.
Położenie.
Palcza znajduje się na granicy dwóch mezoregionów: Beskidu Makowskiego i Pogórza Wielickiego. Zabudowania i pola Palczy zajmują dość rozległe dno doliny Paleczki, od południowej i zachodniej strony zbocza Pasma Babicy należącego do Beskidu Makowskiego, od północnej Wzgórza Lanckorońskie należące do Pogórza Wielickiego. Przez Przełęcz Sanguszki Palcza graniczy z Harbutowicami. Przez miejscowość przechodzi droga wojewódzka nr 956.

</doc>
<doc id="372281" url="https://pl.wikipedia.org/wiki?curid=372281" title="Palczew">
Palczew

Palczew – wieś w Polsce położona w województwie mazowieckim, w powiecie grójeckim, w gminie Warka.
Wieś szlachecka Palczewo położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Przez miejscowość przebiega droga wojewódzka nr 731.

</doc>
<doc id="372282" url="https://pl.wikipedia.org/wiki?curid=372282" title="Palczew-Parcela">
Palczew-Parcela

Palczew-Parcela – wieś w Polsce położona w województwie mazowieckim, w powiecie grójeckim, w gminie Warka.
Wieś powstała z rozparcelowanego w 1921, folwarku w Palczewie.
Palczew wraz z okolicznymi majątkami na początku XIX w. należały do Franciszka Salezego hr. Krasickiego, po czym kilkakrotnie zmieniały właścicieli. W 1849 r. posiadłości przeszły w ręce Antonio Dal Trozzo – legenda głosi, że Dal Trozzo grając w karty z dziedzicami okolicznych dóbr przejmował kolejne majątki za długi karciane. W 1855 roku Palczew przeszedł w ręce syna Antonia Dal Trozzo–Antoniego. 
W latach 1975–1998 miejscowość administracyjnie należała do województwa radomskiego.
W miejscowości znajduje się zabytkowy Biały Pałac, w którym obecnie funkcjonuje hotel. 

</doc>
<doc id="372283" url="https://pl.wikipedia.org/wiki?curid=372283" title="Palczowice">
Palczowice

Palczowice – wieś w Polsce, położona w województwie małopolskim, w powiecie oświęcimskim, w gminie Zator.
W latach 1975–1998 wieś administracyjnie należała do województwa bielskiego.
Prywatna wieś szlachecka położona była w drugiej połowie XVI wieku w powiecie śląskim województwa krakowskiego.
Nazwa.
Nazwę miejscowości w obecnej polskiej formie "Palczowice" jako własność Mikołaja Myszkowskiego wymienia w latach 1470–1480 Jan Długosz w księdze "Liber beneficiorum dioecesis Cracoviensis". Później jednym z właścicieli Palczowa jest kalwinista Zygmunt Palczowski, przedstawiciel rodziny z której pochodził dworzanin Zygmunta III Paweł.

</doc>
<doc id="372284" url="https://pl.wikipedia.org/wiki?curid=372284" title="Palczyn">
Palczyn

Palczyn – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisany jest zespół dworski, nr rej.: A/340/1-3 z 28.10.1992:

</doc>
<doc id="372285" url="https://pl.wikipedia.org/wiki?curid=372285" title="Paleśnica">
Paleśnica

Paleśnica – wieś w Polsce, położona w województwie małopolskim, w powiecie tarnowskim, w gminie Zakliczyn.
Prywatna wieś szlachecka "Palecznica", własność kasztelanowej krakowskiej Anny z Sieniawskich Jordanowej, położona była w 1595 roku w powiecie sądeckim województwa krakowskiego. W latach 1975–1998 miejscowość administracyjnie należała do województwa tarnowskiego.
Położenie.
Główną oś komunikacyjną miejscowości tworzy droga wojewódzka nr 975. Ponadto przez miejscowość przebiegają drogi gminne w kierunku Ciężkowic, Rożnowa i Jamnej. Miejscowość sąsiaduje z Olszową, Jamną, Dzierżaninami i Borową w gminie Zakliczyn, Podolem-Górową, Bartkową-Posadową i Bujnem w gminie Gródek nad Dunajcem oraz Jastrzębią w gminie Ciężkowice. Wieś znajduje się na Pogórzu Rożnowskim w dolinie potoku Paleśnianka i otoczona jest szczytami m.in. od południa górą Ostryż (Pogórze Rożnowskie) (447 m), od wschodu Rosulcem (516 m). Miejscowość leży na terenie Ciężkowicko-Rożnowskiego Parku Krajobrazowego .
Zarys historii.
Pierwsi osadnicy przybyli w rejon Paleśnicy w poszukiwaniu rud żelaza. Rudy te znaleziono w niedalekiej wsi Ruda Kameralna. Pierwotna nazwa wsi – "Pałecznica" pochodzi od drewnianej machiny, wprawiającej w ruch młoty, służące obróbce żelaza. Wieś Paleśnica znajduje się w dość obszernej kotlinie utworzonej przez erozyjną dolinę rzeki Paleśnianki i jej dopływu Olszowianki w miejscu ich zetknięcia się. Tu właśnie średniowieczni wytapiacze żelaza wybrali stanowisko dla zakładu wodnego. Zbudowali tamę wodną w poprzek doliny (do dziś zachowała się część owej tamy na prawym brzegu rzeki, jako wał ziemny o wysokości 3 m i długości ok. 100 m) oraz kuźnicę wodną, w której koła wodne wykonywały pracę poruszania miechów i dużych młotów kuziennych. Rudę żelazną przywożono niegdyś z Rudy Kameralnej do Paleśnicy, gdzie ją wytapiano w tzw. dymarkach i przekuwano na stal. Kuźnicę wodną nazwano "Pałecznicą". Prawdopodobnie była to jakby młotownia, czyli drewniana machina wodna, która wprawiała w ruch szereg młotów kuziennych. Stąd wywodzi się pierwotna nazwa wsi. Dzisiejsza nazwa „Paleśnica” jest przeróbką pierwotnej nazwy „Pałecznica”. Notka historyczna odnosi się do lokacji wsi na prawie niemieckim przez Kazimierza Wielkiego (1351). Pozwala to przypuszczać, że wcześniej rozwinęła się tutaj dobrze prosperująca osada funkcjonująca przed 1351 według prawa średzkiego (polskiego). Legenda donosi, iż w Paleśnicy zostały wykute miecze, którymi polscy rycerze walczyli w Bitwie pod Grunwaldem.
W czasach współczesnych miejscowość odgrywa istotną rolę w gminie Zakliczyn, często postrzegana jest jako swoiste subcentrum gminy. Tutaj zlokalizowane zostało jedno z dwóch funkcjonujących w gminie gimnazjów, działa też klub sportowy "PKS Jedność Paleśnica". W Paleśnicy zlokalizowany jest również Niepubliczny Zakład Opieki Zdrowotnej (jeden z trzech funkcjonujących na terenie gminy). W 2012 roku w centrum Paleśnicy został wybudowany kompleks sportowy ,Moje Boisko Orlik 2012” (jeden z dwóch na terenie gminy Zakliczyn). Oficjalne otwarcie kompleksu sportowego nastąpiło 10 listopada 2012 r..
Pierwszym kościołem w Paleśnicy był nieistniejący już kościół pw. św. Klemensa, patrona górników, stojący na miejscu dzisiejszego starego cmentarza. Kościół wraz ze szkołą parafialną był ufundowany przez króla Władysława Jagiełłę w 1397. Obecnie we wsi znajduje się mały klasycystyczny kościół pw. św. Justyny PM, ufundowała go w 1806 dziedziczka dóbr melsztyńskich – hr. Justyna Lanckorońska. Początkowo w nawie głównej znajdował się obraz patronki, ale z czasem został zastąpiony wizerunkiem Matki Boskiej Nieustającej Pomocy. W kościele znajduje się marmurowa tablica, poświęcona pamięci Teodora Lanckorońskiego, syna fundatorki. W niedalekiej odległości od kościoła znajduje się stary cmentarz z kwaterą wojskową z I wojny światowej nr 295, a na skarpie między cmentarzem a drogą i kościołem druga kwatera z tego okresu oznaczona numerem 296. W mogiłach pochowani są polegli podczas walk frontowych żołnierze armii rosyjskiej i austriackiej.
Miejscowość jest siedzibą parafii św. Justyny, należącej do dekanatu Zakliczyn, diecezji tarnowskiej. W skład parafii Paleśnica wchodzą miejscowości: Paleśnica, Olszowa, Borowa, Jamna i Bujne.
W Paleśnicy mieszkał Stanisław Chrobak polski polityk, działacz opozycji antykomunistycznej w okresie PRL, senator I kadencji, wójt gminy Zakliczyn, radny sejmiku województwa małopolskiego. W Paleśnicy urodził się Wiesław Woda – honorowy obywatel gminy Zakliczyn, działacz ludowy i społecznik, wiceprezydent Krakowa, wicewojewoda krakowski, wojewoda tarnowski, poseł na Sejm RP pięciu kadencji.

</doc>
<doc id="372286" url="https://pl.wikipedia.org/wiki?curid=372286" title="Palędzie">
Palędzie

Palędzie – wieś w Polsce położona w województwie wielkopolskim, w powiecie poznańskim, w gminie Dopiewo. Wieś graniczy z Dąbrówką, Gołuskami i Dopiewcem.
Do Palędzia należały kiedyś wsie Olszywka i Studzieniec. We wsi urodził się i wychował ojciec Marian Żelazek.
Znaleziono tu cmentarzysko kultury łużyckiej o powierzchni 236 m² zawierające 41 grobów całopalnych. Podczas panowania Władysława Łokietka odbyła się bitwa pod Palędziem z Krzyżakami. Polskim dowódcą był hrabia Bniński. Poznaniacy odnieśli zwycięstwo, o czym mówi kronikarz krzyżacki: „kmiecie poznańscy dokonali rzezi na Krzyżakach”.
W listopadzie 1939 niemieckie Gestapo dokonało we wsi masowych egzekucji kilkuset osób, w tym 70 studentów Uniwersytetu Poznańskiego, przywiezionych z obozu zagłady Fort VII w Poznaniu. Ofiary zbrodni pochowano w mogile zbiorowej, tzw. Grobach Zakrzewskich. We wsi znajdują się obelisk oraz tablica poświęcone ojcu Marianowi Żelazkowi.
W latach 1954-1968 wieś była siedzibą gromady Palędzie. W latach 1975–1998 miejscowość administracyjnie należała do województwa poznańskiego.
Przez wieś Palędzie przejeżdżają autobusy podmiejskich linii 727 (Dąbrówka – Poznań Junikowo) i 729 (Dopiewo – Poznań Ogrody), znajduje się tutaj stacja PKP Palędzie.

</doc>
<doc id="372287" url="https://pl.wikipedia.org/wiki?curid=372287" title="Palędzie Dolne">
Palędzie Dolne

Palędzie Dolne – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 118 mieszkańców. Jest 32. co do wielkości miejscowością gminy Mogilno.
Położenie.
W pobliżu miejscowości znajduje się Jezioro Palędzkie.

</doc>
<doc id="372288" url="https://pl.wikipedia.org/wiki?curid=372288" title="Palędzie Kościelne">
Palędzie Kościelne

Palędzie Kościelne – osada w Polsce, położona w województwie kujawsko-pomorskim, w powiecie mogileńskim, w gminie Mogilno. Według Narodowego Spisu Powszechnego, marcu 2011 roku, liczyła 108 mieszkańców. W pobliżu miejscowości znajduje się Jezioro Palędzkie.
Podział administracyjny.
W latach 1975–1998 miejscowość administracyjnie należała do województwa bydgoskiego.
Historia.
Palędzie Kościelne to wieś leżąca na zachód od Mogilna, wzmiankowana w dokumencie Mieszka Starego z 1145 r. i papieża Eugeniusza III z 1147 r. Była własnością klasztoru w Trzemesznie, później stała się siedzibą rodu Palędzkich, a nazwisko Zbyluta z Palędzia odnotowały dokumenty z lat 1366-1373. W 2. połowie XVI wieku wieś należała do Ciosnkowskich. W 1609 r. sędzia ziemski inowrocławski Walenty Kołudzki darował ją jako uposażenie miejscowemu kościołowi. 
Poczynając od XIV w., aż do początku XIX w., tutejszą parafią zarządzali kanonicy z klasztoru w Trzemesznie. Stojące tu świątynie były drewniane, ostatnia spaliła się w 1806 r. W latach 1808-1810 zbudowano obecny, murowany kościół pw. św. Marcina o konstrukcji szachulcowej, później obmurowany. Zbudowany został na planie krzyża. Wewnątrz dominuje wyposażenie neobarokowe. Przy kościele stoi drewniana dzwonnica z 1. połowy XIX wieku, za świątynią natomiast znajduje się cmentarz parafialny. W niewielkiej odległości od kościoła stoi plebania z 1908 r. 

</doc>
<doc id="372289" url="https://pl.wikipedia.org/wiki?curid=372289" title="Palikije Pierwsze">
Palikije Pierwsze

Palikije Pierwsze – wieś w Polsce położona w województwie lubelskim, w powiecie lubelskim, w gminie Wojciechów.
Za Królestwa Polskiego istniała gmina Palikije. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Wojciechów.
Historia.
Palikije, dziś Palikije Pierwsze i Palikije Drugie w wieku XIX jedna wieś i folwark w powiecie lubelskim, gminie i parafii Wojciechów, odległe 14 wiorst od Lublina. Wieś posiada młyn wodny i pokłady kamienia wapiennego.
Spis z 1827 roku wykazał 35 domów i 202 mieszkańców.
Dziedzicem wsi w XV w. był Zbigniew Szczekocki herbu Odrowąż. Z 11 łanów kmiecych dziesięcinę w naturze oddawano do archidiakonatu lubelskiego wartości do 10 grzywien z 30 innych łanów na stół biskupa krakowskiego, ale w pieniądzach po 6 skotów z łanu. Ówczesny dziedzic założył tu dwór (curia militaris) i z ról kmiecych utworzył folwark, dający dziesięcinę biskupowi z 4 ½ łanów. Inny dziedzic Metelski miał 2 ½ łanów, sołtys 4 łany; były tu dwie karczmy i ogrodziarz bez roli. Wszyscy dawali dziesięcinę biskupowi krakowskiemu (Długosz L.B. t.I s.200). Wieś należała do parafii Wojciechów. Według regestru poborowego z 1531 r. wieś Palikije stanowiła całość ze wsiami: Wojciechów, Baski(Bąntki r. 1543), Maski (Maszki). Wójt Brzostek miał w Palikijach 3 łany (Pawiński, Małop, 358). W drugiej połowie XIX wieku folwark Palikije posiadał rozległość gruntów mórg 1652 (...). Wieś Palikije posiadała osad 44, z gruntem mórg 1005.
Dnia 2 marca 1944 roku Sonderdienst wspólnie z żandarmerią oraz SS dokonały pacyfikacji wsi Palikije w gminie Wojciechów. Za niedostarczone kontygnenty spalono 12 gospodarstw i rozstrzelano 7 osób.
Dworek w Palikijach.
Dworek wybudowano w 1682 roku, przebudowano w 1906 roku. Murowany dwór zwrócony jest frontem na wschód. Część północna jest parterowa, część południowa piętrowa. Na fasadzie znajduje się tablica kamienna z h. Jastrzębiec i Paprzyca oraz datami 1682-1906. Dwór otoczony jest parkiem, w którym dominują lipy. Do dworku prowadzi droga między stawami. Podczas pacyfikacji wsi Palikije podczas II wojny światowej, spaleniu uległo pierwsze piętro amfilady. Obecnie dwór jest w posiadaniu osób prywatnych i wstęp na teren parku jest wzbroniony.

</doc>
<doc id="372290" url="https://pl.wikipedia.org/wiki?curid=372290" title="Palikówka">
Palikówka

Palikówka – wieś w Polsce, położona w województwie podkarpackim, w powiecie rzeszowskim, w gminie Krasne.
Wieś Palikówka położona jest pomiędzy Rzeszowem a Łańcutem. Administracyjnie należy do gminy Krasne i powiatu rzeszowskiego. Palikówka obejmuje obszar 707 ha i leży na wysokości 193 m n.p.m. Pierwsza udokumentowana data powstania wsi Palikówka to rok 1409. Nazwa wsi wywodzi się od pala czyli portu, przystani rzecznej. Prywatna wieś szlachecka, położona w województwie ruskim, w 1739 roku należała do klucza Łąka Lubomirskich.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii Miłosierdzia Bożego, należącej do dekanatu Rzeszów Wschód, diecezji rzeszowskiej.
Handel.
W miejscowości znajduje się centrum handlowe - Znajdują się tam firmy, prowadzące sprzedaż hurtową i detaliczną: tkanin obiciowych i akcesoriów do produkcji mebli, tkanin krawieckich, a także odzieży, obuwia oraz innych artykułów przemysłowych.

</doc>
<doc id="372291" url="https://pl.wikipedia.org/wiki?curid=372291" title="Paliwodzizna">
Paliwodzizna

Paliwodzizna – wieś w Polsce, położona w województwie kujawsko-pomorskim, w powiecie golubsko-dobrzyńskim, w gminie Golub-Dobrzyń.
W latach 1975–1998 wieś administracyjnie należała do województwa toruńskiego.
Według Narodowego Spisu Powszechnego (III 2011 r.) wieś liczyła 445 mieszkańców. Jest dziesiątą co do wielkości miejscowością gminy Golub-Dobrzyń.

</doc>
<doc id="372292" url="https://pl.wikipedia.org/wiki?curid=372292" title="Palmierowo">
Palmierowo

Palmierowo – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 97 mieszkańców. Jest 36. co do wielkości miejscowością gminy Kcynia.

</doc>
<doc id="372293" url="https://pl.wikipedia.org/wiki?curid=372293" title="Palmowo">
Palmowo

Palmowo – wieś w Polsce położona w województwie wielkopolskim, w powiecie konińskim, w gminie Wierzbinek, przy drodze wojewódzkiej nr 266.
W latach 1975–1998 miejscowość administracyjnie należała do województwa konińskiego. W roku 2011 liczyła 162 mieszkańców, w tym 77 kobiet i 85 mężczyzn.
Na terenie wsi występują gleby należące do kompleksu żytniego bardzo dobrego.

</doc>
<doc id="372294" url="https://pl.wikipedia.org/wiki?curid=372294" title="Palonki">
Palonki

Palonki – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Historia.
W wieku XIX wieś opisano jako Palonki alias Palonka, Przyborów, – wieś i folwark, w powiecie stopnickim gminie Gnojno, parafii Janina. 
W 1827 r. było 27 domów., 215 mieszkańców. 
W roku 1880 Folwark posiadał 455 morg ziemi, należał do dóbr Balice, wieś natomiast miała 87 osad, na 239 morgach. 
W 1945 roku, grupa operacyjna Ministerstwa Bezpieczeństwa Publicznego na południe od Palonek stoczyła potyczkę z oddziałem Narodowych Sił Zbrojnych. Przy drodze z Palonek do Kotek znajduje się pomnik, powstały w czasach Polski Ludowej, związany z tym wydarzeniem, na którym umieszczono napis: 

</doc>
<doc id="372296" url="https://pl.wikipedia.org/wiki?curid=372296" title="Paluzy">
Paluzy

Paluzy (dawniej Paluzen (1355), Plaussen (1533), niem. "Plausen") – wieś w Polsce położona w województwie warmińsko-mazurskim, w powiecie bartoszyckim, w gminie Bisztynek. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
We wsi znajduje się przystanek, sklep, świetlica wiejska, kościół, siedem zabytkowych kapliczek i kilka przydrożnych krzyży, zabytkowa zabudowa warmińska oraz duża chlewnia.
Historia.
Akt lokacyjny wsi 10 marca 1345 wystawili prepozyt Jan z kapituły warmińskiej i warmiński wójt krajowy Henryk von Luter. Zasadźca miał do osadzenia 66 włók czynszowych na prawie chełmińskim, a na całość wsi składało się jeszcze 8 włók sołeckich i 6 włók na uposażenie parafii.
Druga karczma we wsi powstała w 1615 roku. Biskup warmiński Szymon Rudnicki nadał za wierną służbę swojemu mierniczemu Eustachowi Kreczmarowi, "obywatelowi i patrycjuszowi reszelskiemu" jedną morgę ziemi na postawienie karczmy. Miał on płacić roczny czynsz w wysokości dwóch grzywien.
Przy kościele funkcjonowała szkoła parafialna. Udokumentowane jej istnienie znane jest z drugiej połowy XVI wieku. Szkoła powszechna w Paluzach w 1935 roku miała dwóch nauczycieli i 80 uczniów.
Po 1945 wieś sołecka.
W roku 1783 we wsi było 66 domów. Mieszkańcy: w 1820 - 328 osób, 1848 - 522, 1939 - 561, 1998 - 324.
Kościół.
Kościół w Paluzach z 1409 jest budowlą gotycką, orientowaną, murowaną z cegły o wątku polskim na podmurowaniu z kamieni polnych. Salowy na rzucie prostokąta, z zakrystią od północy zamieniną na kaplicę chrzcielną, kruchtą od południa oraz kwadratową wieżą od zachodu. W 1890 korpus budowli przedłużono ku wschodowi o jedną oś okienną oraz dobudowano prezbiterium z zakrystiami. W nawie i kruchtach stropy drewniane, przy czym strop w kruchcie ozdobiony jest polichromią zapewne z 1698 roku. W dawnej zakrystii (obecnie kaplica chrzcielna) sklepienie krzyżowo-żebrowe pokryte jest polichromią barokową. Na siodłowym dachu wieży choragiewka z datami 1400 i 1934. Ta ostatnia dotyczy daty odnowienia kościoła. Do zabytkowego wyposażenia kościoła należy zaliczyć: malowane sceny ze Starego Testamentu na barokowej emporze organowej, dwa konfesjonały, siedem świeczników ołtarzowych z XVIII wieku, cztery barokowe świeczniki procesyjne, osiem obrazów Apostołów z końca XVII i rzeźby z pierwszej połowy XVIII wieku.

</doc>
<doc id="372297" url="https://pl.wikipedia.org/wiki?curid=372297" title="Pamiątka (województwo wielkopolskie)">
Pamiątka (województwo wielkopolskie)

Pamiątka – wieś w Polsce położona w województwie wielkopolskim, w powiecie konińskim, w gminie Wierzbinek.
W latach 1975–1998 miejscowość administracyjnie należała do województwa konińskiego. W roku 2011 liczyła (jako miejscowość statystyczna wraz ze wsiami Julianowo i Posada) 113 mieszkańców, w tym 53 kobiety i 60 mężczyzn. 
W Pamiątce znajduje się cmentarz ewangelicki w lesie 200m na północ od drewnianego wiatraka znajdującego się tuż przy drodze asfaltowej.
Na terenie gminy Wierzbinek znajduje się złoże kruszywa naturalnego „Pamiątka”.

</doc>
<doc id="372298" url="https://pl.wikipedia.org/wiki?curid=372298" title="Pamiątkowo">
Pamiątkowo

Pamiątkowo – wieś w Polsce położona w województwie wielkopolskim, w powiecie szamotulskim, w gminie Szamotuły.
Wieś położona jest nad Jeziorem Pamiątkowskim, przy trasie kolejowej Poznań Główny – Szczecin Główny i drodze wojewódzkiej nr 184. We wsi znajduje się przystanek kolejowy. W okolicy rozciągają się rozległe sady.
Historia.
Wśród właścicieli Pamiątkowa rejestry wymieniają Jana Konieckiego (w 1580), Nepomucena Dobrzyckiego (w 1793) i rodzinę Bielińskich (ok. 1840). W latach 1845-1908 właścicielem Pamiątkowa był Maksymilian Bniński (1823-1908), a następnie w latach 1909-1939 jego wnuczka, Helena z Morstinów Koczorowska (1886-1966). Pod koniec XIX wieku wieś liczyła 251 mieszkańców w 28 domostwach. Podczas poszukiwań archeologicznych odkryto m.in. grobowce, urny, naczynia gliniane i dwie granitowe siekierki. 
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego. W 2011 roku Pamiątkowo liczyło 1247 mieszkańców.
W rejestrze zabytków Narodowego Instytutu Dziedzictwa umieszczono park dworski z XIX wieku.

</doc>
<doc id="372299" url="https://pl.wikipedia.org/wiki?curid=372299" title="Pamięcice">
Pamięcice

Pamięcice – wieś w Polsce położona w województwie małopolskim, w powiecie proszowickim, w gminie Pałecznica.
W latach 1975–1998 miejscowość administracyjnie należała do województwa kieleckiego.

</doc>
<doc id="372300" url="https://pl.wikipedia.org/wiki?curid=372300" title="Pamiętna">
Pamiętna

Pamiętna – wieś w Polsce położona w województwie łódzkim, w powiecie skierniewickim, w gminie Skierniewice.
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="372301" url="https://pl.wikipedia.org/wiki?curid=372301" title="Pamiętowo">
Pamiętowo

Pamiętowo – wieś w Polsce położona w województwie kujawsko-pomorskim, w powiecie tucholskim, w gminie Kęsowo przy drodze wojewódzkiej nr 241.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 241 mieszkańców. Wraz z miejscowością Tuchółka (obie zamieszkuje po 241 osób), są ósmą co do wielkości miejscowością gminy Kęsowo.

</doc>
<doc id="372303" url="https://pl.wikipedia.org/wiki?curid=372303" title="Panasówka (Polska)">
Panasówka (Polska)

Panasówka – wieś w Polsce położona w województwie lubelskim, w powiecie biłgorajskim, w gminie Tereszpol. Według Narodowego Spisu Powszechnego (III 2011 r.) liczyła 259 mieszkańców i była piątą co do wielkości miejscowością gminy Tereszpol.
W latach 1975–1998 miejscowość administracyjnie należała do województwa zamojskiego. W pewnym okresie stanowiła formalnie część wsi Tereszpol-Zaorenda, z której wyłączono ją 21 grudnia 1998 roku.
Historia.
W dniu 3 września 1863 Panasówka była miejscem bitwy stoczonej przez oddziały powstańców styczniowych pod dowództwem Marcina Lelewela-Borelowskiego z wojskami rosyjskimi, zakończonej zwycięsko dla Polaków. Na wzgórzu "Polak" znajduje się pomnik pamięci powstańców.

</doc>
<doc id="372304" url="https://pl.wikipedia.org/wiki?curid=372304" title="Panaszew">
Panaszew

Panaszew – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość administracyjnie należała do województwa sieradzkiego.

</doc>
<doc id="372306" url="https://pl.wikipedia.org/wiki?curid=372306" title="Pancerzyn">
Pancerzyn

Pancerzyn (niem. "Panzerei") – osada w Polsce położona w województwie warmińsko-mazurskim, w powiecie ostródzkim, w gminie Ostróda. Wchodzi w skład sołectwa Durąg.
W latach 1975–1998 miejscowość administracyjnie należała do województwa olsztyńskiego.
W czasach krzyżackich wieś pojawia się w dokumentach w roku 1328, podlegała pod komturię w Ostródzie, były to dobra rycerskie o powierzchni 20 włók.

</doc>
<doc id="372307" url="https://pl.wikipedia.org/wiki?curid=372307" title="Higrofity">
Higrofity



</doc>
<doc id="372308" url="https://pl.wikipedia.org/wiki?curid=372308" title="Panienka">
Panienka

Panienka – wieś w Polsce położona w województwie wielkopolskim, w powiecie jarocińskim, w gminie Jaraczewo, na zachodnim krańcu Ozu Mieszkowskiego. W latach 1975–1998 miejscowość administracyjnie należała do województwa kaliskiego.
Historia.
W 1390 roku, odnotowano parafię tutejszą, we wsi pod nazwą Paniątka. Wieś należała wtedy do Gorazdowskich herbu Zaremba. Pierwsze informacje o szkole i szpitalu we wsi pochodzą z 1683.
Kościół zbudowany w końcu XIV wieku spalił się w 1660. Nowy kościół zbudowano w 1665 w tym samym miejscu, a kolejny, istniejący obecnie, w 1787. W 1935 wystawiono budynek szkoły podstawowej.
W roku 2011 liczba ludności wsi wynosiła 343 osoby.

</doc>
<doc id="372309" url="https://pl.wikipedia.org/wiki?curid=372309" title="Panieńszczyzna">
Panieńszczyzna

Panieńszczyzna – wieś w Polsce położona w województwie lubelskim, w powiecie lubelskim, w gminie Jastków.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Jastków. Według Narodowego Spisu Powszechnego z roku 2011 wieś liczyła 1630 mieszkańców.

</doc>
<doc id="372310" url="https://pl.wikipedia.org/wiki?curid=372310" title="Paniewek">
Paniewek

Paniewek – wieś w Polsce położona w województwie kujawsko-pomorskim, w powiecie radziejowskim, w gminie Topólka.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Topólka w BIP.
Historia.
W XIX wieku "Paniewek" opisano jako wieś w powiecie nieszawskim, gminie Czamanin i parafii Świerczyn.
Demografia.
W roku 1827 miejscowość liczyła 132 mieszkańców, nieco ponad pół wieku później (1885 r.) było ich 147. Według Narodowego Spisu Powszechnego (III 2011 r.) wieś liczyła 177 mieszkańców. Jest trzynastą co do wielkości miejscowością gminy Topólka.

</doc>
<doc id="372311" url="https://pl.wikipedia.org/wiki?curid=372311" title="Paniewo (województwo kujawsko-pomorskie)">
Paniewo (województwo kujawsko-pomorskie)

Paniewo – wieś w Polsce położona w województwie kujawsko-pomorskim, w powiecie radziejowskim, w gminie Topólka.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Topólka w BIP.
Historia.
Paniewo to w XIX wieku wieś i dobra w powiecie nieszawskim, gminie Czamanin, parafii Świerczyn :
Dobra Paniewo w roku 1885 miały 1911 mórg obszaru.
Demografia.
Według Narodowego Spisu Powszechnego (III 2011 r.) wieś liczyła 225 mieszkańców. Jest ósmą co do wielkości miejscowością gminy Topólka.

</doc>
<doc id="372312" url="https://pl.wikipedia.org/wiki?curid=372312" title="Panigródz">
Panigródz

Panigródz – wieś (dawniej miasto) w Polsce położona w województwie wielkopolskim, w powiecie wągrowieckim, w gminie Gołańcz. 
Nazwa miejscowości pochodzi od rzadkiego i niezachowanego imienia słowiańskiego Pojęgrod, por. Niegrod, Zdziegrod, Zdzigrod.
Panigródz jest bardzo starą osadą pałucką i jedną z siedzib rodu Pałuków. W wystawionym w 1153 roku przez Zbyluta Pałukę akcie fundacyjnym najstarszego na ziemiach polskich klasztoru cysterskiego w pobliskim Łeknie, Panigródz występuje jako jedna z miejscowości, którymi obdarowani zostali łekneńscy cystersi.
Panigródz uzyskał lokację miejską w 1233 roku, zdegradowany po 1283 roku. W latach 1975–1998 miejscowość administracyjnie należała do województwa pilskiego.
Panigródz jest siedzibą rzymskokatolickiej parafii pw. św. Jana Chrzciciela.
W okresie międzywojennym w okolicy Panigrodza znajdował się jeden z poligonów Wojska Polskiego. Na przykład w okresie letnim (na przełomie lipca i sierpnia 1939) ćwiczyły tu pododdziały 10 pułk piechoty ze skierniewickiej 26 Dywizji Piechoty, stacjonującego w Łowiczu.
We wsi znajdują się dwa cmentarze.

</doc>
<doc id="372313" url="https://pl.wikipedia.org/wiki?curid=372313" title="Panistruga">
Panistruga

Panistruga (niem. "Panistrugga", od 1927 "Herrnbach") – wieś w Polsce położona w województwie warmińsko-mazurskim, w powiecie ełckim, w gminie Stare Juchy.
W latach 1975–1998 miejscowość administracyjnie należała do województwa suwalskiego.

</doc>
<doc id="372314" url="https://pl.wikipedia.org/wiki?curid=372314" title="Panki">
Panki

Panki – wieś w Polsce położona w województwie śląskim, w powiecie kłobuckim, w gminie Panki. Miejscowość jest siedzibą gminy Panki.
Miejsce jednej z potyczek powstania styczniowego 26 lutego 1863 roku. 
Historia.
Panki leżą w Częstochowskim Obszarze Rudonośnym. W okresie staropolskim i XIX wieku działała w Pankach huta, jedna z największych w kraju. W pierwszej połowie XVII odlewała ona działa między innymi dla klasztoru Jasnogórskiego. W XIX wieku był to zakład wielkopiecowy. Nawiązuje do niej herb gminy. Od 1927 do 1928 roku w Pankach działa kopalnia odkrywkowa rud żelaza „Krystyna”. W latach 1934–1940 w Pankach funkcjonowała kopalnia rud żelaza „Krystyna” należące do kopalni podziemnych firmy „Modrzejów-Hantke” Zakłady Górniczo-Hutnicze S.A. w Konopiskach.&lt;br&gt; 
W okresie międzywojennym stacjonowały w miejscowości: Komisariat Straży Granicznej „Panki” oraz Placówka Straży Granicznej II linii „Panki”.&lt;br&gt;
W latach 1975–1998 miejscowość administracyjnie należała do województwa częstochowskiego.
Transport.
Przez Panki przebiega droga wojewódzka nr 494. Z Panek można dostać się do Katowic, Tarnowskich Gór i Wielunia, ponieważ leżą na trasie kolejowej Wieluń–Katowice. Na stacji kolejowej Panki zatrzymują się pociągi osobowe i przejeżdżają przez nią pociągi towarowe.
Sport.
We wsi działa klub sportowy KS Panki. Klub rozpoczął działalność w 1935 roku. Obecnie drużyna piłkarska występuje w rozgrywkach częstochowskiej ligi okręgowej. Mecze drużyny KS Panki rozgrywane są na stadionie przy ulicy Częstochowskiej 15.

</doc>
<doc id="372315" url="https://pl.wikipedia.org/wiki?curid=372315" title="Panków">
Panków

Panków (niem. "Penkendorf") – wieś w Polsce położona w województwie dolnośląskim, w powiecie świdnickim, w gminie Świdnica.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsza wzmianka o miejscowości znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w zlatynizowanej, obecnie używanej, polskiej formie "„Panckov”".
Zabytki.
Do wojewódzkiego rejestru zabytków wpisany jest:

</doc>
<doc id="372316" url="https://pl.wikipedia.org/wiki?curid=372316" title="Panoszów">
Panoszów

Panoszów (niem. "Ponoschau") – wieś w Polsce, położona w województwie śląskim, w powiecie lublinieckim, w gminie Ciasna.
W latach 1975–1998 miejscowość administracyjnie należała do województwa częstochowskiego.
W 1936 władze hitlerowskie, chcąc zatrzeć słowiańskie pochodzenie nazwy wsi, przemianowały ją na "Hegersfelde". 
Historia o powstaniu Panoszowa.
W 1650 Panoszów zwany był Kużnicą Sierakowską, dopiero w 1720 nazwano ją Ponoszowem.
Niemiecki przedsiębiorca Rymsa objął w posiadanie: Ponoszów Wędzinę, Patokę, Klekotną, Niwki i Kowię. Rymsa był znanym fabrykantem, posiadającym w Niemczech dwie wytwórnie papierosów, na których do dziś widnieje jego imię.
Zabytki Panoszowa.
Park Dworski został on założony pomiędzy XIX a XX w. Zajmuje powierzchnię ok. 13 ha.
Ponoszów w 1813 posiadał już własną szkołę, z jednym nauczycielem, do której uczęszczało wraz z dziećmi z kolonii Borów 106 dzieci. W 1864 było już ich 120. Pierwszy kierownikiem szkoły był J.Dubiel. Po nim stanowisko to objął R.Stencel, a po jego śmierci K.Kierot.
Obecna kaplica była kiedyś karczmą, a jeszcze wcześniej był to dworek pani Imieowskiej, która starała się go wyremontować, a następnie sprzedała go kościołowi. Jednym z zabytków pozostających po wojnie jest stary magazyn broni. Jego właścicielem obecnie jest bliżej nieznany kolekcjoner i renowator. 

</doc>
<doc id="372318" url="https://pl.wikipedia.org/wiki?curid=372318" title="Panowice">
Panowice

Panowice – wieś w Polsce położona w województwie lubuskim, w powiecie międzyrzeckim, w gminie Trzciel.
W latach 1975–1998 miejscowość administracyjnie należała do województwa gorzowskiego.
Kościół filialny parafii w Brójcach pw. Najświętszej Maryi Panny Rokitniańskiej.
9 lipca 2016 w wyniku pożaru spłonął XIX-wieczny pałac.

</doc>
<doc id="372319" url="https://pl.wikipedia.org/wiki?curid=372319" title="Paparzyn">
Paparzyn

Paparzyn – wieś w Polsce położona w województwie kujawsko-pomorskim, w powiecie chełmińskim, w gminie Stolno.
Podział administracyjny.
Wieś królewska położona była w 1664 roku w województwie chełmińskim. W latach 1954-1959 wieś należała i była siedzibą władz gromady Paparzyn, po jej zniesieniu w gromadzie Robakowo. W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 366 mieszkańców. Jest ósmą co do wielkości miejscowością gminy Stolno.
Historia.
Paparzyn jest po raz pierwszy wzmiankowany w 1394, był wtedy osadą w komturii starogrodzkiej. W XV wieku wieś liczy 30 łanów, w 1421 wójt z Lipienka otrzymywał z Paparzyna czynsz w wysokości 15 grzywien i 1 wiardunku. W 1570 Paparzyn jest własnością królewską, dzierżawcą był Marcin Dulski, który miał 13 łanów chłopskich, 15 zagrodników, 2 komornice i karczmę. Po potopie szwedzkim wieś podupadła, w 1664 wieś dzierżawił Przystanowski. W 1765 Paparzyn nadano rodowi von Keyserlingk, później właścicielami była rodzina von Stole, oprócz nich dzierżawcą w miejscowości był Max Reichel, który w 1885 stał się właścicielem. W Paparzynie istniała też gorzelnia, hodowano bydło i owce. Po ojcu, właścicielem wsi staje się Kurt Reichel, od 1921 drugim właścicielem wsi jest Wilhelm Fritz.
Położenie.
Przez wieś przechodzi droga krajowa nr 55.

</doc>
<doc id="372320" url="https://pl.wikipedia.org/wiki?curid=372320" title="Lunatykowanie">
Lunatykowanie



</doc>
<doc id="372321" url="https://pl.wikipedia.org/wiki?curid=372321" title="Papierny Borek">
Papierny Borek

Papierny Borek – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Jana Kantego w Krasnosielcu.

</doc>
<doc id="372322" url="https://pl.wikipedia.org/wiki?curid=372322" title="Paplinek">
Paplinek

Paplinek – wieś w Polsce położona w województwie łódzkim, w powiecie skierniewickim, w gminie Kowiesy.
Miejscowość leży ok. 2 km na północ od drogi szybkiego ruchu E67 (tzw. "Gierkówki", od września 2012 droga ekspresowa S8), wśród pól uprawnych i sadów. W okolicy brak jest większych lasów.
Dojazd do sąsiednich wsi możliwy jest drogami twardymi oraz gruntowymi (na odcinku od trasy S8 o nawierzchni bitumicznej).
Paplinek zamieszkują ok. 42 osoby; domy stoją w zabudowie rozproszonej.
Kościół parafialny osady znajduje się w Chojnacie.
W latach 1975–1998 miejscowość administracyjnie należała do województwa skierniewickiego.

</doc>
<doc id="372323" url="https://pl.wikipedia.org/wiki?curid=372323" title="Grzybiarkowate">
Grzybiarkowate

Grzybiarkowate, bedliszkowate, bedliszki, grzybiarki (Mycetophilidae) – rodzina muchówek z podrzędu długoczułkich i infrarzędu Bibionomorpha. Larwy są mykofagiczne, rzadko drapieżne, a wyjątkowo parazytoidalne.
Opis.
Muchówki o ciele długości od 1,8 do 8,7 mm i ubarwieniach od żółtego przez brązowe po czarne. Na głowie występują zwykle trzy przyoczka, ale środkowe może być mniejsze lub całkiem zanikłe. Przyoczka boczne często stykają się z krawędziami oczu złożonych. Czułki nie przekraczają swoją długością ciała i zwykle zbudowane są z trzonka, nóżki i 14-członowego biczyka, ale liczba członów w tym ostatnim może być zredukowana nawet do dziewięciu u rodzaju "Cordyla". Głaszczki szczękowe zwykle składają się z palpigera i czterech członów, ale liczba tych ostatnich może też wynosić trzy, dwa lub jeden. Na tułowiu przedplecze, skutum i tarczka są zawsze owłosione i zaopatrzone w szczecinki, natomiast pleuryty i przedpiersie mogą być nagie. Mesepimeron jest smukły i niekiedy od spodu zanikły. Skrzydła cechuje błona porośnięta włoskami mikroskopowymi, makroskopowymi bądź oboma ich typami. Użyłkowanie skrzydła może być kompletne lub w różnym stopniu zredukowane. Mniej lub bardziej wydłużona żyłka poprzeczna radialno-medialna ma przebieg skośny lub wzdłużny, a pierwsza żyłka analna jest zawsze niekompletna. Piąta komórka radialna ma zwykle smukły kształt. Odwłok jest u nasady przewężony i ma bardzo krótki ósmy segment. Narządy rozrodcze mogą być różnie wykształcone. U samic występują jedno- lub dwuczłonowe przysadki odwłokowe połączone z ostatnim zesklerotyzowanym tergitem oraz dwa niezesklerotyzowane zbiorniki nasienne.
Biologia i występowanie.
Rodzina kosmopolityczna. Larwy zwykle mykofagiczne, żerują na owocnikach, zarodnikach i strzępkach grzybów. Występują wewnątrz grzybów, w butwiejących roślinach, pod korą martwych drzew, w mchach i wątrobowcach, ptasich i ssaczych gniazdach oraz jaskiniach. Niektóre larwy są drapieżne, a jedyną znaną larwą parazytoidalną jest "Planarivora insignis", której ofiarą padają lądowe wirki. Niektóre gatunki notowane są jako szkodniki upraw pieczarek.
W Polsce stwierdzono około 400 gatunków (zobacz: grzybiarkowate Polski).
Systematyka.
Dawniej rodzinę tę definiowano znacznie szerzej, jednak liczne zaliczane doń podrodziny zostały wyniesione do rangi osobnych rodzin, np. grzybolubkowate, płaskorożkowate, Ditomyiidae, Diadocidiidae czy Lygistorrhinidae. Współcześnie umieszcza się je w grupie Mycetophiliformia, a w obrębie niej wyróżnia nadrodzinę Mycetophiloidea, obejmującą tylko grzybiarkowate i Lygistorrhinidae. W obrębie grzybiarkowatych wyróżnia się tradycyjnie dwie podrodziny: Mycetophilinae i Sciophilinae. Zalicza się do nich rodzaje:

</doc>
<doc id="372324" url="https://pl.wikipedia.org/wiki?curid=372324" title="Papowo Biskupie">
Papowo Biskupie

Papowo Biskupie (niem. "Bischöflich Papau") – wieś w Polsce położona w województwie kujawsko-pomorskim, w powiecie chełmińskim, w gminie Papowo Biskupie na brzegu Jeziora Papowskiego.
Wiadomości ogólne.
Miejscowość znajduje się niemal w centrum historycznej Ziemi Chełmińskiej. W zachodniej części wsi znajduje się Jezioro Papowskie o powierzchni ok. 35ha. W latach 1975–1998 miejscowość administracyjnie należała do województwa toruńskiego. Jest siedzibą władz gminy Papowo Biskupie. Jest wsią sołecką w skład której wchodzą jeszcze miejscowości Falęcin i Kucborek.
W odległości 2 km na zachód od centrum wsi przebiega Droga krajowa nr 91 łącząca Gdańsk z Łodzią, natomiast od strony wschodniej w odległości 4 km przebiega niezelektryfikowana linia kolejowa łącząca Toruń z Malborkiem ze stacją we Wrocławkach.
Historia.
Pierwsza wzmianka o Papowie pojawiła się 5 sierpnia 1222. Wcześniej wieś była znana pod nazwami "Papouo" (1222), "Papowe" (1284), "Popow" (w 1326), "Papav" lub "Papaw" (1327) i "Pfaffendorf" (w 1554).
Pierwsza wzmianka o miejscowości dotyczy przekazania jej przez biskupa płockiego Gedko biskupowi Chrystianowi. W latach 1466–1505 królewszczyzna królów Polski, a następnie darowana przez króla Aleksandra Jagiellończyka biskupom chełmińskim. W XVII w. ośrodek klucza obejmującego wsie Chrapice, Dubielno, Falęcin, Folgowo, Kończewice, Nowy Dwór Królewski, Pluskowęsy, Sarnowo, Staw, Trzebcz Królewski i Zegartowice. Własnością kościelną miejscowość przestała być w 1773 roku.
W latach 30. XX wieku właścicielami majątków ziemskich w Papowie Biskupim byli m.in.: Stanisław Gościniak, Jan Koliński, Bogdan Neumann, Jan Rudnicki, Jan Sadowski oraz Władysław Waligóra.
Czasy współczesne.
W latach 1986–1991 w Papowie budowano pawilon handlowy. W 1991 oddano do użytku drogę łączącą Papowo Biskupie z Bielczynami (przez Kucborek) oraz 2,4 km wodociągu (10 przyłączy). W 1993 roku wybudowano dywanik asfaltowy o długości 150 metrów do nowego młyna w Papowie Biskupim. W 1995 roku rozbudowano hydrofornię oraz wybudowano sieć wodociągową. W 1999 roku wybudowano boisko sportowe, salę gimnastyczną, wymieniono kotłownię na olejową w gimnazjum oraz wyremontowano dach w ośrodku zdrowia. Rok później oddano do użytku pierwszej w gminie pełnowymiarową salę gimnastyczną. W 2000 roku rozpoczęto kanalizację i modernizacje odcinka wodociągu w Papowie Biskupim. Rok później rozbudowano kanalizację sanitarną oraz wybudowano chodnik w głównej części wsi. W 2002 roku Papowo Biskupie wykupiło działki od Wiejskiej Spółdzielni Handlowo-Produkcyjnej (obecnie znajduje się tam plac zabaw). W 2005 roku rozpoczęto remont drogi Papowo Biskupie-Falęcin o długości 914 metrów, wymieniono część oświetlenia ulicznego oraz wybudowano nowe chodniki i zatoki postojowe. W 2006 roku wybudowano parking, plac zabaw i drogę Papowo Biskupie-Żygląd. W latach 2006-2007 budowano drogę Papowo Biskupie-Storlus oraz wymieniono kolejną część lamp ulicznych. Dzięki wsparciu powiatu w 2006 roku wyremontowano drogę Papowo Biskupie-Staw. W 2008 roku wymieniono zaplecze kuchenne w Gminnym Ośrodku Kultury oraz wyremontowano drogę Papowo Biskupie-Falęcin. W 2009 roku rozpoczęto II etap remontu drogi Papowo Biskupie-Żygląd, placu postojowego przy kościele wraz z dojazdami, budowę kanału tłocznego ścieków Wrocławki-Papowo Biskupie, ogrodzenie boiska, budowy sieci kanalizacyjnej i ciśnieniowej. W 2010 roku zakończono budowę sieci ciśnieniowej, zmodernizowano ujęcia wody oraz wyremontowano drogę przy ośrodku zdrowia. W 2011 roku wyremontowano remizę OSP. W 2012 roku wybudowano trybuny na boisku szkolnym. W 2013 roku wyremontowano świetlicę przy OSP, drogę Papowo Biskupie-Falęcin oraz wyposażono kuchnię Gminnego Ośrodka Kultury.
Zabytki.
gotycki kościół.
Zbudowany pod koniec XIV wieku. W roku 1768 została dobudowana kaplica św. Huberta, która ufundował Jakub Zalewski, właściciel Zakrzewa. W tym czasie powstała też być może dolna część wieży. Górna część została dobudowana w 1841 roku. Kościół był remontowany w roku 2005 (dzwonnica), 2007 (elektronika) oraz w latach 2008-2009 (organy kościelne). Obiekt wpisany na listę rejestru zabytków (nr rej: A/106 z 13.04.1937).
zamek krzyżacki.
Zamek krzyżacki zbudowany pomiędzy w latach 1280-1300, obecnie w ruinie. Zamek był wybudowany z głazów narzutowych oraz granitu. Obiekt wpisany na listę rejestru zabytków (nr rej: A/106 z 13.04.1937).
park dworski.
Zbudowany pod koniec XIX w., obecnie w rękach prywatnych. Położony na końcu wsi przy drodze na Dubielno. Obiekt wpisany na listę rejestru zabytków (nr rej: 477 z 17.06.1985).
Szlaki piesze:
Oświata i kultura.
W Papowie Biskupim znajduje się biblioteka i gimnazjum (wybudowane w 1968 r.). W bibliotece znajduje się 18 964 woluminów, w tym 5205 dla dzieci i młodzieży, 7922 dla dorosłych oraz 5767 książek literatury niebeletrystycznej. Biblioteka dostała w 2004 dofinansowanie od Ministerstwa Nauki i Informatyzacji RP na możliwość korzystania z internetowej bazy danych. Początki oświaty we wsi datuje się na XVII wiek. W 1647 powstała tu pierwsza szkoła z jednym nauczycielem.
W Papowie Biskupim znajduje się również jednostka Ochotniczej Straży Pożarnej. Według przekazów założył ją w 1928 roku Jan Frąckiewicz. W 1963 roku wybudowany został aktualnie użytkowany budynek straży. W połowie lat 80. przebudowano część garażową remizy na dodatkowy pojazd. W 1995 roku papowska jednostka została włączona do krajowego systemu ratowniczo-gaśniczego (KRSG).
Przyroda.
Na obszarze wsi położone jest Jezioro Papowskie. W parku koło pałacu i przy ruinach zamku rosną dwa dęby będące pomnikami przyrody.
Sport.
W Papowie Biskupim istnieje drużyna piłkarska, która nazywa się LKS Kasztelan. Drużyna ta występuje obecne w V lidze (A klasa) podokręgu toruńskim.

</doc>
<doc id="372325" url="https://pl.wikipedia.org/wiki?curid=372325" title="Paprocice">
Paprocice

Paprocice – wieś w Polsce położona w województwie świętokrzyskim, w powiecie kieleckim, w gminie Nowa Słupia.
Były wsią benedyktynów świętokrzyskich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa kieleckiego.
Przez miejscowość przebiega droga wojewódzka nr 756.
Przez wieś przebiega Główny Szlak Świętokrzyski im. Edmunda Massalskiego z Gołoszyc do Kuźniaków.
Paprocice mają powierzchnię 168,7 ha. We wsi znajduje się szkoła podstawowa, gimnazjum oraz kaplica, której patronem jest św. Adam Chmielowski.
Historia.
Paprocice w roku 1580 nazywano "Paproczka Wola", w roku 1584 pisano o "Woli Paprockiej", od 1662 przyjęła się nazwa "Paprocice" .
W roku 1580 Tomasz Polanowski, opat konwentu świętokrzyskiego, pragnąc zwiększyć dochodowość dóbr, zezwolił Bartoszowi Paprockiemu ulokować wieś, która nazywać się miała "Paprocka Wola". Miała się ona znaleźć w lesie, po wycięciu i wykarczowaniu drzew i krzewów, w miejscu zwanym "Mostki", nad strugami "Mostki" oraz "Mostkowy Strumień" (obecnie Słupianka). Nadanie miało miejsce w Klasztorze Świętokrzyskim na Łysej Górze 19 grudnia 1580 roku. Obecni przy tym byli szlachcice: Wojciech Gromacki, Jan Suchorabski, Marcin Otwinowski, Krzysztof Maglowski, pisarz opata i kommendarz słupski. Bartosz Paprocki uzyskał ją z prawem dziedzicznym i pełną swobodą dysponowania przez 100 lat, po których opactwo miało prawo wykupić Paprocice za 1000 grzywien. 
Paprocice ulokowano w rzeczywistości na terenie nieistniejącego już Zerzęcina. Lokacja Zerzęcina z 1369 r. nie powiodła się i już w 1374 r. teren ten przyłączony został do Ratajów czyli do obszaru Wólki Milanowskiej. Stan taki utrzymywał się jeszcze w XV w.
Granice Paprocic wyznaczała rzeka Mostki od granic należącej do biskupa włocławskiego wsi Ząbkowa Wola (obecnie Zamkowa Wola) do granic dóbr Krzysztofa Mieleckiego, z drugiej zaś strony miała się rozciągać tak, jak z dawna oznaczono, do granic dóbr konwentu. Od lokowania w roku 1580 wieś była zwolniona z dziesięciny do 1592 r., po czym miała płacić rocznie 20 florenów polskich. Dziesięcina ta należała do stołu opata. W roku 1584 opat Tomasz Polanowski zamierzał przeznaczyć dochód z przyszłej dziesięciny w Paprocicach na prebendę dla kościoła klasztornego, ale śmierć udaremniła ten zamiar. 
Od Bartosza Paprockiego Paprocie otrzymał jego bratanek, Stanisław Paprocki, który w roku 1599 zrzekł się tej wsi na rzecz Stanisława Czelatyńskiego . Następnie Paprocice albo Paprocka Wola „przeszła na dożywocie Barbary z Ożarowa Niemojewskiej”, a po jej śmierci wróciły do opactwa.
W roku 1662 pogłówne pobierane było od czeladzi folwarcznej i mieszkańców wsi. W roku 1673 pogłówne liczono od szlachcianki wdowy Niemojewskiej oraz 14 osób czeladzi folwarcznej i mieszkańców wsi. W roku 1679 Mikołaj Gośki, opat klasztoru świętokrzyskiego, nadał wójtostwo Paprocice swojej siostrzenicy z Wolskich, wdowie po Janie Kostro, na 30 lat. 
W latach 1780-82 przy podziale dóbr wchodzących w skład stołu opata Paprocice przydzielone zostały opatowi klaustralnemu i należały do klucza starosłupskiego. Wieś posiadała wówczas 10 dymów – 8 zagrodników znanych jest z nazwiska: Franciszek Sala, Jan Sala, Wawrzyniec Sala, Kazimierz Stępień, Wawrzyniec Stępień, Ludwik Szczodrak, Mateusz Łebek i Antoni Czekaj. Pracowali oni po 2 dni tygodniowo pieszo i odrabiali po 2 łokcie oprawy. Wieś posiadała także jednego komornika nazwiskiem Łukasz Stępień – pracował on jeden dzień tygodniowo pieszo. O gruntach wiadomo że były słabe. We wsi była mała karczma ze stajnią. Subsidium charitativum wynosiło 64 zł. W roku 1787 Paprocice liczyły 47 mieszkańców, w tym 5 żydów. W roku 1819 wieś z karczmą należała do stołu opata świętokrzyskiego.
Podług spisu z 1827 roku we wsi było 11 domów i 98 mieszkańców .

</doc>
<doc id="372326" url="https://pl.wikipedia.org/wiki?curid=372326" title="Paprocin">
Paprocin

Paprocin – wieś w Polsce położona w województwie wielkopolskim, w powiecie konińskim, w gminie Sompolno, w sołectwie Przystronie.
W latach 1975–1998 miejscowość administracyjnie należała do województwa konińskiego. Według danych z roku 2009 liczyła 133 mieszkańców, w tym 63 kobiety i 70 mężczyzn.
Mieszkańcy Paprocina wyznania katolickiego przynależą do parafii św. Andrzeja Apostoła w Mąkolnie.
Zobacz też: Paprocina

</doc>
<doc id="372327" url="https://pl.wikipedia.org/wiki?curid=372327" title="Paprocina">
Paprocina

Paprocina (niem. "Papperten") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
W 1939 roku we wsi było 131 mieszkańców.
W 1978 r. we wsi było 13 indywidualnych gospodarstw rolnych, gospodarujących na łącznej powierzchni 128 ha. W 1983 r. w Paprocinie mieszkało 338 osób w 25 domach. We wsi był klub, świetlica i punkt biblioteczny a ulice miału już elektryczne oświetlenie.

</doc>
<doc id="372328" url="https://pl.wikipedia.org/wiki?curid=372328" title="Paproć Duża">
Paproć Duża

Paproć Duża (niem. "Groß" "Königshuld"; "Königshuld") – wieś w Polsce położona w województwie podlaskim, w powiecie zambrowskim, w gminie Szumowo.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Andrzejewie.
Historia.
Wieś założona w końcu XVIII wieku jako "Königshuld" przez osadników niemieckich, zaraz po wcieleniu tych ziem do Prus, po III rozbiorze Polski w 1795 r. W 1807 r. włączona do Księstwa Warszawskiego ustanowionego przez Napoleona, nigdy nie wróciła pod zarząd niemiecki. Miejscowość posadowiona na planie koła o średnicy około 300 metrów. Kościół w środku, a chałupy na zewnątrz po obwodzie. Z koła odchodzi promieniście osiem dróg do kolejnych osad (widać na zdjęciach satelitarnych dostępnych w internecie). Wieżę kościoła (w środku geometrycznym koła) widać z perspektywy każdej z dróg.
Do czasów wojny wieś zamieszkiwali osadnicy niemieccy, a w latach sześćdziesiątych rozebrano tu kościół ewangelicki, w którym 15 lipca 1899 Józef Piłsudski oraz Maria z Koplewskich Juszkiewiczowa wzięli ślub (wcześniej Józef Piłsudski przeszedł na luteranizm w Łomży).
Kościół odbudowano na początku lat 90. XX wieku. Bryłą nawiązuje do dawnego kościoła ewangelickiego, z odchodzącymi promieniście drogami do sąsiednich miejscowości.
Za Królestwa Polskiego istniała gmina Paproć Duża.
W latach 1975–1998 administracyjnie należała do województwa łomżyńskiego.
Ślub konspiratorów.
Do czasów wojny wieś zamieszkiwali osadnicy niemieccy. Jeszcze dzisiaj Paproć Duża odróżnia się od sąsiednich osad i pozostaje ciekawym miejscem. Rozplanowano ją wzdłuż kilku ulic zbiegających się przy centralnym placu. W latach 60. XX wieku rozebrano stojący pośrodku osiedla kościół ewangelicki, w którym 15 lipca 1899 r. odbył się ślub Józefa Piłsudskiego z Marią z Koplewskich Juszkiewiczową. Aby upamiętnić to wydarzenie, budując w Paproci Dużej nowy kościół parafialny (rzymskokatolicki), nadano mu wygląd pierwotnej świątyni ewangelickiej.
Mogiła zbiorowa.
Usytuowana jest za wsią, po prawej stronie drogi prowadzącej do miejscowości Pęchratka Mała. Ma formę kurhanu, na którego szczycie ustawiono wysoki krzyż drewniany. Za metalowym ogrodzeniem umieszczono granitową tablicę z napisem:
Żołnierzy poległych w rejonie Paproci Dużej i Pęchratki pochowano w większości na cmentarzu parafialnym w pobliskim Szumowie.
Kościół i jego historia.
W Paproci Dużej znajduje się rzymskokatolicki kościół filialny, murowany pw. Miłosierdzia Bożego zbudowany w latach 1994–1998 staraniem ks. prob. J. Mierzejewskiego. Autorami projektu restytucji kościoła są architekci Barbara Miron-Kaczyńska i Janusz Kaczyński przy współudziale konstruktora Jerzego Firańczyka. Projekt wykonany w latach 1991–1992 przez Edwarda Czartoryskiego. Inspiracją formalną była jedyna zachowana fotografia rozebranego w latach sześćdziesiątych XX wieku murowanego, historycznego kościoła ewangelickiego. Istotne były też przekazy i opisy ustne mieszkańców pamiętających świątynię, czas jej rozbiórki i sprzedaży cegły. Nowy kościół został zaprojektowany i zbudowany z dostosowaniem do funkcji świątyni obrządku rzymskokatolickiego. W świątyni wiszą rysowane pastelami stacje Męki Pańskiej autorstwa architekta Krzysztofa Sarny. W postaciach na kilku stacjach można się doszukać także twarzy i sylwetki architekta świątyni.

</doc>
<doc id="372329" url="https://pl.wikipedia.org/wiki?curid=372329" title="Paproć Mała">
Paproć Mała

Paproć Mała – wieś w Polsce położona w województwie podlaskim, w powiecie zambrowskim, w gminie Szumowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Częstochowskiej w Szumowie.

</doc>
<doc id="372330" url="https://pl.wikipedia.org/wiki?curid=372330" title="Papros">
Papros

Papros (dawniej Paproś) – wieś w Polsce położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 68 mieszkańców. Jest 44. co do wielkości miejscowością gminy Kruszwica.
Historia wsi.
Średniowiecze.
Wieś pierwotnie należała do kapituły kruszwickiej.
Wiek XIX.
W 2. połowie XIX w. żyło tu 137 osób, w tym 14 osób w wydzielonym okręgu Czajeczka, gdzie znajdowała się karczma. Z ogólnej liczby mieszkańców było tu: 120 katolików i 17 protestantów. Papros znalazł się na pograniczu zaboru rosyjskiego i pruskiego.
Wiek XX.
W czasie powstania wielkopolskiego mieszkańcy wsi czynnie uczestniczyli w rozbrajaniu niemieckich oddziałów wojskowych. W Paprosie naczelnikiem Straży Ludowej był Józef Spychalski. W styczniu 1919 r. z siekierami w rękach zdobyli budynek Urzędu Celnego w Paprosie, na którym siekierą rozbito pruskiego orła. W budynku Straż Ludowa zaopatrzyła się w 8 szt. broni krótkiej. We współpracy ze Strażami Ludowymi z sąsiednich wsi rozbrajano Niemców w najbliższej okolicy. W starciach z większym oddziałem Grenzschutzu powstańcy uzyskali wsparcie Straży Ludowej z Dobrego uzbrojonej w karabiny maszynowe. W walkach pod Gniewkowem powstańcy uzyskali pomoc 5 Pułku Piechoty Wielkopolskiej.
W Książce Adresowej Polski z roku 1929 w Paprosie wymienieni byli właściciele ziemscy: Barczak B. (104 ha), Fiutak M. (55 ha), Patyk P. (66 ha), Spychalska J. (52 ha) i Spychalski Jan (55 ha) oraz kołodziej – Nowak A., kowal – Paluch K., właściciel młyna – Tarnogrodzki T. i prowadzący wyszynk trunków – Przybysz I. Wieś w tym czasie zamieszkiwało 220 osób.
Oświata.
Papros należy do obwodu szkolnego w Woli Wapowskiej. Na budowę w latach 1988-1997 nowej Szkoły Podstawowej w Woli Wapowskiej cegiełki wykupili następujący mieszkańcy Paprosa: Barczak Jan, Brzozowski Józef, Filipiak Michał, Góralski Ryszard, Michalak Bogdan, Nowakowska Elżbieta, Olejniczak Bożena, Pastecka Kinga i Teresa, Patyk Józef, Roszak Zofia, Smokowska Władysława, Stolarski Stanisław i Wiatrowski Marek.
Obiekty zabytkowe.
W Paprosie jest zachowany, wybudowany z czerwonej cegły XIX-wieczny budynek Urzędu Celnego.

</doc>
<doc id="372331" url="https://pl.wikipedia.org/wiki?curid=372331" title="Paproty">
Paproty

Paproty – (niem. "Parpart, Kreis Schlawe/Pommern") wieś w Polsce położona w województwie zachodniopomorskim, w powiecie sławieńskim, w gminie Malechowo.
W latach 1975–1998 miejscowość administracyjnie należała do województwa koszalińskiego.
Zarys historii.
Wieś o metryce średniowiecznej, w źródłach wymieniona w 1262, 1274, 1275, 1290, 1296, 1308, 1319 i w źródłach nowożytnych. W 1271 roku książę Warcisław podarował wieś cystersom z Bukowa Morskiego. W obrębie posiadłości kościelnych pozostawała do czasów reformacji. Po 1534 roku, to jest po sekularyzacji dóbr kościelnych przejęta została przez rodzinę księżęcą a następnie pozostawała w obrębie domeny państwowej w Darłowie. W 1784 r. we wsi było 11 gospodarstw chłopskich, 3 budników, 1 wolne gospodarstwo i jedno gospodarstwo nauczyciela. Było tam wówczas 16 domów. Do XX wieku funkcjonowała jako wieś chłopska. W końcu XIX wieku na gruntach wiejskich powstały 4 niewielkie majątki. Pierwszy liczący 77,6 ha ziemi należał do Ernsta Kusserow, drugi o wielkości 55,9 ha był własnością Willi Rubowa, trzeci liczący 54,2 ha ziemi był własnością Artura Wetzela, a czwarty liczący 65 ha ziemi był w posiadaniu Erwina Wetzela. Aktualnie liczy 141 mieszkańców.
Położenie, fizjografia terenu, krajobraz.
3 km na południowy wschód od Malechowa, przy szosie łączącej Malechowo z Polanowem. teren o zróżnicowanej rzeźbie – w części pierwotnego rozplanowania osady przy drodze – teren lekko pofałdowany, stopniowo skłaniający się w kierunku południowym, gdzie droga wewnętrzna rozwidla się na skraju szerokiego otwarcia na dolinę rzeki Grabowa;, druga część wsi, położona jest na południe, wzdłuż drugiej drogi, u podnóża skarpy tej doliny; otoczenie stanowią pola i łąki – w części północnej oraz lasy na skarpach doliny i podmokłe łąki od południa
Układ wsi.
Wieś składa się z dwóch części: 
Zabudowa mieszkalna i gospodarcza.
Zróżnicowana, o przewadze konstrukcji szachulcowej, tak w zabudowie mieszkaniowej jak i gospodarczej.
Obiekty sakralne.
Krzyż przydrożny w rozwidleniu dróg, w centralnej części wsi.
Obiekty przemysłowe.
Wieża transformatorowa
Zieleń komponowana, parki, cmentarze.
Cmentarz nieczynny, d. ewangelicki o pow. 0,33 ha, założony w połowie XIX w. Położony w płn.-zach. części wsi, po płn. stronie drogi w kierunku Malechowa, otoczony polami uprawnymi. Teren cmentarza silnie zakrzewiony, wzdłuż wsch. granicy zachował się odcinek przerośniętego żywopłotu głogowo-grabowego. We wschodniej części cmentarza zachował się fragment pomnika poległych podczas I wojny światowej, na całym terenie fragmenty kamiennych płyt i żeliwnych krzyży.
Stan zachowania.
Czytelny i dobrze zachowane rozplanowanie pierwotne miejscowości, szczególnie wartościowe, z uwagi na zróżnicowaną rzeźbie terenu, w którą w sposób naturalny wpisuje się zabudowa o wysokich walorach zabytkowych, ulega łatwo dewaloryzacji poprzez wprowadzanie współczesnej zabudowy (część południowa).
Stanowiska archeologiczne.
Na obszarze miejscowości zarejestrowano 25 stanowisk archeologicznych, na których stwierdzono 37 pozostałości osadniczych z następujących okresów chronologicznych:
Zobacz też.
Wioski tematyczne

</doc>
<doc id="372332" url="https://pl.wikipedia.org/wiki?curid=372332" title="Paprzyce">
Paprzyce

Paprzyce (niem. "Papritzfelde") – osada w Polsce położona w województwie pomorskim, w powiecie słupskim, w gminie Damnica w odległości 11 kilometrów na wschód od Słupska. Wieś jest częścią składową sołectwa "Sąborze".
W latach 1975–1998 miejscowość administracyjnie należała do województwa słupskiego.

</doc>
<doc id="372333" url="https://pl.wikipedia.org/wiki?curid=372333" title="Paradów">
Paradów

Paradów – wieś w Polsce położona w województwie wielkopolskim, w powiecie gostyńskim, w gminie Pogorzela.
W okresie Wielkiego Księstwa Poznańskiego (1815-1848) miejscowość wzmiankowana jako "kolonia Paradów" należała do wsi mniejszych w ówczesnym pruskim powiecie Krotoszyn w rejencji poznańskiej. Kolonia Paradów należała do okręgu kobylińskiego tego powiatu i stanowiła część majątku Targoszyce, którego właścicielem była wówczas M. Pulinowa. Według spisu urzędowego z 1837 roku wieś liczyła 68 mieszkańców, którzy zamieszkiwali 6 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="372334" url="https://pl.wikipedia.org/wiki?curid=372334" title="Parafianka">
Parafianka

Parafianka – wieś w Polsce położona w województwie lubelskim, w powiecie puławskim, w gminie Żyrzyn.
W latach 1975–1998 miejscowość należała administracyjnie do ówczesnego województwa lubelskiego.
Położenie.
Miejscowość położona jest w północnej części gminy na krawędzi doliny rzeki Wieprz, przy drodze krajowej 17 (E372). Graniczy ze strony wschodniej z gruntami wsi Skrudki, ze strony północnej z gruntami wsi Jaworów i terenem leśnym Nadleśnictwa Państwowego Puławy, ze strony zachodniej z gruntami wsi Cezaryn, ze strony północnej z gruntami wsi Strzyżowice i rzeką Wieprz.
Historia.
Wieś jako Parachwiana Wola powstała w pierwszej połowie XVII wieku. Jej nazwa wiązała się z tym, że należała do duchowieństwa i wchodziła w skład parafii Gołąb. Rejestr poborowy województwa lubelskiego z 1626 roku wymienił Parachwianą Wolę jako wieś szlachecko-duchowną, ponieważ jezuici i miejscowi szlachcice mieli udział własnościowy w jej połłankach.
W 1675 roku wieś jako Parafianka została włączona do parafii Żyrzyn w dobrach Żyrzyn. Od 1810 roku pod względem administracyjnym należała do gminy Żyrzyn. W 1827 roku miejscowość posiadała obszar 21 osad 395 mórg ziemi, na osadę składało się 19 domów i 167 mieszkańców.
W 1939 roku w Parafiance wybudowano plebanię, gdzie w latach 1940-1942 odprawiali ks. Władysław Krawczyk – proboszcz parafii Gołąb i wikariusze – ks. Józef Pajurek i ks. Stanisław Sawicki sprawowali liturgię. W 1941 roku rozpoczęto prace nad wzniesieniem drewnianego kościoła, który ukończono rok później. Udział w powstaniu parafii w Parafiance brał ks. proboszcz parafii Gołąb – Władysław Krawczyk. Parafia rzymskokatolicka w Parafiance została erygowana z dnia 21 stycznia 1943 roku dekretem ks. Biskupa Mariana Leona Fulmana, ordynariusza diecezji lubelskiej. Na obszarze nowej parafii znalazły się Cezaryn, Kośmin i Strzyżowice, leżące przedtem w parafii Gołąb, oraz Parafiankę, Wilczankę, Skrudki, Jaworów, kol. Porębę i dwór Zagórki, które przedtem leżały w parafii Żyrzyn. Inicjatywa wzniesienia kościoła murowanego wyszła w latach osiemdziesiątych od księdza proboszcza Henryka Józefko. Prace nad nim zakończono w 1994 roku.

</doc>
<doc id="372335" url="https://pl.wikipedia.org/wiki?curid=372335" title="Paraszyno (wieś w województwie pomorskim)">
Paraszyno (wieś w województwie pomorskim)

Paraszyno (kaszb. "Paraszënò", niem.: "Paraschin") – wieś kaszubska w Polsce położona w województwie pomorskim, w powiecie wejherowskim, w gminie Łęczyce. Wieś należy do sołectwa Strzebielino Osiedle.
Według danych na dzień 23 października 2019 roku wieś zamieszkuje 52 mieszkańców.
Opis.
We wsi jest 10 domów. Miejscowość była znana z hodowli pstrąga tęczowego. Ponadto znajduje się tu elektrownia wodna na rzece Łeba.
Historia.
Paraszyno to gniazdo kilku rodów szlacheckich noszących nazwisko Paraski: Zdunów-Paraskich, Bachów-Paraskich, Borskich-Paraskich i Paraszyńskich.
W czasie II wojny światowej wieś była miejscem potyczki sześcioosobowej grupy partyzanckiej Gryfa Pomorskiego dowodzonej przez Franciszka Kąkola. Dopiero w czerwcu 1944 r. po kilku akcjach w bunkrze niedaleko tej miejscowości zginęli: Franciszek Kąkol, Prakseda Dąbrowska-Stencel i Franciszka Zachariasz. W pobliżu drugiego schronu ujęto troje kolejnych partyzantów Gryfa: Brunona Krefta, Zygmunta Pobłockiego i Józefa Dzięcielskiego. Wywieziono ich do Lęborka, a następnie rozstrzelano prawdopodobnie w Gdańsku-Wrzeszczu. Brunonowi Kreftowi (zm. 31.05.2008 w Piasecznie k. Warszawy) udało się uciec do Warszawy, gdzie brał udział w powstaniu warszawskim.
Pomiędzy 1945-1954 miejscowość administracyjnie należała do województwa gdańskiego, powiatu lęborskiego, gminy Rozłazino.
Po zniesieniu gmin i pozostawieniu w ich miejscu gromad, w latach 1957–1975 miejscowość administracyjnie należała do województwa gdańskiego, powiatu lęborskiego.
W latach 1975–1998 miejscowość administracyjnie należała do województwa gdańskiego.
Obecnie miejscowość zaliczana jest do ziemi lęborskiej włączonej w skład powiatu wejherowskiego.
Zabytki.
Według rejestru zabytków NID na listę zabytków wpisany jest zespół dworski, XVIII/XIX, nr rej.: A-884 z 14.01.1978: dwór i park.

</doc>
<doc id="372336" url="https://pl.wikipedia.org/wiki?curid=372336" title="Parcela-Obory">
Parcela-Obory

Parcela-Obory – wieś w Polsce położona w województwie mazowieckim, w powiecie piaseczyńskim, w gminie Konstancin-Jeziorna.
W latach 1975–1998 miejscowość administracyjnie należała do województwa warszawskiego.
We wsi nazwano następujące ulice

</doc>
<doc id="372338" url="https://pl.wikipedia.org/wiki?curid=372338" title="Parcele (województwo świętokrzyskie)">
Parcele (województwo świętokrzyskie)

Parcele – wieś w Polsce, położona w województwie świętokrzyskim, w powiecie kieleckim, w gminie Bodzentyn.
W latach 1975–1998 miejscowość administracyjnie należała do województwa kieleckiego.
Przez wieś przechodzi niebieski szlak turystyczny im. E. Wołoszyna z Wąchocka do Cedzyny.

</doc>
<doc id="372339" url="https://pl.wikipedia.org/wiki?curid=372339" title="Parcele Łomskie">
Parcele Łomskie

Parcele Łomskie – kolonia w Polsce położona w województwie mazowieckim, w powiecie mławskim, w gminie Lipowiec Kościelny.
W latach 1975–1998 miejscowość administracyjnie należała do województwa ciechanowskiego.

</doc>
<doc id="372340" url="https://pl.wikipedia.org/wiki?curid=372340" title="Parcele Rębków">
Parcele Rębków

Parcele Rębków (do 31 grudnia 2016 Parcele-Rębków) – wieś w Polsce położona w województwie mazowieckim, w powiecie garwolińskim, w gminie Garwolin.
W latach 1975−1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Matki Bożej Szkaplerznej w Górkach.
Historia.
Ta część Rębkowa, która dziś zwana jest Parcelami, przez ponad 400 lat nie była zamieszkana, a łąki i pola na których dziś są domy zwano "Zakrupiem" czyli za młynem Krupy. Matys Krupa pobudował młyn (był to drugi, mniejszy młyn w Rębkowie) w 1614 roku. Parcele dzisiejszy kształt zabudowy i podziału uzyskały między 1919 a 1921 rokiem. Wtedy właśnie dzięki reformie rolnej przydzielono tam ziemie kilkunastu rodzinom. Część Parceli w kierunku Wilkowyi nazywa się "Pieńki" ze względu na to, że po wykarczowanym lesie jeszcze przez wiele lat wyorywano z ziemi "pieńki". Jeszcze do 1939 roku Parcelami zwano też tereny między Starym Rębkowem, rzeką Wilgą a Borkami (Rębków Borki).

</doc>
<doc id="372341" url="https://pl.wikipedia.org/wiki?curid=372341" title="Sokołowo-Parcele (województwo kujawsko-pomorskie)">
Sokołowo-Parcele (województwo kujawsko-pomorskie)

Sokołowo-Parcele (do końca 2008 r. jako "Parcele Sokołowskie") – wieś sołecka w Polsce położona w województwie kujawsko-pomorskim, w powiecie włocławskim, w gminie Brześć Kujawski.
W latach 1975–1998 miejscowość administracyjnie należała do województwa włocławskiego. Do końca roku 2008 wieś nosiła nazwę Parcele Sokołowskie. Według Narodowego Spisu Powszechnego (III 2011 r.) liczyła 196 mieszkańców. Jest jedenastą co do wielkości miejscowością gminy Brześć Kujawski.

</doc>
<doc id="372342" url="https://pl.wikipedia.org/wiki?curid=372342" title="Parcewo (województwo podlaskie)">
Parcewo (województwo podlaskie)

Parcewo (brus. "Парцава", "Parcava", w miejsc. gwarze "Parciovo" lub "Parcievo") – wieś w Polsce położona w województwie podlaskim, w powiecie bielskim, w gminie Bielsk Podlaski.
Parczewo było przedmieściem Bielska położonym w starostwie bielskim w II połowie XVII wieku. Wieś królewska w starostwie bielskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Parafia Zmartwychwstania Pańskiego w Bielsku Podlaskim, a wierni kościoła rzymskokatolickiego do parafii Najświętszej Opatrzności Bożej w Bielsku Podlaskim.

</doc>
<doc id="372343" url="https://pl.wikipedia.org/wiki?curid=372343" title="Parchanie">
Parchanie

Parchanie – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 313 mieszkańców. Jest czwartą co do wielkości miejscowością gminy Dąbrowa Biskupia.
Zabytki.
Według rejestru zabytków NID na listę zabytków wpisany jest zespół dworski z XIX/XX w., 1970, nr rej.: A/1004/1-2 z 4.09.1995: dwór i park.
Osoby związane z Parchaniem.
Wiosną roku 1923 w Parchaniu zamieszkał generał Władysław Sikorski. Odtąd, do wybuchu II wojny światowej, spędzał miesiące wiosenno-letnie w tutejszym dworku (majątek o powierzchni około 50 ha wraz z dworkiem nabył na podstawie ustawy o osadnictwie wojskowym jako tzw. "resztówkę").

</doc>
<doc id="372344" url="https://pl.wikipedia.org/wiki?curid=372344" title="Parchanki">
Parchanki

Parchanki – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 166 mieszkańców. Jest siedemnastą co do wielkości miejscowością gminy Dąbrowa Biskupia.

</doc>
<doc id="372345" url="https://pl.wikipedia.org/wiki?curid=372345" title="Parchatka">
Parchatka

Parchatka – wieś w Polsce położona w województwie lubelskim, w powiecie puławskim, w gminie Kazimierz Dolny. Leży przy drodze wojewódzkiej nr , obok wsi znajduje się najdalej na wschód wysunięte zakole Wisły.
Wieś szlachecka "Parchowatka" położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość należała administracyjnie do ówczesnego województwa lubelskiego.
Jest to stara wieś wzmiankowana jeszcze przez Długosza, obecnie dzięki rozrastaniu się "wzdłuż" połączyła się zabudowaniami z Puławami.
Wieś "Purchatka" wchodziła w 1662 roku w skład majętności końskowolskiej Łukasza Opalińskiego. 
18 listopada 1942 r. Niemcy spacyfikowali miejscowość, zabijając 28 osób.
W Parchatce miał się jakoby znajdować cmentarz żydowski, który uległ zniszczeniu podczas II wojny światowej.
Przez Parchatkę przebiegają dwa szlaki turystyczne:
Obydwa krzyżują się i przebiegają częściowo przez wąwóz przy którym jest wyciąg, a także czerwony szlak rowerowy.
W 2006 roku odnowiony został stok narciarski w Parchatce.
W Parchatce wzdłuż drogi wojewódzkiej nr 824 rosła niegdyś sadzona w latach 1800-1820 na zlecenie księżnej Izabeli Czartoryskiej aleja topolowa, z której ostatni okaz o obwodzie 612 cm (w najwęższym miejscu - tuż nad gruntem. Obwód pierśnicowy to aż 820 cm) przetrwał do 2020 roku.

</doc>
<doc id="372346" url="https://pl.wikipedia.org/wiki?curid=372346" title="Parchliny">
Parchliny

Parchliny – dawna wieś (obecnie teren odkrywki Szczerców KWB Bełchatów) w Polsce położona była w województwie łódzkim, w powiecie bełchatowskim, w gminie Szczerców.
Parchliny istniały przed 1649, w roku tym są wymienione w akcie erekcyjnym parafii Chabielice. W 1827 we wsi było 8 domów i 50 mieszkańców a pod koniec XIX wieku 16 zagród i około 100 mieszkańców. Osada należała do gminy i parafii Chabielice w powiecie piotrkowskim.
Wieś położona była przy dużym kompleksie leśnym, na południowym krańcu powiatu bełchatowskiego. W pobliżu znajdowało się " Uroczysko Parchliny" – las grądowy ze stanowiskiem gniazdowym bociana czarnego.
Do uroczyska przylegał 50-hektarowy "Wolski Staw"‚ niegdyś zabagniony akwen leśny, który w okresie międzywojennym Ludwik Pleszczyński
(agronom, właściciel dóbr Wola Wydrzyna) zamienił w jezioro użytkowe i zaprowadził hodowlę ryb. W PRL staw był częścią państwowego gospodarstwa rybackiego w Klukach.
W latach 1975–1998 miejscowość administracyjnie należała do województwa piotrkowskiego.
W latach sześćdziesiątych XX w. odkryto w tym rejonie złoża węgla brunatnego. Prace związane z uruchomieniem kopalni były kilkakrotnie wstrzymywane w latach 1979-1991.
Ostatecznie odkrywka "Szczerców" ruszyła 21 października 2002. Mieszkańców wsi wysiedlono, wykupując przedtem ich gospodarstwa. Parchliny przestały istnieć. Na terenach, które zajmowała wieś znajduje się wkop" odkrywki Szczerców", część "kopalni Bełchatów".

</doc>
<doc id="372347" url="https://pl.wikipedia.org/wiki?curid=372347" title="Krzysztof Chamiec">
Krzysztof Chamiec

Krzysztof Chamiec, właściwie Krzysztof Andrzej Jaxa-Chamiec (ur. 2 lutego 1930 w Andrusze, zm. 11 października 2001 w Warszawie) – polski aktor teatralny, filmowy i telewizyjny.
Życiorys.
Urodził się 2 lutego 1930 we wsi Andruha () w gminie Włodzimierzec powiatu sarneńskiego w  województwie wołyńskim. Obecnie rejon krzemieniecki obwodu tarnopolskiego. Syn ziemianina i hodowcy rolnego Bronisława Jaxy-Chamca i Jadwigi z domu Mierzejewskiej, pisarki.
W latach 1945–1948 mieszkał w Bystrzycy Kłodzkiej, gdzie jego matka była nauczycielką języka polskiego i francuskiego. Po II wojnie światowej był dwukrotnie aresztowany za przynależność jego rodziny do AK, najpierw przez Rosjan, a następnie przez UB. Ukończył studia ekonomiczne na Uniwersytecie Marii Curie-Skłodowskiej w Lublinie. 1 marca 1949 zadebiutował w lubelskim Teatrze Muzycznym, gdzie grał do 1951. Później przeniósł się do Szczecina, gdzie występował w Teatrze Polskim (1951–1952). W latach 1952–1953 grał w Teatrze im. Aleksandra Fredry w Gnieźnie, a w latach 1954–1955 w Teatrze im. Wojciecha Bogusławskiego w Kaliszu.
W 1954 zdał aktorski egzamin eksternistyczny w PWSA w Krakowie. W latach 1955–1957 ponownie aktor Teatrów Dramatycznych w Szczecinie. Występował na deskach Starego Teatru (1957–1959) i Teatru im. Juliusza Słowackiego w Krakowie (1959-62), a następnie w Teatrze im. Stefana Jaracza w Łodzi (1962–1967). Od 1967 związany z teatrami warszawskimi: Klasycznym (1967–1968), Ateneum (1968–1971), Narodowym (1971–1974 i 1981–1990), Polskim (1974–1981), Na Woli (1990–1991) oraz z Centrum Sztuki im. Stanisława Ignacego Witkiewicza (1991–1992).
Występował w Teatrze Telewizji i Teatrze Sensacji „Kobra” oraz w Teatrze Polskiego Radia.
O swoim zawodzie mówił:
Na ekranie filmowym zadebiutował w 1961 rolą hrabiego Alfreda Łaskiego w "Komediantach" Mari Kaniewskiej. Wystąpił w kilkudziesięciu filmach polskich i zagranicznych. Jego emploi (męski, wyniosły, pewny siebie) predestynowało go do grania ról mundurowych, zwłaszcza oficerów, ludzi wykształconych, dyplomatów, arystokratów, cudzoziemców; często odtwarzał postaci historyczne.
Członek SPATiF-ZASP, w latach 1957–1982 członek Zarządu Oddziału Warszawskiego tego stowarzyszenia.
W latach stanu wojennego aktor działał jako organizator „nowego” ZASP-u, „związku cechowego” (jak to sam określa), powołanego wówczas wraz z innymi, podobnymi „cechami” – a warto przypomnieć, że inspirację do sprowadzenia związków twórczych do funkcji cechów, czyli stowarzyszeń rzemieślniczych, zawdzięczał reżim stanu wojennego koncepcjom niemieckim z lat 30., kiedy analogicznym sposobem rozprawiano się z niewygodnymi organizacjami intelektualistów i artystów. W tychże latach 80., otrzymał Chamiec szereg wysokich odznaczeń (Krzyż Kawalerski Orderu Odrodzenia Polski (1984), srebrny medal „Za Zasługi dla Obronności Kraju” (1985), Złoty Ekran (1983), Nagroda Ministra Kultury i Sztuki I stopnia (1985), nagroda na Opolskich Konfrontacjach Teatralnych (1986), Nagroda Prezydenta Warszawy (1986)). Reakcję środowiska na „zasługi” jednego ze swych przedstawicieli, opisuje sam Chamiec w wywiadzie zamieszczonym w książce "Komedianci. Rzecz o bojkocie" – zdominowanym przez rozgoryczenie aktora, spowodowane ostracyzmem społeczności teatralnej – dawni przyjaciele na jego widok przechodzili na drugą stronę ulicy, albo mijali go, udając, że nie widzą.
Zmarł na raka płuc, a został pochowany w grobowcu rodzinnym na cmentarzu w Krężnicy Jarej k. Lublina.
Życie prywatne.
Był synem Jadwigi Chamiec i Bronisława Jaxy-Chamca. Miał czworo rodzeństwa. Był mężem Aleksandry Grzędzianki, Joanny Jędryki, Joanny Sobieskiej i Laury Łącz.

</doc>
<doc id="372348" url="https://pl.wikipedia.org/wiki?curid=372348" title="Parchowo">
Parchowo

Parchowo (dodatkowa nazwa w j. kaszub. Parchòwò) – wieś w Polsce, położona w województwie pomorskim, w powiecie bytowskim, w gminie Parchowo.
Duża kaszubska wieś, na zachodnim skraju Pojezierza Kaszubskiego, o charakterze letniskowym, jest siedzibą sołectwa Parchowo w którego skład wchodzą również Frydrychowo, Karłowo, Parchowski Bór, Parchowski Młyn, Wiślany i Zielony Dwór.
Miejscowość jest siedzibą gminy Parchowo i leży przy trasie drogi wojewódzkiej nr 228 (Kartuzy-Klukowa Huta-Sulęczyno-Bytów), znajdują się tu również placówka Ochotniczej Straży Pożarnej i liczne kwatery agroturystyczne.
Wieś królewska położona była w II połowie XVI wieku w powiecie mirachowskim województwa pomorskiego. W latach 1975–1998 miejscowość administracyjnie należała do województwa słupskiego.
Historia.
Pierwsze wzmianki o Parchowie pochodzą z roku 1253. Od roku 1309 po zdobyciu Pomorza Gdańskiego przez zakon krzyżacki pod administracją zakonną. Od roku 1466 własność królewska i siedziba starostwa niegrodowego (większość starostów pochodziła z rodów Szczepańskich i Krokowskich). Do 1918 Parchowo znajdowało się na terenach objętych administracją zaboru pruskiego. Po I wojnie światowej Parchowo wróciło do Polski. Wieś należała do ówczesnego powiatu kartuskiego II Rzeczypospolitej. W latach okupacji niemieckiej działały tu ugrupowania ruchu oporu Gryfa Pomorskiego. Po II wojnie światowej do połowy lat 50. Parchowo znajdowało się w ówczesnym województwie gdańskim. W połowie lat 50. wieś, podobnie jak i całą gminę przyłączono do nowo utworzonego województwa koszalińskiego.
Zabytki.
Według rejestru zabytków NID na listę zabytków wpisany jest kościół parafialny pw. św. Mikołaja z 1854, nr rej.: A-1242 z 2.11.2004.
Kościół jest neogotycki z barokowym wyposażeniem wnętrza. Ponadto we wsi znajduje się XVIII- i XIX-wieczna kaszubska zabudowa wiejska oraz pałac szlachecki z XIX wieku (obecnie siedziba ośrodka opieki społecznej).

</doc>
<doc id="372349" url="https://pl.wikipedia.org/wiki?curid=372349" title="Parchów">
Parchów

Parchów (do r. 1945 niem. "Parchau", tuż po wojnie "Parchocin") – wieś w Polsce położona w województwie dolnośląskim, w powiecie polkowickim, w gminie Chocianów.
Podział administracyjny.
W latach 1945–1954 siedziba gminy Parchów. W latach 1954-1971 wieś należała i była siedzibą władz gromady Parchów, po jej zniesieniu w gromadzie Polkowice. W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="372350" url="https://pl.wikipedia.org/wiki?curid=372350" title="Parciaki">
Parciaki

Parciaki (kurp. "Parćåky") – wieś w Polsce położona w województwie mazowieckim, w powiecie przasnyskim, w gminie Jednorożec. Leży w Puszczy Zielonej.
Wiadomości ogólne.
Nazwa.
Nazwa wsi pochodzi od ubrania z partu, grubego płótna konopnego albo lnianego. Nosili je mieszkańcy wsi. Możliwe, że nazwa wsi to określenie miejsca, w którym mieszkali Parciaki, ludzie o takim nazwisku. Przetrwało we wsi do dziś i licznie występuje.
Zmiany administracyjne.
Do 1795 Parciaki były wsią puszczańską w starostwie przasnyskim, ziemi ciechanowskiej i województwie mazowieckim. Z III rozbiorem trafiły do Prus Nowowschodnich (departament płocki, powiat przasnyski). Odtąd stanowiły dobra rządowe. Po powstaniu Księstwa Warszawskiego Parciaki były częścią departamentu płockiego i powiatu przasnyskiego. W Królestwie Polskim włączono je do województwa płockiego, obwodu przasnyskiego i powiatu przasnyskiego. W 1837 województwa przemianowano na gubernie, w 1842 obwody na powiaty, a powiaty na okręgi sądowe. Od 1867 Parciaki znalazły się w gminie Jednorożec, powiecie przasnyskim i guberni płockiej. Od 1919 wieś należała do powiatu przasnyskiego w województwie warszawskim. W 1933 w obrębie gmin wprowadzono podział na gromady. Parciaki ze stacją kolejową i tartakiem tworzyły gromadę Parciaki. Z dniem 1 listopada 1939 do III Rzeszy wcielono północną część województwa warszawskiego, w tym powiat przasnyski i wieś Parciaki jako część Rejencji Ciechanowskiej w prowincji Prusy Wschodnie. Gdy w 1944 przywrócono przedwojenną administrację, Parciaki należały do powiatu przasnyskiego i województwa warszawskiego. W 1954 zlikwidowano gminy i zastąpiono je gromadami. Wieś należała i była siedzibą gromady Parciaki. W 1973 przywrócono istnienie gminy Jednorożec, do której ponownie należały Parciaki. W latach 1975–1998 miejscowość administracyjnie należała do województwa ostrołęckiego. Od 1999 Parciaki znajdują się w gminie Jednorożec w powiecie przasnyskim i województwie mazowieckim.
Części wsi.
W użyciu są nazwy miejscowe określające części wsi, np. Gontarka (Gątarka), Kocenki, Nisztalki, Zapola, Szkopnik.
Historia.
Parciaki powstały zapewne w II połowie XVII wieku. W zachowanych od 1695 aktach metrykalnych parafii Chorzele notujemy chrzty, małżeństwa i zgony z Parciak. Wieś należała do starostwa przasnyskiego. 14 grudnia 1762 Angela Humięcka scedowała na Kazimierza Krasińskiego i jego żonę Eustachię z Potockich starostwo przasnyskie, wójtostwo przasnyskie i dzierżawę w Dobrzankowie. Starostwo obejmowało m.in. wieś Parciaki. Wcześniej, przed zmarłym mężem Humięckiej, Stanisławem Antonim Krasińskim, starostwo od 1663 należało do Jana Błażeja Krasińskiego.
Lustracja dóbr królewskich z 1764 podaje, że choć liczba rodzin w Jednorożcu, Olszewce i Parciakach powiększała się, to gromada wiejska (trzy wsie) nadal oddawała staroście bartnemu 40 rączek miodu tak jak dawniej sam Jednorożec. W lustracji podkreślono, że "w borach puszczy przasnyskiej znaczna znajduje się borów dezolacyja, iż ci poddani wiele z boru pola wyrobili". Zapisano również: "Z Parciaków poddani podszywają się pod prawo bartnickie". To oznacza, że mieszkańcy Parciak bezprawnie korzystali z prawa bartnego przysługującego Jednorożcowi i karczowali bory pod zasiedlenie. Wieś zasiedlili zapewne chłopi uciekający przed pańszczyzną, może zubożali szlachcice. Niektórzy zajęli się bartnictwem i wraz ze społecznością Jednorożca i Olszewki płacili daninę miodową. Jednocześnie zajmowali się rolnictwem.
Bartnikom król nadawał przywileje, których kopie otrzymywali. W 1766 potwierdzenie przywilejów dla Jednorożca, Parciak i Olszewki oblatowano w aktach ziemskich przasnyskich. Delegatami, którzy zanieści przywileje do oblatowania, byli bartnicy Jan Prusik z Olszewki, Adam Berk z Parciak i Maciej Bakuła z Jednorożca. Oblatowano przywilej starosty przasnyskiego Zygmunta Niszczyckiego z 1616 oraz przywileje królewskie, które nadali Michał Korybut Wiśniowiecki w 1671, August II Sas w 1700, August III w 1748 i Stanisław August Poniatowski w 1766.
W zachowanej księdze bartnej zachodniej Kurpiowszczyzny (1710–1760) podane są nazwiska wójtów Parciak. Byli to (w nawiasie okres, w którym urzędowała osoba): Józef Berk (1728) i Mikołaj Berk (1733–1757). Powtarzalność nazwisk sugeruje, że funkcję przekazywano w obrębie rodzin.
Na przełomie 1769 i 1770 w rejonie wsi Olszewka, Rachujka, Zaręby, Brodowe Łąki i Parciaki koncentrowała się partia Józefa Sawy-Calińskiego.
W lustracji z 1789 zapisano, że w Parciakach żyło 22 gospodarzy "na półwłóczkach, ćwierciach i półćwierciach" (...) "gruntu piaszczystego i błotnistego". We wsi mieszkali 3 ludzie luźni. Mieszkańcy Parciak odrabiali pańszczyznę w wyznaczonych folwarkach w starostwie przasnyskim (75 dni pieszych w czasie żniw i 15 podwód rocznice). Płacili czynsz (63 złote polskie i 10 groszy) i zagonowe (145 złotych polskich i 0,5 grosza). Pańszczyzna i czynsz miały łącznie wartość 127 złotych polskich i 5 groszy. Ze wsi Olszewka, Parciaki, Żelazna, Poścień, Pruskołęka i Rachujka płacono łącznie arendę karczemną. Łącznie dochody starostwa przasnyskiego ze wsi Parciaki wynosiły 335 złotych polskich, 26 groszy i 4 denary. W lustracji zapisano też, że gospodarze z Parciak użytkowali łąkę "Dziadek" w Olszewce. Zyski z niej osiągnięte przeznaczano dla starostwa. Poza tym mieszkańcy Rzodkiewnicy sąsiadującej z Parciakami, a należącej do Zielińskich, narzekali, że Parciaki "im chcą przywłaszczać i zabierać łąki".
23 września 1778 biskup płocki Michał Jerzy Poniatowski wydał w Pułtusku akt erygowania parafii Baranowo. Włączył do niej m.in. wieś Parciaki, wydzielając ją z parafii Chorzele. W 1802 sołtysem wsi był Antoni Prusik. W 1815 we wsi istniały 33 domy, które zamieszkiwało 213 osób (106 mężczyzn i 107 kobiet). W 1816 w pobliżu wsi otwarto kopalnię bursztynu. Z 1817 pochodzi notatka, że w szkole parafialnej w Olszewce, która mieściła się w domu prywatnym, uczyły się dzieci m.in. z Parciak, mimo że nie była to wieś należąca do parafii chorzelskiej jak Olszewka. W 1848 Parciaki były najludniejszą wsią w parafii Baranowo. Liczyły 275 mieszkańców (134 mężczyzn i 141 kobiet) w 38 domach.
Po 1864 przeprowadzono uwłaszczenie. W "Słowniku geograficznym Królestwa Polskiego i innych krajów słowiańskich" wydanym w 1886 czytamy, że wieś liczyła 43 domy, 315 mieszkańców, 960 mórg gruntu użytecznego i 520 mórg nieużytków. W okolicy handlowali Żydzi. Z 1880 mamy relację o handlarzu drzewem Moszku Kupfernmüntzu.
W 1905 do wsi sprowadzono drewniany kościół z Czarni. W Parciakach składano go do 1912. W 1907 Parciaki stały się filią parafii Baranowo, a do 1912 samodzielną parafią.
Według mapy z 1914 we wsi były 44 domy. W czasie I wojny światowej w pobliżu Parciak stał front wschodni. W 1915 stacjonowały tu wojska niemieckie. W lesie koło wsi powstał pomnik Paula von Hindenburga. We wsi po przejściu frontu założono 2 cmentarze. Jeden z nich przetrwał w granicach cmentarza parafialnego.
W 1915 Niemcy zbudowali kolejkę wąskotorową, a następnie normalnotorową na trasie Ostrołęka–Chorzele. Jedną ze stacji wyznaczono w Parciakach. Doprowadziło to do powstania nowej osady.
W marcu 1916 w Parciakach otwarto przytułek dla 30 dzieci. Powstała też ochronka z utrzymaniem. W maju 1916 do ochronki przychodziło 80 dzieci.
Według spisu powszechnego z 1921 we wsi istniało 76 domów, w których mieszkało 416 osób (194 mężczyzn i 222 kobiety). Szkoła była jednoklasowa. W roku szkolnym 1925/1926 w jednej wynajętej sali o powierzchni 20 m² uczyło się 43 dzieci. W roku szkolnym 1930/1931 jedną własną salą lekcyjną o powierzchni 62 m², w której uczyło się 60 dzieci. Pracował tu jeden nauczyciel, w roku szkolnym 1938/1939 nauczyciel i nauczycielka.
Istniały dwa sklepy prowadzone przez Polaków i dwa prowadzone przez Żydów. Na początku lat 30. XX wieku liczba domów wynosiła 52. W 1933 we wsi powstawiono wiatrak koźlak przeniesiony z Krasnosielca. W 1937 we wsi było 80 gospodarstw. Ziemia orna rozciągała się na powierzchni 250 ha, łąki, bagna i zarośla obejmowały 600 ha, a obszar lotnych piasków 400 ha. Do II wojny światowej nie dokończono komasacji gruntów. Działało kółko rolnicze. W 1936 planowano włączenie rolników z Parciak do spółdzielni mleczarskiej „Zrozumienie” w Zawadach. W 1929 we wsi powstała jednostka Ochotniczej Straży Pożarnej.
W latach 30. XX wieku ks. Władysław Skierkowski prowadził we wsi badania etnograficzne na temat kultury Kurpiów Zielonych. Mieszkańcy innych wiosek nazywali Kurpiów z Parciak "pyciami".
Na dzień 1 września 1939 we wsi mieszkały 662 osoby. W dniu 1 stycznia 1945 liczebność mieszkańców określono na 735 osób.
W czasie II wojny światowej w Parciakach aktywny był ruch oporu. W 1943 w ramach Ośrodka II „Liwiec” w Jednorożcu z siedzibą w Małowidzu powstał Pluton V Parciaki. Dowódcą jednostki Armii Krajowej z Parciak był Stanisław Berg.
W 1947 we wsi istniała szkoła pierwszego stopnia. Zorganizowano ją w organistówce i prywatnych domach. Nową murowaną szkołę oddano do użytku w 1971. W roku szkolnym 1973/1974 ośmioklasowa szkoła w Parciakach kształciła 262 osoby.
W 1947 wieś zajmowała powierzchnię 538,99 ha i liczyła 732 osób. W 1954 w Cechu Rzemiosł Różnych w Przasnyszu zarejestrowany był kowal Józef Prusik z Parciak. W latach 1965–1990 we wsi działał Klub Prasy i Książki „Ruch”, a od 1966 kółko rolnicze. Od 1968 funkcjonowało koło gospodyń wiejskich, które prowadziło kursy gotowania i szycia. Przy KGW działał zespół kurpiowski. W 1973 sołtysem był Henryk Berk, w latach 1977–1981 Czesław Mierzejewski, w latach 1984–1987 Henryk Fąk, a w latach 1987–1900 ponownie Henryk Berk.
Współcześnie.
W 2002 w Parciakach było 269 gospodarstw domowych. Na dzień 25 listopada 2011 we wsi notowano 568 osób: 278 kobiet i 290 mężczyzn. Na dzień 31 grudnia 2014 wieś zamieszkiwało 125 osób w wieku przedprodukcyjnym, 338 w wieku produkcyjnym i 108 w wieku poprodukcyjnym, łącznie 571 osób.
Miejscowość jest siedzibą parafii rzymskokatolickiej św. Stanisława, należącej do metropolii białostockiej, diecezji łomżyńskiej, dekanatu Chorzele.
Od 2014 istnieje Publiczna Szkoła Podstawowa Żelazna Rządowa–Parciaki z siedzibą w Parciakach powstała z połączenia dwóch placówek w sąsiednich wsiach. W budynku w Parciakach uczą się dzieci i młodzież z klas IV–VIII. Tu też jest sekretariat szkoły. W szkole funkcjonuje filia Gminnej Biblioteki Publicznej w Jednorożcu. W Parciakach działa Stowarzyszenie „Sąsiedzi”. We wsi istnieje agencja pocztowa, kilka sklepów i stacja autogazu.
W 2019 Stowarzyszenie „Przyjaciele Ziemi Jednorożeckiej” przygotowało i zainstalowało w Parciakach wystawę plenerową "Parafia Parciaki w fotografii".
Zachowały się drewniane domy budowane zgodnie z wzorcami Kurpiów Zielonych. Niektóre pochodzą z okresu międzywojennego. W granicach administracyjnych Parciak znajduje się kilkadziesiąt przykładów małej architektury sakralnej: krzyży przydrożnych, kapliczek i figur.
Parciaki są wsią kurpiowską.

</doc>
<doc id="372351" url="https://pl.wikipedia.org/wiki?curid=372351" title="Parcice">
Parcice

Parcice – wieś sołecka w Polsce położona w województwie łódzkim, w powiecie wieruszowskim, w gminie Czastary.
W latach 1975–1998 miejscowość administracyjnie należała do województwa kaliskiego.
Położenie.
Parcice leżą na obszarze Wyżyny Wieluńskiej. Wieś położona jest 13 km na południowy wschód od Wieruszowa przy drodze Bolesławiec – Wieluń. Na trasie z Parcic do Krajanki, po prawej stronie znajdują się Wydmy Parcickie, tzw. Łyse Góry.
Historia.
Parcice po raz pierwszy wspomniane zostały w dokumencie z 1403 roku wydanym dla bractwa żebraczego w Bolesławcu. Wioską władał wówczas Jan z Parcic. W 1461 roku Małgorzata, wdowa po Janie dała wieś swojemu potomkowi Mikołajowi Gruszczyńskiemu podczaszemu poznańskiemu i staroście odolanowskiemu. W 1465 roku Jan Cieciorka z Wyszanowa sprzedał Parcice Sędziwojowi z Niedzieliska. 
W roku 1552 majątek Parcice był własnością Jana, Antoniego i Zygmunta Madalińskich. Było to 1608 morgów ziemi uprawnej, 669 mórg łąk, 36 mórg pastwisk i 101 mórg lasu, a także młyn wodny i wiatrak. W XVII wieku dobra te należały do średniozamożnej rodziny Kochlewskich, którzy byli wyznawcami kalwinizmu i tu na miejscu wybudowali własnym kosztem zbór. We wsi znajdował się również kalwiński cmentarz. Po Kochlewskich właścicielami byli Potrowscy, Koseccy i Trepkowie. Ostatnim z Trepków był Leopold, do którego należały jeszcze majątki w Młynisku, Łyskorni i w Mokrsku. Pod koniec życia, przeszedł na katolicyzm i wybudował własnym kosztem kościół w Czastarach, który wyświęcono w 1847 roku. Od Leopolda Trepki nabył majątek Ferdynand Magnuski, który pochodził z okolic Sieradza. Ferdynand miał dwóch synów: Władysława i Bolesława. Majątek w Parcicach przejął ten drugi. Jeszcze za życia swojego ojca sprowadził z Francji inżynierów, którzy wytyczyli w parku klomby i aleje według francuskich wzorów. Z czasem Bolesław narobił sporo długów, bo wyjeżdżał za granicę. Mając sporo długów szukał do ożenku bogatej kandydatki na żonę. Po pewnym czasie znalazł partnerkę w Prowincji Poznańskiej w zaborze niemieckim – nazywała się Józefa Biegańska. Przyszły teść przyjechał na oględziny tutejszego majątku, Bolesław Magnuski obwiózł go pokazując mu swe własności, a zarazem i lasy państwowe jako swoje. Posag zamożnej panny wyniósł 200000 talarów (1 Talar = 6 marek). 
21 kwietnia 1863 r. we wsi odpoczywał oddział powstańczy dowodzony przez Franciszka Parczewskiego, który dzień wcześniej stoczył z Rosjanami potyczkę pod Starym Ochędzynem, a dzień później bitwę pod Rudnikami. 
Według opisu Słownika Geograficznego wydanego w Warszawie w 1886 roku, majątek Parcice rozciągał się na przestrzeni 7 km, od wsi Koryta, aż do zachodnich ziem wsi Jaworek. 
W 1928 roku wieś zamieszkiwało 725 osób. 
II wojna światowa.
1 września 1939 roku w Parcicach miał miejsce epizod boju pod Krajanką. Parcice broniły Bataliony Obrony Narodowej "Wieluń I" i "Wieluń II". Około godz. 18 polacy rozpoczęli wycofywać się w kierunku Czastar. O 18.30 Niemcy uderzyli na Parcice, a około godz. 20 na Czastary. W boju poległo 6 żołnierzy polskich oraz 4 żołnierzy pułku Leibstandarte SS "Adolf Hitler". Poległych upamiętnia pomnik w Krajance. Polskich żołnierzy pochowano na cmentarzu parafialnym w Czastarach. 
Podczas II wojny światowej część rodzin przesiedlono oraz zmieniono nazwę wsi na Kalwinsdorf, ze względu na zamieszkanie wsi przez wyznawców kalwinizmu od XVII do XIX wieku (ww. Kochlewskich i Trepków).
Po ataku Niemiec na ZSRR w lipcu 1941 roku wysiedlono około 20 gospodarstw wokół dworu w Parcicach. Niemcy utworzyli tam 100-hektarowy majątek. Wcześniej wysiedlono 5 gospodarzy, a we wrześniu 1941 roku wysiedlono prawie wszystkich zamożniejszych rolników. Na ich miejsce osiedleni zostali Niemcy z Bawarii. W późniejszym czasie wywieziono jeszcze kilka rodzin.
Szacuje się, że podczas II wojny światowej zginęło 14 mieszkańców Parcic, w tym dwóch podczas wojny obronnej w 1939 roku.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Dwór w Parcicach.
Parcice to miejscowość posiadająca malowniczy park z ruinami dworku szlacheckiego. Dworek ten wybudowany został w końcu XVIII wieku. Zbudowany został w stylu klasycystycznym, z czterokolumnowym portykiem i owalnym salonem na osi. Obecnie bardzo zaniedbany z braku środków finansowych, prawie całkowicie uległ ruinie. Wcześniej mieściła się tutaj siedziba szlachecka Elżbiety Czartoryskiej, o czym miała świadczyć tablica nagrobkowa z 1623 roku, którą odnaleziono zaraz po wojnie i przewieziono na cmentarz w Czastarach. Późniejszym budowniczym był hrabia Leopold Trepka, gorący zwolennik kalwinizmu. Następnie właścicielami byli Magnuscy oraz Witold Nowicki. Po II wojnie światowej we dworze działała szkoła podstawowa. Dwór uległ dewastacji w latach 80. i 90. XX w. W obrębie parku znajdują się unikalne w skali Europy dwa platany kalifornijskie oraz bardzo stary dąb, którego obwód wynosi 6,25 m. W pałacu podziwiać można było stylową stolarkę, posadzki, kominki i sztukaterię: znaleziono i uratowano stylowe piece kaflowe, które znajdują się w Muzeum w Ożarowie (5 pieców). Obecnie zniszczone ruiny są w rękach prywatnych. Od 2008 roku na początku lipca w parku dworskim odbywa się wystawa koni powiatu wieruszowskiego.
Parafia rzymskokatolicka.
W Parcicach znajduje się kościół katolicki, niedaleko dworu, przy ul. Kościelnej. Kościół Podwyższenia Krzyża Świętego został wzniesiony w latach 1989-1990 według projektu Teresy Kunikowskiej. Kamień węgielny pod budowę kościoła poświęcił biskup pomocniczy częstochowski Miłosław Kołodziejczyk.
Oświata.
Pierwsza jednoklasowa szkoła w Parcicach powstała w 1917 roku. Nauczanie odbywało się w prywatnych domach. Tuż przed wybuchem II wojny światowej z inicjatywy Józefa Sroczyńskiego, pierwszego kierownika szkoły, postanowiono o budowie murowanego budynku. Kilka tygodni przed 1 września 1939 roku były gotowe ściany. W ostatnich dniach sierpnia kwaterował tu oddział Wojska Polskiego. Podczas wojny niemiecka firma Alberta Kupke rozebrała stojące mury i zgromadzone materiały wykorzystała do budowy obór i remontów domów niemieckich osadników, z których wysiedlono mieszkańców Parcic i okolicznych wsi. W latach 1945-1947 nauka odbywała się w dworze parcickim, a następnie w drewnianym baraku. W latach 1958-1959 zbudowano murowany budynek, rozbudowany w latach 1988-1992.
OSP Parcice.
1912 roku założona została Ochotnicza Straż Pożarna w Parcicach, a w 1930 roku zbudowano remizę strażacką. Początkowo jednostka funkcjonowała jako pododdział OSP Czastary. W 2013 roku odbyły się uroczystości związane ze 100-leciem istnienia straży. Jednostka posiada wóz bojowy Renault M210 GBA 3/16. 

</doc>
<doc id="372352" url="https://pl.wikipedia.org/wiki?curid=372352" title="Parcz">
Parcz

Parcz (niem. "Groß Partsch", "Partsch") – osada w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Przez wieś biegnie linia kolejowa nr 259.
Historia.
W rejonie wsi w 1904 odkryto kurhan z epoki brązu.
W XIV w. była tu pruska wieś chłopska lokowana na 16 włókach. Była tu jedna służba rycerska i młyn wodny. W roku 1378 wielki mistrz krzyżacki Konrad von Wallenrod nadał tu na prawie chełmińskim dwom braciom Więckowi i Michałowi 60 włók nad jeziorem Parcz (współcześnie jezioro to nie istnieje). Świadkiem tego nadania był Ulrich von Jungingen.
W roku 1437 właścicielem wsi został Fryderyk von Partz. Od nazwiska właściciela przyjęła się nazwa wsi. W XVI w. wieś należała do Kobylińskich, a w XVII w. do Kalksteinów. Z rodziny tej najbardziej znany jest Krystian Kalkstein. Historia jego życia przedstawiona była w serialu telewizyjnym "Czarne chmury". Od Kalksteinów dobra parczowskie odkupił baron Fryderyk von Schenk zu Tautenberg. O Tautenbergach pisał Kętrzyński, że z poddanymi rozmawiali po polsku. Tautenbergowie główna siedzibę rodu mieli w Dobie. W XVIII w. we wsi znajdował się wiatrak. W roku 1913 właścicielem Parcza był Georg Frhr. von Schenk zu Tautenberg, a dzierżawcą majątku Joachim Deuβ. Majątek razem z folwarkiem w Jankowie miał powierzchnię 689 ha.
W czasie II wojny światowej na terenie Parcza znajdował się obóz jeniecki dla Norwegów, których wykorzystywano do niektórych prac związanych z budową Wilczego Szańca.
Po roku 1945 w Parczu utworzono PGR, który przed ich likwicją funkcjonował jako samodzielny zakład rolny w ramach Przedsiębiorstwa Hodowli Zarodowej w Wopławkach. Do Zakładu Rolnego w Parczu należały obiekty produkcyjne w Jankowie i Mażanach. W Parczu prowadzona była hodowla była, trzody chlewnej rasy złotnicka pstra i ferma zwierząt futerkowych (lisów).
Dwór.
Dwór w Parczu wybudowany został w połowie XIX w. Dwór znajduje się między parkiem, a częścią gospodarczą. Jest to budowla dwukondygnacyjna z ryzalitem od strony parku. Ryzali od strony elewacji frontowej poprzedzony jest murowanym gankiem z tarasem. Dwór przykryty jest dachem dwuspadowym.
Dwór w okresie II wojny światowej zajęty był na potrzeby obsługi Wilczego Szańca.

</doc>
<doc id="372355" url="https://pl.wikipedia.org/wiki?curid=372355" title="Parczowce">
Parczowce

Parczowce – wieś w Polsce, położona w województwie podlaskim, w powiecie sokólskim, w gminie Kuźnica.
W latach 1975–1998 wieś administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy i św. Dominika w Klimówce.

</doc>
<doc id="372356" url="https://pl.wikipedia.org/wiki?curid=372356" title="Parczów">
Parczów

Parczów – wieś w Polsce położona w województwie łódzkim, w powiecie opoczyńskim, w gminie Białaczów.
W latach 1975–1998 miejscowość administracyjnie należała do województwa piotrkowskiego.
Wierni kościoła rzymskokatolickiego należą do parafii św. Jana Chrzciciela w Białaczowie.

</doc>
<doc id="372357" url="https://pl.wikipedia.org/wiki?curid=372357" title="Parczówek">
Parczówek

Parczówek – wieś w Polsce położona w województwie łódzkim, w powiecie opoczyńskim, w gminie Białaczów.
W latach 1975–1998 miejscowość administracyjnie należała do województwa piotrkowskiego.
Przez wieś przepływa rzeka Drzewiczka – dopływ Pilicy. W wyniku powodzi w roku 2010 uszkodzony został most łączący Parczówek z Kuraszkowem.
Historia: W dokumentach z XV wieku widnieje 392 mieszkańców, dziedzicem był Piotr Parczowski herbu Odrowąż. W XVI wieku, według ksiąg poborowych z 1577 roku wieś była własnością Anny Krzykowskiej. W 1827 roku wieś liczyła 290 mieszkańców ("Słownik Geograficzny Królestwa Polskiego" z 1886 roku).
Wierni kościoła rzymskokatolickiego należą do parafii św. Doroty w Petrykozach.

</doc>
<doc id="372358" url="https://pl.wikipedia.org/wiki?curid=372358" title="Pardołów">
Pardołów

Pardołów – wieś w Polsce położona w województwie świętokrzyskim, w powiecie koneckim, w gminie Stąporków.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. W latach 1975–1998 miejscowość administracyjnie należała do województwa kieleckiego.
Wierni kościoła rzymskokatolickiego należą do parafii św. Jacka i św. Katarzyny w Odrowążu.

</doc>
<doc id="372359" url="https://pl.wikipedia.org/wiki?curid=372359" title="Pareżki">
Pareżki

Pareżki (do 1945 r. niem. "Parösken") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
W pobliżu wsi znajduje się wzniesienie zwane Tajemniczą Górą (210 m). Według relacji starszych mieszkańców tuż po wojnie u podnóża góry znajdowało się kilka zasypanych wejść do sztolni, a nawet tory kolejki, przysypane zawalonym wyrobiskiem. Prowadzone przez ekipy poszukiwaczy prace potwierdziły istnienie sztolni.
Historia.
Wieś wymieniana w źródłach już w XV wieku. W XVI wieku wieś otrzymało lokacje i została zasiedlona przez Polaków (najprawdopodobniej z północnego Mazowsza). W XVII i XVIII w. była to wieś szlachecka, świadcząca powinności na rzecz hrabiów "von Schwerin".
W 1935 r. w tutejszej szkole, zatrudniającej jednego nauczyciela, uczyło się 39 uczniów. W 1939 r. we wsi mieszkało 225 osób.
W latach 30. XX w. las na północ od Kamińska objęło w posiadanie wojsko, organizując poligon o nazwie Stablack. Na początku II wojny światowej w warunkach ostrej mazurskiej zimy ćwiczyły tu pułki Wehrmachtu razem z zapraszanymi oddziałami z armii państw satelickich.
W 1983 r. we wsi było 15 domów i 66 mieszkańców. W tym czasie było tu 15 indywidualnych gospodarstw rolnych, o łącznym areale 273 ha. W gospodarstwach w tym okresie hodowano łącznie 179 sztuk bydła (w tym 89 krów mlecznych), 76 świń, 24 konie i 169 owiec. We wsi była świetlica i punkt biblioteczny.

</doc>
<doc id="372360" url="https://pl.wikipedia.org/wiki?curid=372360" title="Parkoczewo">
Parkoczewo

Parkoczewo – wieś w Polsce położona w województwie mazowieckim, w powiecie płockim, w gminie Bodzanów.
W latach 1975–1998 miejscowość administracyjnie należała do województwa płockiego.
Wieś dawniej nosiła nazwę: Parkoczewo. Parkoczew - nazwa dzierżawcza od nazwy osobowej Parkocz. Dziedziczna wieś kościelna w ziemi wyszogrodzkiej. Pierwsza wzmianka: rok 1453. W 1888 wieś posiadała osiem domów.

</doc>
<doc id="372367" url="https://pl.wikipedia.org/wiki?curid=372367" title="Bitwa na barykadzie wozów">
Bitwa na barykadzie wozów

Bitwa na barykadzie wozów (ang. "Wagon Box Fight") – starcie zbrojne, które miało miejsce 2 sierpnia 1867 w trakcie wojny Czerwonej Chmury, między żołnierzami Stanów Zjednoczonych w sile 32 żołnierzy (w tym 6 drwali) pod dowództwem kapitana Jamesa Powella a przeważającymi siłami konnych i pieszych Dakotów pod wodzą Czerwonej Chmury. Do bitwy doszło w pobliżu Fort Phil Kearny, na terytorium stanu Wyoming.
Bitwa.
Żołnierze Powella, służący jako zbrojna eskorta oddziału drwali ścinających drzewa na budowę fortu i na opał, bronili się w barykadzie utworzonej ze skrzyń i 14 wozów ustawionych jeden za drugim w kształt owalu. Na tak skonstruowaną barykadę Indianie w sile około 1–2 tysięcy wojowników przypuszczali kilka nieudanych ataków. Podczas bitwy trwającej pięć godzin Powell stracił 5 ludzi, a dwóch zostało poważnie zranionych. Według jego raportu zabito około 60 Indian i raniono 120 (publikowane w tym czasie liczby osiągały wartości nawet 1100 zabitych). Dysproporcje w stratach oraz fakt przeżycia garstki żołnierzy wiążą się z użyciem przez żołnierzy amerykańskich odtylcowych karabinów Springfielda kaliber .50, w które zostali zaopatrzeni po klęsce Fettermana. Strategia Indian była oparta na przekonaniu, że Amerykanie nadal używają powolnych w użyciu karabinów odprzodowych, byli więc zaskoczeni następującymi po sobie seriami strzałów. Mimo to ataki nie ustawały aż do momentu, kiedy z odsieczą przybył oddział z Fortu Kearny, wiodący ze sobą armatę. Wtedy Dakotowie zarządzili odwrót.
Poprzedniego dnia w boju na łące w pobliżu Fortu C.F. Smith mniejsze siły Dakotów zostały pokonane w niemal ten sam sposób.

</doc>
<doc id="372368" url="https://pl.wikipedia.org/wiki?curid=372368" title="Kenneth E. Hagin">
Kenneth E. Hagin

Kenneth Erwin Hagin (ur. 20 sierpnia 1917 w McKinney, zm. 13 września 2003 w Tulsa) – amerykański kaznodzieja nurtu charyzmatycznego (neopentekostalnego), określany jako jedna z głównych postaci amerykańskiego Ruchu wiary. 
Doktor honoris causa Oral Roberts University.
Życiorys.
W 1974 założył szkołę biblijną Rhema Bible Training Center w Tulsa, w stanie Oklahoma (ponad 20 tysięcy absolwentów – m.in. działający w Polsce (w Gdyni) pastorzy Larry i Angela Keeton). W Gdyni pastorzy Larry i Angela Keeton założyli i prowadzą Szkołę Biblijną Domata w asyście pastora Krzysztofa Rompy i pastora Dariusza Macha.
Autor wielu książek zawierających nauczanie biblijne m.in. na temat uzdrowienia, funkcjonowania Kościoła i in. Podczas spotkań z nim wiele osób przeżywało Odpoczynek w Duchu i Śmiech w Duchu (zjawiska charakterystyczne dla ruchu neocharyzmatycznego). W języku polskim wydano jego autorstwa m.in. "Duch człowieka", "Dobry i zły sposób myślenia", "Dlaczego ludzie upadają pod mocą".
Hagin i tzw. „teologia sukcesu”.
W 2000 roku Hagin opublikował książkę pt. „The Midas Touch” (Dotyk Midasa, wyd. pol. 2008), w której częściowo uściśla swoje poglądy, przedstawia regułę rozumienia Ruchu Wiary, w której zostały potępione poglądy głoszone przez reprezentantów tzw. „ewangelii sukcesu”. Zasadniczym punktem krytyki był materializm niektórych wspólnot zielonoświątkowych. Należy przy tym pamiętać, że Hagin już w latach 80. przestrzegał przed błędnym rozumieniem Ruchu Wiary. W opublikowanej w 1985 roku książce „New Tresholds of Faith” (A wiara jest pewnością, wyd. pol. 2010) pisał:
Przez wiele lat nie rozumiałem, że Bóg chce, aby Jego dzieciom się powodziło. Podobnie jak mnóstwo innych osób myślałem, iż ubóstwo jest oznaką pokory (...). Sądziłem, że sprawiedliwy człowiek nie może być bogaty, a bogacz nie może być sprawiedliwy (...). W Piśmie Świętym nie ma takiego stwierdzenia. W I Liście do Tymoteusza 6:10 czytamy natomiast: „Albowiem korzeniem wszelkiego zła jest miłość pieniędzy; niektórzy, ulegając jej, zboczyli z drogi wiary i uwikłali się sami w przeróżne cierpienia”. Można kochać pieniądze, nie posiadając ani grosza.
Cztery lata wcześniej Hagin stwierdził w ramach nauczania na temat modlitwy:
W swoim życiu nieraz będziesz przeżywał różne trudności. Kryzysowe sytuacje i problemy spotykają każdego z nas. Życie nie jest usłane różami. Ostateczny rezultat wszystkiego, co przeżywamy, zależy od tego czy znamy Słowo, czy znamy Ducha Bożego i czy umiemy właściwie się modlić (...). Wolą Bożą dla ciebie jest to, abyś wszelką swoją troskę złożył na Niego. Nie, nie powiedziałem, że to będzie łatwe (...). On czuwa. On cię widzi. Po prostu odpręż się i rzuć się w Jego ramiona. Chwała Bogu, On cię złapie.

</doc>
<doc id="372370" url="https://pl.wikipedia.org/wiki?curid=372370" title="Jerzy Suchański">
Jerzy Suchański

Jerzy Zdzisław Suchański (ur. 5 marca 1949 w Ząbkowicach Będzińskich) – polski polityk, samorządowiec, inżynier elektryk, w latach 1994–1996 prezydent Kielc, senator IV i V kadencji.
Życiorys.
Ukończył studia w Kielecko-Radomskiej Wyższej Szkole Inżynierskiej w Kielcach, na Politechnice Warszawskiej obronił doktorat z elektryki. Pracował m.in. jako dyrektor naczelny Przedsiębiorstwa Elektryfikacji i Technicznej Obsługi Rolnictwa „Eltor”. Od 1971 wykładał elektrotechnikę na Politechnice Świętokrzyskiej (do 1974 funkcjonującej pod nazwą Kielecko-Radomska Wyższa Szkoła Inżynierska). Specjalizuje się w elektronice przemysłowej.
Działał w Forum Pracodawców, Stowarzyszeniu Współpracy „Polska-Wschód”, Fundacji Elektryfikacji Rolnictwa w Polsce, Stowarzyszeniu Charytatywnym im. Alberta Schweitzera, Związku Nauczycielstwa Polskiego.
Należał do PZPR (był sekretarzem Komitetu Miejskiego w Kielcach), potem do Socjaldemokracji RP i Sojuszu Lewicy Demokratycznej. W marcu 2004 był w gronie członków założycieli Socjaldemokracji Polskiej.
Pełnił funkcję przewodniczącego Miejskiej Rady Narodowej w Kielcach i prezydenta Kielc. W latach 1997–2005 sprawował mandat senatora z województwa i okręgu kieleckiego. W Senacie V kadencji przewodniczył Komisji Skarbu Państwa i Infrastruktury, Parlamentarnemu Zespołowi ds. Restrukturyzacji Energetyki, a od 2004 także Klubowi Senackiemu Socjaldemokracji Polskiej (istniejącemu do 2005).
W 2005, 2007, 2011 i 2015 kandydował w kolejnych wyborach parlamentarnych (w 2005 do Senatu z ramienia SDPL, a w następnych latach do Sejmu – w 2007 z listy LiD, w 2011 i w 2015 z listy PO; w tych ostatnich jako bezpartyjny, wcześniej jako członek SDPL). W styczniu 2008 objął wakujący mandat radnego sejmiku świętokrzyskiego, zastępując Sławomira Kopycińskiego (w 2010 nie ubiegał się o reelekcję).
Życie prywatne.
Żonaty (żona Maria), ma dwoje dzieci (córkę Annę i syna Kamila).

</doc>
<doc id="372372" url="https://pl.wikipedia.org/wiki?curid=372372" title="Kielecko-Radomska Wyższa Szkoła Inżynierska">
Kielecko-Radomska Wyższa Szkoła Inżynierska



</doc>
<doc id="372374" url="https://pl.wikipedia.org/wiki?curid=372374" title="Jerzy Zdzisław Suchański">
Jerzy Zdzisław Suchański



</doc>
<doc id="372375" url="https://pl.wikipedia.org/wiki?curid=372375" title="Gustaw Klimt">
Gustaw Klimt



</doc>
<doc id="372377" url="https://pl.wikipedia.org/wiki?curid=372377" title="Tyniec Mały">
Tyniec Mały

Tyniec Mały (niem. "Klein Tinz") – wieś w Polsce położona 14 km od Wrocławia. Leży w województwie dolnośląskim, w powiecie wrocławskim, w gminie Kobierzyce.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Raportu o Stanie Gminy Kobierzyce z 2020 r. Tyniec Mały liczył 1771 mieszkańców. Jest czwartą co do wielkości miejscowością gminy Kobierzyce.
Historia.
Pierwsza wzmianka o wsi pochodzi z XII wieku. Kolejny zapis dotyczący wsi pochodzi z roku 1204, w którym Henryk Brodaty m.in. zwolnił posiadłości klasztoru Najświętszej Marii Panny na Piasku od daniny na prawie polskim "iure polonico" zwanej "podworowem". Miejscowość została wymieniona w tym łacińskim dokumencie w staropolskiej, zlatynizowanej formie "Tynech". W kolejnym dokumencie z 1217 roku wydanym przez biskupa wrocławskiego Lorenza miejscowość wymieniona jest w formie "Tynec", a w roku 1223 "Thyncz". Wzmiankowana w łacińskim dokumencie z 1250 roku wydanym przez papieża Innocentego IV w Lyonie gdzie zanotowana została w zlatynizowanej, staropolskiej formie "„Tynec”". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Tintz commenda". Nazwa pochodzi od wyrazu tyn, oznaczającego płot, ogrodzenie. Nazwa Tyniec symbolizowała osadę obronną ogrodzoną ostrokołem z drzewa (pale sosnowe). 
24 stycznia 1945 we wsi zatrzymała się kolumna więźniów w trakcie Marszu śmierci Fünfteichen - Gross Rosen. Niemieccy strażnicy zamordowali tu kilkadziesiąt osób. Zwłoki 51 ofiar ekshumowano w roku 1975 i przeniesiono na Cmentarz Żołnierzy Polskich we Wrocławiu, a w miejscu mordu postawiono pomnik.
W czasach Polski Ludowej, do połowy lat 80. przez miejscowość przebiegała droga międzynarodowa E83.
W 2006 roku miejscowość obchodziła 800-lecie istnienia.
Zabytki.
Do wojewódzkiego rejestru zabytków wpisany jest:
inne zabytki:
Przemysł.
W pobliżu wsi są fabryki LG Group (LG Display, LG Electronics, LG Chem, LG Innotek), Dong Seo Display, Dong Yang Electronics, Toshiby i wielu innych firm, głównie z branży elektronicznej i AGD.

</doc>
<doc id="372379" url="https://pl.wikipedia.org/wiki?curid=372379" title="Nowa Osada (województwo lubelskie)">
Nowa Osada (województwo lubelskie)

Nowa Osada – wieś w Polsce położona w województwie lubelskim, w powiecie janowskim, w gminie Godziszów.
Wieś w sołectwie Kawęczyn obejmującym miejscowości Kawęczyn i Nowa Osada. W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 222 mieszkańców i była ósmą co do wielkości miejscowością gminy Godziszów.

</doc>
<doc id="372381" url="https://pl.wikipedia.org/wiki?curid=372381" title="Igor Śmiałowski">
Igor Śmiałowski

Igor Śmiałowski-Smirnow (ur. 20 czerwca 1917 w Moskwie, zm. 16 czerwca 2006 w Warszawie) – polski aktor teatralny i filmowy.
Życiorys.
Po odzyskaniu przez Polskę niepodległości mieszkał wraz z rodzicami w Wilnie i tam ukończył Państwowe Gimnazjum im. Joachima Lelewela. Po maturze wstąpił do Akademii Sztuk Pięknych, którą porzucił na rzecz Szkoły Podchorążych Rezerwy Artylerii Przeciwlotniczej w Trauguttowie (obecnie Jużnyj Wajennyj Garadok) k. Brześcia.
W 1938 dostał skierowanie do fabryki zbrojeniowej w Starachowicach. W obronie Polski we wrześniu 1939 był żołnierzem 1 Baterii Motorowej Artylerii Przeciwlotniczej 1 Dywizji Piechoty Legionów. Absolwent tajnej szkoły aktorskiej (Studio Dramatyczne) w Wilnie (1940), w tym samym roku debiutował w kabarecie "Ksantypa" Janusza Minkiewicza.
Aktor (od 1945) teatrów Białegostoku, Krakowa, Katowic i Łodzi (od 1948) teatrów warszawskich, m.in. Polskiego, Syreny, Rozmaitości i Narodowego. Występował również w Teatrze Polskiego Radia, Teatrze Telewizji oraz w Kabarecie „Wagabunda”.
Po raz ostatni pojawił się na ekranach w 2000 jako hrabia Alfred Bizanc w ostatniej części serialu "Dom". Autor zbiorów anegdot teatralnych "Igor Śmiałowski opowiada" i "Igoraszki z Melpomeną" oraz wspomnienia "Cała wstecz".
Od 1945 do śmierci był żonaty z Danutą.
Pochowany w Warszawie na cmentarzu Powązkowskim (kwatera 117-2-8).

</doc>
<doc id="372382" url="https://pl.wikipedia.org/wiki?curid=372382" title="Pamiętnik Warszawski (1809–1810)">
Pamiętnik Warszawski (1809–1810)

Pamiętnik Warszawski (1809-1810), to miesięcznik literacki ukazujący się w Warszawie.
Pismo zajmowało się literaturą, historią i teatrem, było redagowane przez Ludwika Osińskiego. Na łamach pisma ukazywały się między innymi rozprawy Tadeusza Czackiego (1765-1813) oraz poezje J.U.Niemcewicza. Recenzowano tam nowości wydawnicze, ale tylko rangi tragedii ("Katon" A. Chodkiewicza) czy przekładu "Eneidy" F. K. Dmochowskiego.

</doc>
<doc id="372384" url="https://pl.wikipedia.org/wiki?curid=372384" title="Premier Bahrajnu">
Premier Bahrajnu



</doc>
<doc id="372385" url="https://pl.wikipedia.org/wiki?curid=372385" title="Karaganda">
Karaganda

Karaganda (, "Karagandy"; , "Karaganda") – miasto w Kazachstanie, w Karagandyjskim Zagłębiu Węglowym; stolica obwodu karagandyjskiego. Ośrodek wydobycia węgla kamiennego, przemysłów: maszynowego, chemicznego, materiałów budowlanych i spożywczego. W mieście znajduje się kilka szkół wyższych, m.in. uniwersytet (zał. w 1972 roku), uczelnia medyczna i politechnika; ponadto kilka instytutów badawczych, muzeum, teatry i ogród botaniczny. Miasto jest siedzibą Związku Polaków w Kazachstanie (zał. w 1994 roku). Od 1999 roku Karaganda jest także siedzibą katolickiej diecezji karagandyjskiej – jednej z czterech jednostek terytorialnych Kościoła na terenie Kazachstanu.
Historia.
Pierwsze osadnictwo na terenie miasta pojawiło się w 1856 roku. Rok później rozpoczęto eksploatację węgla kamiennego na małą skalę, w który zaopatrywano pobliską hutę miedzi. Wydobycie węgla wstrzymano w latach 20. XX wieku, jednak w 1931 roku, po zakończeniu budowy linii kolejowej oraz zarządzeniu, że Karaganda będzie głównym ośrodkiem węglowym, dostarczającym surowiec dla przemysłu w regionie Uralu, wznowiono eksploatację okolicznych złóż.
W 1934 roku Karaganda otrzymała prawa miejskie, a w 1936 roku została ustanowiona centrum administracyjnym obwodu karagandyjskiego Kazachskiej Socjalistycznej Republiki Radzieckiej. Do roku 1939 liczba ludności miasta wzrosła do 166 tys. Rozwój miasta dokonał się w dużej mierze dzięki wykorzystaniu przymusowo pracujących robotników – zesłańców. Historia Karagandy jest ściśle związana z największymi obozami w ramach archipelagu Gułag: z Karłagiem (Karagandyjski łagier) oraz kobiecym AŁŻIR (Akmoliński Łagier Żon Zdrajców Ojczyzny).
Karłag był miejscem uwięzienia wielu uczonych oraz artystów, a także duchownych z terenów ZSRR i z zagranicy. W ten sposób stał się kolebką kultury w Karagandzie. Znajdował się w pobliżu wsi Dolinskoye (obwód Karagandy). W dni świąt sowieckich z pomocą więźniów odbywały się koncerty i przedstawienia. Artyści zajmowali się pracami dekoracyjnymi. Wiadomo, że w Karłagu był wystawiany nawet balet. Wszystko to na poziomie bardzo profesjonalnym. Z czasem, pod koniec lat 30., kultura w Karagandzie zaczęła się rozwijać swoim biegiem. Wielu represjonowanych i deportowanych pozostało w Karagandzie, wnosząc znaczący wkład w rozwój nauki i kultury. Położono warunki do rozwoju nowego etapu w sztuce Kazachstanu jako całości.
Aleksander Sołżenicyn, „Archipelag GUŁag”:
W budowie Karagandy brali udział niemieccy i japońscy jeńcy wojenni.
Znaczenie miasta wzrosło w czasie II wojny światowej, kiedy Niemcy zajęli Donieckie Zagłębie Węglowe i do Karagandy przeniesiono tamtejsze maszyny górnicze. Wydobycie węgla i produkcja maszyn górniczych wciąż odgrywa główna rolę w gospodarce miasta, jednak duże znaczenie mają także zakłady przetwarzające żelazo i stal. Ponadto miasto jest ośrodkiem przemysłu spożywczego i przemysłów lekkich; działają tam cementownie. Duża koncentracja przemysłu spowodowała zmniejszenie ilości zasobów wody w regionie, przez co konieczna była budowa kanału łączącego Karagandę z rzeką Irtysz (Kanał Irtysz-Karaganda), który został oddany do użytku w 1974 roku.
22 października 1962 r. elektrownia w Karagandzie została zniszczona na skutek testu atomowego #184, będącego częścią serii prób rakietowo-jądrowych pod kryptonimem „Projekt K”. Impuls elektromagnetyczny jaki powstał po wybuchu głowicy o mocy 300 kt doprowadził do nagłego skoku mocy w kablu łączącym Astanę i Ałmaty, na skutek czego wyłączniki instalacyjne w elektrowni stanęły w ogniu.
10 kwietnia 1994 roku na kongresie w Karagandzie z połączenia sześciu organizacji polonijnych powstał Związek Polaków w Kazachstanie.

</doc>
<doc id="372386" url="https://pl.wikipedia.org/wiki?curid=372386" title="Inni (film)">
Inni (film)

Inni (ang. "The Others", hiszp. "Los Otros") – film w reżyserii Alejandro Amenábara z roku 2001. Film ten otrzymał aż osiem nagród Goi, m.in. w kategoriach "najlepszy film", "najlepsza reżyseria" i "najlepszy scenariusz". „Błyskotliwie opowiedziany gotycki horror” (Anita Piotrowska).
Opis fabuły.
W czasie drugiej wojny światowej na wyspie Jersey okupowanej przez Niemcy, samotna, czekająca na powrót męża Grace (Nicole Kidman) mieszka w swojej posiadłości wraz z dwójką swych dzieci – dziewięcioletnim Nicholasem i jedenastoletnią Anne – cierpiących na fotofobię, rzadką chorobę, która uniemożliwia im przebywanie na słońcu. W domu panuje całkowita ciemność i obowiązują ścisłe reguły: żadnych drzwi nie wolno otwierać, nie zamknąwszy uprzednio wszystkich innych. Odludna wyspa Jersey napawa Grace strachem. Bohaterka tylko w domu czuje się bezpiecznie. Bezpieczeństwo to jest jednak pozorne. Grace nęka z biegiem czasu coraz więcej pytań, na które nie potrafi znaleźć odpowiedzi. Pewnego dnia Grace przekonuje się, że w jej domu, poza nią i dziećmi, przebywa ktoś jeszcze.

</doc>
<doc id="372387" url="https://pl.wikipedia.org/wiki?curid=372387" title="Iwan (biskup przemyski)">
Iwan (biskup przemyski)

Iwan (? - † 1352) – biskup przemyski. Najprawdopodobniej był franciszkaninem. Ok. 1340 został prekonizowany pierwszym biskupem przemyskim obrządku łacińskiego. Nie objął jednak rządów w tej diecezji. Nie wiemy też gdzie, jako biskup przemyski rezydował.

</doc>
<doc id="372390" url="https://pl.wikipedia.org/wiki?curid=372390" title="Lech Ordon">
Lech Ordon

Lech Ordon (ur. 24 listopada 1928 w Poznaniu, zm. 21 października 2017 w Załuskach) – polski aktor teatralny, filmowy i głosowy.
Życiorys.
W 1948 został absolwentem PWST w Warszawie z siedzibą w Łodzi. W 1946 zadebiutował, na scenie teatru Teatru Powszechnego TUR w Łodzi, rolą lokaja w sztuce "Pan Jowialski", a w filmie w 1947 rolą chłopa w "Jasnych łanach".
Od 1946 występował w Teatrze Wojska Polskiego i Teatrze Powszechnym TUR w Łodzi. Był aktorem teatrów w Warszawie: Narodowego im. Wojska Polskiego 1949–1952, Współczesnego 1952–1957, Narodowego 1957–1972, a następnie Ateneum im. Stefana Jaracza 1972–1983 i Polskiego 1983–1996.
W latach 1955–1997 występował w przedstawieniach Teatru Telewizji, a w latach 1951–2009 brał udział w słuchowiskach Teatru Polskiego Radia.
W 1974 został odznaczony Złotym Krzyżem Zasługi, w 1979 Krzyżem Kawalerskim Orderu Odrodzenia Polski, a w grudniu 2008, z okazji jubileuszu 90-lecia Związku Artystów Scen Polskich, został odznaczony Złotym Medalem „Zasłużony Kulturze Gloria Artis”.
Zmarł 21 października 2017 w domu opieki w Załuskach koło Warszawy. W ośrodku przebywał od kilku tygodni; 10 miesięcy wcześniej przeszedł zawał serca i udar mózgu. 30 października tego samego roku po mszy świętej w kościele św. Karola Boromeusza w Warszawie urna z prochami aktora została złożona w kolumbarium na cmentarzu Powązkowskim.

</doc>
<doc id="372392" url="https://pl.wikipedia.org/wiki?curid=372392" title="Pietropawłowsk (Kazachstan)">
Pietropawłowsk (Kazachstan)

Pietropawłowsk (kaz. Петропавл, "Petropawł"; ros. Петропавловск, "Pietropawłowsk") – najbardziej wysunięta na północ stolica obwodu w Kazachstanie, położona w 40 km na południe od granicy z Rosją, w 428 km na północ od Astany. Na początku 2021 roku Pietropawłowsk zamieszkiwało 219 822 osoby. Miasto zajmuje powierzchnię 224,91 km². Jest jedyną większą miejscowością leżącą przy trasie M51.
Geografia.
Pietropawłowsk położony jest w południowo-zachodniej części Niziny Zachodniosyberyjskiej.
Wody.
Miasto leży na prawym brzegu rzeki Iszym, najdłuższego dopływu Irtyszu. Niedaleko Pietropawłowska znajduje się wiele jezior i zatok, m.in. jezioro Bolszoje Biełoje, Piostroje, Kisztibisz, Małoje Biełoje, Gorkoje.
Klimat.
Klimat jest ostro kontynentalny, cechujący się silnymi wahaniami temperatury (zima-lato). Wiosną panuje mokra, śliska pogoda, ale z dużą liczbą słonecznych dniami. Lata są gorące i suche. Sezon deszczowy trwa od sierpnia do września. Na początku jesieni pogoda jest bezchmurna. Tzw. „babie lato” z ciepłą i suchą pogodą oraz bezchmurnym niebem w środku pochmurnej i zimnej jesieni trwa od jednego do dwóch tygodni. Zima jest mroźna (od −25 do −34 °C), długa na ponad 5 miesięcy i słoneczna, z pokrywą śnieżną na poziomie 40–50 cm. Występują zamiecie śnieżne oraz zlodowacenia ziemi. 
Skład narodowościowy.
Stanem na początek 2020 roku:
Kupcy rosyjscy zamieszkali Pietropawłowsk, bo miasto po utracie swojej pierwotnej funkcji ochronnej zostało ważnym punktem handlowym.
Polacy i Niemcy trafili do północnego Kazachstanu w latach 1936–1945 po wymuszonej deportacji stalinowskiej. Zamieszkali oni rejon Tajynsza, np. m.in. taki miejscowości jak Zielony Gaj, , Podolskoje itd. 
Polacy na terenie wschodniej Polski byli postrzegani przez Stalina jako możliwi szpiedzy, którzy chętnie mogliby nawiązać kontakt z Niemcami i pomóc im w walce przeciwko ZSRR. Dlatego zostali wysiedleni pociągami na stepy północnokazachstańskie, gdzie zmuszeni byli wykopywać swoje domy w ziemi, a dachem była zwykła trawa stepowa. Ważną rolę odegrali w ich życiu Kazachowie, którzy udzielali im pomocy w zdobywaniu jedzenia i innych materiałów.
Symbole miasta.
Herb Pietropawłowska.
Pierwszy herb Pietropawłowsk otrzymał 7 września 1842 r. na mocy ustawy nr 16351. Miasto wchodziło wówczas w skład tobolskiej gubernii, stąd w górnej połowie tarczy znajduje się dawny herb Tobolska. W dolnej połowie tarczy znajduje się „na srebrnym górskim polu w górach wielbłąd załadowany dwiema belami i prowadzony na linie przez Azjatę”.
Współczesny herb składa się z koła z tradycyjnym kazachskim ornamentem w otoku. Koło jest podzielone na 4 części kratką, stylizowaną na kopułę jurty. Każda z części przedstawia elementy, charakteryzujące Pietropawłowsk na początku XXI wieku. U góry jest to klucz, symbolizujący położenie geograficzne Pietropawłowska, będącego „północną bramą Kazachstanu”. Po prawej stronie jest umieszczony snop zboża, podkreślające ważną dla miasta rolę rolnictwa i przedsiębiorstw przetwórstwa rolnego. W dolnej części znajduje się otwarta książka, symbolizująca kulturę i oświatę, z kolei w lewej części – koło zębata, symbolizująca przemysł i produkcję. Całość dopełnia wstążka z nazwą miasta w języku kazachskim.
Religia.
Tradycyjne wyznania Pietropawłowska to islam i chrześcijaństwo.
Na początku XX wieku w Pietropawłowsku było sześć kamiennych i trzy drewniane meczety. Pierwszy kamienny meczet został zbudowany za zgodą cesarzowej Katarzyny II w 1795 roku. Szósty kamienny meczet został zbudowany przez kupca Walitę Jangurazowa i jego syna w 1882 roku. Oprócz meczetu podgórskiego, w osadzie tatarskiej, na zachód od centrum miasta, zbudowano pięć pozostałych meczetów kamiennych. Jeden z nich znajduje się na cmentarzu muzułmańskim w centrum miasta, który został zamknięty w 1849 roku. Do początku XXI wieku dotrwało pięć kamiennych meczetów z sześciu o różnym stanie zachowania. Nie zachował się z kolei żaden z trzech drewnianych meczetów, które funkcjonowały na początku wieku.
Kultura.
Domy kupców w stylu „sybirskie rokoko”.
Korzystne położenie geograficzne uczyniło z Pietropawłowska jedno z największych ośrodków handlowych. Z dokumentów archiwalnych wynika, że „w 1777 r. w twierdzy św. Piotra sprzedano więcej towarów niż w twierdzach w Ust-Kamenogorsku, Semipałatyńsku, Jamyszewie i Omsku razem wziętych”. Kupcy wnieśli znaczący wkład w wygląd architektoniczny Pietropawłowska. Ich domy i sklepy wciąż zdobią ulice miasta. Znajdują się one głównie przy reprezentacyjnej ulicy Konstytucji Kazachstanu. Prawie wszystkie z nich to budowle z końca XIX – początku XX wieku. 
Dom Striełowa.
Wybudowany w 1891 piętrowy budynek z czerwonej cegły. Początkowo znajdowały się w nim apteka, sklep z perfumerią i chemią gospodarczą. Podobnie jak wiele starych budynków w Pietropawłowsku, jest owiany legendami. Według niepotwierdzonych doniesień, w czasach radzieckich z balkonu domu Striełowa przewodniczący Wszechrosyjskiego Centralnego Komitetu Wykonawczego Michaił Kalinin wygłosił przemówienie o pomocy głodującym ludziom w Moskwie i Leningradzie. Obecnie znajduje się tutaj Północnokazachstańskie muzeum historyczne i krajoznawcze.
Dom przewodniczącego rady miejskiej Czeremisinowa.
Wybudowany w 1895 roku. Do 1917 r. w budynku mieścił się warsztat kupiecki. Czeremisinow był znany z podpisania umowy z niemiecką firmą handlową „Singer &amp; K°” sprzedaży maszyn do szycia i druku. Do Pietropawłowska przybył z permskiej gubernii. W wieku 30 lat posiadał przyzwoity jak na te czasy kapitał, zbudował własny dom i sklep. W branżowych i przemysłowych informatorach z początku XX wieku znajdował się na pierwszych pozycjach list handlarzy herbatą, cukrem i innymi produktami przemysłowymi. Obecnie w budynku mieści się klinika stomatologiczna.
Teatry.
Przedstawienia są w języku kazachskim. Widzowie rosyjskojęzyczni otrzymują słuchawki, podłączane do podłokietnika.
Teatr lalek.
Funkcjonuje od lutego 1991 roku. Oprócz sztuk dla dzieci wcześniej odbywały się tam pokazy kina oraz imprezy sylwestrowe.
Od 1986 roku teatr nosi imię radzieckiego dramaturga, laureata Nagrody Lenina, N.F.Pogodina. W godzinach porannych są przedstawiane sztuki dla dzieci, wieczorem – dla dorosłych. W ramach teatru działa studio teatralne dla młodych aktorów.
Muzea.
Północnokazachstańskie muzeum historyczne i krajoznawcze.
Otwarte w 1924 roku. W holu muzeum znajduje się mapa regionu Północnego Kazachstanu wielkości całej ściany. W muzeum można zobaczyć eksponaty z różnych epok, w tym z teraźniejszości. Flora i fauna regionu północnego Kazachstanu jest bardzo szczegółowo pokazana na parterze w postaci wypchanych zwierząt z ich naturalnym środowiskom w tle.
Są także militaria, jurty, kazachska odzież ludowa oraz oddział poświęcony pierwszemu prezydentowi Kazachstanu Nursułtanowi Nazarbajewowi.
Północnokazachstańskie muzeum sztuk pięknych.
Otwarte w 1989 roku. Muzeum posiada wystawę stałą i czasowe jak np. wystawa Kriestnikowa, rysunków dzieci.
Otwarta w 1965 roku na bazie biura koncertowo-rozrywkowego miejskiego Pałacu Kultury.

</doc>
<doc id="372395" url="https://pl.wikipedia.org/wiki?curid=372395" title="Rudnyj">
Rudnyj

Rudnyj (kaz. i ros. Рудный) – miasto w północnej części Kazachstanu, w obwodzie kustanajskim, nad Tobołem. Około 129 tys. mieszkańców.

</doc>
<doc id="372396" url="https://pl.wikipedia.org/wiki?curid=372396" title="MKS Pałac Młodzieży Katowice">
MKS Pałac Młodzieży Katowice

MKS Pałac Młodzieży − klub sportowy działający przy Pałacu Młodzieży w Katowicach.
Zarząd.
Na podstawie strony internetowej klubu:

</doc>
<doc id="372402" url="https://pl.wikipedia.org/wiki?curid=372402" title="Pojezierza Południowobałtyckie">
Pojezierza Południowobałtyckie

Pojezierza Południowobałtyckie (314-316) – pojezierza w północnej Polsce; rozciągają się od Pobrzeży Południowobałtyckich na północy po Niziny Środkowopolskie na południu, od Odry na zachodzie po Pasłękę na wschodzie; obejmują obszary ostatniego zlodowacenia; krajobraz młodoglacjalny.

</doc>
<doc id="372406" url="https://pl.wikipedia.org/wiki?curid=372406" title="Edmund Fetting">
Edmund Fetting

Edmund Andrzej Fetting (ur. 10 listopada 1927 w Warszawie, zm. 30 stycznia 2001 tamże) – polski aktor i piosenkarz.
Życiorys.
Wczesne lata.
Urodził się w Warszawie jako syn Stefanii (z Kazimierskich) i Edmunda Teodora Fettinga. Jego rodzina mieszkała w willi na Mokotowie, a w czasie okupacji niemieckiej schroniła się na plebanii kościoła pw. św. Józefa Oblubieńca Najświętszej Maryi Panny w Baranowie (pow. Grodzisk Mazowiecki) u brata matki – proboszcza ks. Jana Kazimierskiego. Tam Fetting, zwany przez kolegów „Dudkiem”, wspólnie z nimi zorganizował amatorski teatrzyk. Fascynował się też jazzem. Dzięki bratu pianiście nauczył się gry na fortepianie i akordeonie. W latach 1947–1948 był współzałożycielem i kierownikiem zespołu jazzowego „Marabut”, z którym występował w warszawskiej siedzibie YMCA przy ul. Marii Konopnickiej 6, gdzie zapowiadał Leopold Tyrmand. Fetting podjął studia aktorskie w warszawskiej PWSA (później PWST). W 1949 przerwał studia, usunięty za brak talentu, jak podaje Encyklopedia teatru polskiego. Aleksander Zelwerowicz, ówczesny rektor uczelni, powiedział mu: „"Pan się do teatru nie nadaje, bo pan jest zbyt smutny"”. Fetting nie poddał się i nie zraził tą oceną. W 1951 zdał egzamin aktorski eksternistycznie w warszawskiej PWST.
Kariera.
Był aktorem Teatru Ziemi Opolskiej w Opolu (1949–1952), Teatru im. W. Bogusławskiego w Kaliszu (1952–1953), Teatru im. S. Jaracza w Łodzi (1953–1956) i Teatru Nowego w Łodzi (1956–1957). Przełomem w karierze okazał się angaż do Teatru Wybrzeże w Gdańsku (1957–1960), gdzie pracował z wybitnymi reżyserami, m.in. z Zygmuntem Hübnerem i Andrzejem Wajdą. Zagrał m.in. Raskolnikowa w "Zbrodni i karze" według Fiodora Dostojewskiego, Polo Pope’a w "Kapeluszu pełnym deszczu" Michaela Vincente Gazzo i szekspirowskiego Hamleta.
Z Gdańska trafił do Teatru Dramatycznego w Warszawie (1960–1966), który był wówczas jedną z wiodących scen stolicy. Tutaj stworzył kreacje w sztukach współczesnych (Sławomira Mrożka, Friedricha Dürrenmatta, Arthura Millera). Z Warszawą związał się do końca życia, występując kolejno w Teatrze Ateneum (1966–1974), Teatrze Powszechnym (1974–1982), Teatrze Na Woli (1982–1986) i Teatrze Nowym (1987–1988). Gościnnie pojawiał się także na scenach Teatru Współczesnego, Teatru Rozmaitości i Teatru „Komedia”. Z tego okresu pochodzą role Petersa w "Niemcach" Leona Kruczkowskiego, Hrabiego Henryka w "Nie-Boskiej komedii" Zygmunta Krasińskiego, Fryderyka Chopina w "Lecie w Nohant" Jarosława Iwaszkiewicza, Pastora Mandersa w "Upiorach" oraz Doktora Ranka w "Domu lalki" Henrika Ibsena, a także Porfirego w "Zbrodni i karze" według Fiodora Dostojewskiego.
Grywał też w spektaklach Teatru Telewizji. Stworzył świetne kreacje m.in. w "Wilkach w nocy" Tadeusza Rittnera (Morwicz), "Skowronku" Jeana Anouilha (inkwizytor), "Sławie i chwale" według Jarosława Iwaszkiewicza (Edgar Szyller), "Weselu Figara" Pierre’a Beaumarchais’go (hrabia Almaviva), "Play Strindberg" Friedricha Dürrenmatta (Kurt). Występował też w niezwykle popularnym w latach 60. i 70. telewizyjnym Teatrze Sensacji („Kobra”).
Zagrał w kilkudziesięciu filmach. Wśród najważniejszych kreacji filmowych są m.in. role Józefa Hallera w "Śmierci prezydenta" Jerzego Kawalerowicza, porucznika Kaplińskiego w "Zbrodniarzu i pannie" Janusza Nasfetera czy rola tytułowa w filmie "Lokis. Rękopis profesora Wittembacha" Janusza Majewskiego. Z seriali telewizyjnych warto wymienić role w "Wielkiej miłości Balzaka", "Czarnych chmurach", "Królowej Bonie" i "Nad Niemnem". 
Był wykonawcą popularnych piosenek filmowych. Wykonywał piosenkę "Ballada o pancernych" i utwór „Przed nami Odra” (piosenka 7. kompanii) pochodzące z serialu "Czterej pancerni i pies". Słowa utworu napisała Agnieszka Osiecka, muzykę skomponował Adam Walaciński. Piosenka "Nim wstanie dzień" z filmu "Prawo i pięść" została stworzona specjalnie dla Edmunda Fettinga: tekst napisała Agnieszka Osiecka, muzykę zaś Krzysztof Komeda.
W latach 60. prowadził w radiu audycję „Radiowe Studio Piosenki”. Chętnie wykonywał ballady Bułata Okudżawy, piosenki Charles’a Aznavoura i utwory Kurta Weilla. Miał ciepły, nastrojowy głos. Widzów i słuchaczy ujmował nie tylko talentem, ale też spokojem, opanowaniem i kulturą osobistą.
W latach 90. ograniczył pracę w filmie z powodu choroby serca. 
Został pochowany na cmentarzu Powązkowskim w Warszawie (kwatera 74-I-28). 
Życie prywatne.
Był osobą homoseksualną. Żył w nieformalnym związku z młodszym od niego tancerzem, który porzucił go i wyjechał za granicę.

</doc>
<doc id="372407" url="https://pl.wikipedia.org/wiki?curid=372407" title="Rośliny solniskowe">
Rośliny solniskowe



</doc>
<doc id="372409" url="https://pl.wikipedia.org/wiki?curid=372409" title="Obninsk">
Obninsk

Obninsk () – miasto w środkowej Rosji, w obwodzie kałuskim, nad Protwą. Od 1956 roku miasto. Około 117 tys. mieszkańców (2020). Jest to jeden z większych ośrodków naukowych w Rosji. 
26 czerwca 1954 roku uruchomiono tu pierwszą na świecie elektrownię jądrową.
Znajdowała się tam także ruchoma elektrownia jądrowa TES-3 o mocy 1,5 MW(e).
W Obninsku mieści się Centrum Szkoleniowe WCN-S MW "Akademia Marynarki Wojennej"
W Obninsku urodziła się Lina Krasnorucka, rosyjska tenisistka.

</doc>
<doc id="372416" url="https://pl.wikipedia.org/wiki?curid=372416" title="Twer">
Twer

Twer ( – Twier', w 1931–1990 Калинин – Kalinin) – miasto obwodowe w Rosji, port nad Wołgą, przy ujściu Twercy. W średniowieczu był stolicą księstwa udzielnego (Księstwo twerskie).
Historia.
W latach od 1247 stolica Księstwa Twerskiego. W 1485 włączony do Wielkiego Księstwa Moskiewskiego.
Wiosną 1940 r. NKWD wymordowało w swojej siedzibie w Twerze około 6300 polskich funkcjonariuszy Policji Państwowej, Korpusu Ochrony Pogranicza, Straży Więziennej, żołnierzy Żandarmerii Wojskowej i innych więźniów z obozu w Ostaszkowie, następnie pogrzebanych w zbiorowych mogiłach nieopodal miejscowości Miednoje. W Miednoje spoczywa 169 funkcjonariuszy, którzy służyli na terenie XII Okręgu Policji Państwowej (Pomorskiego) z siedzibą w Toruniu w okresie dwudziestolecia międzywojennego.
Gospodarka.
W mieście rozwinął się przemysł włókienniczy, maszynowy, środków transportu, chemiczny, poligraficzny, materiałów budowlanych oraz spożywczy.

</doc>
<doc id="372420" url="https://pl.wikipedia.org/wiki?curid=372420" title="Wielkie Łuki">
Wielkie Łuki

Wielkie Łuki (ros. "Великие Луки") – miasto w Rosji, w obwodzie pskowskim, nad rzeką Łowacią. Około 90,9 tys. mieszkańców (2020).

</doc>
<doc id="372422" url="https://pl.wikipedia.org/wiki?curid=372422" title="Festiwal Filmów Kultowych">
Festiwal Filmów Kultowych

Festiwal Filmów Kultowych − festiwal filmowy organizowany w latach 1998-2016 w Katowicach, w 2017 w Gdańsku oraz w 2018 w Gliwicach. Ma charakter retrospektywny. Podczas pokazów festiwalowych prezentowane są szeroko rozumiane filmy "kultowe" − produkcje doceniane i oglądane po wiele razy przez kinomanów na całym świecie lub przez przedstawicieli konkretnych grup fanowskich. Od 13. edycji Festiwal skupia się przede wszystkim na prezentacji kina gatunkowego.
Historia imprezy.
Katowice 1998-2016.
Festiwal Filmów Kultowych to filmowa impreza organizowana w Katowicach od 1998 roku przez Stowarzyszenie Studenckie Inicjatywa (obecnie Stowarzyszenie Inicjatywa), do którego w poszczególnych latach organizacji Festiwalu dołączały ważniejsze śląskie instytucje kultury: Instytut Filmowy Silesia Film, Górnośląskie Centrum Kultury, Uniwersytet Śląski, Teatr Korez i inne katowickie organizacje, jak np. Stowarzyszenie Gugalander. Pomysłodawcą imprezy był Piotr Kruczek, główny założyciel Inicjatywy, kierujący festiwalem przez pierwsze cztery lata. Od drugiej edycji współorganizatorem Festiwalu był Tomasz Szabelski, który został później dyrektorem generalnym imprezy. Podczas pierwszych edycji pokazy odbywały się tylko w studyjnym kinie Światowid - prezentowano wówczas zaledwie około dziesięciu filmów, a Festiwal trwał kilka dni. W trakcie następnych odsłon Festiwal systematycznie się rozrastał, wprowadzano nowe sekcje programowe, czas trwania imprezy wydłużył się do dwóch tygodni, a filmy były prezentowane w różnych miejscach (Światowid, Zorza, Gugalander, Górnośląskie Centrum Kultury, Teatr Korez, w weekendy projekcje plenerowe dla około tysiąca widzów odbywały się na katowickim placu Sejmu Śląskiego), program wzbogaciły także koncerty, wystawy i spotkania z gośćmi festiwalowymi. Przez wiele lat honorowym patronem Festiwalu był Kazimierz Kutz.
Na Festiwalu początkowo prezentowano dorobek indywidualistów kina światowego (między innymi: David Lynch, Jim Jarmusch, Wong Kar-Wai, Oliver Stone, Wim Wenders) oraz polskiego (między innymi: Marek Piwowski, Krzysztof Kieślowski, Stanisław Bareja, Andrzej Kondratiuk). Od 13. edycji dyrektorem artystycznym Festiwalu został Patryk Tomiczek, co wpłynęło także na zmianę repertuaru: zrezygnowano z prezentowania powszechnie znanych filmów artystycznych na rzecz kina gatunkowego. W programie zagościły takie cykle jak Najgorsze filmy świata, Pora zwyrola i VHS Hell. Festiwal Filmów Kultowych stał się tym samym jedynym wydarzeniem w Polsce, które prezentowało nie tylko doceniane i powszechnie znane arcydzieła, ale też zapomniane filmy gatunkowe oraz niskobudżetowe kino eksploatacji i filmy klasy B.
Gdańsk 2017.
20. edycja festiwalu odbyła się w dniach 9-17 czerwca 2017 roku w Gdańsku. W programie festiwalu miało miejsce m.in. spotkanie z reżyserem Samem Firstenbergiem.
Gliwice 2018.
Przez 10 dni trwania festiwalu można było obejrzeć około 60 filmów reprezentujących najróżniejsze style oraz gatunki. W programie znalazły się cykle takie jak: Herosi VHS, Być jak Indiana Jones, Miau Miau Miauczyński, Kultowy duet: Bodo/Dymsza, Wszystko o Meryl czy Skandalista Miloš Forman.

</doc>
<doc id="372424" url="https://pl.wikipedia.org/wiki?curid=372424" title="Kaługa (miasto)">
Kaługa (miasto)

Kaługa () – miasto w europejskiej części Rosji, stolica obwodu kałuskiego.
Miasto położone jest na południowy zachód od Moskwy, nad rzeką Oką. Liczy około 331 tys. mieszkańców (2021).
Klimat.
Klimat umiarkowany kontynentalny, zimy są śnieżne i umiarkowanie chłodne, lata są ciepłe i deszczowe.
Historia.
Miejscowość została po raz pierwszy wzmiankowana w 1371 roku w liście litewskiego księcia Olgierda do patriarchy Konstantynopola. W XIV wieku Kaługa wchodziła w skład tzw. Księstw Wierchowskich. Księstwa te na przełomie XV i XVI wieku stanowiły przedmiot sporu pomiędzy Wielkim Księstwem Litewskim i Wielkim Księstwem Moskiewskim. Za panowania Iwana III miejscowość była umocniona ze względu na jej położenie na granicy Księstwa moskiewskiego. Zimą 1606-1607 po opowiedzeniu się za władzą Dymitra Samozwańca Kaługa wytrzymała czteromiesięczne moskiewskie oblężenie. Po śmierci Dymitra, mieszkańcy byli jednymi z pierwszych, którzy opowiedzieli się za Dymitrem Samozwańcem II. Podczas wojny moskiewskiej w 1613 roku w rejon Kaługi dotarły oddziały Rzeczypospolitej pod dowództwem hetmana kozackiego Piotra Konaszewicza-Sahajdacznego. W drugiej połowie XVII wieku w Kałudze zaczęła się rozwijać produkcja metalu i w mieście pojawia się jedna z pierwszych odlewni żelaza w Rosji. Od XVIII wieku Kaługa była miejscem zsyłek osób uznanych za wrogów Rosji. W latach 1767–1772 więzieni w Kałudze byli biskup Kajetan Ignacy Sołtyk wraz z trzema senatorami hetmanem polnym koronnym Wacławem Rzewuskim, jego synem, posłem podolskim Sewerynem Rzewuskim oraz biskupem kijowskim Józefem Załuskim. Więziony tu był także chan tatarski Şahin Girej i Imam Szamil. W 1796 Kaługa została stolicą guberni. W XIX wieku z powodu ominięcia jej przez kolej zaczęła podupadać.
Od 12 października do 30 grudnia 1941 roku, miasto było okupowane przez wojska niemieckie. Po przeżyciach podczas wielkich czystek Stalina wielu mieszkańców miasta powitało jednostki Wehrmachtu z chlebem i solą. Gwałtowny rozwój miasta rozpoczął się dopiero w połowie XX wieku, ponieważ wcześniej był to niewiele znaczący prowincjonalny ośrodek.
Jednym z najsłynniejszych mieszkańców miasta był syn polskiego zesłańca, Konstantin Ciołkowski – przez wielu uważany za ojca teorii technologii silników i wyrzutni rakietowych.
Zsyłki Polaków.
Radzieckie koszary w tym mieście były pierwszym etapem docelowym żołnierzy AK obwodów wileńskiego i nowogródzkiego po zdradzieckim aresztowaniu ich oddziałów w okolicach Wilna w czerwcu 1944 roku. Akcja Armii Czerwonej „Bagration” na froncie zachodnim ich teatru działań wojennych, zmierzająca do przełamania niemieckiej linii obrony, doprowadziła do rozpoczęcia przez AK akcji „Burza”. Skutkiem tego oddziały leśne i miejskie AK podjęły się akcji zbrojnych na tyłach niemieckich i opanowania Wilna. Efektem tego była koncentracja oddziałów w miejscach znanych dowódcom radzieckim, po przełamaniu obrony niemieckiej, Rosjanie, łamiąc porozumienia z polskim dowództwem, otoczyli i aresztowali polskie oddziały AK. Wstępnym obozem przejściowym żołnierzy były Miedniki Królewskie – duże centrum kolejowe. Początkowo usiłowano większość zwykłych żołnierzy namówić do wstąpienia do oddziałów dywizji gen. Berlinga. Po masowej odmowie i wcześniejszej wywózce wyższych oficerów, Sowieci wywieźli tysiące żołnierzy w głąb Rosji. Głównym punktem zbiorczym wywózki była Kaługa. W kałuskich koszarach polskich jeńców „wcielono” do tzw. zapasowych pułków piechoty ("zapasnoj strielkowyj połki"), jako „element niepewny”. Po dłuższym postoju w Kałudze, jeńców przetransportowano w głębokie lasy do wyrębu drzewa.
W obozie przebywali między innymi Henryk Czyż, Bolesław Hebrowski, Stanisław Jasiukiewicz, Stanisław Lenartowicz, Bernard Ładysz.

</doc>
<doc id="372426" url="https://pl.wikipedia.org/wiki?curid=372426" title="MKS Pałac Młodzieży">
MKS Pałac Młodzieży



</doc>
<doc id="372430" url="https://pl.wikipedia.org/wiki?curid=372430" title="Grąd (województwo zachodniopomorskie)">
Grąd (województwo zachodniopomorskie)

Grąd (niem. "Grandhof") – osada w Polsce położona w województwie zachodniopomorskim, w powiecie gryfickim, w gminie Brojce. Miejscowość należy do sołectwa "Strzykocin".
Według danych z 5 czerwca 2009 osada miała 58 mieszkańców.
Miejscowość leży przy drodze powiatowej Kiełpino – Starnin.
W 1910 r. wieś liczyła 64 mieszkańców. Przed 1945 r. miejscowość wchodziła w skład Niemiec jako część gminy ("Gemeinde" – odpowiednik polskiego sołectwa) Kiełpino w powiecie kołobrzesko-karlińskim. Od 1945 r. w granicach Polski. Początkowo miejscowość należała do gminy Rymań w powiecie kołobrzeskim (od 1950 r. w województwie koszalińskim), ostatecznie w 1958 r. przyłączono ją do gminy Brojce w powiecie gryfickim. W latach 1958 – 1998 wieś administracyjnie należała do województwa szczecińskiego. W PRL-u miejscowy majątek był użytkowany przez PGR.
Zobacz też.
Grąd

</doc>
<doc id="372434" url="https://pl.wikipedia.org/wiki?curid=372434" title="UE Extremenya">
UE Extremenya

U.E. Extremenya - klub piłkarski z Andory z siedzibą w La Massana, grający w Segona Divisió.

</doc>
<doc id="372437" url="https://pl.wikipedia.org/wiki?curid=372437" title="Cob">
Cob

Cob – brytyjski typ użytkowy konia o przeznaczeniu zaprzęgowym.
Konie tego typu cechują się krępą, mocną sylwetką z mocnym tułowiem osadzonym na solidnych, szeroko rozstawionych nogach. Osiągają do 153 cm wysokości w kłębie, występują we wszystkich rodzajach umaszczenia, dość często zdarza się maść siwa, dziedziczona po irlandzkich hunterach. Są użytkowane nie tylko jako konie zaprzęgowe, ale i „rodzinne” wierzchowce dla mniej wprawnych jeźdźców, z uwagi na swój spokojny, zrównoważony charakter i niezbyt duże rozmiary.

</doc>
<doc id="372443" url="https://pl.wikipedia.org/wiki?curid=372443" title="FC Lusitanos">
FC Lusitanos

FC Lusitanos La Posa – klub piłkarski z Andory z siedzibą w Andorra la Vella, grający w Segona Divisió.
Historia.
Klub po raz pierwszy zagrał w najwyższej klasie rozgrywkowej w sezonie 2000/2001 po wywalczeniu w sezonie poprzedzającym awansu z Segona Divisió z 1. miejsca. W 2002 roku zdobył Puchar Andory po zwycięstwie w finałowym meczu 2:0 z drużyną Inter D'Escaldes. W ciągu 12. dotychczasowych sezonów klub aż siedmiokrotnie kwalifikował się do grupy mistrzowskiej w Primera Divisió, ale tylko 2 razy stanął na podium.
Skład.
"Stan na 30 czerwca 2016"

</doc>
<doc id="372448" url="https://pl.wikipedia.org/wiki?curid=372448" title="Pamiętnik Warszawski (1815–1823)">
Pamiętnik Warszawski (1815–1823)

Pamiętnik Warszawski – miesięcznik naukowo-literacki ukazujący się w Warszawie w latach 1815–1823. 
Pismo zajmowało się nauką, literaturą, historią, było redagowane przez Feliksa Bentkowskiego (1781-1852). Na łamach pisma w roku 1818 ogłosił rozprawę „O klasyczności i romantyczności” Kazimierz Brodziński (1791-1835). Po roku 1822 pismo było redagowane przez Kazimierza Brodzińskiego, Fryderyka Skarbka (1792-1866) i J.K. Skrodzkiego. Miesięcznik ten był blisko związany z Towarzystwem Przyjaciół Nauk.

</doc>
<doc id="372465" url="https://pl.wikipedia.org/wiki?curid=372465" title="UE Engordany">
UE Engordany

Unió Esportiva Engordany − andorski klub piłkarski z siedzibą w Engordany, występujący na poziomie Primera Divisió.
Obecny skład.
Stan na 31 sierpnia 2019.
 
 
 
 
 

</doc>
<doc id="372467" url="https://pl.wikipedia.org/wiki?curid=372467" title="FC Casa Benfica">
FC Casa Benfica

Constellacio Minho FC Casa Benfica - nieistniejący klub piłkarski z Andory z siedzibą w Andorra la Vella.

</doc>
<doc id="372469" url="https://pl.wikipedia.org/wiki?curid=372469" title="Koziułkowate">
Koziułkowate

Koziułkowate, komarnice (Tipulidae) – rodzina owadów z rzędu muchówek.
Ich odnóża mogą oderwać się od reszty ciała, co może je ratować po złapaniu przez ptaki.
Większość osiąga do 60 mm długości, niektóre tropikalne gatunki nawet ponad 100 mm. Samice mają wypukłe od strony brzusznej odwłoki z powodu zgromadzonych jaj oraz spiczaste pokładełka służące do ich składania.
Larwy mają szarą barwę, podłużny, walcowaty, zwężający się ku głowie kształt i wyciąganą głowę; pozbawione są odnóży krocznych. Zazwyczaj ostatni segment brzuszny ma kilka palczystych wyrostków. Żerują na opadłych liściach, igłach drzew iglastych, spróchniałym drewnie, w ściółce, na terenach podmokłych, niekiedy w zbiornikach słodkowodnych. Niektóre gatunki żerują na korzeniach traw i innych roślin, będąc szkodnikami zbóż, warzyw, szkółek drzew, niekiedy w stopniu uszkadzającym rośliny.
Obecnie zostało już opisanych co najmniej 14 000 gatunków (np. koziułkowiec); stanowią największą rodzinę spośród dwuskrzydłych.

</doc>
<doc id="372472" url="https://pl.wikipedia.org/wiki?curid=372472" title="Installacions Principat">
Installacions Principat

 TR Installacions Principat – klub piłkarski z Andory z siedzibą w Andorra la Vella, grający w sezonie 2005/2006 w II lidze Andory.

</doc>
<doc id="372480" url="https://pl.wikipedia.org/wiki?curid=372480" title="Leukemia">
Leukemia



</doc>
<doc id="372483" url="https://pl.wikipedia.org/wiki?curid=372483" title="Martin Tajemniczy">
Martin Tajemniczy

Martin Tajemniczy (ang. "Martin Mystery", 2003-2006) – kanadyjsko-francuski serial animowany opowiadający o przygodach nastolatka Martina, jego siostry Diany i jaskiniowca Japy wspólnie rozwiązujących wiele niewyjaśnionych zagadek. "Martin Tajemniczy" emitowany jest na kanale MiniMax. Serial został wyprodukowany przez studio Marathon. Od 15 września w ZigZap emitowana jest trzecia seria.
Fabuła.
"Martin Tajemniczy" to serial pełen oślizgłych stworzeń, dreszczyku emocji oraz humoru. Jego bohaterami jest kompletnie niepasujące do siebie charakterem rodzeństwo: Martin i Diana.
Martin Tajemniczy to tryskający energią szesnastolatek, zainteresowany zjawiskami paranormalnymi, który często wpada w tarapaty. Diana Lombard jest jego przeciwieństwem. Jest rozważną studentką o anielskiej urodzie, która wprowadza odrobinę spokoju i rozsądku w życie brata.
Ich wspólna misja polega na śledzeniu najdziwniejszych zagadek i najbardziej niezwykłych stworzeń pozaziemskich. Działają oni na zlecenie owianego tajemnicą "Centrum" – biura zajmującego się zjawiskami paranormalnymi, którego szefową jest M.A.M.A. W misjach pomaga im Japa, potężny jaskiniowiec zagubiony w czasie.
Wersja polska.
Opracowanie wersji polskiej: na zlecenie MiniMaxa / ZigZapa – START INTERNATIONAL POLSKAReżyseria: 
Dialogi polskie:
Dźwięk i montaż:
Kierownictwo produkcji: 
Udział wzięli:
i inni
Nadawanie.
Martin Mystery wyemitowany w Kanadzie na YTV, w Discovery Kids w języku angielskim oraz w języku francuskim Vrak od 2003 do finału serii w 2006 roku. W Stanach Zjednoczonych pokaz był pierwotnie pokazany na FoxBox w 2003 roku. Później Nickelodeon pokazał Martina Mystery Od maja do sierpnia 2005 r. Kanał Nickelodeona, Nicktoons Network, rozpoczął transmisje od 4 lipca 2005 r. Do 27 kwietnia 2008 r. M6 we Francji, Rai 2 we Włoszech, Jetix, SVT1 i SVT Barnkanalen w Szwecji, Jetix i NRK Super w Norwegii, Jetix i Yle TV2 w Finlandii Jetix W Europie (z wyłączeniem Włoch i Polski), ZigZap w Polsce.

</doc>
<doc id="372491" url="https://pl.wikipedia.org/wiki?curid=372491" title="Obróbka cieplno-chemiczna">
Obróbka cieplno-chemiczna



</doc>
<doc id="372494" url="https://pl.wikipedia.org/wiki?curid=372494" title="Mary Pickford">
Mary Pickford

Mary Pickford (właśc. Gladys Marie Smithur; ur. 8 kwietnia 1892 w Toronto, zm. 29 maja 1979 w Santa Monica) − amerykańska aktorka, producentka filmowa i scenarzystka kanadyjskiego pochodzenia, gwiazda epoki kina niemego. American Film Institute umieścił ją na 24. miejscu w rankingu „największych aktorek wszech czasów” ("The 50 Greatest American Screen Legends").
Razem z Charlesem Chaplinem, D.W. Griffithem i swoim mężem Douglasem Fairbanksem założyła pierwszą niezależną wytwórnię filmową – United Artists. W latach 20. miała status gwiazdy, w późniejszym czasie zajęła się również działalnością charytatywną.
Życiorys.
Dzieciństwo.
Mary Pickford była córką zagorzałej katoliczki i umiarkowanego metodysty mającego słabość do alkoholu. Była jednym z trójki ich dzieci, a na chrzcie otrzymała imiona Gladys Mary.
Gdy miała 6 lat jej ojciec zginął w nieszczęśliwych okolicznościach i czteroosobowa rodzina została sama, bez żadnego źródła dochodu i oszczędności. Matka, Charlotte, podjęła się pracy szwaczki. Jeden z jej współpracowników zasugerował, że mogłaby trochę dorobić do skromnej pensji, gdyby wysłała swoje dzieci na scenę. W tamtych czasach różnego rodzaju teatry półzawodowe, wodewilowe i kabaretowe były w modzie i ciągle szukały nowych talentów, żeby nie wypaść z obiegu. Charlotte, jako ortodoksyjna katoliczka, bała się niemoralnego życia "ludzi sceny", ale dała się skusić.
Choć pracę w teatrze znalazła cała rodzina, to od początku było wiadomo, że to mała Gladys jest prawdziwą gwiazdą. Afisz przed jednym ze spektakli zapowiadał: "cudowne dziecko Gladys". Kolejnych dziesięć lat ciężko pracowała na scenie, występując w niezliczonych spektaklach muzycznych i melodramatach. Razem z teatrem zwiedziła północno-wschodnie Stany Zjednoczone. Była ambitna, a do tego oszczędna i pracowita, więc rodzinie powodziło się coraz lepiej.
Młodość.
Mniej więcej od 15. roku życia Gladys była już na tyle dojrzała, że bez trudu podróżowała sama i również sama dbała o swoje interesy. Doszła do wniosku, że najwyższa pora spróbować szczęścia w Nowym Jorku – ówczesnej stolicy amerykańskiej sceny. Postanowiła, że chce pracować dla Davida Belasco, jednego z najbardziej uznanych producentów w tym mieście.
Szanse na rozpoczęcie współpracy z samym Belasco były znikome, jednak jej talent zwrócił uwagę producenta. To właśnie Belasco wpadł na pomysł, że trzeba znaleźć dla Gladys Smith odpowiedni pseudonim artystyczny. I tak w roku 1907 narodziła się Mary Pickford. Początkowo występowała na Broadwayu w przedstawieniach swojego chlebodawcy i była jego wielką gwiazdą, ale z czasem zaczęła przyglądać się nowemu medium. Rodziła się bowiem moda na film.
Film.
O ile w swoich początkach film wydawał się jej mało pociągający, to w okolicach roku 1909, jego rozwój techniczny zaczynał ją zastanawiać. Wcześniej gwiazda Broadwayu nie miała czego szukać przed kamerą, gdzie kręcono krótkie nieskomplikowane historyjki, z reguły bez scenariusza i improwizując. Jednak czasy takiej taniej rozrywki kończyły się i pojawiali się ludzie, którzy mieli ambicję zrobić z kina X. muzę.
Jednym z nich był David Wark Griffith, próbujący przenosić na ekran prawdziwe dramaty w wykonaniu wysokiej klasy aktorów. Do niego właśnie zgłosiła się Pickford. Zatrudniło ją studio Biograph, w którym pracował Griffith. Reżyser zaoferował jej 5 dolarów dziennie (z racji niepewnego bytu kinematografii płacono wtedy za każdy dzień, a nie tygodniowo czy miesięcznie), ona jednak stwierdziła, że jako artystka Davida Belasco musi dostać co najmniej 10 dolarów. Tak też się stało. Pierwszy raz przed kamerą stanęła jeszcze tego samego popołudnia.
Griffith był bardzo pracowity, więc w początkach swojej kariery Pickford kręciła bardzo dużo filmów. Jeszcze w 1909 r. wystąpiła aż 51 razy i sama wyprodukowała 3 filmy. Przekonała również Griffitha, żeby zatrudnił też jej młodsze rodzeństwo. Szybko stała się wielką gwiazdą Biograph – wytwórni, gdzie dotychczas aktorzy byli raczej anonimowi. Z Mary Pickford było inaczej. Griffith pozwolił jej używać własnego makijażu i samej dobierać sobie kostiumy.
W końcu 1910 r. studio przeniosło się do Kalifornii, żeby uciec przed nowojorską zimą, która zatrzymywała produkcję filmową na kilka miesięcy. Mary Pickford również wyjechała. Nadal grała w filmach Griffitha, produkowała swoje, a własne pomysły i skrypty sprzedawała wytwórni za 25 dolarów. W roku 1911 poznała Owena Moore’a, innego aktora Biograph, w którym się zakochała. Wzięli potajemnie ślub, początkowo trzymany w tajemnicy nawet przed matką aktorki.
Na szczycie.
Niedługo później Pickford odeszła z Biograph do studia Carla Laemmle, który już wcześniej rozsławił inną gwiazdę kina, Florence Lawrence, stosując więcej pieniędzy i większy nakład na promocję nazwiska. Pomysł był sprawdzony, ale twórczo był to spory krok wstecz dla Pickford. Po 35 niezbyt udanych filmach zerwała kontrakt i ponownie wróciła dla Griffitha. Tym razem współpraca wyglądała inaczej. Aktorka zrozumiała, że utalentowani współpracownicy i dobra atmosfera w pracy są dla niej wielkim pozytywnym bodźcem, a Griffith musiał pogodzić się z tym, że jego gwiazda nie była już anonimowa. Biograph ponownie zaczęło odnosić sukcesy.
Również David Belasco w końcu 1912 r. zaproponował jej powrót na scenę. Miała wcielić się w rolę w przedstawieniu "A Good Little Devil". Skorzystała z propozycji, dbając jednak o poprawienie swojej gaży. Tak się złożyło, że w tym samym czasie znaczący producent filmowy, Adolph Zukor zdecydował się przenieść tę sztukę na ekran kinowy, korzystając z oryginalnej obsady. Był to wysokiej klasy film pełnometrażowy, a za kamerą stanął sam Edwin S. Porter. W latach 1913–1916 wystąpiła w 21 filmach Zukora, pracując dla jego studia Famous Players, które z czasem stało się częścią wielkiego Paramount.
W tym okresie dostawała 2000 dolarów tygodniowo i premię w wysokości 10 000 dolarów za każdy ukończony film. W ciągu tygodnia zarabiała więc więcej, niż przeciętna amerykańska rodzina w ciągu roku. Mary Pickford została gwiazdą, jakiej świat wcześniej nie widział. Jej popularność była o tyle wielka, że kino przekraczało granicę krajów i znana była wszędzie tam, gdzie docierały filmy. A docierały praktycznie wszędzie, bo w czasach kina niemego wystarczyło zmienić nieliczne plansze z napisami, aby były gotowe do eksportu. Małe podrzędne teatrzyki z ekranem zrobionym z prześcieradła zmieniały się na profesjonalnie budowane i obsługiwane "pałace filmowe" z widowniami na kilka tysięcy miejsc. Mary Pickford rosła razem z X muzą.
Adolph Zukor spostrzegł, że nie tylko dobrze grała, ale również naradzała się ze scenarzystą, obserwowała pracę operatora kamery i planowała swoje sceny wraz z reżyserem. Zukor powiedział jej, że gdyby podjęła się zawodu producenta filmowego, to mogłaby zostać prezydentem USA. Mary wzięła sobie te słowa do serca i choć nie zamierzała kandydować na urząd państwowy, to następny kontrakt zrobił z niej równorzędną partnerkę dla Zukora. Odtąd realizowała swoje filmy jako Pickford Film Co., a dystrybutorem był Artcraft Pictures działający dla Paramount. Wśród stałych współpracowników znalazła się m.in. Frances Marion, autorka scenariuszy do kilka bardziej udanych filmów z udziałem Mary Pickford z tamtego okresu. Na głównego reżysera swojej grupy wybrała Marshalla Neilana, którego również bardzo sobie ceniła. Trio Pickford-Marion-Neilan zaczęło odnosić wielkie sukcesy. Ich filmy były udane nie tylko z komercyjnego punktu widzenia, ale również od strony artystycznej. W następnym roku do filmowej rodziny dołączył też operator Charles Rosher.
Życie prywatne aktorki, w odróżnieniu od zawodowego, nie było pasmem sukcesów. Wciąż jeszcze ukrywała przed prasą swoje małżeństwo, które było nieudane. Rozwód był nieunikniony, a sama Pickford zakochana była w Douglasie Fairbanksie – odtwórcy ról niezłomnych bohaterów w popularnych filmach przygodowych. Fairbanks miał żonę i syna. Mary Pickford bała się, że jeśli upubliczni związek z aktorem, zyska miano niszczycielki rodzin, a to byłby duży problem dla jej wizerunku i dalszej kariery. Mimo to sprawy rozwodowe obojga zakochanych powoli posuwały się do przodu i wkrótce stali się najbardziej podziwianym małżeństwem na świecie. Ślub wzięli 28 marca 1920 r. i choć przeżyli razem 15 lat, to tylko pierwsze z nich były naprawdę szczęśliwe.
W 1919 roku Pickford, Fairbanks, a także D.W. Griffith i inna gwiazda tamtej epoki, Charles Chaplin, korzystając ze swojej ogromnej sławy i inwestując zarobione pieniądze, założyli pierwszą zupełnie niezależną wytwórnię filmową, United Artists, która pozwoliła im bez nacisku ze strony producentów tworzyć filmy takie jakie sami chcieli. Choć pojawiały się też złośliwe komentarze, a po latach wszyscy rozstali się z „UA”, to jednak ich wkład w rozwój sztuki filmowej pozostaje faktem.
Tymczasem rozwijała się też technika. Filmy stawały się coraz dłuższe i lepiej dopracowane. Budżety były coraz większe, a ekipa filmowa rozrastała się, powstawały nowe zawody filmowe. Stało się jasne, że nie uda się już, tak jak miało to miejsce w poprzedniej dekadzie, kręcić kilkudziesięciu filmów rocznie. Teraz mogło być ich co najwyżej kilka, za to powstawały dzieła kompletne, które na długo zapadały w pamięć widzów. Zaczęła realizować tylko jeden, góra dwa filmy rocznie, ale za to bacznie dobierała scenariusze i ekipy. W roku 1922 nakręciła "Tess z krainy burz ", a rok później obraz "Rosita", który na jej prośbę wyreżyserował sam Ernst Lubitsch.
W 1927 roku razem z grupą 35 filmowców założyła Amerykańską Akademię Sztuki i Wiedzy Filmowej, która istnieje do dziś, zrzesza wiele tysięcy członków, a znana jest przede wszystkim z tego, że co roku przyznaje najbardziej znane nagrody w świecie filmowym – Oscary. Pod koniec tego samego roku nakręciła swój ostatni niemy film. "Najlepsza dziewczyna" był udaną komedią romantyczną. Na planie tego filmu poznała bliżej swojego trzeciego i ostatniego męża, Charlesa „Buddy” Rogersa. Pickford kochała Douglasa Fairbanksa, ale po kilku przeżytych razem latach coraz mniej do siebie pasowali. Fairbanks, niezwykle wesoły i towarzyski, źle znosił coraz dłuższe okresy depresji. Mary zaś cierpiała na tę samą dolegliwość, co wszyscy członkowie jej rodziny od strony ojca: alkoholizm. W dodatku w marcu 1928 r. zmarła matka Mary Pickford, Charlotte. Aktorka bardzo mocno to przeżyła.
W tym samym roku do lamusa odszedł też film niemy za sprawą wynalazku rozpowszechnionego przez Braci Warner. Z lekkim opóźnieniem również Pickford przekonała się do dźwięku w filmie. Jej pierwszy dźwiękowy film, "Kokietka" (1929) Sama Taylora, był jednocześnie jej sukcesem zawodowym. W roku 1930 otrzymała Oscara właśnie za rolę w tym filmie. W tym samym roku na ekranach pojawił się jeszcze jeden film - "Poskromienie złośnicy". Ekranizacja Szekspira okazała się udana przede wszystkim pod względem artystycznym. Wystąpiła tam ze swoim mężem w roli Petruchia. Film przyniósł spore zyski, ale mniejsze, niż spodziewano się po hicie, w którym wystąpiła para najbardziej uwielbianych aktorów ostatnich kilkunastu lat.
Później, na początku lat trzydziestych wystąpiła już tylko w dwóch znaczących filmach. Ostatni obraz z jej udziałem to "Tajemnice" z 1930 r. Wielu krytyków widziało w nim osobisty apel aktorki w kierunku swojego męża. W ten zawoalowany sposób miała mu dać do zrozumienia, że wybacza mu wszystkie zdrady, które miały miejsce w ich małżeństwie. Jednak dla obojga było już za późno – rozwiedli się w 1936 r. Tak prysnął czar największej filmowej pary czasów kina niemego. Swojej przyjaciółce Lillian Gish wyznała, że chciałaby zniszczyć wszystkie kopie filmów, które zrealizowała.
Późniejsze lata.
Gdy Mary Pickford odchodziła na artystyczną emeryturę, miała 57 lat. Była sławna i bogata, zarządzała dobrze prosperującym studiem filmowym, ale jej życie osobiste było ruiną. Była zupełnie sama. Zmarła jej matka, brat i młodsza siostra. Brat miał problemy z alkoholem, a siostra zmarła niespodziewanie na atak serca. Każda z tych śmierci była dużym ciosem dla aktorki. Próbowała zastąpić matkę swojej osieroconej siostrzenicy, ale z marnym skutkiem.
24 czerwca 1937 r. Mary Pickford i Charles „Buddy” Rogers wzięli ślub po dziesięcioletniej znajomości. Byli razem aż do końca. Adoptowali dwójkę dzieci, Roksanę i Ronalda. Pickford poświęciła się domowi i choć myślała o powrocie przed kamerę, nigdy już nie wystąpiła. Odmówiła m.in. roli Normy Desmond w "Bulwarze Zachodzącego Słońca" Billy Wildera. Jako jedna z nielicznych gwiazd tamtej epoki zachowała w swoich kontraktach klauzule, dzięki którym praktycznie cała jej ważna spuścizna należała na mocy prawa autorskiego do niej samej, a nie do producentów. Dzieliła się więc swoimi zbiorami z najróżniejszymi instytutami i bibliotekami. Dzięki temu dziś zachowała się znacznie większa część jej dorobku niż innych gwiazd filmu epoki kina niemego.
W roku 1956 odsprzedała swoje udziały w United Artists. Oprócz niej z założycieli firmy pozostał już tylko Charles Chaplin, który też w końcu przeszedł na emeryturę. W tym samym roku założyła Mary Pickford Foundation i zajęła się działalnością charytatywną. W roku 1976 otrzymała Specjalną Nagrodę Akademii, Oscara za całokształt pracy aktorskiej. Jej radiowe wystąpienie z tej okazji było zarazem ostatnim publicznym wystąpieniem aktorki. Umarła 29 maja 1979 r.

</doc>
<doc id="372498" url="https://pl.wikipedia.org/wiki?curid=372498" title="Stanisław Chomętowski">
Stanisław Chomętowski

Stanisław Chomętowski (lub Chomentowski) herbu Lis (ur. 13 grudnia 1673 w Łasku, zm. 31 sierpnia 1728 w Drohobyczu) – hetman polny koronny w latach 1726-1728 i wojewoda mazowiecki od 1706, w 1725 został marszałkiem nadwornym koronnym, ambasador Rzeczypospolitej w Imperium Osmańskim w latach 1712-1714.
Życiorys.
Syn Marcina Chomętowskiego.
Od 1696 roku starosta radomski, od 1706 roku zwoleński, od 1708 roku drohobycki, zwoliński i złotoryjski. Był elektorem Augusta II Mocnego w 1697 roku. Jeden z najwierniejszych sprzymierzeńców Augusta II Mocnego. Bohater wojny północnej ze Szwedami. Poseł na sejm 1701 roku i sejm z limity 1701-1702 roku z województwa sandomierskiego. W maju 1704 roku brał udział w konfederacji sandomierskiej. Był uczestnikiem Walnej Rady Warszawskiej 1710 roku. 
W 1712 roku mianowany posłem nadzwyczajnym Rzeczypospolitej do Porty Osmańskiej, pertraktował tam w 1713 o wysłanie z Turcji Karola XII. W pertraktacjach pomagał mu Joachim Franciszek Goltz. Za tę „drobną” przysługę dyplomatyczną policzył sobie po powrocie 25 tys. talarów. Rozmowy trwały od września 1713 do 22 kwietnia 1714 roku. Polakom pomagali; dyplomata rosyjski Piotr Szafirow, rezydent austriacki Franz Anselm Fleischmann i poseł francuski Pierre Puchot, a także chan Kaplan Girej, przekupiony przez polskiego posła Piotr Lamara. 22 kwietnia 1714 roku podpisany został traktat między Rzecząpospolitą a Turcją. Turcy zrezygnowali z rewizji traktatu karłowickiego (1699), a Polacy zgodzili się przestrzegać rosyjsko-tureckich postanowień adrianopolskich z 1711; rosyjskie wojska miały zostać wycofane z Polski, a Karol XII miał mieć możliwość przejazdu przez terytorium Polski. Pokój zawarto niemal w ostatniej chwili. Turcja pokazała swą siłę atakując weneckie posiadłości (Morea) w 1716 roku.
Podpisał konstytucję sejmu niemego w 1717.
W 1718 roku wracając z Rzymu, kilka dni przebywał na Jasnej Górze. Obiecał wówczas ufundować główny ołtarz do budowanego kościoła. 70 tysięcy złotych polskich zostało nadesłanych do klasztoru w 1726 roku, a ołtarz konsekrowano 17 listopada 1734 roku.
W 1719/1720 posłował do Rosji. Było to bardzo drogie i okazałe poselstwo. Powrócił przeświadczony o konieczności utrzymywania dobrych stosunków z carem Piotrem I, był bowiem pod wrażeniem rozwoju militarnego i gospodarczego Rosji, który był dziełem cara.
Pochowany został w kościele OO Jezuitów w Samborze. 200 lat później kościół zamieniono na salę koncertową. W południowym ambicie Katedry wawelskiej znajduje się epitafium hetmana z portretem ufundowane w 1768 przez biskupa Franciszka Podkańskiego.

</doc>
<doc id="372500" url="https://pl.wikipedia.org/wiki?curid=372500" title="Pałapus Szlachecki">
Pałapus Szlachecki

Pałapus Szlachecki – do 2012 wieś, od 1 stycznia 2013 część wsi Pałapus w Polsce położona w województwie mazowieckim, w powiecie ostrowskim, w gminie Ostrów Mazowiecka.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ostrowi Mazowieckiej.

</doc>
<doc id="372501" url="https://pl.wikipedia.org/wiki?curid=372501" title="Pałapus Włościański">
Pałapus Włościański

Pałapus Włościański – do 2012 wieś, od 1 stycznia 2013 część wsi Pałapus w Polsce położona w województwie mazowieckim, w powiecie ostrowskim, w gminie Ostrów Mazowiecka.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ostrowi Mazowieckiej.

</doc>
<doc id="372502" url="https://pl.wikipedia.org/wiki?curid=372502" title="Pałck">
Pałck

Pałck – wieś w Polsce położona w województwie lubuskim, w powiecie świebodzińskim, w gminie Skąpe.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:

</doc>
<doc id="372503" url="https://pl.wikipedia.org/wiki?curid=372503" title="Pałczew">
Pałczew

Pałczew – wieś w Polsce położona w województwie łódzkim, w powiecie łódzkim wschodnim, w gminie Brójce. Wieś ma charakter ulicówki.
Palczewie (Pałczew) było wsią kapituły katedralnej krakowskiej w powiecie piotrkowskim województwa sieradzkiego w końcu XVI wieku. 
Do 1419 roku wieś pod nazwą „Palczewye” była własnością Jarosława Romaniszewskiego, po czym przeszła w posiadanie kapituły krakowskiej.
W latach 1975–1998 miejscowość administracyjnie należała do ówczesnego województwa łódzkiego.
We wsi dwa pomniki przyrody: lipy drobnolistne o obwodach 321 cm i 351 cm.

</doc>
<doc id="372504" url="https://pl.wikipedia.org/wiki?curid=372504" title="Pałczyn">
Pałczyn

Pałczyn – wieś w Polsce położona w województwie wielkopolskim, w powiecie wrzesińskim, w gminie Miłosław.
W latach 1975–1998 miejscowość administracyjnie należała do województwa poznańskiego.
15 kwietnia 1890 w miejscowości urodził się Wincenty Harembski – lekarz, uczestnik powstania wielkopolskiego, poseł na Sejm Rzeczypospolitej Polskiej III kadencji (1930-1935), ofiara zbrodni katyńskiej.

</doc>
<doc id="372505" url="https://pl.wikipedia.org/wiki?curid=372505" title="Pałecznica-Kolonia">
Pałecznica-Kolonia

Pałecznica-Kolonia – kolonia w Polsce położona w województwie lubelskim, w powiecie lubartowskim, w gminie Niedźwiada. Leży przy drodze wojewódzkiej nr 815.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Niedźwiada. Według Narodowego Spisu Powszechnego z roku 2011 wieś liczyła 199 mieszkańców.

</doc>
<doc id="372506" url="https://pl.wikipedia.org/wiki?curid=372506" title="Pałęgi">
Pałęgi

Pałęgi – wieś w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 miejscowość administracyjnie należała do województwa kieleckiego.

</doc>
<doc id="372507" url="https://pl.wikipedia.org/wiki?curid=372507" title="Pałki (województwo łódzkie)">
Pałki (województwo łódzkie)

Pałki – wieś w Polsce położona w województwie łódzkim, w powiecie poddębickim, w gminie Zadzim. 
Wieś leży pomiędzy miejscowościami Zadzim i Pęczniew. W skład sołectwa Pałki wchodzą także Wola Sipińska i Hilarów. Wieś liczy 60 domów, a powierzchnia to 888 ha.
W latach 1975–1998 miejscowość administracyjnie należała do województwa sieradzkiego. 

</doc>
<doc id="372508" url="https://pl.wikipedia.org/wiki?curid=372508" title="Pałowo">
Pałowo

Pałowo (niem.: "Alt Paalow") - wieś w Polsce położona w województwie zachodniopomorskim, w powiecie sławieńskim, w gminie Postomino. Graniczy na północy z Pieszczem, na południu z Pałówkiem, a na zachodzie z Nosalinem. Leży na średniowiecznym trakcie z Darłowa przez Staniewice do Słupska (dziś jest to polna droga). Na północy wsi płynie potok Moszczeniczka wpadający w okolicach Staniewic do Wieprzy. Wieś ma czytelny do dziś kształt owalnicy. W latach 1975–1998 miejscowość administracyjnie należała do województwa słupskiego.
W miejscowości znajduje się kilka charakterystycznych zabudowań szachulcowych.
Jedną z najbardziej charakterystycznych budowli we wsi jest neogotycki kościół ewangelicki, ob. rzymskokatolickiego wybudowany w I poł. XIX wieku, pw. Wniebowzięcia NMP, poświęcony 1 wrz. 1945 (zabytek nr rej.: A-359 z 25.03.1998). Odnalezione na strychu kościoła Epitafium Braci Schültze informuje, że w miejscu aktualnego kościoła istniał wcześniejszy drewniany z przełomu XVI i XVII wieku.
Od 2009 w miejscowości funkcjonuje lądowisko Słupsk-Pałowo dla samolotów sportowych, które należy do Fundacji Słupskie Skrzydła. Lądowisko to ma 400m długości i 50m szerokości pas startowy wraz z dwoma hangarami na osiem samolotów plus zaplecze biurowe.
Historia.
Nazwa wsi zmieniała się na przestrzeni wieków – w 1333 r. brzmiała ona "Palowe", w 1357 – "Palow", zaś od roku 1829 "Alt-Paalow". W 1945 r. wieś przemianowana została na "Palowo", a w 1950 przyjęta została obecna nazwa – "Pałowo". Jest to nazwa dzierżawcza od nazwy osobowej Pal, Pala, Pała, a według innych źródeł jest to ze staroniemieckiego tłumaczenia "Świerk".
Historia wsi ma średniowieczny rodowód. Założycielem wsi mógł być Jakub Palowe (wymieniany w dokumencie z 1456 roku). Była to wieś chłopska z majątkiem. Od 1466 roku Pałowo należy do rodu von Belowów. W 1637 roku Hans Caspar von Krockow przez małżeństwo z córką Belowa wchodzi w posiadanie części dóbr belowskich. Wtedy wieś zostaje podzielona na dwie części: część A należąca do Belowów i część B należąca do Krockowów.
W 1784 roku – jak podaje Bruggemann – do Pałowa A należy folwark z 2/3 powierzchni wsi, mieszka tam 8 chłopów. Do Pałowa B należy 1/3 powierzchni wsi i mieszka tu 3 chłopów, 1 bezrolny.
W 1829 wieś zostaje sprzedana państwu pruskiemu, które zakłada głównie na majątku B nową wieś Pałówko. Od tego czasu wieś zmienia nazwę na Alt Paalow.
Na przełomie XIX/XX wieku władze pruskie zlikwidowały majątek. Na początku XX wieku Ernest von Below zbudował dwór. Wokół dworu powstał park o powierzchni 3,2 ha. Do dziś zachował się układ ścieżek i oczko wodne.
Powierzchnia wsi wraz z gruntami wynosiła w 1864 r. 616,7 ha, w 1939 – 613,9 ha. W 1818 roku Pałowo zamieszkiwało 217 osób, w 1871 – 311, w 1905 – 290 i w 1939 – 262. Liczba gospodarstw domowych wynosiła: w 1871 – 60, w 1905 – 51, w 1939 – 59.
Przed 1939 rokiem we wsi była gospoda, restauracja, sklep, młyn, piekarnia, poczta, szewc, krawiec, siodlarz, stolarz, 2 kowali, cieśla, handlarz bydłem. Istniała jednoklasowa szkoła zbudowana w końcu XIX wieku. Ostatnim nauczycielem niemieckim był Hans Grotewendt. Ostatnim niemieckim sołtysem był Friedrich Granzow. Działał chór mieszany pod kierunkiem nauczyciela Grotewendta oraz 5-osobowa orkiestra dęta.
Obecny kościół powstał w obrębie placu owalnicowego w 1898 roku (wcześniejszy był usytuowany po przeciwnej stronie obecnego). Budowla w stylu neoromańskim została po wojnie poświęcona 1 września 1945 roku. Obecnie należy do parafii w Sycewicach. Przy kościele znajduje się cmentarz. Na nim zbudowano pomnik poświęconym poległym w I wojnie światowej mieszkańcom Pałowa i Pałówka. Na cmentarzu zachowały się kute krzyże żelazne z lat 30. XX wieku.
Armia Czerwona zajęła wieś 8 marca 1945 r. Niemieccy mieszkańcy zostali wysiedleni.
Wieś w 1950 roku liczyła 238 mieszkańców,w 1905 - 282, w 1936 - 286, w 1960 – 237, w 1970 – 240, w 1980 – 244, w 1990 – 241, w 2006 – 235, w 2008 – 155 a w roku 2011 - 157. Liczba gospodarstw domowych wynosi 46, a gospodarstw rolnych 30.
W wiosce działa Koło Gospodyń Wiejskich, przekształcone niedawno w Stowarzyszenie Kobiet Wiejskich, oraz Ochotnicza Straż Pożarna.

</doc>
<doc id="372509" url="https://pl.wikipedia.org/wiki?curid=372509" title="Pałówko">
Pałówko

Pałówko ( niem. "Neu Paalow") – wieś ulicówka w Polsce położona w województwie zachodniopomorskim, w powiecie sławieńskim, w gminie Postomino. Znajduje się tu również placówka Ochotniczej Straży Pożarnej Miejscowość położona jest średnio na wysokości 50 m n.p.m. na wysoczyźnie morenowej płaskiej. Najwyższe wzniesienie to 53,5 m n.p.m.
W latach 1975–1998 miejscowość administracyjnie należała do województwa słupskiego.
Historia.
Wieś jest osadą, która około 1830 roku powstała zgodnie z planem we wschodniej części obszaru dóbr należących do Pałowa, dlatego nazwa "Nowe Pałowo" ("Neu Paalow"). Pani von Below sprzedała całe Pałowo państwu pruskiemu. W pierwszych dniach marca 1945 roku (08.03.1945rok) wojska radzieckie zajęły wieś.
W 1908 roku powstała we wsi jednoklasowa szkoła. Znajduje się ona w centrum wsi, koło sadzawki. Ostatnim niemieckim nauczycielem był Karl Topper (uczył od 1932 roku)
Oprócz gospodarzy, we wsi był młynarz, karczmarz, dwóch stolarzy, kowal, krawiec, dekarz, szewc, stelmach, zakład, naprawy rowerów i cieśla.
Mieszkańcy byli wyznania ewangelickiego, chodzili do kościoła w Pałowie. Pieszcz, rodowa siedziba von Belowów, był parafią z kościołem filialnym w Pałowie, obejmującym miejscowości Pieszcz, Tyń, Pałowo, Pałówko oraz osady Ilnica. Parafia należała do synodu w Sławnie.
Po wojnie również znajdowała się tu szkoła podstawowa. Działalność zakończyła jednak pod koniec lat 80. ubiegłego wieku. Dziś budynek zamieszkują nauczyciele.
W latach powojennych była to wieś pegeerowska. Podstawą gospodarki było mleczarstwo i tuczenie świń. Mleko odprowadzane było do mleczarni w Sycewicach.
Warunki naturalne.
Stosunki wodne.
Wody powierzchniowe południowej części gminy, a więc i Pałówka odprowadzane są w kierunku zachodnim poprzez Wieprzę i jej dopływy Moszczenicę, Pijawicę i Stobnicę.
Na terenie gminy znajduje się wiele niewielkich, okrągłych, bądź owalnych jeziorek zajmujących dna niewielkich zagłębień bezodpływowych, a także zbiorniki częściowo przekształcone antropogenicznie, jak jeziora – stawy w zagłębieniach po eksploatacji kruszywa, iłów zastoiskowych lub torfu. W okolicy Pałówka znajdują się aż 4 takie skupiska zbiorników wodnych.
Przyroda.
Okolice Pałówka to miejsce bytowania i przelotu wielu ptaków wędrownych. W okolicy wsi żyją bociany, żurawie i kormorany. Na terenie samej wsi znajduje się jedno bocianie gniazdo (2009)

</doc>
<doc id="372510" url="https://pl.wikipedia.org/wiki?curid=372510" title="Pałubice">
Pałubice

Pałubice (dodatkowa nazwa w j. kaszub. Pałëbice) – wieś kaszubska w Polsce położona w województwie pomorskim, w powiecie kartuskim, w gminie Sierakowice.
Wieś przy drodze 214, położona na północno-zachodnich krańcach Pojezierza Kaszubskiego i Kaszubskiego Parku Krajobrazowego, stanowi sołectwo Pałubice w którego skład wchodzą również miejscowość Migi. Na wschód od Pałubic znajduje się jezioro Kamienickie.
Wieś szlachecka położona była w II połowie XVI wieku w powiecie mirachowskim województwa pomorskiego. W latach 1975–1998 miejscowość administracyjnie należała do województwa gdańskiego.
Historia.
Pałubice, niemiecka nazwa Pallubitz, w dokumentach z XV wieku Paluwicz, dobra rycerskie w powiecie kartuskim mające w drugiej połowie XIX wieku stację pocztową i parafię katolicką w Sierakowicach, ewangelicką w Bukowin.
Według spisu z 1868 r. było tu 311 mieszkańców w tym: 141 katolików i 170 ewangelików. Domów mieszkalnych 26, gruntu 3210 mórg, łącznie z jeziorem obejmującym 347 morgi.
Do dóbr Pałubice należał także folwark Migi.
Za czasów krzyżackich płaciły Pałubice 1 grzywnę czynszu, miały prawo polskie, i podlegały wójtostwu mirachowskiemu. (ob. Zeitschrift des Westpreußischen Geschichtsvereins, VI, str. 56).
W wojnie 13-letniej właściciel tutejszych dóbr walczył przeciwko zakonowi co działo się w r. 1459 (tamże 113).
W 1552 r. wystawia Zygmunt August przywilej dla Pałubic. Według taryfy na symplę z roku 1717 pan Maciej Pałubicki płacił podatku 8 groszy (ob. Cod. Belnensis, str. 98).
Przed 1920 roku obowiązującą nazwą niemieckiej administracji dla Pałubic była "Pallubitz". Od 1920 r. wieś ponownie znajdowała się w granicach Polski (powiat kartuski). Podczas okupacji niemieckiej w 1942 r. nazwa "Pallubitz" została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Pallendorf".

</doc>
<doc id="372511" url="https://pl.wikipedia.org/wiki?curid=372511" title="Pałubin">
Pałubin

Pałubin (kaszb. "Pałëbin") – wieś w Polsce położona w województwie pomorskim, w powiecie kościerskim, w gminie Stara Kiszewa
Wieś pogranicza kaszubsko-kociewskiego położona nad Kaczynką,dopływem Wierzycy.
W latach 1975–1998 miejscowość administracyjnie należała do województwa gdańskiego.
Wieś stanowi sołectwo gminy Stara Kiszewa.

</doc>
<doc id="372512" url="https://pl.wikipedia.org/wiki?curid=372512" title="Pałubinek">
Pałubinek

Pałubinek – wieś kociewska w Polsce położona w województwie pomorskim, w powiecie starogardzkim, w gminie Zblewo.
Wierni Kościoła rzymskokatolickiego należą do parafii św. Elżbiety w Pinczynie.
W latach 1975–1998 miejscowość administracyjnie należała do województwa gdańskiego.

</doc>
<doc id="372513" url="https://pl.wikipedia.org/wiki?curid=372513" title="Pałuczyna">
Pałuczyna

Pałuczyna – wieś w Polsce położona w województwie kujawsko-pomorskim, w powiecie inowrocławskim, w gminie Janikowo.
Do 1928 gospodarstwo w Pałuczynie posiadał Henryk Towarnicki.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 96 mieszkańców. Jest siedemnastą co do wielkości miejscowością gminy Janikowo.

</doc>
<doc id="372514" url="https://pl.wikipedia.org/wiki?curid=372514" title="Pałuszyce">
Pałuszyce

Pałuszyce – wieś w Polsce położona w województwie małopolskim, w powiecie tarnowskim, w gminie Wietrzychowice.
W latach 1975–1998 miejscowość administracyjnie należała do województwa tarnowskiego.

</doc>
<doc id="372515" url="https://pl.wikipedia.org/wiki?curid=372515" title="Pańków">
Pańków

Pańków – wieś w Polsce położona w województwie lubelskim, w powiecie tomaszowskim, w gminie Tarnawatka.
W latach 1975–1998 miejscowość administracyjnie należała do województwa zamojskiego.

</doc>
<doc id="372516" url="https://pl.wikipedia.org/wiki?curid=372516" title="Pańska Wola (wieś)">
Pańska Wola (wieś)

Pańska Wola – wieś w Polsce, położona w województwie warmińsko-mazurskim, w powiecie giżyckim, w gminie Wydminy.
W latach 1975–1998 miejscowość administracyjnie należała do województwa suwalskiego.

</doc>
<doc id="372517" url="https://pl.wikipedia.org/wiki?curid=372517" title="Parądzice">
Parądzice

Parądzice – wieś w Polsce położona w województwie łódzkim, w powiecie poddębickim, w gminie Wartkowice, około 17 km. na północny wschód od Poddębic.
Wieś arcybiskupstwa gnieźnieńskiego w powiecie łęczyckim województwa łęczyckiego w końcu XVI wieku.
Historia.
Najstarsze dzieje (do końca XVI wieku).
Pierwsza zachowana wzmianka źródłowa o Parądzicach pochodzi z tzw. „wielkiego przywileju konfirmacyjnego” wydanego w Krakowie 1 marca 1357 r. przez króla Kazimierza Wielkiego dla arcybiskupa gnieźnieńskiego Jarosława z Bogorii i Skotnik herbu Bogoria celem potwierdzenia własności metropolii gnieźnieńskiej. Wieś już wtedy była wzmiankowana jako własność metropolii gnieźnieńskiej.
Osada swymi początkami sięga jednak okresu znacznie wcześniejszego niż połowa XIV w. Do dziś istnieje pogląd w nauce, że osada Parądzice istniała już w XI w. i wraz z ponad 40 innymi osadami stanowiła uposażenie opactwa łęczyckiego. W XIV w. Parądzice stanowią własność arcybiskupstwa gnieźnieńskiego, skupione w grupie wsi arcybiskupich zwanych kluczem piątkowskim, a przy późniejszym podziale około połowy XVII w. weszły w skład tzw. klucza tumskiego. Stan taki utrzymał się nieprzerwanie do końca istnienia I Rzeczypospolitej.
Parądzice graniczyły z trzech stron z wsiami stanowiącymi własność szlachecką, przez co jej mieszkańcy byli często niepokojeni przez swych sąsiadów. W 1386 r. przed sądem ziemskim w Łęczycy zeznawali kmiecie z Parądzic: Jakusz Zalewski, Bartłomiej Kalowski
i Mikołaj "Koloszski". Sprawa dotyczyła zwrotu bezprawnie zawłaszczonych przez Juranda z Borowa trzydziestu wołów. W 1391 r. przed sądem łęczyckim jako jeden ze świadków Piotrka z Powodowa występował kmieć z Parądzic, Andrzej Małek.
Granice Parądzic były częstymi przyczynami sporów. W 1402 i 1427 r. arcybiskupi gnieźnieńscy Mikołaj Kurowski (1402-1411) i Wojciech Jastrzębiec (1423-1436) jako właściciele wsi występowali w sprawie ustalenia jej granic z Wierzbową. Ponadto w aktach wizytacji z 1511-1512 r. wzmiankowano o częstym naruszaniu granic i częstych szkodach wyrządzanych przez szlacheckich sąsiadów z Suchej i Leźnicy Wielkiej. Jak podano, przyczyną tego stanu był brak rozgraniczenia wsi ze wspomnianymi osadami.
W 1567 r. wyznaczeni przez sąd ziemski szlachcice Jan Bielawczyk i Stanisław Łęcki przeprowadzili w Parądzicach, a także w innych wsiach arcybiskupstwa w pow. łęczyckim wizje, których celem było oszacowanie szkód wyrządzonych przez stacjonujące w nich polskie wojska. Stwierdzono, że żołnierze pozabierali kmieciom pieniądze, zboże, siano, inwentarz żywy, powozy, oraz "różne inne sprzęty gospodarskie". Podobny cel miała wizja przeprowadzona w 1570 r., kiedy to szacowano we wsi straty wyrządzone przez poczet Jana Zborowskiego.
Według rejestru poborowego z 1576 r. wieś Parądzice miała 7 łanów gruntu i zamieszkiwało ją 7 rodzin kmiecych.
XVII-XVIII w. Czas zniszczeń i regresu.
W przeciwieństwie do wcześniejszego okresu wiek XVII i XVIII zapisał się dla historii Parądzic oraz wielu sąsiednich osad stanowiących własność kościelną jako czas zniszczeń i regresu. Częste przemarsze i stacje wojsk polskich, szwedzkich, saskich, cesarskich (austriackich) i rosyjskich w okresie potopu szwedzkiego i III wojny północnej doprowadziły do całkowitej rujnacji i zubożenia mieszkańców osady. Niemały wpływ odegrali w tym szlacheccy właściciele sąsiednich wsi, którzy bojąc się o własne majątki zachęcali dowódców wojskowych do korzystania z hibern we wsiach będących własnością kościelną. Wobec braku opieki administracyjnej nad osadami bezkarne wojsko często dopuszczało się podpaleń, rabunków, gwałtów i mordów. W 1686 r. duże szkody w Parądzicach poczynił polski regiment dragonów.
Okres ten jest także czasem utrwalenia się gospodarki folwarczno-pańszczyźnianej. Zwiększeniu uległ wymiar pańszczyzny, i tak z jednego dnia pracy w tygodniu w folwarku w miejscowości Kościół (Tum) w ramach tej powinności normą stało się pracowanie przez okres 3-4 dni w przeciągu tygodnia. Nie dziwi więc fakt częstych zażaleń i protestów kmieci przed sądem łęczyckim o zbyt duży wymiar pańszczyzny. Przyczyną procesów sądowych było nawet znęcanie się i bicie przez administratora dóbr klucza tumskiego, w skład którego wchodziła wieś Parądzice swoich poddanych (1689 r.).
Według spisu łanowego z 1616 r. w Parądzicach było uprawianych w tym okresie 6 łanów. Według taryfy podymnego z 1775 r. wieś Parądzice liczyła 10 dymów.
XIX w. Okres zmian.
W wyniku II rozbioru Rzeczypospolitej w 1793 r. cały teren województwa łęczyckiego wraz ze wsią Parądzice wszedł w skład państwa pruskiego. W 1796 r. przeprowadzono sekularyzację dóbr arcybiskupich i tym samym wieś Parądzice stała się własnością rządową. Stan taki utrzymał się również w czasach Księstwa Warszawskiego i Królestwa Polskiego. W 1859 r. Parądzice wchodziły w skład dóbr rządowych Krzepocin złożonych z ok. 30 wsi wraz z folwarkami.
Przez krótki czas Parądzice wchodziły w skład utworzonego w 1793 r. przez Prusaków z południowej części powiatu łęczyckiego nowego powiatu – zgierskiego z siedzibą w Piątku. Po powstaniu tzw. Kongresówki Parądzice znalazły się w województwie mazowieckim, obwodzie łęczyckim i powiecie zgierskim. W wyniku reformy administracyjnej Królestwa w 1837 r. wieś Parądzice weszła w skład guberni kaliskiej, powiatu łęczyckiego i gminy Tkaczew. Reforma z 1845 r. złączyła gubernie kaliską z warszawską. Po reformie z 1867 r. Parądzice znów znalazły się w guberni kaliskiej, powiecie łęczyckim i gminie Tkaczew. Stan ten utrzymał się bez zmian do działań wojennych w 1914 r.
Około 1880 r. we wsi Parądzice znajdowało się 16 domów, które zamieszkiwało ogółem 162 mieszkańców.
XX w. II wojna i czasy współczesne.
W okresie międzywojennym, około 1937 r. podjęto się wspólnej inicjatywy budowy w Parądzicach budynku Ochotniczej Straży Pożarnej. Utworzono na ten cel nawet fundusz w jednym z banków łęczyckich, do którego mieszkańcy wsi dokonywali regularnych wpłat. Wspólną inicjatywę przerwała jednak II wojna światowa. Po wojnie nie powrócono już do realizowania pomysłu. W okresie międzywojennym działało również w Parądzicach koło Polskiego Stronnictwa Ludowego.
W okresie II wojny światowej Parądzice znalazły się w granicach tzw. Kraju Warty, czyli terenów II Rzeczypospolitej bezpośrednio zaanektowanych przez III Rzeszę. Nawet w tak niedużej osadzie dało się odczuć wpływ polityki germanizacyjnej. Wielu mieszkańców, nawet w wieku 16-18 lat zostało wysiedlonych w głąb III Rzeszy i Francji w charakterze robotników przymusowych. Zdarzały się także przypadki przesiedlenia do Generalnego Gubernatorstwa. Na wsi, w zajętych siłą i złączanych w większe gospodarstwach pojawiło się wiele nowych rodzin niemieckich, najprawdopodobniej tzw. Niemców bałtyckich lub wołoskich zapraszanych przez okupanta do kolonizowania terenu. Mieszkańców wykorzystywano jako darmową siłę roboczą do pracy w rolnictwie stosując metody zastraszeń, powszechne stało się znęcanie i bicie.
W styczniu 1945 r. wraz z pojawieniem się wojska rosyjskiego nadeszło wyzwolenie. Prawie wszystkie niemieckie rodziny uciekły z osady w popłochu na wieść o nadchodzącym froncie. Nie udało się to jednemu z Niemców, który wskazany przez mieszkańca sowieckim żołnierzom został zabity nad stawem. Niektórzy pozostawiali w osadzie mniejsze dzieci, bojąc się, że nie zniosą one trudów mroźnej podróży. Niemieckie dzieci jeszcze do lata 1945 r. pozostawały w osadzie.
W latach 1975–1998 miejscowość administracyjnie należała do województwa sieradzkiego.
W latach 90. XX wieku miejscowość została zwodociągowana. W 1994 r. wykonano również pełną telefonizację wsi.
Kształty wsi (zmiany urbanizacyjne).
Pierwotna osada Parądzice była zlokalizowana blisko przepływającej rzeczki, w części północno-zachodniej gruntów osady. Wieś rozciągała się na osi północno-południowej, mniej więcej od środka współczesnej osady aż do jej granic północnych. Dziś na tym terenie, położonym wzdłuż rowu melioracyjnego będącego reliktem rzeczki znajdują się niewielkie łąki. Najstarsze źródła kartograficzne zgodnie wskazują, że Parądzice były pierwotnie ulicówką o pełnej, dwustronnej zabudowie. Zabudowa ta charakterystyczna dla okresu od X do XIII w. wskazuje jednocześnie na czas powstania Parądzic. Według spisów poborowych i podatkowych przeprowadzanych w XVI i w XVII w. w Parądzicach zazwyczaj było uprawianych 6-7 łanów przez 7 rodzin kmiecych. Wszystko wskazuje, że w osadzie znajdowały się gospodarstwa jednołanowe.
Prawo niemieckie.
O posiadaniu przez wieś Parądzice prawa niemieckiego w przeszłości dowiadujemy się z akt wizytacji wsi arcybiskupich przeprowadzonych w latach 1511-1512. Niewielki areał nie pozwalał na wydzielenie łanów sołeckich, więc kompetencje administracyjne dla tej osady wykonywał sołtys sąsiedniej, również arcybiskupiej wsi – Krzepocina. Z tego tytułu mieszkańcy wsi byli zobowiązani do pewnych świadczeń na jego korzyść. Dzięki źródłom historycznym zachowanym dla wsi Krzepocin można wnioskować, że lokację obu osad przez arcybiskupstwo przeprowadzono przed 1388 r. Przyjęcie przez osadę prawa niemieckiego często wiązało się z nowym i równym podziałem gruntów w osadzie, powodowało daleko idące i korzystniejsze dla mieszkańców zmiany natury prawnej, wpływało na rozwój gospodarczy osady.
Nowy kształt wsi.
Poprzez sekularyzację dóbr arcybiskupich przeprowadzoną w 1796 r. Parądzice stały się własnością rządowa. Dawny sposób zabudowy Parądzic jak i wszystkich osad nie sprzyjał ich rozwojowi gospodarczemu. Ciasna i tak charakterystyczna dla średniowiecza niosła ze sobą wiele zagrożeń. Poprzez pożar pojedynczego domu gorzała często cała wieś, gdyż ogień łatwo przenosił się po strzechach blisko budowanych domostw. Bliskie sąsiedztwo rzeczki często powodowało podtopienia w okresie wiosennym, utrudniało komunikację wewnątrz osady, a rozmywając drogi utrudniało znacznie i dojazd do wsi. W latach 40. i 50. XIX w. wytyczono na nowo pola we wsi oraz drogę, wzdłuż której zaczęto budować na nowo gospodarstwa. Dzisiejszy kształt wsi, czyli rzędówka zawdzięcza swe powstanie właśnie zmianom z połowy XIX w.
Szkoła.
Wobec budowy osiedla wojskowego i gwałtownego wzrostu liczby ludności w Leźnicy Wielkiej pojawił się dylemat z wyborem miejsca edukacji dla tamtejszych dzieci. Początkowo dzieci uczęszczały do Ozorkowa położonego 16 km od Leźnicy. Niemały problem dotykał także mieszkańców Parądzic i sąsiednich wsi, gdyż niewielki budynek szkolny w Krzepocinku nie był w stanie podołać coraz to liczniejszym rzeszom nowych uczniów. Zrodził się wspólny pomysł wybudowania szkoły. Na miejsce budowy wybrano plac po nieistniejącej karczmie w Parądzicach, który był własnością państwa. Budowę szkoły rozpoczęto w 1962 r. Niemały wkład w powstaniu szkoły mieli mieszkańcy Parądzic i okolicznych wsi, chętnie pomagający budowniczym. Uroczyste otwarcie budynku wraz z inauguracją nowego roku szkolnego nastąpiło 1 września 1964 r.
Szkoła została zamknięta w 2013 r. Obecnie znajduje się tam przedszkole 

</doc>
<doc id="372518" url="https://pl.wikipedia.org/wiki?curid=372518" title="Parkosz">
Parkosz

Parkosz – wieś w Polsce, położona w województwie podkarpackim, w powiecie dębickim, w gminie Pilzno.
Wieś w powiecie pilzneńskim w województwie sandomierskim w XVI wieku była własnością kasztelana rozpierskiego Mikołaja Przedbora Koniecpolskiego. W latach 1975–1998 miejscowość administracyjnie należała do województwa tarnowskiego.
Wierni kościoła rzymskokatolickiego należą do parafii Narodzenia Najświętszej Maryi Panny w Dobrkowie w dekanacie Pilzno, diecezji tarnowskiej.

</doc>
<doc id="372519" url="https://pl.wikipedia.org/wiki?curid=372519" title="Parkoszewo">
Parkoszewo

Parkoszewo (do 1945 r. niem. "Perkau") – osada w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
W pobliżu wsi znajduje się wzniesienie nazywane dawniej "Pienasselberg" i uważane było za pozostałość po grodzisku Prusów.
Historia.
Szkoła we wsi powstała już w XVIII w. W 1889 r. Parkoszewo było majątkiem szlacheckim, który wraz z folwarkiem Gajek obejmował 613 ha ziemi. W wieku XIX i na początku wieku XX majątek był w posiadaniu rodziny "von Bannasch" (wywodzącej się ze szlachty kaszubskiej Banasiów). W 1935 r. w tutejszej szkle zatrudnionych było dwóch nauczycieli i uczyło się 95 uczniów. W 1939 r. we wsi mieszkało 613 osób.
Po II wojnie światowej, z budynków o wartości zabytkowej, we wsi zachowała się kuźnia i stajnia. W 1949 r. przeniesiono dzieci ze szkoły w Parkoszewie do szkoły w Gulkajmach. W 1983 r. w Parkoszewie był PGR. We wsi było 12 domów ze 160 mieszkańcami oraz punkt biblioteczny, świetlica i klub.

</doc>
<doc id="372520" url="https://pl.wikipedia.org/wiki?curid=372520" title="Parkoszów">
Parkoszów

Parkoszów (niem. "Urbanstreben") – wieś w Polsce położona nad rzeką Bóbr w województwie dolnośląskim, w powiecie bolesławieckim, w gminie Bolesławiec. W latach 1975–1998 miejscowość administracyjnie należała do województwa jeleniogórskiego.
Historia.
Stara osada słowiańska, podczas wykopalisk archeologicznych znaleziono tu cmentarzysko ciałopalne kultury luboszyckiej z ok. II-IV w. n.e.

</doc>
<doc id="372521" url="https://pl.wikipedia.org/wiki?curid=372521" title="Parleza Mała">
Parleza Mała

Parleza Mała (niem. "Klein Parlösen", 1938–1945 "Parlösen") – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość administracyjnie należała do województwa olsztyńskiego.

</doc>
<doc id="372522" url="https://pl.wikipedia.org/wiki?curid=372522" title="Parlinek">
Parlinek

Parlinek – wieś w Polsce położona w województwie kujawsko-pomorskim, w powiecie mogileńskim, w gminie Dąbrowa.
Podział administracyjny.
Wieś duchowna "Parlino Małe", własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 341 mieszkańców. Jest piątą co do wielkości miejscowością gminy Dąbrowa.
Dawne cmentarze.
Na terenie wsi zlokalizowany jest nieczynny cmentarz ewangelicki.

</doc>
<doc id="372523" url="https://pl.wikipedia.org/wiki?curid=372523" title="Parlino">
Parlino

Parlino (niem.: "Parlin") – wieś w Polsce położona w województwie zachodniopomorskim, w powiecie stargardzkim, w gminie Stara Dąbrowa.
W latach 1975–1998 miejscowość administracyjnie należała do województwa szczecińskiego.
Wieś przy drodze wojewódzkiej nr 106 Rzewnowo – Stargard – Pyrzyce, 6,5 km na północny zachód od Starej Dąbrowy (siedziby gminy) i 12,5 km na północny wschód od Stargardu (siedziby powiatu).

</doc>
<doc id="372524" url="https://pl.wikipedia.org/wiki?curid=372524" title="Parnica (powiat gryfiński)">
Parnica (powiat gryfiński)

Parnica (dawniej: niem. "Rohrsdorf") – wieś w Polsce położona w województwie zachodniopomorskim, w powiecie gryfińskim, w gminie Banie przy drodze wojewódzkiej nr 122 biegnącej z Suchania do przejścia granicznego w Krajniku Dolnym.
W latach 1975–1998 miejscowość administracyjnie należała do województwa szczecińskiego.
Niewielka miejscowość położona w odległości 4,5 km na północny wschód od Bań. W XIX w. istniała tu kuźnia, karczma, szkoła, cegielnia, młyn, kościół i dwa cmentarze. Godne zobaczenia są budynki mieszkalne murowane głównie z końca XIX w. i początku XX w. z ozdobnymi detalami. Zachował się dawny cmentarz przykościelny z fragmentami ogrodzenia z dużych kamiennych głazów oraz cmentarz południowy z czytelnym układem kwater oraz zachowanymi fragmentami żeliwnych ogrodzeń.
W 2011 roku wieś miała 86 mieszkańców.

</doc>
<doc id="372525" url="https://pl.wikipedia.org/wiki?curid=372525" title="Parnowo">
Parnowo

Parnowo (do 1945 r. niem.: "Parnow") – wieś sołecka w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2008 r. wieś miała 410 mieszkańców.
Rezerwat.
1 km na wschód, nad Parnowskim Jeziorem znajduje się faunistyczny rezerwat przyrody „Parnowo” o powierzchni 59,12 ha (utworzony 10.11.1976 r.).

</doc>
<doc id="372526" url="https://pl.wikipedia.org/wiki?curid=372526" title="Parole">
Parole

Parole – wieś w Polsce położona w województwie mazowieckim, w powiecie pruszkowskim, w gminie Nadarzyn. Leży nad rzeką Utratą. 
Wieś szlachecka Parule położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Strzelanina w 2002.
23 marca 2002 na jednej z posesji w Parolach, w trakcie wykonywania przez funkcjonariuszy Policji czynności procesowych związanych z zabezpieczeniem skradzionego samochodu ciężarowego i sprzętu RTV, wywiązała się strzelanina między policjantami a przybyłą na miejsce grupą uzbrojonych mężczyzn. W jej wyniku śmierć poniósł podkom. Mirosław Żak – naczelnik sekcji kryminalnej komendy powiatowej Policji w Piasecznie, a kilku napastników zostało rannych. Strzelanina w Parolach zapoczątkowała zatrzymania członków gangu „Mutantów”, zakończone w lutym 2004.

</doc>
<doc id="372527" url="https://pl.wikipedia.org/wiki?curid=372527" title="Parolice">
Parolice

Parolice – wieś w Polsce położona w województwie łódzkim, w powiecie rawskim, w gminie Cielądz. Do 1945 roku Parolice były folwarkiem majątku Brzozówka, należącego do Bolesława Iwickiego. 
Wieś szlachecka "Parulice" położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="372528" url="https://pl.wikipedia.org/wiki?curid=372528" title="Parośla-Pniski">
Parośla-Pniski

Parośla-Pniski – wieś w Polsce położona w województwie lubelskim, w powiecie bialskim, w gminie Sławatycze.
W latach 1975–1998 miejscowość administracyjnie należała do województwa bialskopodlaskiego.
Nazwa wprowadzona 1 stycznia 2017 r., wcześniej funkcjonowały nazwy Parośla (wieś) i Pniski (przysiółek wsi).
Wierni Kościoła rzymskokatolickiego należą do parafii Przemienienia Pańskiego w Jabłecznej.
Problemy.
Nazwę wprowadzono 1 stycznia 2017 roku rozporządzeniem Ministra Spraw Wewnętrznych i Administracji z 23 grudnia 2016 roku. Jednocześnie nie zniesiono ani nie zmieniono statusu dotychczasowych miejscowości: wsi Parośla i integralnej jej części Pniski. Sytuacja ta jest błędem i uniemożliwia dokonanie lokalizacji i podziału tych miejscowości. W zestawieniu miejscowości Centralnego Ośrodka Dokumentacji Geodezyjnej i Kartograficznej przy miejscowości Pniski napisano "nazwa powinna być zniesiona", a przy Pniski, przysiółek wsi Parośla "powinno być: przysiółek wsi Parośla-Pniski lub nazwa powinna być zniesiona".

</doc>
<doc id="372529" url="https://pl.wikipedia.org/wiki?curid=372529" title="Parowa Falęcka">
Parowa Falęcka

Parowa Falęcka – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 97 mieszkańców. Jest 27. co do wielkości miejscowością gminy Chełmża.

</doc>
<doc id="372530" url="https://pl.wikipedia.org/wiki?curid=372530" title="Parsęcko">
Parsęcko

Parsęcko (do 1945 niem. "Persanzig") – wieś w północnej Polsce położona w województwie zachodniopomorskim, w powiecie szczecineckim, w gminie Szczecinek.
Według danych z 2014 roku wieś zamieszkiwało 1050 osób.
Po likwidacji Oddziału Poczty, kod 78-412 poczta Parsęcko, zmieniono na kod 78-400 poczta Szczecinek
Położenie.
Wieś Parsęcko jest najstarszą wsią na terenie dzisiejszej gminy Szczecinek. Powstała na bazie osadnictwa słowiańskiego. Położona jest w zachodniej części gminy, oddalona o 3 km od Szczecinka, przy skrzyżowaniu dróg Szczecinek - Barwice, Dalęcino i Radomyśl (gm. Grzmiąca).
W pobliżu wsi z terenów bagiennych pozostałych po dawnym jeziorze wypływa rzeka Parsęta, w początkowym biegu ujęta w kanał melioracyjny.
Historia.
Parsęcko jest najstarszą osadą słowiańską na ziemi szczecineckiej, nazwę wsi wywodzi się od nazwy nieistniejącego już jeziora, nad którym osada została zlokalizowana, oraz od wypływającej z niego rzeki Parsęty. W 1863 roku ówczesny właściciel owego jeziora kazał przekopać głęboki kanał łączący jezioro z rzeką Parsętą, aby zwiększyć ilość wody dostarczanej do młyna zbudowanego nad rzeką. W efekcie odpływu wód poziom jeziora obniżył się wówczas o około 3 metry. Spod wody wyłoniły się rzędy sczerniałych pali dębowych z resztkami dawnych budowli, sprzętów domowych i fragmentami ceramiki. Badania archeologiczne przeprowadzone w kilkanaście lat później przez Emila Kasiske udowodniły, że jeszcze w czasach prehistorycznych istniała na tym jeziorze słowiańska osada nadwodna o charakterze okolnicy obronnej. Tezę tę potwierdziły późniejsze prace profesora Józefa Kostrzewskiego.
Wieś Parsęcko, o układzie widlicowym, położona u źródeł rzeki Parsęty, wzmiankowana jest w źródłach w XIII w., w zapisie wsi przez Bogusława IV na rzecz klasztoru cystersów w Bukowie, lecz odkrycia archeologiczne mówią o istnieniu tu osady ludzkiej już w IX-XII w. Zbudowana ona była na 5.000 dębowych palach na nieistniejącym już dziś jeziorze Parsęcko. Wieś otoczona była palisadą i stanowiła gród-twierdzę. Tradycje polskie we wsi przetrwały do XIX w., w którym w 1807 r., po manifeście Henryka Dąbrowskiego, wzywającym Polaków do powstania przeciw Niemcom i udzielenia pomocy Napoleonowi, we wsi utworzył się powstańczy oddział konnicy w sile 300 ludzi, który zdobył Szczecinek.
Teren sfalowany, opadający na południowy zachód, krajobraz pól i łąk. Jej nazwa pochodzi od nazwy nieistniejącego już jeziora, nad którym została zlokalizowana i wypływającej z niego rzeki Parsęty.
W źródłach wymieniona jest jako "villa Persantika". W 1268 roku rycerz Johannes Kule nadał cystersom z Bukowa Morskiego 150 włók ziemi leżącej na południe od dzisiejszej wsi. Książę Barnim I potwierdził to nadanie i dołączył jezioro Trzesieka (See Ceresseke). W 1288 r. książę Bogusław IV i jego dwaj bracia potwierdzili poprzednie nadania i dołączyli patronat nad kościołem wiejskim. W tym czasie Parsęcko było chłopską wsią książęcą, podlegającą urzędowi w Szczecinku. Wielokrotnie toczyły się spory o granice terenów należących do wsi. Ostatecznie zostały ustalone 22 września 1612 r.
Około połowy XVIII w. powstała nowa osada zwana kolonią "Neu-Persanzig". Została ona zlokalizowana na osuszonych terenach, położonych na południe od zabudowań wsi. Osadzono w niej 12 holenderskich rodzin, dla których wzniesiono 6 dwurodzinnych domów. Wkrótce powstał tu folwark książęcy. Następnie osadzono dwie rodziny chłopskie. Wszyscy byli zobowiązani do odrabiania służby pańszczyźnianej.
W II połowie XVIII w. we wsi Parsęcko mieszkał pastor, kościelny, sołtys, dwóch poddanych karczmarzy, poddany młynarz, osiemnastu poddanych chłopów, siedmiu chłopów wolnych od służby pańszczyźnianej, 1 zagrodnik, 1 komornik. We wsi istniał kościół parafialny, do którego należały kościół filialny w Przeradzi, wieś Mosina, Radomyśl, Dalęcino, Skotniki, Dębowo, Pękowo oraz nowo założone kolonie Parsęcko i Dalęcinko oraz nieistniejące dzisiaj Henningsthal i Neuendorf.
We wsi było 46 dymnych chat, dwie karczmy i kuźnia. Poza wsią znajdowały się dwa młyny wodne położone nad rzeką Parsętą, z których korzystali mieszkańcy Parsęcka, Radomyśla i Dalęcina. Podlegały one urzędowi książęcemu. W czasie pożaru wsi w 1822 r. spłonął kościół, a także 116 budynków oraz szkoła, która wówczas umieszczona była w zabudowaniach sołtysa.
Od początku XVIII w. przez Parsęcko przebiegał szlak poczty konnej wiodącej początkowo z Karlina przez Krosino do Szczecinka, a w następnych latach przedłużony do Jastrowia i dalej do Piły. W 1876 r. utworzono w Parsęcku agendę pocztową.
Pod koniec XIX w. powstały dwa zespoły dworskie składające się z dworu, obszernego dziedzińca gospodarczego i parku. Jeden (dzisiejsze Parsęcko I) został usytuowany na północny zachód od wsi, drugi natomiast (dzisiejsze Parsęcko II) na zachód od wsi.
Parsęcko I zbudowała zapewne rodzina Koch. W latach 1928 i 1939 jako właściciel figuruje Hermann Koch. Majątek obejmował wówczas 273 ha. Pierwotnie dziedziniec gospodarczy zabudowany był siedmioma budynkami gospodarczymi, a na wschód od niego były stawy. Poza uprawą ziemi ornej właściciel specjalizował się w hodowli trzody chlewnej. Właścicielem Parsęcko II w 1928 r. był Rosenow, a w 1939 r. Karl Janner. W tym czasie majątek obejmował 127 ha ziemi. Natomiast właścicielem folwarku powstałego w I połowie XVIII w. (Neu-Persanzig), zlokalizowanego na południe od wsi i drogi Szczecinek - Barwice był w 1939 r. Albert Schulz.
W 1925 r., w sołectwie Parsęcko zamieszkiwało 1166 osób, w rok później już 1170 osób. W tym czasie sołectwo to obejmowało mieszkańców stacji kolejowej Dalęcino, Tarniny, Skalna i Pękowa. Na przełomie lat 20 i 30. we wsi istniał kościół, wzniesiony w 1926 r. na miejscu kościoła wcześniejszego, szkoła, poczta, młyn wodny nad rzeką Parsętą, zlokalizowany na północny zachód od zespołu dworskiego Parsęcko I. Funkcjonowały następujące organizacje: Towarzystwo Elektryfikacji, Towarzystwo Mleczarskie, Związek Strzelecki, Towarzystwo Śpiewacze, Związek Młodzieży, Związek Weteranów Wojennych.
Po 1945 r. dawne zespoły dworskie zostały przejęte przez Państwowe Gospodarstwa Rolne.
Obecnie we wsi znajduje się szkoła, zbudowana w 1924 r., murowana, tynkowana o modernistycznych cechach architektury. W budynku tym były cztery sale lekcyjne i mieszkanie dla nauczyciela.
Remiza, murowana, ceglana, z pocz. XX w., usytuowana po zachodniej stronie cmentarza przykościelnego. Wieś liczy 1150 mieszkańców.
Na terenie wsi znajdują się dwa nieczynne cmentarze ewangelickie oraz jeden cmentarz komunalny. Pierwszy z nich (staroluterański), założony w XIX w., w pn - wsch. części wsi, na skarpie, o pow. ok. 0,40 ha, w kształcie prostokąta. Po północno-zachodniej stronie polnej drogi, przylegający swym dłuższym bokiem do zagród. Na mapie z lat 30. XX w. zaznaczono budynek przylegający od północnego wschodu do cmentarza. Obecnie w budynku tym mieści się piekarnia. Obszar cmentarny jest nieogrodzony, brak nagrobków, porośnięty pojedynczymi, starymi okazami drzew: klony, jesiony, liczne samosiewy i krzewy.
Drugi również nieczynny, założony na przełomie XIX/XX w., o pow. ok. 0,60 ha, na wzniesieniu, tuż za zabudową wiejską, po płd - wsch. stronie polnej drogi. Teren nie ogrodzony, zachowany układ rozplanowania kwater podkreślony nasadzeniami drzew, zachowane fragmenty nagrobków, oczyszczony z krzewów.
Cmentarz komunalny założony po 1945 r., południowo-zachodnim bokiem przylega do starszego cmentarza, prostokątny, o pow. ok. 0,40 ha, ogrodzony płotem z metalowej siatki.
Do 2004 r. u zbiegu dróg w południowej części wsi znajdowała się przydrożna murowana, tynkowana kapliczka w 2004 r. zastąpiona nową kamienną.
Komunikacja autobusowa.
W miejscowości znajdują się przystanki komunikacji autobusowej miejskiej oraz Przedsiębiorstwa Komunikacji Samochodowej (PKS). Do Szczecinka z Parsęcka można dojechać linią nr 13 (Parsęcko Pętla) - (Dworcowa Dworzec PKP).
Architektura.
We wsi:

</doc>
<doc id="372531" url="https://pl.wikipedia.org/wiki?curid=372531" title="Parsko (województwo wielkopolskie)">
Parsko (województwo wielkopolskie)

Parsko – wieś w Polsce położona w województwie wielkopolskim, w powiecie kościańskim, w gminie Śmigiel.
W latach 1975–1998 miejscowość administracyjnie należała do województwa leszczyńskiego.
W okresie Wielkiego Księstwa Poznańskiego (1815-1848) miejscowość wzmiankowana jako Parsko należała do wsi mniejszych w ówczesnym pruskim powiecie Kosten rejencji poznańskiej. Parsko należało do okręgu śmigielskiego tego powiatu i stanowiło siedzibę majątku Parsko, który należał wówczas do Banachowicza. 
W skład majątku Parsko wchodziła jeszcze wieś Żydowo. Według spisu urzędowego z 1837 roku Parsko liczyło 70 mieszkańców, którzy zamieszkiwali 5 dymów (domostw).

</doc>
<doc id="372532" url="https://pl.wikipedia.org/wiki?curid=372532" title="Parsów">
Parsów

Parsów (tuż po wojnie "Parszewo", niem. "Wartenberg") – wieś w Polsce położona w województwie zachodniopomorskim, w powiecie pyrzyckim, w gminie Bielice.
W latach 1975–1998 miejscowość administracyjnie należała do województwa szczecińskiego.
Osada o starej metryce, miejsce osadnictwa rolniczego Pyrzyczan, pierwsza wzmianka w XIII w. We wsi kościół gotycki z XIII w. Pomiędzy wsią a jeziorem zachowane wały słowiańskiego grodziska.
Przypisy.
Zobacz też: Parsowo, Parsówek

</doc>
<doc id="372533" url="https://pl.wikipedia.org/wiki?curid=372533" title="Parsówek">
Parsówek

Parsówek – osada w Polsce położona w województwie zachodniopomorskim, w powiecie gryfińskim, w gminie Gryfino.
W latach 1975–1998 miejscowość administracyjnie należała do województwa szczecińskiego.
Jest to najbardziej na wschód wysunięta wieś w gminie Gryfino. Dawniej była to niewielka wieś folwarczna, położona na południowy zachód od wsi Parsów.
W lutym 2012 wydano pozwolenie na budowę Farmy Wiatrowej Parsówek, która będzie dostarczać energię na potrzeby lokalne. Budowę ukończono pod koniec 2015 roku.

</doc>
<doc id="372534" url="https://pl.wikipedia.org/wiki?curid=372534" title="Parszewo">
Parszewo

Parszewo (niem. "Parschau")– wieś w Polsce położona w województwie pomorskim, w powiecie malborskim, w gminie Lichnowy na obszarze Wielkich Żuław Malborskich.
W latach 1975–1998 miejscowość administracyjnie należała do województwa elbląskiego.

</doc>
<doc id="372535" url="https://pl.wikipedia.org/wiki?curid=372535" title="Parszkowo">
Parszkowo

Parszkowo (kaszb. "Parszkòwò" lub też "Pôrszkòwò", "Parzkòwò", niem. "Parschkau", dawniej "Parchowo", "Parskowo") – osada kaszubska w Polsce położona w województwie pomorskim, w powiecie puckim, w gminie Krokowa. W najbliższej okolicy (na północy) znajdują się rezerwaty przyrody "Moroszka Bielawskiego Błota" i "Woskownica Bielawskiego Błota".
Wieś szlachecka Parskowo położona była w II połowie XVI wieku w powiecie puckim województwa pomorskiego. W latach 1975–1998 miejscowość administracyjnie należała do województwa gdańskiego.
Historia.
Wieś należała do rodu Koziczkowskich, którzy wybudowali w tym miejscu w 1880 roku parterowy dwór w stylu neoklasycystycznym (obecnie jest to własność prywatna). W latach 1922-1939 budynek należał do Zygmunta Tebinki. We wsi znajdują się również: stuletnia gorzelnia, budynki gospodarcze i niewielki park. 7 listopada 1997 roku zespół dworsko-pałacowy z folwarkiem (dwór, stajnia, obora, park), został wpisany do rejestru zabytków województwa pomorskiego (nr 1647).

</doc>
<doc id="372536" url="https://pl.wikipedia.org/wiki?curid=372536" title="Parszów">
Parszów

Parszów – wieś w Polsce położona w województwie świętokrzyskim, w powiecie starachowickim, w gminie Wąchock.
Był wsią biskupstwa krakowskiego w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa kieleckiego.
Wieś jest siedzibą rzymskokatolickiej parafii Zesłania Ducha Świętego.
Historia.
Parszów według Słownika geograficznego Królestwa Polskiego z roku 1886 stanowił wieś, a Parszów Górniczy, osadę górniczą nad rzeką Kaczką w ówczesnym powiecie iłżeckim, gminie Wielkawieś, parafii Wąchock. Odległy około 30 wiorst od Iłży.
W końcu XIX wieku wieś posiada szkołę początkową ogólną, murowaną kaplicę katolicką. Zakłady żelazne, 118 domów zamieszkałych przez 867 mieszkańców. Gruntu 523 mórg ziemi włościańskiej. Parszów Górniczy liczył wówczas 16 domów i 60 mieszkańców z gruntem 56 mórg należącym do włościan.
Według spisu z 1827 roku było w Parszowie 64 domy i 441 mieszkańców.
Według ksiąg poborowych z roku 1578 wieś Parszów w parafii Wąchocko, wieś należąca do biskupa krakowskiego, posiadał osad 17, łanów kmiecych 7 ½ zagrodników bez roli 7, komorników 3. Był jeden ubogi, 6 rzemieślników i 4 piekarzy (Pawiński, Małop., s. 196).
Wielki piec wystawiony został w Parszowie w 1748 roku staraniem Załuskiego, biskupa krakowskiego, a wykończony przez Sołtyka w roku 1759. Piec ten dawał tygodniowo około 125 cetnarów żelaza. Następnie istniała tu huta i odlewnia żelaza. Huta wydawała do 31 000 cetnarów surówki zaś odlewnia do 10 000 cetnarów odlewów.
Do napędu stosowano machiny parowe. Obecnie zakłady te nieczynne. .
Nazwa.
Legenda mówi, że jeden z królów Polski – Jan III Sobieski, kiedy wracał opromieniony wiktorią wiedeńską do stolicy, przejeżdżając niedaleko niewielkiej osady zauważył na drzewie parę sów. Pobliską osadę postanowił nazwać Parasów, jednak mieszkańcy przekształcili ją najpierw w Parsów, a następnie w Parszów.
Istnieje również inna legenda związana z chorobą, na którą zapadali mieszkańcy osady – parchem. Pobliska ludność nazwała swoją osadę Parchów, ale nazwa została unowocześniona i zmieniona na Parszów.

</doc>
<doc id="372537" url="https://pl.wikipedia.org/wiki?curid=372537" title="Partęczyny">
Partęczyny

Partęczyny – wieś w Polsce położona w województwie kujawsko-pomorskim, w powiecie grudziądzkim, w gminie Świecie nad Osą.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (2011 r.) wieś liczyła 337 mieszkańców. Jest szóstą co do wielkości miejscowością gminy Świecie nad Osą.
Infrastruktura.
W Partęczynach znajduje się świetlica wiejska oraz boisko. We wsi stoją dwie kapliczki. Dawniej mieścił się tu też sklep i szkoła.

</doc>
<doc id="372538" url="https://pl.wikipedia.org/wiki?curid=372538" title="Partynia">
Partynia

Partynia – wieś w Polsce, położona w województwie podkarpackim, w powiecie mieleckim, w gminie Radomyśl Wielki.
W latach 1975–1998 miejscowość administracyjnie należała do województwa tarnowskiego.
Wierni Kościoła rzymskokatolickiego należą do parafii św. Mikołaja w Zgórsku w dekanacie Radomyśl Wielki. Wybudowana w 1976 r. kaplica w Partyni nosi wezwanie bł. Marii Teresy Ledóchowskiej.

</doc>
<doc id="372539" url="https://pl.wikipedia.org/wiki?curid=372539" title="Paruchów">
Paruchów

Paruchów – wieś w Polsce położona w województwie wielkopolskim, w powiecie jarocińskim, w gminie Żerków.
W latach 1975–1998 miejscowość administracyjnie należała do województwa kaliskiego.

</doc>
<doc id="372540" url="https://pl.wikipedia.org/wiki?curid=372540" title="Paruchy">
Paruchy

Paruchy – wieś sołecka w Polsce położona w województwie świętokrzyskim, w powiecie koneckim, w gminie Końskie.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. W latach 1975–1998 miejscowość administracyjnie należała do województwa kieleckiego.
W Paruchach znajduje się remiza strażacka.
Wierni kościoła rzymskokatolickiego należą do parafii św. Barbary w Nieświniu.

</doc>
<doc id="372541" url="https://pl.wikipedia.org/wiki?curid=372541" title="Paruszewo">
Paruszewo

Paruszewo – wieś w Polsce położona w województwie wielkopolskim, w powiecie słupeckim, w gminie Strzałkowo.
Historia.
Miejscowość dawniej wzmiankowana jako Parusewo, Parussewo. W dokumentach pojawiła się pierwszy raz w 1294 r., kiedy król Polski Przemysł II zwrócił Paruszewo wraz z Uścięcinem kościołowi poznańskiemu. Następnie dobra zostały zamienione przez dostojników kościelnych na Gałęzewo. Już pod koniec XIV w. w źródłach pojawiły się wzmianki o Franciszku (1358 r.), Janie - kasztelanie przemęckim (1388 r.), Macieju - kasztelanie moderskim (1358 r.) i Dobiesławie (1399 r.) pochodzących z Paruszewa.
Wieś od 1578 r. należała do Mikołaja Gniazdowskiego, następnie od 1618 r. jej właścicielem stał się Adam Goliński, a w XVIII w. przeszła we władanie rodziny Łukomskich. W drugiej połowie XIX w. obszar dóbr zajmował około 632 ha, w tym: 443 ha upraw rolnych, 20 ha łąk, 40 ha pastwisk, 117 ha lasów, 12 ha nieużytków, 0,45 ha zbiorników wodnych. Liczba mieszkańców wynosiła wtenczas 158 osób, a dochód szacowany był na 5201 marek. Właścicielami Paruszewa była w tym czasie rodzina Hulewiczów.
W latach 1975–1998 miejscowość administracyjnie należała do województwa konińskiego. Położona jest 6 km od Słupcy i 14 km od Wrześni.
Zabytki.
We wsi znajduje się zabytkowy zespół pałacowy, wpisany do krajowego rejestru zabytków pod nr rej.: 1392 z 24.02.1973 r. Składa się z pałacu z XIX w. (przebudowany w 1910 r.) i parku z XIX w.

</doc>
<doc id="372542" url="https://pl.wikipedia.org/wiki?curid=372542" title="Paruszka">
Paruszka

Paruszka – wieś w Polsce położona w województwie wielkopolskim, w powiecie złotowskim, w gminie Krajenka.
Historia.
Paruszka została założona najprawdopodobniej na początku XVII wieku, a w 1652 roku mieszkało tu 26 protestanckich rodzin chłopskich. Byli to niemieccy koloniści. W wyniku epidemii dżumy wieś całkowicie się wyludniła, w związku z czym sprowadzono kolonistów z Holandii, także głównie wyznania protestanckiego. Na początku XVII wieku wybudowali oni małą kaplicę drewnianą, którą kilkadziesiąt lat później utracili na rzecz parafii katolickiej w Głubczynie. 
W latach 1975–1998 miejscowość administracyjnie należała do województwa pilskiego.
Obiekty.
Kościół Najświętszego Serca Pana Jezusa pochodzi z lat 1927-1935, a pozostałości cmentarza ewangelicko-augsburskiego (resztki nagrobków) z XIX wieku (cmentarz po południowej stronie drogi do Dolnika).

</doc>
<doc id="372543" url="https://pl.wikipedia.org/wiki?curid=372543" title="Paruszowice">
Paruszowice

Paruszowice (niem. "Baumgarten")– wieś w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisane są:

</doc>
<doc id="372544" url="https://pl.wikipedia.org/wiki?curid=372544" title="Parwark">
Parwark

Parwark – wieś w Polsce położona w województwie pomorskim, w powiecie malborskim, w gminie Stare Pole na obszarze Żuław Elbląskich.
Wieś królewska Parwerk położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.

</doc>
<doc id="372545" url="https://pl.wikipedia.org/wiki?curid=372545" title="Parwółki">
Parwółki

Parwółki – wieś w Polsce położona w województwie warmińsko-mazurskim, w powiecie olsztyńskim, w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
Parwółki - wieś położona w lesie pięć kilometrów od Starych Jabłonek, z którymi łączył ją zachowany do dziś zabytkowy bruk.
Historia.
W czasach krzyżackich wieś pojawia się w dokumentach w roku 1414, podlegała pod komturię w Ostródzie, były to dobra krzyżackie o powierzchni 4 włók. W 1576 r. pszczelarze z Idzbarka, Samborowa, Zwierzewa, Dągu i Parwółki skarżyli się, że nie mogą według starych zwyczajów zatrzymywać dla siebie po jednym plastrze miodu z każdej wybranej barci. Skarga ta nie została uwzględniona i pozwolono im na zatrzymywania dla siebie tylko po jednym plastrze miodu w ogóle.

</doc>
<doc id="372546" url="https://pl.wikipedia.org/wiki?curid=372546" title="Parypse">
Parypse

Parypse – wieś w Polsce położona w województwie lubelskim, w powiecie chełmskim, w gminie Chełm.
W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Chełm. Według Narodowego Spisu Powszechnego (III 2011 r.) liczyła 245 mieszkańców i była 21. co do wielkości miejscowością gminy Chełm.
22 maja 1942 żołnierze niemieccy zamordowali 8 mieszkańców wsi.

</doc>
<doc id="372549" url="https://pl.wikipedia.org/wiki?curid=372549" title="Parzeń-Janówek">
Parzeń-Janówek

Parzeń-Janówek – wieś w Polsce położona w województwie mazowieckim, w powiecie płockim, w gminie Brudzeń Duży. Leży nad Skrwą.
W latach 1975–1998 miejscowość administracyjnie należała do województwa płockiego.

</doc>
<doc id="372550" url="https://pl.wikipedia.org/wiki?curid=372550" title="Parzeńsko">
Parzeńsko

Parzeńsko – wieś w Polsce położona w województwie zachodniopomorskim, w powiecie myśliborskim, w gminie Nowogródek Pomorski.
W 2002 r. wieś miała 43 mieszkańców.
W latach 1975–1998 miejscowość administracyjnie należała do województwa gorzowskiego.
Obecnie jest to wieś sołecka przy wschodnim brzegu leśnego jeziora. Przy wjeździe do wsi, na miejscu niemieckiego obelisku, stoi figura Matki Boskiej i kamień poświęcony papieżowi Janowi Pawłowi II.
Do niedawna wieś była "wsią umierającą", dopiero turystyka i masowy wykup działek pod domki letniskowe spowodowały jej ponowny rozwój.
Walory środowiska, a głównie czystość wód jeziora i położenie wśród kompleksów leśnych Puszczy Barlineckiej (Parzeńsko położone jest w otulinie Barlinecko – Gorzowskiego Parku Krajobrazowego) spowodowały rozwój turystyczno – rekreacyjny, który stał się głównym atutem wsi.
Dziś Parzeńsko to osiedle domków letniskowych. Wieś posiada pole biwakowe i plażę.
Historia.
Wieś(niemiecka nazwa Wollhaus) w roku 1300 została nadana klasztorowi cystersów w Mironicach.
W XIII i XIV w. nad jeziorem tym leżała zaginiona wieś Brunneke, późniejszy folwark Głownia.
Leśniczówka Friedrichsfelde.
Na terenie wsi znajdowała się zniszczona po II wojnie światowej przez wojska sowieckie Leśniczówka Friedrichsfelde. Należała ona razem z innymi Rahmhütte, Kerngrund, Osterburg i Kienitz do okręgu leśniczego Karzig.
Leśniczy rewiru Stenger przejął Friedrichsfelde w październiku 1928 roku po śmierci von Hegemeistre Steffen – grób znajduje się na cmentarzu w Parzeńsku.
Do leśniczówki należał mały ogródek warzywny i sad, który graniczył bezpośrednio z jeziorem Parzeńskim.
Obok leśniczówki stał dom dla robotników dla czterech rodzin. Do tego należała jeszcze duża obora (dla 4 rodzin) i stodoła.
Dzieci chodziły do oddalonej o 4 km szkoły w Karsku. Źródłem dochodu i wyżywienia była praca na polu i w ogrodzie. Leśniczy miał prawo odstrzelić 1 sarnę, 1 dzika. Inne odstrzelone zwierzęta przekazywano rolnikowi Bauer, który miał umowę handlową.
Pensja leśniczego była skromna. Według dokumentów, po 25 latach pracy dostawał rocznie 5 tys. Reichsmark (RM).
Kiedy na początku lutego 1945 r. wkroczyła armia radziecka leśniczówka i dom dla robotników zostały spalone.
Poewangelicki cmentarz.
Na północnej granicy wsi Parzeńsko znajduje się, udostępniony do zwiedzania, cmentarz poewangelicki z XIX wieku. Jest to ponad 100 nagrobków z piaskowca i granitu oraz malutkie lapidarium otoczone żywopłotem.
Nagrobki mają bardzo ciekawe napisy, na przykład znaleziono taką inskrypcję: „"Tu leży młody nauczyciel, który popełnił samobójstwo"”.
Nekropolię odrestaurowano za prywatne pieniądze. Jerzy Zygmunt jest dzierżawcą cmentarza i jego opiekunem.

</doc>
<doc id="372551" url="https://pl.wikipedia.org/wiki?curid=372551" title="Parzew">
Parzew

Parzew – wieś w Polsce położona w województwie wielkopolskim, w powiecie jarocińskim, w gminie Kotlin.
W latach 1975–1998 miejscowość administracyjnie należała do województwa kaliskiego.

</doc>
<doc id="372552" url="https://pl.wikipedia.org/wiki?curid=372552" title="Parzęczewo">
Parzęczewo

Parzęczewo – wieś w Polsce położona w województwie wielkopolskim, w powiecie grodziskim, w gminie Kamieniec. Około 4 km na południe od wsi przepływa Północny Kanał Obry.
Historia.
W Parzęczewie kościół istniał przed 1498 rokiem. Wieś szlachecka Parzinczewo położona była w 1580 roku w powiecie kościańskim województwa poznańskiego.Wieś należała do Opalińskich (stan na 1580), wojewody inowrocławskiego Macieja Radomickiego (w 1696) i w 1793 do Faustyna Zakrzewskiego.
W okresie Wielkiego Księstwa Poznańskiego (1815-1848) miejscowość wzmiankowana jako Parzęczew należała do wsi większych w ówczesnym pruskim powiecie Kosten rejencji poznańskiej. Parzęczew należał do okręgu wielichowskiego tego powiatu i stanowił siedzibę majątku, którego właścicielem był wówczas Adolf Potworowski. Według spisu urzędowego z 1837 roku Parzęczew liczył 326 mieszkańców, którzy zamieszkiwali 28 dymów (domostw).
Pod koniec XIX wieku podstawową nazwą był Parzęczew, ale używano również nazw Parzęczowo, Parzenczewo i niemieckiej Parsentschewo. Wieś leżała wtedy w pruskim powiecie kościańskim i liczyła 25 gospodarstw z 202 mieszkańcami, wszyscy katolicy. Właścicielem majątku Parzęczewo o powierzchni 1062 ha, głównie gruntów ornych był hrabia Aleksander Potworowski. Na miejscu znajdowała się cegielnia.
W latach 1975–1998 miejscowość administracyjnie należała do województwa poznańskiego.
Zabytki.
We wsi zachowały się liczne zabytki:

</doc>
<doc id="372553" url="https://pl.wikipedia.org/wiki?curid=372553" title="Parznice">
Parznice

Parznice – wieś w Polsce położona w województwie mazowieckim, w powiecie radomskim, w gminie Kowala.
We wsi krzyżują się dwie drogi wojewódzkie: nr i nr .
Wierni Kościoła rzymskokatolickiego należą do parafii św. Wojciecha w Kowali.
Historia.
Jan Długosz wspomina o wielu właścicielach wsi, z których tylko niektórzy posiadali własnych kmieci i zagrodników. W 1508 roku właścicielem największej części wsi był Mikołaj Krogulecki ale zapewne już wtedy we wsi mieszkało więcej szlachciców ponieważ spis podatkowy z roku 1569 wyróżnia już 9 właścicieli wsi. Część rycerzy mająca ziemie w Parznicach przyjęła nazwisko Parzniccy. Parznice są jedyną wsią w okolicy, która była typowym zaściankiem szlacheckim. Szlachcice z Parznic nie różnili się często statusem materialnym od chłopów z Parznic. Mieli tu swoje dwory a dwór ubogiej szlachty różnił się od chaty chłopskiej tym, że miał ganek. Ubogi szlachcic często sam uprawiał swoją ziemię ale czuł się szlachetnie urodzonym, miał prawo nosić szable u boku i głosować na sejmikach a nawet na elekcjach królewskich. Teoretycznie mógł być nawet wybrany na króla. Spis podatkowy z 1569 roku informuje o następujących właścicielach wsi: Jan Modrzewski, Joachim Piotrowski, Stanisław Kieszkowski, Dorota Słupikowa, Mikołaj Smagowski, Jan Bodz razem z niejaką Frynkową, Jawdiga Parznicka, Sebastian Krogulecki i Kochanowska. Każdy z właścicieli posiadał tylko pół łana oprócz Sebastiana Korguleckiego który posiadał jeden łan ziemi. Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. Trudno prześledzić koleje zmian własności ziemskiej w Parznicach przy takiej ilości osiadłej szlachty. Spis podatkowy z roku 1789 informuje, że wieś nadal była podzielona między różnych szlachciców. Spis ten wymienia następujących właścicieli ziemi w Parznicach: Dominik Brodowski, Ignacy i Wojciech Trepkowie, Marcin Zawisza (sukcesor Paprockiego), Wojciech Szemrawski, Ludwik Szemrawski, Sebastian Łekawski, Józef Szaniawski, Ignacy Trębka (dziedzicący część wsi zwaną Tuszewszczyzna), Józef Tuszewski, Ksawewry Szaniawski oraz część należącą do Żbrożków uprawianą przez Kamińskich. Wielu z tych szlachciców miała tak małe poletka, że nawet nie płaciła podatków. W Parznicach stało więc wiele dworów szlacheckich ale że były to dwory drewniane i niezbyt okazałe to nie dotrwały do obecnych czasów. W XIX wieku głównymi właścicielami wsi pozostały rody Szaniawskich, Szemrawskich, Radzymińskich i Słupińskich. Na cmentarzu w Kowali jeszcze na początku XX w. można było znaleźć pomnik jednego z wymienionych wyżej właścicieli części wsi, Ludwika Szemrawskiego zmarłego 5 września 1824 roku w wieku 97 lat. 
Od nazwiska rodzin dziedziczących wieś dzieliła się ona na cztery części: Parznice Słupińskich licząca w 1888 roku 14 domów i 193 mieszkańców. W tej części wsi było 345 mórg ziemi dworskiej i 109 mórg ziemi chłopskiej. W Parznicach Radzymińskich było w 1888 roku 15 domów i 108 mieszkańców. Grunty dworskie zajmowały 510 mórg. W Parznicach Szemrawskich było w tym czasie 4 domy i 22 mieszkańców. Ziemia dworska zajmowała 142 morgi ziemi a obszar chłopski tylko 6 mórg. W Parznicach Szaniawskich był w 1888 roku folwark a mieszkało w nim 10 mieszkańców. Od 1864 roku Parznice należały do gminy Gębarzów. W końcu XIX wieku ziemie dworskie w Parznicach musiały zostać rozparcelowane ponieważ w początku XX stulecia nie spotykamy już folwarków w Parznicach. W 1921 roku wieś liczyła 99 domów mieszkalnych. W latach 1975–1998 miejscowość administracyjnie należała do województwa radomskiego.

</doc>
<doc id="372555" url="https://pl.wikipedia.org/wiki?curid=372555" title="Parzniew">
Parzniew

Parzniew – wieś w Polsce położona w województwie mazowieckim, w powiecie pruszkowskim, w gminie Brwinów. Leży nad rzeką Zimna Woda.
Położenie.
Parzniew znajduje się w połowie drogi między Brwinowem a Pruszkowem, przy torach Kolei Warszawsko-Wiedeńskiej, w większości po ich południowej stronie. Na terenie przy granicy Pruszkowa wzdłuż ulicy Działkowej należącym do Parzniewa (od centrum wsi oddzielonym rozległymi polami) wybudowane są nowe osiedla mieszkaniowe. Południowym skrajem miejscowości płynie Zimna Woda, dopływ Utraty.
Historia.
Na terenie Parzniewa 12 września 1939 rozegrała się bitwa pod Brwinowem. Przy drodze z Brwinowa do Pruszkowa znajdują się dwa odnowione w 2009 pomniki: w centrum stoi pomnik ku czci żołnierzy i cywilów rozstrzelanych przez hitlerowców, przy wyjeździe w stronę Pruszkowa upamiętniony jest 36 Pułk Piechoty Legii Akademickiej, który brał udział w tych walkach.
W latach 1975–1998 miejscowość administracyjnie należała do województwa warszawskiego.
Infrastruktura.
Na terenie wsi stacjonuje na zimę Cyrk Zalewski oraz jego emerytowane zwierzęta. W Parzniewie znajduje otwarty w 2018 roku przystanek kolejowy Parzniew. W miejscowości funkcjonuje Niepubliczna Szkoła Podstawowa dla dzieci z zaburzeniami ze spektrum autyzmu „Przylądek”. 

</doc>
<doc id="372556" url="https://pl.wikipedia.org/wiki?curid=372556" title="Parzniewice Duże">
Parzniewice Duże

Parzniewice Duże – część wsi Parzniewice w Polsce położona w województwie łódzkim, w powiecie piotrkowskim, w gminie Wola Krzysztoporska.
Do 1954 roku istniała gmina Parzniewice.
W latach 1975–1998 Parzniewice Duże administracyjnie należały do województwa piotrkowskiego.

</doc>
<doc id="372557" url="https://pl.wikipedia.org/wiki?curid=372557" title="Parzniewiczki">
Parzniewiczki

Parzniewiczki – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
W latach 1975–1998 miejscowość administracyjnie należała do województwa piotrkowskiego.

</doc>
<doc id="372558" url="https://pl.wikipedia.org/wiki?curid=372558" title="Parzno">
Parzno

Parzno – wieś w Polsce położona w województwie łódzkim, w powiecie bełchatowskim, w gminie Kluki, 8 km na północny zachód od Bełchatowa.
Historia.
Wieś arcybiskupstwa gnieźnieńskiego w powiecie piotrkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa piotrkowskiego.
Kościół.
We wsi znajduje się neoromański kościół parafialny pw. Najświętszego Serca Jezusowego, który został wybudowany w latach 1905 - 1912. Pierwotna świątynia w Parznie istniała już w XV stuleciu, kolejna z XVII stulecia spłonęła w 1907 r.
Pod półkolistym prezbiterium kościoła znajduje się krypta świątobliwej Wandy Malczewskiej, wiejskiej nauczycielki i działaczki społecznej. W 1996 r. rozpoczęto jej proces beatyfikacyjny.
Dlatego właśnie Parzno jest celem pielgrzymek, a nawet centralnych spotkań modlitewnych, w których biorą udział biskupi oraz pielgrzymi archidiecezji łódzkiej. 
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:
 przez wieś przebiega Łódzka Magistrala Rowerowa N-S

</doc>
<doc id="372559" url="https://pl.wikipedia.org/wiki?curid=372559" title="Parzynów">
Parzynów

Parzynów () – wieś w Polsce położona w województwie wielkopolskim, w powiecie ostrzeszowskim, w gminie Kobyla Góra.
W latach 1975–1998 miejscowość administracyjnie należała do województwa kaliskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "villa Parsnow".
Prawa miejskie.
W dniu 14 września 1752 król polski August III wydał dokument nadający Parzynowowi prawa miejskie. Parzynów otrzymał prawo do cotygodniowego targu w niedzielę oraz jarmarków w następujące dni: na św. Kazimierza, w niedzielę po Wniebowstąpieniu Pańskim, w Zielone Świątki, na św. Mateusza Apostoła na Wszystkich Świętych oraz św. Tomasza Apostoła. Parzynów nie otrzymał herbu ani wskazania prawa według którego miasto miało się rządzić, nie powołano burmistrza z radą, ani wójta z ławą. W Parzynowie nie było miejskiej zabudowy, ani też jej nie wprowadzono, miał tylko rynek na skrzyżowaniu dróg w centrum wsi. Parzynów był w aktach nazywany miasteczkiem do drugiego rozbioru Polski w 1793 r.
Zabytki.
We wsi znajduje się drewniany parafialny kościół pw. św. Mikołaja z 1782 r.
Ciekawostki.
Z okolicy dawnego składowiska odpadów w Parzynowie, przy odpowiedniej pogodzie można obserwować Karkonosze z odległości blisko 170 km. Jest to jedyne miejsce na Wzgórzach Ostrzeszowskich skąd można dokonać tak dalekiej obserwacji. 

</doc>
<doc id="372560" url="https://pl.wikipedia.org/wiki?curid=372560" title="Pasichy">
Pasichy

Pasichy – wieś w Polsce położona w województwie podlaskim, w powiecie kolneńskim, w gminie Grabowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Wąsoszu.

</doc>
<doc id="372561" url="https://pl.wikipedia.org/wiki?curid=372561" title="Pasieczna (wieś w Polsce)">
Pasieczna (wieś w Polsce)

Pasieczna (niem. "Zedlitz") – wieś w Polsce położona w województwie dolnośląskim, w powiecie świdnickim, w gminie Jaworzyna Śląska, nad Pełcznicą.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia wsi.
W latach 1239–1810 wieś była własnością strzegomskich joannitów.

</doc>
<doc id="372562" url="https://pl.wikipedia.org/wiki?curid=372562" title="Pasieczniki Duże">
Pasieczniki Duże

Pasieczniki Duże (do 31 grudnia 2002 "Pasieczniki Wielkie") – wieś w Polsce położona w województwie podlaskim, w powiecie hajnowskim, w gminie Hajnówka. 
W latach 1975–1998 miejscowość administracyjnie należała do województwa białostockiego. 1 stycznia 2003 nastąpiła zmiana nazwy wsi z "Pasieczniki Wielkie" na "Pasieczniki Duże".
Opis.
Prawosławni mieszkańcy wsi należą do parafii Wniebowstąpienia Pańskiego w Orzeszkowie, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.
We wsi znajduje się cmentarz prawosławny założony w XX wieku. 
Według stanu z 31 grudnia 2012 mieszkało tu 128 stałych mieszkańców.

</doc>
<doc id="372563" url="https://pl.wikipedia.org/wiki?curid=372563" title="Pasieka Otfinowska">
Pasieka Otfinowska

Pasieka Otfinowska – wieś w Polsce, położona w województwie małopolskim, w powiecie tarnowskim, w gminie Żabno.
We wsi znajduje się przewóz promem przez rzekę Dunajec do wsi Otfinów. We wsi znajduje się sklep, bar, jednostka Ochotniczej Straży Pożarnej oraz niepubliczne przedszkole.
W latach 1975–1998 miejscowość administracyjnie należała do województwa tarnowskiego.

</doc>
<doc id="372564" url="https://pl.wikipedia.org/wiki?curid=372564" title="Pasieka Wałowska">
Pasieka Wałowska

Pasieka Wałowska – wieś w Polsce położona w województwie łódzkim, w powiecie rawskim, w gminie Rawa Mazowiecka.
W latach 1975–1998 miejscowość administracyjnie należała do województwa skierniewickiego.

</doc>
<doc id="372565" url="https://pl.wikipedia.org/wiki?curid=372565" title="Pasierbiec">
Pasierbiec

Pasierbiec – wieś w Polsce położona w województwie małopolskim, w powiecie limanowskim, w gminie Limanowa. W latach 1975–1998 miejscowość administracyjnie należała do województwa nowosądeckiego.
Położenie geograficzne.
Pasierbiec położony jest w Beskidzie Wyspowym, pomiędzy północnymi stokami Bałażówki (548 m) i Walowej Góry, a południowymi stokami Pasierbieckiej Góry (768 m) i Kamionnej (801 m). Wieś ma charakter górzysty, położona jest na stromych stokach, a zabudowania i pola uprawne sięgają pod sam wierzchołek Pasierbieckiej Góry. Z jej odkrytego wierzchołka rozciągają się rozlegle widoki. Panorama obejmuje w kierunku od zachodu na wschód takie szczyty Beskidu Wyspowego, jak: Grodzisko, Kostrzę, Ciecień, Ćwilin, Śnieżnica, Łopień, Mogielica, Cichoń, Ostra i Pasmo Łososińskie. Na najdalszym horyzoncie widnieją Tatry, pod nimi dostrzec można Gorce.
Pasierbiec od północy graniczy z Rozdzielem, od wschodu z Makowicą i Młynnem, od południa z Walową Górą i Bałażówką, a od zachodu z Kisielówką i Rupniowem.
Historia.
Pierwsza wzmianka o wsi Paszijerbijecz (dzisiejszy Pasierbiec) pochodzi z roku 1465 i zaświadcza, że właścicielami tych okolic został Piotr z Lasocic herbu Drużyna.
W 1631 żona Zygmunta III Wazy zapisała dużą darowiznę na rzecz Królewskiego Kolegium Jezuitów przy kościele śś. Piotra i Pawła w Krakowie. Za te pieniądze władze zakonu zdecydowały się zakupić kilka wsi, wśród których znalazł się również Pasierbiec. W rękach jezuitów wieś pozostawała aż do roku 1773, kiedy to nastąpiła kasacja zakonu. Pasierbiec stał się ziemią królewską, co m.in. oznaczało, że miejscowi chłopi zwolnieni byli z pańszczyzny na rzecz szlachty.
W 1811 przeprowadził się do Pasierbca Jan Matras – żołnierz armii austriackiej, który po cudownym ocaleniu w bitwie złożył ślubowanie Matce Bożej, że wzniesie jej kaplicę i będzie szerzył jej kult. Na swojej posesji wzniósł niewielką kamienną kapliczkę i umieścił w niej obraz swojej Wybawicielki – Matki Boskiej Pocieszenia. Obraz i kaplica zostały poświęcone w 1823 i tak rozpoczął się kult cudownego obrazu.
Po odzyskaniu przez Polskę niepodległości otwarto w Pasierbcu pierwszą szkołę ludową. Wzniesiony wspólnymi siłami mieszkańców budynek oddano do użytkowania w 1931.
Druga wojna światowa zebrała w Pasierbcu swoje żniwo – zginęło lub zostało wywiezionych na roboty przymusowe wielu mieszkańców wsi. W okolicznych lasach gestapo zakatowało kapitana AK Józefa Bednarka, a później rozgromili jego oddział partyzancki. Pociechy przed nieustannym strachem o własne życie mieszkańcy szukali w modlitwie przed cudownym obrazem, co propagowało jego kult w okolicy.
Dynamiczny rozwój wsi nastąpił w latach 50. XX wieku, kiedy to zorganizowano tutejszą parafię, a następnie w latach 70. XX wieku, kiedy do Pasierbca wybudowano solidną drogę z Łososiny Górnej, co połączyło go z niedaleką Limanową i znacznie usprawniło transport. W tym samym okresie wzniesiono Kościół Matki Bożej Pocieszenia w Pasierbcu, który urósł do rangi sanktuarium.
Turystyka.
Wieś posiada nie tylko piękne, górskie położenie i rozległe widoki, ale również czyste powietrze i dobrze zachowane środowisko naturalne.
Tuż poniżej szczytu Kamionnej, na jej północnych zboczach znajduje się rezerwat przyrody Kamionna obejmujący dobrze zachowany fragment lasu (buczyna karpacka i jedliny).

</doc>
<doc id="372566" url="https://pl.wikipedia.org/wiki?curid=372566" title="Pasikonie">
Pasikonie

Pasikonie – wieś w Polsce położona w województwie mazowieckim, w powiecie warszawskim zachodnim, w gminie Kampinos.
W latach 1975–1998 miejscowość administracyjnie należała do województwa warszawskiego.

</doc>
<doc id="372567" url="https://pl.wikipedia.org/wiki?curid=372567" title="Pasikurowice">
Pasikurowice

Pasikurowice () – wieś w Polsce położona w województwie dolnośląskim, w powiecie wrocławskim, w gminie Długołęka.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Pierwsze wzmianki o Pasikurowicach pochodzą z XIII wieku. Miejscowość została wymieniona w łacińskim dokumencie wydanym w 1332 roku w Oleśnicy w zlatynizowanej staropolskiej formie "villa Passieurowicz".
Komunikacja.
Przez Pasikurowice biegnie linia kolejowa nr 326 Wrocław Psie Pole – Wrocław Zakrzów – Trzebnica.
Energetyka.
Znajduje się tu rozdzielcza stacja elektroenergetyczna 400/110 kV Krajowego Systemu Elektroenergetycznego.
Straż Pożarna.
Wieś posiada Ochotniczą Straż Pożarną.
Sport.
W miejscowości funkcjonuje klub piłkarski "Iskra Pasikurowice", założony w 1946 roku (obecnie A-klasa, grupa: Wrocław II). Mecze rozgrywane są na Gminnym Stadionie Sportowym (pojemność: 400 miejsc, boisko o wymiarach: 101 × 63 m). Największym sukcesem drużyny był awans i roczny pobyt w klasie okręgowej, grupa: Wrocław, w sezonie 2013/2014. Zespół zajął wówczas 16. miejsce, zdobywając 25 pkt w 30 spotkaniach (bilans: 7-4-19).
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="372568" url="https://pl.wikipedia.org/wiki?curid=372568" title="Paskrzyn (wieś w województwie łódzkim)">
Paskrzyn (wieś w województwie łódzkim)

Paskrzyn – wieś w Polsce położona w województwie łódzkim, w powiecie piotrkowskim, w gminie Ręczno. Niedaleko wsi przepływa rzeka Pilica.
Przez miejscowość przebiega droga wojewódzka nr 742.
W latach 1975–1998 miejscowość administracyjnie należała do województwa piotrkowskiego.
W 1553 r. Paskrzyn oraz sąsiednie Wiekopole były w posiadaniu kilku właścicieli. W 1827 r. we wsi mieszkało 279 mieszkańców w 28 domostwach.

</doc>
<doc id="372569" url="https://pl.wikipedia.org/wiki?curid=372569" title="Paskudy (wieś)">
Paskudy (wieś)

Paskudy – wieś w Polsce położona w województwie lubelskim, w powiecie radzyńskim, w gminie Ulan-Majorat.
Wierni Kościoła rzymskokatolickiego należą do parafii św. Małgorzaty w Ulanie-Majoracie.
Położenie.
W latach 1975–1998 miejscowość administracyjnie należała do województwa bialskopodlaskiego.
Historia.
Paskudy to nazwa odzwierciedlająca prawdopodobnie niezbyt korzystne ukształtowanie terenu. Legenda mówi, że mieszkańcy nazywali swą miejscowość Zieloną Dąbrową do czasu aż przejeżdżał tędy możny pan. Jego karoca utknęła na gliniastej drodze, wtedy zdenerwowany wykrzyknął: „Toż to Paskudy a nie Zielona Dąbrowa!...”, I tak pozostało do dzisiaj.
Według przypuszczeń wieś założyli osadnicy mazowieccy. Nazwę po raz pierwszy zapisano w "Łukowskich księgach podkomorskich" na początku XVI wieku.
Na terenie wsi znajduje się remiza strażacka OSP Paskudy. Na zachodzie wsi znajduje się także szkoła podstawowa.
Demografia.
Liczba ludności (2009) – 417
Kobiety: 204
Mężczyźni: 213

</doc>
<doc id="372570" url="https://pl.wikipedia.org/wiki?curid=372570" title="Pasmugi">
Pasmugi

Pasmugi – wieś w Polsce położona w województwie lubelskim, w powiecie radzyńskim, w gminie Borki.
Pasmugi są najmniejszą liczebnie miejscowością na terenie gminy Borki.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Borki.
Wierni Kościoła rzymskokatolickiego należą do parafii Najświętszej Maryi Panny Wspomożycielki Wiernych w Borkach.

</doc>
<doc id="372571" url="https://pl.wikipedia.org/wiki?curid=372571" title="Pass">
Pass

Pass – osada w Polsce położona w województwie mazowieckim, w powiecie warszawskim zachodnim, w gminie Błonie.
We wsi znajdują się pałac z 1830 roku w stylu klasycyzmu, wzniesiony przez warszawskiego przemysłowca Jana Henryka Geysmera i park przypałacowy w widłach rzek Utraty i Rokitnicy oraz bloki mieszkalne byłych pracowników nieistniejących już PGR-ów.
Spadkobiercą ostatnich właścicieli, znacjonalizowanego w 1945 r. pałacu i folwarku, był Ziemowit Jasiński. Od roku 2004 pałac jest w rękach prywatnych, został wyremontowany i przystosowany do obsługi szkoleń, konferencji i kongresów. 
Niegdyś znajdowała się tu 300-hektarowa stacja hodowli roślin. Obecnie w miejscu szklarni znajdują się obszerne hale amerykańskiej firmy Menard Doswell.
Do 1954 istniała gmina Pass. W latach 1975–1998 miejscowość administracyjnie należała do województwa warszawskiego.

</doc>
<doc id="372572" url="https://pl.wikipedia.org/wiki?curid=372572" title="Pasterzewo">
Pasterzewo

Pasterzewo (niem. "Pastern") – wieś w Polsce położona w województwie warmińsko-mazurskim, w powiecie kętrzyńskim, w gminie Reszel.
W latach 1975–1998 miejscowość administracyjnie należała do województwa olsztyńskiego.

</doc>
<doc id="372573" url="https://pl.wikipedia.org/wiki?curid=372573" title="Pasterzowice">
Pasterzowice

Pasterzowice – wieś w Polsce położona w województwie lubuskim, w powiecie żagańskim, w gminie Szprotawa.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="372575" url="https://pl.wikipedia.org/wiki?curid=372575" title="Pasterzyce">
Pasterzyce

Pasterzyce – wieś w Polsce położona w województwie dolnośląskim, w powiecie wrocławskim, w gminie Żórawina.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="372576" url="https://pl.wikipedia.org/wiki?curid=372576" title="Pastuchów">
Pastuchów

Pastuchów (niem. "Puschkau") – wieś w Polsce położona w województwie dolnośląskim, w powiecie świdnickim, w gminie Jaworzyna Śląska.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Według Narodowego Spisu Powszechnego (III 2011 r.) liczył 1048 mieszkańców. Jest największą miejscowością gminy Jaworzyna Śląska.
Nazwa.
Nazwa miejscowości wywodzi się od polskiej nazwy "pastuch, pasterz" . Niemiecki językoznawca Heinrich Adamy swoim dziele o nazwach miejscowych na Śląsku wydanym w 1888 roku we Wrocławiu wymienia jako pierwotną zanotowaną nazwę miejscowości "Pastuchow" podając jej znaczenie "Hirtendorf" - "Wieś pasterzy, pastuchów". Wiąże się ona prawdopodobnie z "pasterstwem", którym zajmowali się mieszkańcy.
Wieś wzmiankowana po raz pierwszy w łacińskim dokumencie z 1223 roku wydanym przez biskupa wrocławskiego Lorenza gdzie zanotowana została w zlatynizowanej, staropolskiej formie "„Poszucou”". Kolejna wzmianka znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w formie "„Poschuchov”". Nazwa miejscowości została później zgermanizowana na "Puschkau" i utraciła pierwotne znaczenie.
Zabytki.
Do wojewódzkiego rejestru zabytków wpisane są:
zabytki nieistniejące:

</doc>
<doc id="372577" url="https://pl.wikipedia.org/wiki?curid=372577" title="Pasturka">
Pasturka

Pasturka – wieś w Polsce, położona w województwie świętokrzyskim, w powiecie pińczowskim, w gminie Pińczów.
Po powstaniu listopadowym dobra ziemskie Pasturka będące własnością Jana Olrycha Szanieckiego zostały skonfiskowane za jego udział w powstaniu a on sam został skazany na karę śmierci.
W latach 1975–1998 miejscowość administracyjnie należała do województwa kieleckiego.

</doc>
<doc id="372578" url="https://pl.wikipedia.org/wiki?curid=372578" title="Pastwa">
Pastwa

Pastwa (niem. "Gross Weide") – wieś w Polsce położona w województwie pomorskim, w powiecie kwidzyńskim, w gminie Kwidzyn.
W latach 1975–1998 miejscowość administracyjnie należała do województwa elbląskiego.
Zabytki.
Według rejestru zabytków NID na listę zabytków wpisany jest kościół ewangelicki, obecnie rzymskokatolicki filialny pw. Najświętszego Serca Pana Jezusa, z 1910, nr rej.: A-1886 z 19.04.2012.

</doc>
<doc id="372580" url="https://pl.wikipedia.org/wiki?curid=372580" title="Pastwiska (województwo kujawsko-pomorskie)">
Pastwiska (województwo kujawsko-pomorskie)

Pastwiska – wieś kociewska w Polsce położona w województwie kujawsko-pomorskim, w powiecie świeckim, w gminie Nowe. Miejscowość wchodzi w skład sołectwa Mały Komorsk. Według Narodowego Spisu Powszechnego (III 2011 r.) wieś liczyła 109 mieszkańców. Jest dwunastą co do wielkości miejscowością gminy Nowe.
W latach 1975–1998 miejscowość należała województwa bydgoskiego. 

</doc>
<doc id="372581" url="https://pl.wikipedia.org/wiki?curid=372581" title="Paszczyna">
Paszczyna

Paszczyna – wieś w Polsce, położona w województwie podkarpackim, w powiecie dębickim, w gminie Dębica.
Do 1948 roku miejscowość była siedzibą gminy Paszczyna. W latach 1975–1998 miejscowość administracyjnie należała do województwa tarnowskiego.
W Paszczynie urodzili się posłowie Jan Siwula, Michał Jedynak do sejmu galicyjskiego oraz jego syn Jan Henryk Jedynak.
Geografia.
Pod koniec XIX w. Paszczyna miała przysiółek zwany Kochanówką oddalony od niej o cztery kilometry. Obecnie Kochanówka jest wsią sołecką.
Przez Paszczynę przepływa rzeka Wielopolka oraz wpadający do niej potok Zawadka. Wielopolka jest dopływem Wisłoki.
Jeszcze na początku XX wieku znaczna część obszaru Paszczyny była pokryta bagnami i moczarami, które jednak w tym stuleciu osuszono.
Historia.
Geneza Paszczyny sięga czasów Kazimierza Wielkiego (XIV wiek), kiedy po zajęciu przez Polskę Rusi Czerwonej, rozpoczęto proces zasiedlania nadgranicznego obszaru pomiędzy Wisłoką a Wisłokiem, wydzierając połacie lasu puszczy sandomierskiej. Wtedy powstała Paszczyna, która była wówczas wsią prywatną. W wieku XVI jej właścicielem był Piotr Ligęza. W wieku XVIII obszar przeszedł pod kontrolę rodu Radziwiłłów. Od 1815 roku Paszczyna należała do rodu Raczyńskich.
Przez ten okres Paszczyna dzieliła losy całej ziemi dębickiej – w tym klęski żywiołowe, takie jak powodzie i epidemie oraz najazdy wrogów.
Po I rozbiorze Paszczyna dostał się pod panowanie austriackie. W 1873 roku wieś dotknęła epidemia cholery.
Po I wojnie światowej weszła wkład odrodzonej Rzeczypospolitej. Była wówczas siedzibą gminy. W czasie II wojny światowej wielu mieszkańców Paszczyny i okolic straciło życie na terenie obozu zagłady umiejscowionego na granicy Paszczyny i obecnego Pustkowa Osiedle. Obóz mieścił się na wzniesieniu zwanym Królówką, Królową Górą lub Paszczyńską Górą, a po wojnie noszącym także nazwę Góry Śmierci. Po wojnie do 1948 roku miejscowość była siedzibą gminy Paszczyna. W latach 1975–1998 miejscowość administracyjnie należała do województwa tarnowskiego.
Parafia.
Do 1992 roku Paszczyna należała do parafii w Lubzinie, która była jedną z najstarszych parafii w Polsce. 29 czerwca 1992 roku wydzielono z Lubziny parafię Matki Bożej Różańcowej w Paszczynie. Parafia należy do dekanatu Pustków – Osiedle, diecezji tarnowskiej. Należy do niej kościół Matki Bożej Różańcowej oraz paszczyński cmentarz.

</doc>
<doc id="372583" url="https://pl.wikipedia.org/wiki?curid=372583" title="Paszenki">
Paszenki

Paszenki – wieś w Polsce położona w województwie lubelskim, w powiecie parczewskim, w gminie Jabłoń.
Wieś posiadał w 1673 roku starościc lubelski Mikołaj Andrzej Firlej, leżała w ziemi mielnickiej województwa podlaskiego w 1795 roku. W latach 1975–1998 miejscowość administracyjnie należała do województwa bialskopodlaskiego.
Miejscowość jest siedzibą rzymskokatolickiej parafii Trójcy Świętej z zabytkowym kościołem Trójcy Świętej, wzniesionym w XVIII w. jako cerkiew unicka. We wsi znajduje się cmentarz żołnierzy Armii Radzieckiej.

</doc>
<doc id="372584" url="https://pl.wikipedia.org/wiki?curid=372584" title="Paszki Duże">
Paszki Duże

Paszki Duże – wieś w Polsce położona w województwie lubelskim, w powiecie radzyńskim, w gminie Radzyń Podlaski.
Za Królestwa Polskiego istniała gmina Paszki. W latach 1975–1998 miejscowość administracyjnie należała do województwa bialskopodlaskiego.
Obok miejscowości przepływa Białka, niewielka rzeka dorzecza Wisły.
Wierni Kościoła rzymskokatolickiego należą do parafii Matki Bożej Nieustającej Pomocy w Radzyniu Podlaskim.

</doc>
<doc id="372585" url="https://pl.wikipedia.org/wiki?curid=372585" title="Paszki Małe">
Paszki Małe

Paszki Małe – wieś w Polsce położona w województwie lubelskim, w powiecie radzyńskim, w gminie Radzyń Podlaski. Obok miejscowości przepływa Białka, niewielka rzeka dorzecza Wisły.
Za Królestwa Polskiego istniała gmina Paszki. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Matki Bożej Nieustającej Pomocy w Radzyniu Podlaskim.

</doc>
<doc id="372586" url="https://pl.wikipedia.org/wiki?curid=372586" title="Paszkowice">
Paszkowice

Paszkowice – wieś w Polsce, położona w województwie łódzkim, w powiecie opoczyńskim, w gminie Żarnów.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Mikołaja w Żarnowie.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="372587" url="https://pl.wikipedia.org/wiki?curid=372587" title="Paszkowszczyzna (powiat bielski)">
Paszkowszczyzna (powiat bielski)

Paszkowszczyzna (dodatkowa nazwa w języku białoruskim Пашкоўшчына) – wieś w Polsce położona w województwie podlaskim, w powiecie bielskim, w gminie Orla.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwało 129 osób, wśród których 113 było wyznania prawosławnego, a 16 mojżeszowego. Jednocześnie 113 mieszkańców zadeklarowało białoruską przynależność narodową, a 16 żydowską. Było tu 48 budynków mieszkalnych.
Prawosławni mieszkańcy wsi należą do parafii św. Michała Archanioła w Orli, a wierni kościoła rzymskokatolickiego do parafii Najświętszej Opatrzności Bożej w Bielsku Podlaskim.

</doc>
<doc id="372588" url="https://pl.wikipedia.org/wiki?curid=372588" title="Paszków (województwo dolnośląskie)">
Paszków (województwo dolnośląskie)

Paszków – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka. Istnieje też miejscowość o tej samej nazwie w województwie mazowieckim o kodzie pocztowym 05-830.
Położenie.
Paszków to niewielka wieś leżąca u stóp wschodniej krawędzi wierzchowiny Górach Bystrzyckich, w dolinie Duny Górnej, na wysokości około 460-540 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Paszków powstał około 1550 roku, w 1610 roku wzmiankowano tu królewskiego leśnika. W 1787 wieś liczyła 38 budynków w których mieszkało 14 zagrodników i chałupników, oraz 8 rzemieślników. W XIX wieku miejscowość znacznie rozwinęła się głównie dzięki powstaniu kolejnych kolonii. W 1825 roku Paszków liczył 125 budynków, w 1840 roku była tu szkoła katolicka i 4 młyny wodne, a wieś była bardzo rozległa. Pod koniec XIX wieku wieś zaczęła się przekształcać w letnisko, była tu gospoda odwiedzana przez turystów z Polanicy-Zdroju udających się do ruin Fortu Wilhelma. Po wybudowaniu Drogi Stanisława miejscowość znalazła się na uboczu szlaków turystycznych. Po 1945 roku Paszków pozostał wsią rolniczą, całkowicie zanikła funkcja letniskowa. Wieś znacznie wyludniła i prawie całkowicie zanikły jej przysiółki i kolonie. W 1978 roku było tu 41 gospodarstw rolnych. W 1989 roku uruchomiono tutaj elektrownię wiatrową o mocy 18 kW.

</doc>
<doc id="372589" url="https://pl.wikipedia.org/wiki?curid=372589" title="Paszowa">
Paszowa

Paszowa – wieś w Polsce położona w województwie podkarpackim, w powiecie leskim, w gminie Olszanica.
W połowie XIX wieku właścicielem posiadłości tabularnej w Paszowej był Tymon Bal. Na początku XX wieku był właścicielem tabularnym w Paszowej był Natan Nebenzahl.
W latach 1975–1998 miejscowość administracyjnie należała do województwa krośnieńskiego.
W Paszowej odwiercono w latach 1980–1984 odwiert badawczy, o głębokości 7210 m. W latach 1984–1988 był najgłębszym odwiertem wykonanym w Polsce. 
W Paszowej, przy kościele, rośnie wyjątkowe drzewo, jedna z największych w kraju lip drobnolistnych – to okaz o obwodzie 865 cm (w 2016, w najwęższym miejscu pnia – na wysokości ok. 0,3m).
Wierni kościoła rzymskokatolickiego należą do parafii Matki Bożej Różańcowej w Wańkowej..
Urodzeni.
Aleksander Radwan-Pragłowski herbu Radwan (ur. 10 lutego 1895, zm. 15 marca 1974 w Londynie) – oficer kawalerii cesarskiej i królewskiej Armii, Wojska Polskiego II RP i Polskich Sił Zbrojnych na Zachodzie.

</doc>
<doc id="372590" url="https://pl.wikipedia.org/wiki?curid=372590" title="Paszowice">
Paszowice

Paszowice (niem. "Poischwitz") – wieś w Polsce położona w województwie dolnośląskim, w powiecie jaworskim, w gminie Paszowice.
Podział administracyjny.
W latach 1975–1998 miejscowość administracyjnie należała do województwa legnickiego. Miejscowość jest siedzibą gminy Paszowice.
Położenie.
Miejscowość położona jest na Przedgórzu Sudeckim, a dokładniej w Obniżeniu Podsudeckim, nad potokiem Paszówką.
Demografia.
Jest największą miejscowością gminy Paszowice. Według Narodowego Spisu Powszechnego posiadała 1351 mieszkańców (III 2011 r.).
Nazwa.
Istnieją dwie alternatywne wersje pochodzenia nazwy miejscowości. Pierwsza wskazuje na nazwę patronimiczną pochodzącą od imienia "Paszko" należącego do właściciela lub założyciela wsi, do której dodano słowiańską końcówką "wice". Oznacza ona literalnie "Wieś Paszki". 
Druga wywodzi ją od polskiej nazwy "pasza" czyli pożywienia przeznaczonego dla zwierząt hodowlanych. Obie wersje przytacza Otto Koischwitz w swojej książce o ziemi jaworskiej wymieniając obok wersji niemieckiej "Poischwitz" również nazwę "Paschkowice". Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia pierwotną nazwę jako "Paschkowice" podając jej znaczenie "Futterplatz, Weideplatz" czyli tłumacząc na język polski "Miejsce paszy, pastwiska". Nazwa została później fonetycznie zgermanizowana na "Poischwitz" i utraciła swoje pierwotne znaczenie.
Historia.
Pierwsza wzmianka o miejscowości pochodzi ze średniowiecznego dokumentu z 1288 roku gdzie wymieniona jest jako "Paschowicz".
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Passowitz".
Zabytki.
Do wojewódzkiego rejestru zabytków wpisane są obiekty:

</doc>
<doc id="372591" url="https://pl.wikipedia.org/wiki?curid=372591" title="Pasztowa Wola">
Pasztowa Wola

Pasztowa Wola – wieś w Polsce położona w województwie mazowieckim, w powiecie lipskim, w gminie Rzeczniów.
W latach 1954-1972 wieś należała i była siedzibą władz gromady Pasztowa Wola. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Najświętszej Maryi Panny Matki Kościoła w Pasztowej Woli.

</doc>
<doc id="372592" url="https://pl.wikipedia.org/wiki?curid=372592" title="Pasztowa Wola-Kolonia">
Pasztowa Wola-Kolonia

Pasztowa Wola-Kolonia – wieś w Polsce położona w województwie mazowieckim, w powiecie lipskim, w gminie Rzeczniów.
W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii Najświętszej Maryi Panny Matki Kościoła.

</doc>
<doc id="372593" url="https://pl.wikipedia.org/wiki?curid=372593" title="Paszyn">
Paszyn

Paszyn – wieś w Polsce położona w województwie małopolskim, w powiecie nowosądeckim, w gminie Chełmiec.
Integralne części wsi Paszyn: Biała Droga, Bochenkówka, Damianówka, Dołki, Dział, Górówka, Góry, Granice, Jodłowa Góra, Kuklów, Miczołkówka, Oleksówka, Podedwór, Podgóry, Porębówka, Potoki, Półanki, Przylasek, Rzeki, Śradówka, Wolniki, Zagórze, Zagroda.
W 1595 roku wieś położona w powiecie sądeckim województwa krakowskiego była własnością miasta Nowego Sącza. W latach 1975–1998 miejscowość administracyjnie należała do województwa nowosądeckiego. 30 czerwca 2004 r. wieś liczyła 2070 mieszkańców.
Wieś leży w zachodniej części Beskidu Niskiego, przy drodze krajowej nr 28.
Wieś powstała w wyniku osadnictwa mieszczan sądeckich.
We wsi siedzibę ma duża firma handlująca drzwiami i oknami, w budynku której mieszczą się również samoobsługowe delikatesy Groszek, oprócz tego na terenie miejscowości działają inne małe firmy. Funkcjonuje tutaj także Zespół Szkół i ośrodek zdrowia wraz z apteką. Od 1997 roku działa tutaj piłkarski Ludowy Klub Sportowy Amator Paszyn, występujący w nowosądeckiej klasie A (grupa I). Siedzibę ma oddział Gminnej Biblioteki Publicznej w Chełmcu, filia w Paszynie. Działa Ochotnicza Straż Pożarna. Mieszkańcy mogą aktywnie spędzać czas w nowoczesnej sali sportowej oraz siłowni na powietrzu, dzieci do swojej dyspozycji mają plac zabaw obok szkoły. Miejscowość położona jest wśród pagórków i gór – Jodłowa Góra i niedaleko Rosochatka. Na Jodłówce znajduje się pomnik upamiętniający żołnierzy I konspiracji (1943–1945) i żołnierzy II konspiracji (1945–1947).
Ochotnicza Straż Pożarna.
Jednostka Ochotniczej Straży Pożarnej w Paszynie powstała w 1964 roku, jednostka działa w krajowym systemem ratowniczo-gaśniczym, posiada za to system selektywnego alarmowania. W razie akcji ratowniczo-gaśniczej dyżurny PSP w Nowym Sączu dysponuje jednostkę do działań. Na wyposażeniu jednostki znajduje się samochód Iveco (rok prod. 1991) GBA 3,5/16.
Muzeum.
W Paszynie znajduje się Muzeum Sztuki Ludowej im. ks. Edwarda Nitki, założone przez ks. Stanisława Janasa, działające przy parafii pw. Matki Boskiej Nieustającej Pomocy. Uroczystego poświęcenia i otwarcia muzeum dokonał ówczesny ordynariusz diecezji tarnowskiej bp Józef Życiński 10 września 1994 r. Obecnie w jego zbiorach znajduje się ponad 3000 eksponatów (rzeźb w drewnie i kamieniu, w postaci obrazów malowanych na szkle, wyrobów ze słomy, papieru i innych materiałów). Również budynek kościoła (powstałego w latach 30. XX w.) wypełniony jest wyrobami artystycznymi miejscowych rzeźbiarzy i malarzy.

</doc>
<doc id="372594" url="https://pl.wikipedia.org/wiki?curid=372594" title="Morotai">
Morotai

Morotai – wyspa w Indonezji na Oceanie Spokojnym, najdalej na północ wysunięta wyspa archipelagu Moluki; powierzchnia 2266,4 km²; długość linii brzegowej 223,7 km; ok. 40 tys. mieszkańców. Administracyjnie należy do prowincji Moluki Północne.
Społeczność Morotai posługuje się kilkoma językami, m.in. językiem galela spoza rodziny austronezyjskiej, który jest głównym językiem mieszkańców wyspy. Słabnie znaczenie języka tobelo. Poza galela i tobelo w użyciu są języki gorap i bugijski oraz ternate i sangir (na okolicznych wysepkach). Funkcję lingua franca pełni lokalny malajski.
Geografia.
Oddzielona cieśniną Morotai od Halmahery; powierzchnia górzysta, najwyższe wzniesienie 1250 m n.p.m.; porośnięta lasem równikowym. Uprawa ryżu, bananów, palmy kokosowej, sagowca; rybołówstwo; eksploatacja lasów. Główne miasto Pitu; w nim baza lotnicza. W miejscowości Bidoho leprozorium.
Historia.
W czasie II wojny światowej japońska baza lotnicza. Została zajęta przez wojska amerykańskie we wrześniu 1944 i używana jako punkt etapowy do alianckiej inwazji na Filipiny na początku 1945 i na Borneo w maju i czerwcu tego roku. Miała być bazą planowanej na październik inwazji na Jawę, ale ta została odwołana z powodu japońskiej kapitulacji.

</doc>
<doc id="372595" url="https://pl.wikipedia.org/wiki?curid=372595" title="Paśmiechy">
Paśmiechy

Paśmiechy (dawn. Pośmiechy) – wieś w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość administracyjnie należała do województwa kieleckiego.
Zabytki.
Park z I połowy XIX w., wpisany do rejestru zabytków nieruchomych (nr rej.: A.194 z 10.12.1957).

</doc>
<doc id="372596" url="https://pl.wikipedia.org/wiki?curid=372596" title="Paterek">
Paterek

Paterek – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
W latach 1954-1961 wieś należała i była siedzibą gromady Paterek, po jej likwidacji w gromadzie Nakło nad Notecią. W latach 1975–1998 miejscowość administracyjnie należała do województwa bydgoskiego. Paterek obecnie liczy 2680 mieszkańców (stan na 31 grudnia 2012).
Historia.
Pierwsza wzmianka o Paterku pochodzi z datowanego na 1720 dokumentu, w którym August II Mocny potwierdził przywileje Nakła. Ignacy Geppert w "Dziejach ziemi nakielskiej" wymienia istniejące na terenie dzisiejszego Paterka 3 miejscowości: Paterek Miejski, Paterek Wiejski i Paterek Dworski. Paterek Miejski został ok. 1870 na prośbę mieszkańców wyłączony z Nakła. Słownik geograficzny Królestwa Polskiego i innych krajów słowiańskich wspomina 2 miejscowości: 
Podczas powstania wielkopolskiego na terenie Paterka stoczono kilka potyczek. Największa z nich rozegrała się 7 lutego 1919. Z tego okresu pochodzi grób powstańca znajdujący się do dzisiaj na miejscowym cmentarzu.
W 1945 oddziały niemieckiej żandarmerii rozstrzelały w Paterku 250 Polaków i Żydów, przywiezionych z następujących miejscowości: Nakło, Glesno, Józefina, Kościerzyn Wielki, Kruszki, Mrocza, Pobórka Wielka, Podgórze, Ruda, Wiktorówko, Wyrzysk i Wysoka Krajeńska. Wśród ofiar znalazło się 3 dzieci i 15 kobiet.
Na terenie wsi zlokalizowane są dwa nieczynne cmentarze ewangelickie.
Historia parafii.
W 1927 roku na cmentarzu w Paterku Józef Draheim wybudował kaplicę. 1 lipca 1965 kardynał Stefan Wyszyński utworzył ośrodek duszpasterski w Paterku obejmujący także Polichno i Rozwarzyn. 1 października 1979 została utworzona parafia Matki Boskiej Bolesnej w Paterku. W 1984 rozpoczęto budowę kościoła, który 30 października 1991 r. poświęcił biskup Bogdan Wojtuś.
Zbrodnia w Paterku.
W październiku i listopadzie 1939 roku w Paterku Selbstschutz dokonywał rozstrzeliwań Polaków. Zatrzymywana ludność polska była początkowo torturowana przez Niemców, a następnie mordowana w żwirowni. Zamordowanych pochowano w czternastu grobach. Podczas ekshumacji wydobyto 205 czaszek, z czego 61 zostało mocno lub całkowicie rozbitych. Prawdopodobnie jedna czwarta ofiar zbrodni w Paterku nie zginęła w wyniku rozstrzelania, a w wyniku uderzenia tępymi narzędziami (kolbami karabinów lub łopatami).
Gospodarka.
W Paterku znajduje się jedna z większych firm w Polsce wykonująca usługi i produkcję dla potrzeb transportu kolejowego. Podstawową działalnością Zakładów Naprawczych Taboru Kolejowego „Paterek” Spółka Akcyjna jest naprawa i modernizacja wagonów towarowych oraz produkcja konstrukcji stalowych. Obok firmy znajduje się też kilka mniejszych zakładów zajmujących się m.in. recyklingiem, przeróbką drewna i krawiectwem.
Kultura.
Budowa hali widowiskowo-sportowej w Paterku, której początki sięgają 1998 pochłonęła 8 mln złotych. Od dnia otwarcia w marcu 2003 hala stanowi główny ośrodek kultury. Prócz hali funkcjonuje w Paterku również Wiejski Dom Kultury i biblioteka wyposażona w 3 komputery z dostępem do internetu.
Muzeum Komunikacji.
Powstało w marcu 2011 roku na bazie kolekcji zabytkowych autobusów.
Znajdziemy w nim 30 autobusów kursujących w latach 70- 90 w Polsce m.in. z Bydgoszczy, stare fotografie, historie bydgoskiej, nakielskiej komunikacji, stroje kierowców, stare bilety. Muzeum jest obecnie w fazie organizacji. Zwiedzanie jest możliwe po uprzednim kontakcje telefonicznym.

</doc>
<doc id="372598" url="https://pl.wikipedia.org/wiki?curid=372598" title="Patoka (województwo dolnośląskie)">
Patoka (województwo dolnośląskie)

Patoka – wieś w Polsce położona w województwie dolnośląskim, w powiecie bolesławieckim, w gminie Gromadka.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="372599" url="https://pl.wikipedia.org/wiki?curid=372599" title="Patrówek">
Patrówek

Patrówek – wieś w Polsce położona w województwie kujawsko-pomorskim, w powiecie włocławskim, w gminie Baruchowo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011) liczyła 131 mieszkańców. Jest trzynastą co do wielkości miejscowością gminy Baruchowo.

</doc>
<doc id="372600" url="https://pl.wikipedia.org/wiki?curid=372600" title="Patryki">
Patryki

Patryki (niem. "Patricken") – wieś w Polsce położona w województwie warmińsko-mazurskim, w powiecie olsztyńskim, w gminie Purda.
W latach 1975–1998 miejscowość administracyjnie należała do województwa olsztyńskiego.
Wieś warmińska położona ok. 5 km na wschód od Klebarka Wielkiego, przy drodze Klebark – Pasym. Miejscowość położona w krajobrazie rolniczym z licznymi drobnymi zbiornikami wodnymi i mokradłami, w krajobrazie kulturowym z harmonijnie wkomponowaną zabudową. Przy drogach znajdują się aleje z wysokimi drzewami, na polach natomiast zadrzewienia śródpolne z zaroślami wierzbowymi oraz stawami hodowlanymi. Dawne Jezioro Patryckie na przełomie XIX i XX wieku zostało osuszone i zamienione na łąki
W Patrykach znajduje się początek niebieskiego szlaku rowerowy gminy Purda (Patryki-Pajtuński Młyn-Purda).
Historia.
Wieś założona w 1350 w wyniku nadania przez kapitułę warmińską 10 łanów ziemi Prusowi o imieniu "Petriko". Od imienia zasadźcy przyjęła się nazwa majątku jako "Peterken, Petricken, Patricken". Po jego śmierci w 1375 synowie sprzedali majątek. Na prośbę sołtysów Ambrożego i Leonarda z powodu zagubienia aktu lokalnego, kapituła odnowiła lokację wsi ok. 1400. W 1455 wieś została spalona przez Georga von Schliebena. Około 1480 wieś odbudowano z wojennych zniszczeń. W 1547 kapituła warmińska nadała 6 łanów sołeckich "Konstantynowi Pfaffowi", natomiast sołtys został osadzony na trzech łanach chłopskich. W 1642 lenno wróciło do kapituły. Później wieś nadana została "Georgowi Hohendorffowi", przybyłemu z terenu księstwa i nawróconemu na katolicyzm.
W okresie II Wojny Szwedzkiej wieś została zniszczona ponownie. Kolejne zniszczenia miały miejsce w okresie napoleońskim, w 1807. W 1820 we wsi były tylko 23 chałupy, ale już w 1836 było ich 40, które zamieszkiwało 255 mieszkańców.
W przeszłości w Patrykach była szkoła, a od 1895 także poczta. W 1885 założono we wsi bibliotekę polską. W 1928 wieś liczyła 435 mieszkańców, czynny był młyn. W tym okresie powstały duże gospodarstwa rolne. W spisie z 1905 figuruje duże, 100 hektarowe gospodarstwo, należące do Emila Bilitewskiego. Był on także właścicielem młyna, tartaku, mleczarni i elektrowni wodnej.
W 1935 we wsi żyło 503 katolików.
Zgodnie ze spisem ludności z 17 maja 1939 roku, w Patrykach tuż przed wybuchem II Wojny Światowej mieszkało 426 osób, a wieś zajmowała powierzchnię 1162,1 ha.
Przed II wojną światową do 1948 roku, w Patrykach mieszkała Maria Nowowiejska, siostra znanego kompozytora Feliksa Nowowiejskiego. Kilka lat temu z inicjatywy lokalnego proboszcza Henryk Błaszczyk odnowiono jej grób na cmentarzu w Klebark Wielki.
Zabytki.
Zabudowa nawiązuje charakterem do stylu warmińskiego. Ochronie architektonicznej podlegają:
Urodzeni w Patrykach.
W Patrykach urodził się ks. Robert Bilitewski (1859-1935), doktor teologii, warmiński działacz plebiscytowy, oraz prof. dr. hab. Ulrich Schrade (1943–2009), filozof.

</doc>
<doc id="372601" url="https://pl.wikipedia.org/wiki?curid=372601" title="Patrykozy">
Patrykozy

Patrykozy – wieś w Polsce, położona w województwie mazowieckim, w powiecie sokołowskim, w gminie Bielany.
Wieś posiadał w 1673 roku starosta warszawski i referendarz koronny Jan Dobrogost Krasiński. W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali we wsi należą do parafii św. Wawrzyńca w Kożuchówku.

</doc>
<doc id="372602" url="https://pl.wikipedia.org/wiki?curid=372602" title="Patrykozy-Kolonia">
Patrykozy-Kolonia

Patrykozy-Kolonia – kolonia w Polsce położona w województwie mazowieckim, w powiecie sokołowskim, w gminie Bielany.
W latach 1975–1998 miejscowość administracyjnie należała do województwa siedleckiego.
Wierni wyznania Rzymskokatolickiego zamieszkali we wsi należą do parafii św. Wawrzyńca w Kożuchówku.

</doc>
<doc id="372603" url="https://pl.wikipedia.org/wiki?curid=372603" title="Pauczne">
Pauczne

Pauczne – wieś w Polsce położona w województwie lubelskim, w powiecie tomaszowskim, w gminie Tarnawatka.
W latach 1975–1998 miejscowość administracyjnie należała do województwa zamojskiego.

</doc>
<doc id="372604" url="https://pl.wikipedia.org/wiki?curid=372604" title="Paulinka">
Paulinka

Paulinka – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="372605" url="https://pl.wikipedia.org/wiki?curid=372605" title="Paulinowo (Polska)">
Paulinowo (Polska)

Paulinowo – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="372606" url="https://pl.wikipedia.org/wiki?curid=372606" title="Paustry">
Paustry

Paustry (do 1945 r. niem. "Paustern") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
Historia.
W 1889 r. był to majątek ziemski o areale 296 ha.
W 1983 r. we wsi był PGR oraz 12 indywidualnych gospodarstw rolnych. W rozproszonej zabudowie było 13 domów z 61 mieszkańcami. Indywidualne gospodarstwa rolne obejmowały łącznie 174 ha ziemi i hodowały 145 sztuk bydła (w tym 72 krowy mleczne), 151 sztuk nierogacizny, 16 koni i 39 owiec. W tym okresie we wsi działał punkt biblioteczny.

</doc>
<doc id="372607" url="https://pl.wikipedia.org/wiki?curid=372607" title="Pawelce (województwo łódzkie)">
Pawelce (województwo łódzkie)

Pawelce – wieś w Polsce, położona w województwie łódzkim, w powiecie sieradzkim, w gminie Klonowa.
W latach 1975–1998 wieś administracyjnie należała do województwa sieradzkiego.

</doc>
<doc id="372608" url="https://pl.wikipedia.org/wiki?curid=372608" title="Pawlice">
Pawlice

Pawlice – osada w Polsce położona w województwie pomorskim, w powiecie kwidzyńskim, w gminie Kwidzyn.
W latach 1975–1998 miejscowość administracyjnie należała do województwa elbląskiego.

</doc>
<doc id="372609" url="https://pl.wikipedia.org/wiki?curid=372609" title="Pawliczka">
Pawliczka

Pawliczka – wieś w Polsce położona w województwie mazowieckim, w powiecie lipskim, w gminie Rzeczniów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Restytuta i Niepokalanego Poczęcia Najświętszej Maryi Panny w Rzeczniowie.

</doc>
<doc id="372610" url="https://pl.wikipedia.org/wiki?curid=372610" title="Pawliki">
Pawliki

Pawliki – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1975–1998 miejscowość administracyjnie należała do województwa olsztyńskiego.

</doc>
<doc id="372611" url="https://pl.wikipedia.org/wiki?curid=372611" title="Pawlin">
Pawlin

Pawlin – wieś w Polsce położona w województwie lubelskim, w powiecie lubelskim, w gminie Konopnica.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Konopnica. Według Narodowego Spisu Powszechnego z roku 2011 wieś liczyła 236 mieszkańców.
Według spisu powszechnego z roku 1921 – Pawlin, wówczas folwark posiadał 1 dom folwarczny i 27 mieszkańców.

</doc>
<doc id="372612" url="https://pl.wikipedia.org/wiki?curid=372612" title="Pawlinowo">
Pawlinowo

Pawlinowo (dodatkowa nazwa w języku białoruskim Паўліново) – wieś w Polsce położona w województwie podlaskim, w powiecie bielskim, w gminie Orla.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś (w spisie występuje jako Pawlinowo Kruhłe) zamieszkiwały 53 osoby, wśród których 3 było wyznania rzymskokatolickiego, 44 prawosławnego, a 6 mojżeszowego. Jednocześnie 16 mieszkańców zadeklarowało polską przynależność narodową, 27 białoruską, 6 żydowską, a 4 inną. Było tu 11 budynków mieszkalnych.
Prawosławni mieszkańcy wsi należą do parafii św. Michała Archanioła w Wólce Wygonowskiej, a wierni kościoła rzymskokatolickiego do parafii św. Zygmunta w Kleszczelach.

</doc>
<doc id="372613" url="https://pl.wikipedia.org/wiki?curid=372613" title="Jacek Kocjan">
Jacek Kocjan

Jacek Kocjan (ur. 12 maja 1955 w Kluczach) – polski polityk, działacz SdRP i SLD, poseł na Sejm II kadencji.
Życiorys.
Ukończył w 1979 studia na Wydziale Metalurgicznym Akademii Górniczo-Hutniczej w Krakowie. W latach 1993–1997 sprawował mandat posła na Sejm II kadencji, wybranego z listy Sojuszu Lewicy Demokratycznej w okręgu sosnowieckim. Działał w Komisjach Polityki Przestrzennej, Budowlanej i Mieszkaniowej oraz Przekształceń Własnościowych, a także w dziewięciu podkomisjach. W latach 1998–2002 był radnym sejmiku śląskiego. Objął funkcję prezesa zarządu i dyrektora Zakładów Wapienno-Piaskowych „Silikaty” S.A. w Kluczach.
Otrzymał Srebrny (1997) i Złoty (2001) Krzyż Zasługi.

</doc>
<doc id="372614" url="https://pl.wikipedia.org/wiki?curid=372614" title="Pawluki">
Pawluki

Pawluki – wieś w Polsce położona w województwie lubelskim, w powiecie włodawskim, w gminie Hanna na lewym brzegu Bugu, naprzeciwko wsi Charsy. Do odległej o 8 km siedziby gminy prowadzi droga wojewódzka nr 816.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Podwyższenia Krzyża Świętego w Dołhobrodach lub do parafii św. Augustyna w Różance.
Historia.
W okresie Rzeczypospolitej Obojga Narodów wieś leżała w powiecie brzeskim województwa brzeskolitewskiego.
W XIX w. wieś znajdowała się w gminie Sławatycze w powiecie bialskim guberni siedleckiej.
W okresie międzywojennym Pawluki należały do gminy Sławatycze w powiecie bialskim (od 1923 r. – włodawskim) województwa poleskiego. Według spisu powszechnego z 1921 r. była to wieś licząca 21 domów. Mieszkały tu 123 osoby: 69 mężczyzn, 54 kobiety. Pod względem wyznaniowym 117 było rzymskimi katolikami, a 6 prawosławnymi. Wszyscy mieszkańcy deklarowali narodowość polską.
W Pawlukach urodził się Stefan Łobacz (1892-1945), poseł na Sejm w latach 1922–1927.

</doc>
<doc id="372615" url="https://pl.wikipedia.org/wiki?curid=372615" title="Pawłocin">
Pawłocin

Pawłocin (niem. "Pawlozinnen", od 1938 r. "Paulshagen") – wieś w Polsce położona w województwie warmińsko-mazurskim, w powiecie piskim, w gminie Biała Piska. W latach 1975–1998 miejscowość administracyjnie należała do województwa suwalskiego.
Wieś mazurska, położona przy dawnej granicy Prus Książęcych i Mazowsza.
Historia.
Wieś założona w XV w. ramach kolonizacji Wielkiej Puszczy. W XV i XVI w. wieś w dokumentach zapisywana była jako: "Paulotzine, Pawloczin, Pauloschin". Początek osady Pawłocin sięga 1424 roku, kiedy to o tereny, obejmujące 70 łanów przy "Pauloczinstog" – niezamieszkanej dąbrowie w środkowym biegu rzeczki "Pauloczinstog" (obecnie rzeka Konopka), starali się Bartosz i Rafał z Pisza. Przy tej rzece leżała inna „stara wieś” i młyn. Być może wspomniana „stara wieś” mogła się odnosić jeszcze do osady Galindów, którzy wcześniej te tereny zamieszkiwali, lub osadnictwa z terenów północnego Mazowsza.
W 1435 w miejscu wsi dobra służebne na prawie chełmińskim nadane zostały przez komtura bangijskiego "Erazma Fishborna" za wiedzą wielkiego mistrza "Pawła von Rusdorfa", z wyznaczeniem 10 lat wolnizny od służby zbrojnej i płużnego. Niejaki Bartosz otrzymał 64 łany, z których 48 położonych było przy Paulotzine (rz. Konopka), a 16 łanów nad rzeką Wincentą w jej dolnym biegu. Bartosza zobowiązano do 4 służb lekkozbrojnych. Z późniejszych źródeł wynika, że było to nadanie dla 4 dóbr nad strumykiem Konopka i dotyczyło Pawłocina, sąsiednich Płacht i Rolek przy Kożuchach oraz położonych nieco dalej Konopek. Dla każdej z wymienionych wsi służebnych wyznaczono jedną służbę zbrojną.
W 1519 przy okazji „popisu wojskowego” wymieniono wieś Pawłocin. W 1520, kiedy wojska mazowieckie zagrażały okolicom Pisza, wojska państwa zakonnego, złożone z wolnych szybko skapitulowały i złożyły przysięgę na wierność królowi polskiemu. W wyniku tego Zakon skonfiskował dobra w Pawłocinie pierwotnemu jej właścicielowi (zobowiązanemu do służby rycerskiej na rzecz Zakonu) – "Mikołajowi Pawłoczyńskiemu" i sprzedał "Pawłowi Ozorowi", zachowując dawne prawa i obowiązki. W 1526 r. król polski Zygmunt Stary wstawił się za "Mikołajem Pawłoczyńskim" u księcia Albrechta, proponując przywrócenie dóbr. Nie było to jednak skuteczne, gdyż w późniejszych dokumentach właścicielem dóbr w Pawłocinie jest wspomniany "Paweł Ozor". W roku 1529 "Paweł Ozor" sprzedał połowę swojego majątku w Pawłocinie "Mikołajowi, Markowi, Janowi, Wiesławowi" i ich matce "Katarzynie". Oddzielone od Pawłocina Kruszewo liczyło 30 łanów na prawie chełmińskim, bez obowiązku służby zbrojnej (rycerskiej). Kruszewo jako samodzielna wieś (dobra) wymieniane jest już w 1579 r.
Od nazwy wsi powstało nazwisko drobnej szlachty – "Pawłoczyński".
Położenie.
Wieś położona jest na terenie Pojezierza Ełckiego wchodzącego w skład Krainy Wielkich Jezior Mazurskich. Pawłocin leży w odległości 7 km na wschód od Białej Piskiej, przez wieś przebiega droga do Prostek. W pobliżu płynie strumyk Pawłocina – górny bieg strumienia Konopki; znajduje się tu również kilka wzniesień: Góra Dąbrowa (157 m n.p.m.), Walewska Góra (199 m n.p.m.) oraz Żal lub Góra Pawłocińska (168 m n.p.m.), wszystkie w odległości nie większej niż 2 km od wsi.

</doc>
<doc id="372616" url="https://pl.wikipedia.org/wiki?curid=372616" title="Pawłokoma">
Pawłokoma

Pawłokoma (ukr. "Павлокома") – wieś w Polsce położona w województwie podkarpackim, w powiecie rzeszowskim, w gminie Dynów, na terenie Parku Krajobrazowego Pogórza Przemyskiego. Wieś należy do parafii w Dylągowej w diecezji przemyskiej.
W latach 1975–1998 miejscowość administracyjnie należała do województwa przemyskiego.
Położenie.
Wieś położona jest nad potokiem Łysa, będącym prawym dopływem Sanu. Graniczy od zachodu z Bartkówką, od południa z Dylągową a na wschodzie częściowo z Sielnicą. San otacza wieś od strony północno–zachodniej i wschodniej w formie wygiętego łuku.
Historia.
Pierwsza wzmianka w dokumentach o miejscowości Pawłokoma pochodzi z 13 października 1441, kiedy to w wyniku nadania królewskiego wieś została przejęta przez Mikołaja Kmitę.
W czasach zaborów, do 1918, wieś położona była w powiecie brzozowskim, w austriackiej prowincji Galicja. W połowie i pod koniec XIX wieku właścicielem posiadłości tabularnej w Pawłokomie był Ludwik Skrzyński. Po roku 1918 wieś należała do powiatu brzozowskiego, sąd powiatowy w Dynowie, sąd okręgowy w Sanoku. W okresie międzywojennym był tu cieśla, kołodziej, kowal, krawiec, szewcy, oraz trafika i gospoda.
W okresie do wybuchu II wojny światowej we wsi działała polska organizacja Związku Strzeleckiego oraz ukraińska Proswita.
II wojna światowa.
Po 17 września 1939 wieś, w wyniku ustalenia nowej granicy niemiecko-sowieckiej, znalazła się w ZSRR. 10 lutego 1940 rozpoczęły się pierwsze wywózki Polaków w głąb Związku Radzieckiego. W okresie po kwietniu 1943 część ukraińskich mieszkańców zgłosiła się na ochotnika do 14 Dywizji Grenadierów SS. Od 1944 do maja 1945 na terenie Pawłokomy oraz ościennych wsi dochodziło do starć polsko-ukraińskich.
W kwietniu 1944 policja ukraińska z Jawornika Ruskiego aresztowała pięciu mieszkańców Pawłokomy pod zarzutem przynależności do AK i posiadania broni. Aresztowanymi byli Jan Kuś, Jan Radon, Jan Ulanowski, Maria Ulanowska i Katarzyna Kocyło (oprócz nich także jeden mieszkaniec Dylągowej).
3 marca 1945 członkowie samoobrony z kilku okolicznych wsi zamordowali od 150 do 366 osób narodowości ukraińskiej z Pawłokomy, w tym greckokatolickiego księdza Wołodymyra Łemcię. Mord odbył się na cmentarzu obok miejscowej cerkwi.
W latach 60. XX wieku cerkiew została rozebrana a materiał budowlany z niej pozyskany posłużył do wzniesienia domu ludowego.
W 2006 odbyły się uroczystości upamiętniające polskie i ukraińskie ofiary wydarzeń z II wojny światowej, których uczestnikami był prezydent Polski, Lech Kaczyński, i prezydent Ukrainy, Wiktor Juszczenko.

</doc>
<doc id="372617" url="https://pl.wikipedia.org/wiki?curid=372617" title="Pawłosiów">
Pawłosiów

Pawłosiów – wieś w Polsce położona w województwie podkarpackim, w powiecie jarosławskim, w gminie Pawłosiów.
W latach 1975–1998 miejscowość administracyjnie należała do województwa przemyskiego.
Miejscowość jest siedzibą gminy Pawłosiów.
Historia.
Miejscowość założona w XV wieku wymieniana jako "Pawlowosolo", "Pawlowosyolo", "Pawlowo Syolo" – w 1444 r. sołectwo w części wsi z pałacem dzierżył Jan Łysakowski z Łysakowa w województwie sandomierskim. Własność m.in. Odrowążów, jarosławskich jezuitów aż do kasaty zakonu w 1773, potem rządu austriackiego i wystawiona na licytację. W XVIII wieku na murach starszego założenia powstaje tu klasycystyczny dwór murowany Wilhelma Siemieńskiego, herbu Dąbrowa, właściciel Biecza, Ropy i Magierowa, który nabył te dobra w 1777. W 1794 wieś wymieniana pod nazwą Pawłosiów. W 1888 roku Wilhelm Stanisław Siemieński gościł tu następcę tronu Austro-Węgier arcyksięcia Rudolfa. W tym okresie powstała tu też hodowla bydła rasy angielskiej i bogata biblioteka i kolekcja sztuki. Pałac rozbudowany na początku XX wieku, uległ całkowitemu zniszczeniu w 1915 w czasie bitwy prusko-rosyjskiej. Sam pałac nie został odbudowany, zachowała się część zabudowań.
W 1944 w wyniku reformy rolnej pałac stał się siedzibą Gimnazjum Rolniczego, później Technikum Weterynaryjnego. Obecnie znajduje się tu Technikum i Zasadnicza Szkoła Ogrodnicza.
7 lipca 1943 wieś została spacyfikowana przez Gestapo, oddziały wojska i żandarmerii niemieckiej. W pacyfikacji brali udział funkcjonariusze Gestapo z Jarosławia – Franz Schmidt, Kiernbach, Doppke oraz żandarm Dietschon. W czasie akcji zamordowano 3 osoby a trzy inne wywieziono do obozu.
Sport.
W miejscowości działa założony w 1948 klub piłki nożnej "Czarni Pawłosiów". W sezonie 2019/2020 klub występuje w lidze okręgowej, w grupie "Jarosław".

</doc>
<doc id="372618" url="https://pl.wikipedia.org/wiki?curid=372618" title="Pawłoszewo">
Pawłoszewo

Pawłoszewo – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Paulischowa".

</doc>
<doc id="372619" url="https://pl.wikipedia.org/wiki?curid=372619" title="Pawłowice (powiat oleski)">
Pawłowice (powiat oleski)

Pawłowice (niem. "Paulsdorf") – wieś w Polsce położona w województwie opolskim, w powiecie oleskim, w gminie Gorzów Śląski.
W latach 1975–1998 miejscowość administracyjnie należała do województwa częstochowskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Paulivilla" czyli "wieś Pawła".
Informacje ogólne.
Nazwa wsi Pawłowice pochodzi od imienia "Paweł" (Paul) – imię to mógł nosić wójt lub namiestnik książęcy.
W Pawłowicach znajduje się pomnik przyrody ożywionej – ponad trzystuletni dąb szypułkowy, którego . Wieś może się szczycić również posiadaniem 100-letniej kłokoczki południowej. Występują także lasy obficie obdarzone różnorodną florą i fauną. Tu spotykają się myśliwi na polowaniach dewizowych oraz niejednokrotnie można spotkać grzybiarzy i spacerowiczów.
W miejscowości znajduje się przystanek kolejowy Pawłowice Gorzowskie.
Zabytki.
We wsi organizowanych jest wiele imprez kulturalnych – Dożynki Wiejskie, Dożynki Gminne, Sylwester, Dzień Kobiet, Oktoberfest oraz Imieniny Miejscowości.

</doc>
<doc id="372620" url="https://pl.wikipedia.org/wiki?curid=372620" title="Pawłowice Małe">
Pawłowice Małe

Pawłowice Małe (do lat 70. XX w. "Polowice", ) – wieś w Polsce, w województwie dolnośląskim, w powiecie legnickim w gminie Krotoszyce.
Położenie.
Leżąca w strefie ochronnej Huty Miedzi Legnica, zlikwidowana w latach 1999-2002 ze względu na szkodliwe oddziaływanie zakładu, wysiedlona. Wszystkie zabudowania (w tym zabytkowy pałac), z wyjątkiem stacji kolejowej Pawłowice Małe na linii Legnica - Zawidów (początek bocznicy do Huty) zostały rozebrane.
Po roku 2006 miejscowość ponownie zasiedlona. Według Narodowego Spisu Powszechnego z marca 2011 wieś liczyła 13 stałych mieszkańców i była najmniejszą miejscowością gminy Krotoszyce.
Od końca roku 2021 wraz ze śmiercią ostatniego mieszkańca wieś ponownie wyludniła się.
Podział administracyjny.
W latach 1975–1998 miejscowość administracyjnie należała do województwa legnickiego. W roku 1983 część terenów wsi Pawłowice Małe przyłączono do Legnicy, zagospodarowując je na obiekty hydrotechniczne oczyszczalni ścieków oraz składowisko odpadów hutniczych.

</doc>
<doc id="372621" url="https://pl.wikipedia.org/wiki?curid=372621" title="Pawłowice Namysłowskie">
Pawłowice Namysłowskie

Pawłowice Namysłowskie (niem. "Paulsdorf") – wieś w Polsce położona w województwie opolskim, w powiecie namysłowskim, w gminie Namysłów.
Od 1950 r. miejscowość administracyjnie należy województwa opolskiego. 
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obóz MBP nr 152, powstały w Pawłowicach miał status obozu przejściowego, następnie został przekształcony w obóz pracy. Przetrzymywano w nich Ślązaków i Niemców oraz byłych członków SS. Do obozu prawdopodobnie trafiali także powracający do Polski żołnierze armii Andersa, którzy wstąpili do niej po dezercji z Wehrmachtu, do którego wcielono ich wcześniej w ramach "volkslisty" oraz żołnierze podziemia niepodległościowego . 
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w formie "Pawlowitz".
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="372622" url="https://pl.wikipedia.org/wiki?curid=372622" title="Pawłowice Wielkie">
Pawłowice Wielkie

Pawłowice Wielkie (niem. "Pohlwitz") – wieś w Polsce położona w województwie dolnośląskim, w powiecie jaworskim, w gminie Wądroże Wielkie.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
Nazwa miejscowości jest nazwą patronimiczną pochodzącą od imienia "Paweł". Końcówka "wice" charakterystyczna jest dla słowiańskich nazw miejscowych. Notowana w dokumentach z 1217 roku w zlatynizowanej wersji "Paulovici" i oznaczała "Wieś Pawła". W historii zapisana również jako "Pawłowice" oraz w zgermanizowanej wersji "Pohlwitz".
Heinrich Adamy zalicza nazwę miejscowości do grupy nazw patronomicznych, która pochodzi od imienia "Paweł". W swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną zlatynizowaną staropolską nazwę miejscowości "Pawlowice" podając jej znaczenie "Dorf des St. Paulus" czyli po polsku "Wieś św. Pawła".
Wieś wymieniona została w staropolskiej, zlatynizowanej formie "Polchoviz" w łacińskim dokumencie wydanym w 1202 roku wydanym we Wrocławiu przez kancelarię biskupa wrocławskiego Cypriana. W kolejnym dokumencie z 1217 roku miejscowość wymieniona jest w jako "Paulovici".
Zabytki.
Do wojewódzkiego rejestru zabytków wpisane są obiekty:

</doc>
<doc id="372623" url="https://pl.wikipedia.org/wiki?curid=372623" title="Pawłowicze (powiat siemiatycki)">
Pawłowicze (powiat siemiatycki)

Pawłowicze – wieś w Polsce położona w województwie podlaskim, w powiecie siemiatyckim, w gminie Mielnik.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Siemiatyczach Stacji.

</doc>
<doc id="372624" url="https://pl.wikipedia.org/wiki?curid=372624" title="Pawłowiczki">
Pawłowiczki

Pawłowiczki ("Pawlowitz", "Pawlowitze", "Pawlowice", "Pawlowitzke", od 1936 "Gnadenfeld") – wieś w Polsce, położona w województwie opolskim, w powiecie kędzierzyńsko-kozielskim, w gminie Pawłowiczki. W 2011 roku liczba mieszkańców we wsi Pawłowiczki wynosiła 1213.
W latach 1975–1998 miejscowość administracyjnie należała do ówczesnego województwa opolskiego.
Miejscowość jest siedzibą gminy Pawłowiczki. Historycznie leży na Górnym Śląsku.
W 2013 we wsi zarejestrowane zostało prywatne lądowisko.
Historia.
Pierwsze wzmianki o osadzie pochodzą z 1302. Wieś Pawłowiczki należała wówczas do klasztoru cystersów z Jemielnicy. W 1779 Fryderyk II Wielki utworzył wspólnotę Braci morawskich Gnadenfeld, która obecnie stanowi południową część wsi. W 1936 hitlerowcy zmienili nazwę wsi z Pawlowitzke na Gnadenfeld II, a w 1938 połączono gminy.
Demografia.
Pawłowiczki podlegają pod Urząd Statystyczny w Opolu, oddział w Prudniku.
Zabytki.
Do wojewódzkiego rejestru zabytków wpisane są:
Komunikacja.
Przez Pawłowiczki przechodzi ważna droga krajowa:
38
We wsi znajduje się nieczynny przystanek kolejowy Pawłowiczki.

</doc>
<doc id="372625" url="https://pl.wikipedia.org/wiki?curid=372625" title="Pawłowo Kościelne">
Pawłowo Kościelne

Pawłowo Kościelne – wieś w Polsce położona w województwie mazowieckim, w powiecie przasnyskim, w gminie Czernice Borowe.
Miejscowość jest siedzibą rzymskokatolickiej parafii św. Macieja.
W latach 1975–1998 miejscowość administracyjnie należała do województwa ciechanowskiego.
Przez miejscowość przepływa Węgierka, dopływ Orzyca.

</doc>
<doc id="372626" url="https://pl.wikipedia.org/wiki?curid=372626" title="Pawłowo Skockie">
Pawłowo Skockie

Pawłowo Skockie – wieś w Polsce położona w województwie wielkopolskim, w powiecie wągrowieckim, w gminie Skoki.
W latach 1975–1998 miejscowość administracyjnie należała do województwa poznańskiego.

</doc>
<doc id="372627" url="https://pl.wikipedia.org/wiki?curid=372627" title="Pawłowo Żońskie">
Pawłowo Żońskie

Pawłowo Żońskie – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość administracyjnie należała do województwa pilskiego.

</doc>
<doc id="372628" url="https://pl.wikipedia.org/wiki?curid=372628" title="Pawłów Górny">
Pawłów Górny

Pawłów Górny – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
W latach 1975–1998 miejscowość administracyjnie należała do województwa piotrkowskiego.
W miejscowości znajduje się kopalnia górnicza zajmująca się wydobywaniem piasku, żwiru i kruszywa.

</doc>
<doc id="372629" url="https://pl.wikipedia.org/wiki?curid=372629" title="Pawłów Trzebnicki">
Pawłów Trzebnicki

Pawłów Trzebnicki (niem. "Pawellau", 1937–1945 "Paulskirch") – wieś w Polsce położona w województwie dolnośląskim, w powiecie trzebnickim, w gminie Prusice.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisane są:

</doc>
<doc id="372630" url="https://pl.wikipedia.org/wiki?curid=372630" title="Pawonków">
Pawonków

Pawonków (niem. "Pawonkau") – wieś w Polsce, położona w województwie śląskim, w powiecie lublinieckim, w gminie Pawonków, na Górnym Śląsku.
W latach 1975–1998 wieś administracyjnie należała do województwa częstochowskiego. 
Wieś jest siedzibą gminy Pawonków. 
W okresie międzywojennym w miejscowości stacjonowała placówka Straży Granicznej I linii „Pawonków”.
Na terenie Pawonkowa znajdują się:
Nazwa.
Niemiecki nauczyciel Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako wcześniejszą nazwę miejscowości "Pawonkow" podając jej znaczenie "Wiesenquelle" czyli "źródło na łące"

</doc>
<doc id="372631" url="https://pl.wikipedia.org/wiki?curid=372631" title="Racuchy">
Racuchy

Racuchy – w kuchni polskiej, nieduże, smażone na złoty kolor pulchne placuszki sporządzone na bazie mąki, płynu (wody, mleka, mleka zsiadłego, kefiru lub maślanki), jaj oraz spulchniaczy (drożdży, proszku do pieczenia, sody oczyszczonej, rzadziej piany ubitej z białek jaj).
Specyfika i różnice regionalne.
Potrawa tradycyjna w kuchni polskiej. Typowe racuchy są niewielkimi placuszkami z jabłkiem krojonym lub startym na tarce (czasem z dodatkiem cynamonu), albo z rabarbarem lub śliwkami. Istnieją też wariacje bardziej dla obszaru Polski egzotyczne – z bananem lub bakaliami. Podawane na słodko, posypane cukrem pudrem lub ze śmietaną, ewentualnie z marmoladą. Na Podlasiu podawane są podczas wieczerzy wigilijnej.
Zobacz też: ruchanki, ruchańce drożdżowe.
Racuchy ziemniaczane.
Innym wariantem są racuchy ziemniaczane – sporządzane na bazie ugotowanych i przetartych ziemniaków, jaj (białka ubija się na pianę), cukru, niewielkiej ilości śmietany oraz masła. Tradycyjnie smażone na smalcu, racuszki ziemniaczane posypuje się cukrem kryształem i podaje osobno z młodą kwaśną śmietaną.

</doc>
<doc id="372632" url="https://pl.wikipedia.org/wiki?curid=372632" title="Pazurek">
Pazurek

Pazurek – kolonia w Polsce położona w województwie małopolskim, w powiecie olkuskim, w gminie Olkusz. Leży przy drodze wojewódzkiej nr 783.
W latach 1975–1998 miejscowość administracyjnie należała do województwa katowickiego.

</doc>
<doc id="372633" url="https://pl.wikipedia.org/wiki?curid=372633" title="Paździorno">
Paździorno

Paździorno – wieś w Polsce położona w województwie dolnośląskim, w powiecie średzkim, w gminie Kostomłoty.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="372634" url="https://pl.wikipedia.org/wiki?curid=372634" title="Pąchów">
Pąchów

Pąchów – wieś w Polsce położona w województwie wielkopolskim, w powiecie konińskim, w gminie Kramsk. Tworzy samodzielne sołectwo Pąchów.
W latach 1975–1998 miejscowość administracyjnie należała do województwa konińskiego.

</doc>
<doc id="372635" url="https://pl.wikipedia.org/wiki?curid=372635" title="Pąchy">
Pąchy

Pąchy – wieś w Polsce położona w województwie wielkopolskim, w powiecie nowotomyskim, w gminie Miedzichowo. Wieś jest położona wśród lasów, nad Jeziorem Pąchowskim.
Miejscowość pochodzenia olęderskiego. Była własnością biskupów poznańskich. Wcześniejsze nazwy to Pąchowskie Holendry, Pucheńskie Holendry i Punkowo. Nazwą niemiecką było Punkow. Pod koniec XIX wieku Pąchowskie Holendry leżały w powiecie międzyrzeckim. Liczyły 40 dymów (domostw) i 331 mieszkańców, z czego 268 katolików i 68 protestantów.
W latach 1975–1998 miejscowość administracyjnie należała do województwa gorzowskiego. W 2011 w Pąchach mieszkało 19 osób.

</doc>
<doc id="372636" url="https://pl.wikipedia.org/wiki?curid=372636" title="Pączew">
Pączew

Pączew – wieś w Polsce położona w województwie mazowieckim, w powiecie grójeckim, w gminie Mogielnica.
W latach 1975–1998 miejscowość administracyjnie należała do województwa radomskiego.
Przez miejscowość przepływa rzeczka Lubjanka, lewobrzeżny dopływ Pilicy.

</doc>
<doc id="372637" url="https://pl.wikipedia.org/wiki?curid=372637" title="Pączewo">
Pączewo

Pączewo – wieś kociewska w Polsce położona w województwie pomorskim, w powiecie starogardzkim, w gminie Skórcz przy drodze wojewódzkiej nr i na trasie (zlikwidowanej obecnie) linii kolejowej Starogard Gdański-Smętowo Graniczne.
Wieś królewska w 1664 roku należała do starostwa gniewskiego. W latach 1975–1998 miejscowość administracyjnie należała do województwa gdańskiego.
Zabytki.
Według rejestru zabytków NID na listę zabytków wpisane są:

</doc>
<doc id="372638" url="https://pl.wikipedia.org/wiki?curid=372638" title="Stefan Kiedrzyński">
Stefan Kiedrzyński

Stefan Kiedrzyński (ur. 24 lipca 1886 w Warszawie, zm. 19 lipca 1943 w Nowej Wsi pod Warką) – polski dramaturg i powieściopisarz.
Życiorys.
Absolwent warszawskiej Szkoły Sztuk Pięknych. W latach 1913–1917 przebywał w Paryżu, Petersburgu i Mińsku. Po I wojnie światowej osiadł w Warszawie. Był stałym współpracownikiem Kuriera Warszawskiego. Tworzył komedie, satyry, farsy, powieści obyczajowe i sensacyjne, a także scenariusze filmowe.
W latach trzydziestych XX wieku namówiony przez swojego przyjaciela i rówieśnika Zygmunta Bartkiewicza, Kiedrzyński nabył dość duży plac przy ulicy Sportowej w Brwinowie pod Warszawą, gdzie wybudował dom.
Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.

</doc>
<doc id="372639" url="https://pl.wikipedia.org/wiki?curid=372639" title="Pączkowo">
Pączkowo

Pączkowo – wieś w Polsce położona w województwie mazowieckim, w powiecie mławskim, w gminie Szreńsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="372640" url="https://pl.wikipedia.org/wiki?curid=372640" title="Pątki">
Pątki

Pątki – wieś w Polsce, położona w województwie mazowieckim, w powiecie żuromińskim, w gminie Lubowidz. Leży nad rzeką Wkrą.
W latach 1975–1998 miejscowość administracyjnie należała do województwa ciechanowskiego.
Wierni Kościoła rzymskokatolickiego należą do parafii św. Andrzeja Apostoła w Lubowidzu.

</doc>
<doc id="372641" url="https://pl.wikipedia.org/wiki?curid=372641" title="Pątnówek">
Pątnówek

Pątnówek – wieś w Polsce położona w województwie dolnośląskim, w powiecie legnickim, w gminie Miłkowice.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="372642" url="https://pl.wikipedia.org/wiki?curid=372642" title="Pątnów Legnicki">
Pątnów Legnicki

Pątnów Legnicki (niem. "Panten") – wieś w Polsce położona w województwie dolnośląskim, w powiecie legnickim, w gminie Kunice. 
Opis miejscowości.
Graniczy bezpośrednio z miastem Legnicą. Już dawno utraciła swój rolniczy charakter i stała się przedmieściem stolicy powiatu. Znajduje się tutaj cmentarz parafialny z końca XIX wieku oraz pszczelarnia.
Komunikacja publiczna.
Do Pątnowa Legnickiego dojeżdża autobus MPK Legnica linii nr 1. We wsi znajdowała się stacja kolejowa Pątnów Legnicki.
Podział administracyjny.
W latach 1975–1998 miejscowość administracyjnie należała do województwa legnickiego.
Bitwa pod Pątnowem Legnickim.
15 sierpnia 1760 w czasie wojny siedmioletniej, pod Pątnowem Legnickim doszło do bitwy pomiędzy wojskami pruskimi pod dowództwem króla Fryderyka II a wojskami austriackimi dowodzonymi przez feldmarszałka Leopolda von Dauna.
Zabytki.
Do wojewódzkiego rejestru zabytków wpisany jest:

</doc>
<doc id="372643" url="https://pl.wikipedia.org/wiki?curid=372643" title="Pcin">
Pcin

Pcin – wieś w Polsce położona w województwie mazowieckim, w powiecie lipskim, w gminie Ciepielów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.

</doc>
<doc id="372644" url="https://pl.wikipedia.org/wiki?curid=372644" title="Pelnik">
Pelnik

Pelnik (niem. "Pulfnick") – wieś w Polsce położona w województwie warmińsko-mazurskim, w powiecie ostródzkim, w gminie Łukta, miejscowość położona jest w obrębie krainy historycznej Prus Górnych. W latach 1975–1998 miejscowość administracyjnie należała do województwa olsztyńskiego.
Miejscowość położona nad jeziorem Isąg oraz rzeką Pasłęką, która rozgranicza gminę Jonkowo i gminę Łukta jest również granicą Warmii i Mazur Zachodnich. We wsi znajdują się ośrodki wczasowe, gminna plaża, kwatery prywatne, przystanek autobusowy, sklep i pub. Przy wsi znajduje się rezerwat przyrody Ostoja bobrów na rzece Pasłęce. Dawniej miejscowość zapisywana także pod nazwami Pylwnig, Pilwinicjen (1589), co wskazuje, że we wczesnym średniowieczu mógł się nad brzegiem jeziora znajdować gród obronny (w języku staropruskim "pil" oznacza gród).
Historia.
Wieś wzmiankowana w 1450 r., wtedy na 14 włókach żyło 5 chłopów. Dokumenty wizytacyjne tych okolic z roku 1539 i 1543 nie wspominają o Pelniku. Prawdopodobnie wieś była wyludniona po wojnach. W 1543 r. mieszkańcy Komorowa zagospodarowywali opustoszały majątek w Pelniku. W 1577 r. we wsi, posiadającej 12 włók, było sześciu chłopów (każdy miał po 2 włóki): Max Schultz, Jancke Schultz, Jan Phol, Martzin, Blasie i kolejny Marx. Około 1597 chłopi z Pelnika wycięli 160 drzew z pańskiego lasu. Drzewa zostały spławione Pasłęką do Braniewa i tam sprzedane. Kradzież jednak została wykryta a sprawcy stanęli przed sądem. Wyrok sądowy nakazał im zapłacić po 3 szylingi od każdego ściętego drzewa. Później mieszkańcy Pelnika stawali przed sądem także za nielegalny połów ryb oraz zaleganie z podatkami. W 1599 r. w Pelniku mieszkali: Stenzel Buttcher, Görg Schneider, Jacob Pohl, Bartel, Lucas i Thewers. Czynsz wynosił po 3 marki od każdej włóka a chłopi zobowiązani byli do szarwarku. Przed 1628 r. we wsi mieszkali: Georg Neumann, Thomas Schultze, Jacob Augustin, Marx Lemisch, Georg Masuch, Hans Pohl. Wojny polsko-szwedzkie przyczyniły się do dużych zniszczeń. W 1678 r. chłopi z Pelnika nie płacili czynszu. Sześć włók Thomasa i Henricha Schulza oraz Georga Masucha leżało odłogiem. W tym czasie we wsi mieszkali także Georg Lipke i Jacob Kloss. Natomiast Andres Dombrowsky w 1678 r. za niesolidność, zaniedbanie budynku gospodarczego i pozbycia się żywego inwentarza oraz sprzętów rolniczych, został zdegradowany do funkcji robotnika rolnego w folwarku Neuhof. Jego gospodarstwo wraz z ziemią otrzymał Christoph Pohl (wraz z dwoma latami wolnizny).
W 1714 r. nie płacono czynszu z ośmiu włók, leżących odłogiem.
Na początku XX w. wieś dwukrotnie padła ofiarą dużego pożaru, w 1910 i 1917 roku (ostatni od uderzenia pioruna). Kilka lat później w pożarze spaliły się zabudowania Clementine von Blonski. W zgliszczach znaleziono nieżywą kobietę. Oględziny wykazały, że zginęła od uderzenia siekierą, a pies od uderzenia łopatą. Wszystko wskazywało, że pożar wywołano dla zatarcia śladów zbrodni. Po jakimś czasie policja zatrzymała Alfreda Kreuchela (pochodził z Bałąga w gminie Jonkowo), który w banku wymieniał złote i srebrne monety, pochodzące z rabunku. Jako czeladnik uczył się zawodu w Pelniku u rzeźnika Ottona Grabowskiego. W tym czasie często odwiedzał Clementine von Blonski i wszedł z nią w bliskie kontakty. Sprawca morderstwa został skazany na wieloletnie więzienie.
W latach 30. XX w. w Pelniku mieszkało wielu murarzy, cieśli i innych rzemieślników, którzy w okresie letnim wyruszali szukać pracy sezonowej. W czasie zimy pracowali natomiast przy wycince drzew i karczowaniu lasu. W tym czasie we wsi były dwie drużyny piłki nożnej, działające przy szkole. Był zespół śpiewaczy, orkiestra oraz amatorskie kółko teatralne. We wsi była szkoła oraz gospoda z pensjonatem.
W 1974 r. do sołectwa Pelnik (Gmina Łukta, powiat ostródzki) należały: wieś Pelnik, leśniczówka Isąg, leśniczówka Skwary.

</doc>
<doc id="372645" url="https://pl.wikipedia.org/wiki?curid=372645" title="Pełch">
Pełch

Pełch – wieś w Polsce położona w województwie podlaskim, w powiecie siemiatyckim, w gminie Perlejewo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Perlejewie.
Historia.
W 1434 r. książę litewski Zygmunt Kiejstutowicz nadał znajdujące się w pobliżu dobra Mikołajowi Nasucie z Międzyrzecza. Później majątek ten należał do Kosińskich, Wodyńskich, Oborskich i Ossolińskich z Rudki. 
Pod koniec XIX w. Pełch był wsią włościańską nad rzeką Pełchówką. Osada liczyła 40 domów i 431 mieszkańców. Istniał tu młyn wodny. Ziemia była "piaszczysta, żytnia, łąk mało, las budowlany".
W 1921 roku mieszkało tu 383 osoby w 49 domach. Wśród mieszkańców notowano 8 prawosławnych. Mapy z tego okresu wykazują młyn wodny na rzece "Pełch". 
W pobliżu wsi folwark "Stefanowo" o powierzchni 100 ha. Na początku XX wieku od spadkobierców Ossolińskich folwark odkupił Stefan Szmurło. Rodzina Szmurłów posiadała majątek "Stefanowo" do września 1939 r. Podczas okupacji sowieckiej cała rodzina Szmurłów została wywieziona do Kazachstanu. Majątek został rozparcelowany, najpierw przez Rosjan, a w 1944 r. przez władze polskie. 

</doc>
<doc id="372646" url="https://pl.wikipedia.org/wiki?curid=372646" title="Pełcza">
Pełcza

Pełcza (niem. "Friedrichshorst") – wieś w zachodniej Polsce położona w województwie wielkopolskim, w powiecie czarnkowsko-trzcianeckim, w gminie Drawsko.
W latach 1975–1998 miejscowość administracyjnie należała do województwa pilskiego.
Zobacz też: Pełczanka 

</doc>
<doc id="372647" url="https://pl.wikipedia.org/wiki?curid=372647" title="Pełczanka">
Pełczanka

Pełczanka – wieś w Polsce położona w województwie mazowieckim, w powiecie mińskim, w gminie Cegłów.
Wieś duchowna położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="372648" url="https://pl.wikipedia.org/wiki?curid=372648" title="Pełele">
Pełele

Pełele (dodatkowa nazwa w j. litewskim Peleliai) – wieś w Polsce położona w województwie podlaskim, w powiecie sejneńskim, w gminie Puńsk.
Wieś królewska położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
W czerwcu i lipcu 2001 r. w Pełelach kręcono zdjęcia do filmu "Zmruż oczy".

</doc>
<doc id="372649" url="https://pl.wikipedia.org/wiki?curid=372649" title="Pełki">
Pełki

Pełki – wieś w Polsce położona w województwie mazowieckim, w powiecie żuromińskim, w gminie Bieżuń.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="372650" url="https://pl.wikipedia.org/wiki?curid=372650" title="Pełkinie">
Pełkinie

Pełkinie – wieś w Polsce położona w województwie podkarpackim, w powiecie jarosławskim, w gminie Jarosław. Leży w Dolinie Dolnego Sanu, u podnóża lessowej krawędzi Podgórza Rzeszowskiego.
Prywatna wieś szlachecka, położona w województwie ruskim, w 1739 roku należała wraz z folwarkiem do klucza Jarosław Lubomirskich. W latach 1975–1998 miejscowość położona była w województwie przemyskim.
Historia.
Teren ten zasiedlony był już w czasach prehistorycznych o czym świadczą wykopaliska datowane na epokę brązu i epokę żelaza. Przy osadzie istniało też cmentarzysko z grobami ciałopalnymi, które świadczyły o napływie na te tereny kultury łużyckiej.
Nazwa „Pelkynye” występuje w dokumentach źródłowych w I poł. XV w., kiedy wraz z dobrami Jarosławskimi należała do Spytka z Tarnowa, wojewody sandomierskiego. W 1458 r. Jarosław wraz z Pełkiniami otrzymał Spytek Jarosławski (ok. 1536–1519), zwany też Spytkiem z Jarosławia, syn Rafała z Jarosławia, wnuk Spytka z Tarnowa. W 1462 r. Pełkinie i Kostków (obecnie część Jarosławia) sprzedane zostały za 800 grzywien braciom Janowi i Pawłowi Łysakowskim.
Przydatnym źródłem archiwalnym do poznawania historii z XVI i XVII wieku są Regestra poborowe, które zapisali poborcy podatkowi ziemi przemyskiej z lat: 1508, 1515, 1589, 1628, 1651.
W końcu XVI w. jedyną właścicielką była Zofia z Odrowążów Kostkowa (prawnuczka Spytka III, wdowa po ostatnim z Jarosławskiej linii Tarnowskich Janie Krzysztofie Tarnowskim). Jej drugi mąż, Jan Kostka, prowadził poważna działalność budowlaną, m.in. rozbudował zamek w Jarosławiu i postawił murowany pałac w Pełkiniach (1575-1580?), otoczony ozdobnym ogrodem z wodotryskami. W opisie Jarosławia i okolicy, wykonanym w 1681 roku, wymienione są dwa pałace: niedokończony nowy pałac pod wałem oraz zniszczony, stary usytuowany po prawej stronie wyjścia z nowego, nad sadzawkami. Nie jest dokładnie wiadomo, kto zaczął ów drugi pałac budować.
W 1897 roku wybrano zwierzchność gminną, której naczelnikiem został Antoni Rozlepiło, a w 267 domach, było 1564 mieszkańców. W 1921 roku w Pełkiniach było 307 domów. 
Podczas II wojny światowej w Pełkiniach mieścił się obóz dla jeńców radzieckich. Przebywało tu 30 tys. więźniów z których zmarło z głodu i wycieńczenia ok. 6 tys. jeńców. W 1962 roku odsłonięto cmentarz zmarłych więźniów a w 1974 roku odsłonięto pomnik ku ich czci.
W 1945 roku wysiedlono na Ukrainę 266 osób z 72 domów.
Pałac w Pełkiniach.
Budowę nowego pałacu ukończył Paweł Karol Sanguszko, który wszedł w posiadanie Pełkiń przez małżeństwo z Marianną Lubomirską (po jej śmierci w 1729 roku). Według inwentarza z 1724 r. pałac był już gotowy i bogato wyposażony. Parter i piwnice z tej budowli zachowały się do dziś w bryle pełkińskiego pałacu. Sami Sanguszkowie nie mieszkali tutaj, majątek przekazywany był w kolejne dzierżawy.
W 1753 roku na podstawie transakcji kolbuszowskiej właścicielami Pełkiń zostali Czartoryscy z Sieniawy. W pałacu mieszkali w dalszym ciągu dzierżawcy, a na stałe zamieszkał w Pełkiniach w 1889 r. książę Witold Czartoryski, po ślubie z hrabiną Jadwigą z Dzieduszyckich. W 1895 r. do starego pałacu dobudowano południowe skrzydło, tzw. parkowe, według projektu lwowskiego architekta Ludwika Ramułta. Dalszą rozbudowę projektował krakowski architekt Franciszek Mączyński. Wieloczłonowy korpus pałacu z wieżyczkami, ganeczkami i tarasami utrzymany jest w eklektycznym typie szwajcarskiego zameczku.
Według starych zapisków w XVI w. istniał tu już park, przekształcany przez kolejnych właścicieli. Obecny wygląd zawdzięcza park księciu Witoldowi Czartoryskiemu, dendrologowi z zamiłowania, który powiększył jego teren (18 ha), rozciągając go na zbocze pobliskiego wzniesienia i nadał mu charakter parku krajobrazowego w stylu angielskim. W centralnej części posadzono wiele drzew obcego pochodzenia (magnolie, kasztanowce, daglezje, choina kanadyjska i inne). Rosną tu też okazałe dęby, lipy i buki oraz cisy w formach drzewiastych i kilka limb. W dolnej części parku znajdują się przestronne łąki ze stawami. W górnej części ciekawa kapliczka z XIX i XX w.
Czartoryscy rezydowali tu do 1944 roku, do reformy rolnej. W sąsiedztwie parku zachowały się pozostałości zabudowań folwarcznych z końca XIX i pocz. XX w. (rządcówka, lamus, stajnia, stodoła i domek ogrodnika).
Czas wojny.
Wiosną 1941 r. na terenie wsi Niemcy urządzili obóz dla jeńców sowieckich, stalag 37. Obóz zajmował teren o powierzchni ok. 70 ha i mógł pomieścić jednorazowo do 30 000 ludzi. Był to tzw. obóz przejściowy, po krótkim pobycie jeńców wywożono stąd dalej w głąb Rzeszy, do Bełżca lub Oświęcimia. Na terenie obozu zginęła, głównie z głodu, bliżej nieokreślona liczba żołnierzy sowieckich. W wyniku ekshumacji wykonanej w 1944 zlokalizowano 22 masowe mogiły ofiar obozu. Po wywiezieniu ostatnich jeńców wiosną 1942 obszar obozu zmniejszono, przeznaczając go dla Żydów. Podczas okupacji wieś była aktywnie zaangażowana w ruch oporu, co wielu jej mieszkańców przypłaciło życiem. W kwietniu 1942 grupa żołnierzy AK przecięła druty ogradzające obóz, umożliwiając ucieczkę ok. 70 jeńcom. W styczniu 1944 Niemcy rozstrzelali w Pełkiniach 232 Polaków, przywiezionych z krakowskiego więzienia Montelupich.
Dzieje najnowsze.
Pałac i park przetrwały do II wojny światowej. W 1945 r. zniszczony pałac, zdewastowany park, obiekty gospodarcze i 40 ha ziemi (w południowej części wsi, zwanej Wygarki) zostały przejęte przez Referat Opieki Społecznej Urzędu Powiatowego w Jarosławiu i po remoncie adaptowane na Państwowy „Dom Pomocy Społecznej” dla Dorosłych. W 2007 roku Dom Pomocy Społecznej został przeniesiony do Sośnicy. 13 sierpnia 2012 roku pałac został zwrócony Witoldowi Czartoryskiemu.
Kościół.
Na podstawie regestrów poborowych z 1515 roku wiadomo, że już od jakiegoś czasu przed 1515 rokiem istniała w Pełkiniach parochia greckokatolicka. Cerkiew drewniana została zbudowana w 1870 roku, przez księcia Adama Czartoryskiego. Cerkiew murowana pw. Świętego Mikołaja została zbudowana w 1909 roku. Parochia greckokatolicka istniała do 1945 roku.
W 1889 roku w pałacu znajdującym się na Wygarkach zamieszkał na stałe książę Witold Czartoryski po ślubie z hrabiną Jadwigą z Dzieduszyckich, którzy byli bardzo religijni. W 1893 roku zostały sprowadzone zakonnice Służebniczki starowiejskie; również w 1893 roku zbudowano ochronkę. W 1920 roku w pałacu powstała druga kaplica
W 1945 roku w opuszczoną cerkiew zaadaptowano na kościół rzymskokatolickiej parafii w Pełkiniach, która została utworzona 28 sierpnia 1945 roku. Indultem kardynała Adama Sapiehy z 13 maja 1949 roku parafia otrzymała prawo do odpustu 3 maja (Najświętszej Maryi Panny Królowej Polski).
8 lutego 1974 roku bp Ignacy Tokarczuk przyznał prawa do prowadzenia samodzielnego ośrodka duszpasterskiego.
Oświata.
Początki szkolnictwa państwowego w Pełkiniach rozpoczęły się w 1874 roku, gdy 7 czerwca 1874 roku reskryptem Rady szkolnej krajowej została zorganizowana szkoła publiczna jednoklasowa. Od 1898 roku szkoła była już 2-klasowa.
W 1959 roku zbudowano nowy budynek szkolny, który w 1990 roku rozbudowano. 10 września 2006 roku oddano do użytku salę gimnastyczną i nastąpiło nadanie szkole podstawowej imienia bł. Michała Czartoryskiego. W 1999 roku na mocy reformy oświaty nastąpiło przekształcenie w 6-letnią szkołę podstawową i 3-letnie gimnazjum. W 2017 roku na mocy reformy oświaty przywrócono 8-letnią szkołę podstawową.

</doc>
<doc id="372651" url="https://pl.wikipedia.org/wiki?curid=372651" title="Peńskie">
Peńskie

Peńskie – wieś w Polsce położona w województwie podlaskim, w powiecie monieckim, w gminie Krypno.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku kolonię zamieszkiwało 476 osób, wśród których 467 było wyznania rzymskokatolickiego, 2 prawosławnego i 7 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 69 budynków mieszkalnych.
Wierni kościoła rzymskokatolickiego należą do parafii Narodzenia Najświętszej Maryi Panny w Krypnie.

</doc>
<doc id="372652" url="https://pl.wikipedia.org/wiki?curid=372652" title="Pepłówek (województwo zachodniopomorskie)">
Pepłówek (województwo zachodniopomorskie)

Pepłówek (niem. "Neufeld" - "Nowe pole") – wieś sołecka w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1946–1950 miasto administracyjnie należało do województwa szczecińskiego, a w latach 1975–1998 miejscowość administracyjnie należała do województwa koszalińskiego. W roku 2007 wieś liczyła 103 mieszkańców.
Geografia.
Wieś leży ok. 10 km na północ od Kalisza Pomorskiego, ok. 3,5 km na wschód pd drogi wojewódzkiej nr 175, między Starą Studnicą a miejscowością Poźrzadło Wielkie.

</doc>
<doc id="372653" url="https://pl.wikipedia.org/wiki?curid=372653" title="Peredyło">
Peredyło

Peredyło – wieś w Polsce położona w województwie lubelskim, w powiecie bialskim, w gminie Janów Podlaski.
Wierni Kościoła rzymskokatolickiego należą do parafii Trójcy Świętej w Janowie Podlaskim.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="372654" url="https://pl.wikipedia.org/wiki?curid=372654" title="Peresołowice">
Peresołowice

Peresołowice – wieś w Polsce położona w województwie lubelskim, w powiecie hrubieszowskim, w gminie Werbkowice.
Demografia.
W latach 1975–1998 miejscowość położona była w województwie zamojskim. Wieś stanowi sołectwo gminy Werbkowice. Według Narodowego Spisu Powszechnego (III 2011 r.) liczyła 224 mieszkańców i była szesnastą co do wielkości miejscowością gminy Werbkowice.
Historia.
Według Słownika geograficznego Królestwa Polskiego z roku 1887 Peresołowice stanowiły wieś z folwarkiem w powiecie hrubieszowskim, ówczesnej gminie Mołodziatycze, parafii rzymskokatolickiej w Grabowcu, obrzędu wschodniego w Peresołowicach. Odległe 14 wiorst od Hrubieszowa. Według opisu wieś posiadała prawosławną cerkiew parafialną (wzniesioną jako unicka w 1770) z filiami w Bohutyczach (Bogucicach) i Gdeszynie, szkołę początkową ogólną, młyn wodny, wiatrak, staw, pokłady torfu. Cerkiew w Peresołowicach pierwszy raz wzmiankowana jest w 1578, została zatem wzniesiona jako prawosławna. W latach 1596-1875 we wsi działała parafia unicka, następnie powtórnie zamieniono ją na prawosławną. Budynek świątyni istniał prawdopodobnie do okresu II wojny światowej. W Peresołowicach przetrwała pozostałość unickiego cmentarza (trzy nagrobki). Po przemianowaniu parafii unickiej na prawosławną na cmentarzu nie kontynuowano pochówków; te odbywały się na cmentarzu w sąsiednich Dobromierzycach. W 1827 r. było tu 35 domów zamieszkałych przez 223 mieszkańców. Wykopane tu półmiski i talerze z herbami i cyframi opisał E. Rastawiecki (Biblioteka Warszawska 1850, V, 146). W 1872 r. folwark Peresołowice (oddzielony w 1867 r. od dóbr Dobromierzyce) posiadał rozległość mórg 609: grunty orne i ogrody mórg 387, łąk mórg 57, lasu mórg 140, wody mórg 8, nieużytków mórg 24, budynków murowanych 1, z drzewa 24, płodozmian 5. polowy, las urządzony w kolei 80 letniej. Wieś Peresołowice posiadała osad 40, z gruntem mórg 449, osada młynarska mórg 18, grunta cerkiewne wynosiły mórg 33. 

</doc>
<doc id="372655" url="https://pl.wikipedia.org/wiki?curid=372655" title="Perespa (województwo lubelskie)">
Perespa (województwo lubelskie)

Perespa – wieś w Polsce położona w województwie lubelskim, w powiecie tomaszowskim, w gminie Tyszowce.
Wieś starostwa tyszowieckiego w XVIII wieku. W latach 1975–1998 miejscowość administracyjnie należała do województwa zamojskiego.
W miejscowości znajduje się zabytkowy kościół, wzniesiony w latach 1807–1827 jako cerkiew unicka, następnie prawosławna, a także cmentarz rzymskokatolicki i nieużytkowany od II wojny światowej cmentarz prawosławny.

</doc>
<doc id="372656" url="https://pl.wikipedia.org/wiki?curid=372656" title="Pereszczówka">
Pereszczówka

Pereszczówka – wieś sołecka w Polsce położona w województwie lubelskim, w powiecie bialskim, w gminie Drelów.
Wierni Kościoła rzymskokatolickiego należą do parafii Niepokalanego Poczęcia Najświętszej Maryi Panny w Drelowie.
Części miejscowości.
Wieś była własnością starosty guzowskiego i nowomiejskiego Stanisława Opalińskiego, leżała w województwie podlaskim w 1673 roku. W latach 1975–1998 miejscowość administracyjnie należała do województwa bialskopodlaskiego.
Historia.
W wieku XIX wieś w dobrach Międzyrzec hrabiny Potockiej, w roku 1883 było tu 35 osad, z gruntem 795 mórg..

</doc>
<doc id="372657" url="https://pl.wikipedia.org/wiki?curid=372657" title="Perki">
Perki

Perki – wieś w Polsce położona w województwie mazowieckim, w powiecie płockim, w gminie Mała Wieś.
W latach 1975–1998 miejscowość administracyjnie należała do województwa płockiego.

</doc>
<doc id="372658" url="https://pl.wikipedia.org/wiki?curid=372658" title="Perki-Bujenki">
Perki-Bujenki

Perki-Bujenki – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Bujenki należący do okolicy zaściankowej Perki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
W I Rzeczypospolitej "Perki" należały do ziemi bielskiej. Miejscowość wymieniona w dokumencie z roku 1527. W pobliżu kilka innych wsi tworzących tzw. okolicę szlachecką "Perki":
W roku 1827 wieś liczyła 12 domów i 63 mieszkańców. Pod koniec wieku XIX należała do powiatu "mazowieckiego", gmina i parafia Sokoły.
W 1921 r. "Perki-Bujanki". Naliczono tu 9 budynków z przeznaczeniem mieszkalnym oraz 52 mieszkańców (31 mężczyzn i 21 kobiet). Wszyscy podali narodowość polską.

</doc>
<doc id="372659" url="https://pl.wikipedia.org/wiki?curid=372659" title="Perki-Franki">
Perki-Franki

Perki-Franki – wieś w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
W I Rzeczypospolitej "Perki" należały do ziemi bielskiej. Miejscowość wymieniona w dokumencie z roku 1527. W pobliżu kilka innych wsi, tworzących tzw. okolicę szlachecką "Perki":
W roku 1827 Perki-Franki liczyły 5 domów i 38 mieszkańców. Pod koniec wieku XIX wieś należała do powiatu "mazowieckiego", gmina i parafia Sokoły.
W 1921 r. naliczono tu 14 budynków z przeznaczeniem mieszkalnym oraz 79 mieszkańców (40 mężczyzn i 39 kobiet). Wszyscy podali narodowość polską.

</doc>
<doc id="372660" url="https://pl.wikipedia.org/wiki?curid=372660" title="Perki-Karpie">
Perki-Karpie

Perki-Karpie – wieś w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
W I Rzeczypospolitej "Perki" należały do ziemi bielskiej. Miejscowość wymieniona w dokumencie z roku 1527. W pobliżu kilka innych wsi, tworzących tzw. okolicę szlachecką "Perki":
W roku 1827 Perki-Karpie liczyły 11 domów i 80 mieszkańców. Pod koniec wieku XIX wieś należała do powiatu "mazowieckiego", gmina i parafia Sokoły.
W 1921 r. naliczono tu 11 budynków z przeznaczeniem mieszkalnym oraz 69 mieszkańców (38 mężczyzn i 31 kobiet). Wszyscy podali narodowość polską.

</doc>
<doc id="372661" url="https://pl.wikipedia.org/wiki?curid=372661" title="Perki-Lachy">
Perki-Lachy

Perki-Lachy – wieś w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
W I Rzeczypospolitej "Perki" należały do ziemi bielskiej. Miejscowość wymieniona w dokumencie z roku 1527. W pobliżu kilka innych wsi, tworzących tzw. okolicę szlachecką "Perki":
W roku 1827 Perki-Lachy liczyły 21 domów i 116 mieszkańców. Pod koniec wieku XIX wieś należała do powiatu "mazowieckiego", gmina i parafia Sokoły.
W 1921 r. naliczono tu 17 budynków z przeznaczeniem mieszkalnym oraz 143 mieszkańców (65 mężczyzn i 78 kobiet). Wszyscy podali narodowość polską.

</doc>
<doc id="372662" url="https://pl.wikipedia.org/wiki?curid=372662" title="Perki-Mazowsze">
Perki-Mazowsze

Perki-Mazowsze – wieś w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
W I Rzeczypospolitej "Perki" należały do Ziemi bielskiej. Miejscowość wymieniona w dokumencie z roku 1527. W pobliżu kilka innych wsi, tworzących tzw. okolicę szlachecką "Perki":
W roku 1827 Perki-Mazowsze liczyły 17 domów i 99 mieszkańców. Pod koniec wieku XIX wieś należała do powiatu "mazowieckiego", gmina i parafia Sokoły.
W 1921 r. naliczono tu 17 budynków z przeznaczeniem mieszkalnym oraz 98 mieszkańców (51 mężczyzn i 47 kobiet). Wszyscy podali narodowość polską.

</doc>
<doc id="372663" url="https://pl.wikipedia.org/wiki?curid=372663" title="Perki-Wypychy">
Perki-Wypychy

Perki-Wypychy – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Wypychy należący do okolicy zaściankowej Perki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
W I Rzeczypospolitej "Perki" należały do ziemi bielskiej. Miejscowość wymieniona w dokumencie z roku 1527. W pobliżu kilka innych wsi, tworzących tzw. okolicę szlachecką "Perki":
W roku 1827 Perki-Wypychy liczyły 19 domów i 121 mieszkańców. Pod koniec wieku XIX wieś należała do powiatu "mazowieckiego", gmina i parafia Sokoły.
W 1921 r. naliczono tu 20 budynków z przeznaczeniem mieszkalnym oraz 116 mieszkańców (57 mężczyzn i 59 kobiet). Narodowość polską podało 115 osób, a 1 "inną".

</doc>
<doc id="372664" url="https://pl.wikipedia.org/wiki?curid=372664" title="Perklice">
Perklice

Perklice – wieś w Polsce położona w województwie pomorskim, w powiecie sztumskim, w gminie Mikołajki Pomorskie.
W latach 1975–1998 miejscowość administracyjnie należała do województwa elbląskiego.

</doc>
<doc id="372665" url="https://pl.wikipedia.org/wiki?curid=372665" title="Perkowice">
Perkowice

Perkowice – wieś w Polsce położona w województwie lubelskim, w powiecie bialskim, w gminie Biała Podlaska.
Wierni Kościoła rzymskokatolickiego należą do parafii Narodzenia Najświętszej Maryi Panny w Ortelu Książęcym.
W latach 1975–1998 miejscowość administracyjnie należała do województwa bialskopodlaskiego.
Przez miejscowość przepływa Zielawa, rzeka dorzecza Bugu, dopływ Krzny.
We wsi znajduje się przystanek kolejowy Perkowice.

</doc>
<doc id="372666" url="https://pl.wikipedia.org/wiki?curid=372666" title="Perkujki">
Perkujki

Perkujki (niem. "Perkuiken") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce.
W latach 1975–1998 miejscowość administracyjnie należała do województwa olsztyńskiego.
W 1970 roku była to wieś o rozproszonej zabudowie, składającej się z pięciu domów. W tym czasie we wsi mieszkały 34 osoby. W 1978 roku we wsi było 7 indywidualnych gospodarstw rolnych, uprawiających 96 ha ziemi. Obecnie można tam znaleźć Stanicę Wodną. Perkujki słyną z jazd konnych i innych atrakcji gospodarczych. 

</doc>
<doc id="372667" url="https://pl.wikipedia.org/wiki?curid=372667" title="Perlejewo">
Perlejewo

Perlejewo – wieś w Polsce położona w województwie podlaskim, w powiecie siemiatyckim, w gminie Perlejewo. Leży nad rzeczką Pełchówką, lewym dopływem Nurca. 
W latach 1975–1998 miejscowość administracyjnie należała do województwa łomżyńskiego.
Jest siedzibą gminy Perlejewo należącej do stowarzyszenia "Tygiel Doliny Bugu" oraz rzymskokatolickiej Parafii Przemienienia Pańskiego należącej do Dekanatu Ciechanowiec w diecezji drohiczyńskiej. 
Historia kościoła.
Pierwszy kościół katolicki został ufundowany w roku 1407 przez braci Leszczyńskich z Leszczki. Świątynię pod wezwaniem: "Trójcy Przenajświętszej, Ciała Chrystusowego, Wniebowzięcia NMP i Wszystkich Świętych" uposażyli w 3 włóki ziemi. W drugiej połowie XV wieku kościół ten uległ zniszczeniu. W roku 1473, staraniem dziedzica w Perlejewie i na Pieczyskach - Pawła Dursy, wybudowano nowy, także drewniany kościół . 
Spis podatkowy z 1580 roku informuje, że miejscowy pleban posiadał włóki "osiadłe", czyli zamieszkałe przez poddanych chłopów i zagrodników. 
W czasie potopu szwedzkiego (1657), maszerujące kilkakrotnie wojska szwedzkie i siedmiogrodzkie spowodowały zrujnowanie kościoła. Wobec wielkich zniszczeń i biedy panującej wśród szlachty, kolatorstwo parafii przeszło na inne rody ziemi drohickiej. W latach sześćdziesiątych XVII stulecia przywilej ten posiadał Aleksander Radziszewski, podkomorzy drohicki i od 1666 roku kasztelan podlaski. Za jego czasów oraz proboszcza Grzegorza Korycińskiego, w 1664 roku przystąpiono do budowy kolejnej świątyni pod wezwaniem "św. Piotra w Okowach, Przemienienia Pańskiego i św. Mikołaja". Ten kościół spłonął w roku 1706. 
Rok później Baltazar (Balcer) Ciecierski, stolnik drohicki ufundował kolejny drewniany kościół. W latach 1740-1753 ks. Maciej Święcki, proboszcz perlejewski wyposażył nową świątynię w siedem ołtarzy. Dnia 21 lipca 1754 roku konsekracji kościoła i trzech dzwonów dokonał ks. bp Ludwik Riaucour, biskup tytularny Ptolemais, sufragan Łucki (1749-1777). 
W 1859 roku proboszczem został ks. Józef Srzedziński. W rok po objęciu godności rozpoczął budowę murowanej świątyni, przy pomocy budowniczego Jana Orłowskiego. Kamień węgielny poświęcono 6 sierpnia. Ksiądz Srzedziński wybudował tu również szkołę dla dzieci. W 1863 r. zaangażował się w powstanie styczniowe. Za wygłaszanie patriotycznych kazań władze carskie zesłały go do "guberni orenburskiej". Budowa kościoła została przerwana. Dokończono ją w roku 1883 pod kierunkiem ks. Wincentego Szabłowskiego, ówczesnego proboszcza. Poświęcony 27 listopada 1884 r. przez proboszcza ks. Wincentego Szabłowskiego, w towarzystwie ks. Konstantego Waszkiewicza, proboszcza ciechanowieckiego. W 1899 r. położono nową posadzkę z terakoty, w miejsce drewnianej podłogi. 
W roku 1884 parafia Perlejewo liczyła 29 wsi, w których było 531 domów i 3239 mieszkańców (1 656 mężczyzn i 1 539 kobiet.
W kościele znajduje się obraz Przemienienia Pańskiego, doznający szczególnego kultu wiernych z całej okolicy.
Historia wsi.
Nazwa miejscowości wywodzi się od białoruskiego imienia: "Pierlej".
Ziemia, na której leży gmina Perlejewo należała w XIV w. do Wielkiego Księstwa Litewskiego. Litewscy książęta osiedlali tu chłopów i bojarów pochodzących z Rusi. Badacze wnioskują, że Perlejewo założono najpóźniej w końcu XIV wieku. Niewielka wtedy wieś, była otoczona dużym obszarem ziemi, zwanej "włością perlejewską".
W 1390 r. rozległe obszary Podlasia objął w posiadanie książę mazowiecki Janusz I. Przez krótki okres panowania zmienił stosunki osadnicze na prawie całym Podlasiu. Wokół osady Perlejewo powstały nowe osiedla szlachty mazowieckiej: Twarogi, Miodusy, Czarkówka. Na gruntach odłączonych od Perlejewa zamieszkali rycerze herbu Abdank, którzy założyli osadę "Leszczka". 
W 1418 roku ówczesny władca tych ziem litewski książę Witold nadał Perlejewo Janowi herbu Awdaniec z "Białoskórów". Od tej pory Perlejewo było wsią prywatną i jednocześnie siedzibą parafii. Nowi osadnicy przyjęli zwyczajowo nazwisko od swojej miejscowości. 
W księgach sądowych z roku 1452 wymieniono: Bartłomieja Perlejewskiego i Pawła z Perlejewa być może synów Jana z "Białoskórów". Zapewne tego drugiego należy utożsamić z Pawłem z Perlejewa zwanym "Dursem", który powiększył nadanie dla miejscowego plebana o 1. włókę ziemi. 
Spis podatkowy z 1580 roku informuje, że ziemia w Perlejewie podzielona była między drobnoszlacheckich właścicieli uprawiających włóki "ziemskie". Wśród innych wzmiankowany Jan Perlejewski.
W herbarzu hrabiego Uruskiego wymienieni żyjący tu w końcu XVI w.:
Do połowy XVII wieku Perlejewo rozwijało się pomyślnie. Sprzyjało temu położenie przy trakcie drogowym z Warszawy na Litwę. 
W roku 1655 rozpoczął się "potop szwedzki", który zapoczątkował kilkuletni okres wojen. Dogodne położenie przy trakcie drogowym było powodem, że wiosną 1657 stacjonowały tu wojska koronne, natomiast w maju tego samego roku kilka razy wojska szwedzkie i siedmiogrodzkie. Przemarsze te oznaczały rekwizycje, pożary i zagrożenie życia dla miejscowej ludności. W 1812 roku przez Perlejewo do Brańska przemaszerowała armia francuska, co spowodowało kolejne zniszczenia. 
W XVII w. Perlejewo należało do Niewiarowskich, później Godlewskich, od 1705 r. do końca XIX w. do Ciecierskich. 
"Słownik Geograficzny" z 1890 r. wymienia polskie: "Pierlejewo, alias Pierlejew, Perlejwo" i rosyjskie nazwy miejscowości: "Pierelewo, Perelejewo". Wieś nad "rzeczką Pełchówką dopływem Nurca, w powiecie bielskim guberni grodzieńskiej, w 3 okręgu polskim ciechanowieckim i w obwodzie białostockim. Pełchówka zasilana licznymi strumieniami obraca 4 młyny w Leszczu, Pełchu i Wojtkowicach".
W końcu wieku XIX Perlejewo liczyło 24 domy i 120 mieszkańców (56 mężczyzn i 64 kobiety). Mieszkała tu uboga szlachta, jeden dom zamieszkiwali włościanie. Wieś "ma grunty żytnie, dobre, las młody przeważnie brzozowy, tylko na opał, łąki żyzne gruntowe, karczma przy trakcie, jedyna w całej parafii. Jest szkoła pobudowana przez księdza Srzedzińskiego, ale stoi opustoszała. W Wielki Piątek odbywa się tu jarmark, przeważnie na wiktuały wielkanocne potrzebne".
Mieszkańcy parafii "z gospodarstw zbywają produkty wywożąc na sprzedaż do miast Ciechanowca i Siemiatycz. Z rzemieślników najwięcej tu szewców i kowali, dalej stolarzy, wielu także w czasie wolnym od zajęć gospodarskich trudni się piłowaniem drzewa i budowaniem. Kobiety w zimie przędą, wyrabiają piękne płótna, serwety, ręczniki w różny deseń. Bawełniane, lniane i konopne, pod względem piękności wiele nie ustępujące fabrycznym, a pod względem dobroci przenoszące je, a także dywany wełniane, półsukienka na ubrania kobiece, sukna na męzkie; wyroby swe przeważnie sami na różne kolory farbują".
"Prócz kościoła w Perlejewie i spichrza w Stefanowie, żadnych innych murowanych zabudowań w całej parafii nie ma".
W latach trzydziestych XX wieku notowano tu ponad 30 domów. 
Według danych z "Księgi Adresowej Polski" działały tu następujące zakłady usługowe bądź produkcyjne:
W 1930 r. władze gminy Skórzec zadecydowały o budowie w Perlejewie czteroklasowej szkoły powszechnej.
Współcześnie.
We wsi znajduje się kilka sklepów spożywczych, przystanek autobusowy, ośrodek zdrowia, oddział Banku Spółdzielczego w Ciechanowcu, urząd pocztowy.

</doc>
<doc id="372668" url="https://pl.wikipedia.org/wiki?curid=372668" title="Perlino">
Perlino

Perlino (kaszb. "Perlëno" lub też "Përlëno", niem. "Perlin") – wieś kaszubska w Polsce położona w województwie pomorskim, w powiecie wejherowskim, w gminie Gniewino. Wieś jest siedzibą sołectwa "Perlino" w którego skład wchodzą również Perlinko i "Perlino-Wybudowa".
Obecnie oprócz gospodarstw rolnych znajduje się tu wiele prywatnych domków letniskowych, dwa sklepy wielobranżowe, przystanek PKS, mleczarnia. Miejscowość sąsiaduje z jeziorem Choczewskim.
W latach 1975–1998 miejscowość administracyjnie należała do województwa gdańskiego.

</doc>
<doc id="372669" url="https://pl.wikipedia.org/wiki?curid=372669" title="Perzanki-Borek">
Perzanki-Borek

Perzanki-Borek – wieś w Polsce założona w 1010 roku, w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Miejscowość rodu rycerskiego Perzanowskich.
Wierni kościoła rzymskokatolickiego należą do parafii Nawiedzenia Najświętszej Maryi Panny w Amelinie.

</doc>
<doc id="372670" url="https://pl.wikipedia.org/wiki?curid=372670" title="Perzanowo">
Perzanowo

Perzanowo – wieś w Polsce położona w województwie mazowieckim, w powiecie makowskim, w gminie Czerwonka.
W latach 1975–1998 miejscowość administracyjnie należała do województwa ostrołęckiego.
Do 1954 roku istniała gmina Perzanowo z siedzibą władz w Czerwonce.
Wierni kościoła rzymskokatolickiego należą do parafii św. Marii Magdaleny w Czerwonce.

</doc>
<doc id="372671" url="https://pl.wikipedia.org/wiki?curid=372671" title="Perzów">
Perzów

Perzów (niem. "Perschau") – wieś w Polsce położona w województwie wielkopolskim, w powiecie kępińskim, siedziba gminy Perzów.
W latach 1975–1998 miejscowość administracyjnie należała do województwa kaliskiego.
Częścią miejscowości jest Nieprosin.

</doc>
<doc id="372672" url="https://pl.wikipedia.org/wiki?curid=372672" title="Perzyce">
Perzyce

Perzyce – wieś w Polsce położona w województwie wielkopolskim, w powiecie krotoszyńskim, w gminie Zduny.
W okresie Wielkiego Księstwa Poznańskiego (1815-1848) miejscowość wzmiankowana jako "Pyrzyce" należała do wsi większych w ówczesnym pruskim powiecie Krotoszyn w rejencji poznańskiej. Pyrzyce należały do okręgu kobylińskiego tego powiatu i stanowiły odrębny majątek, którego właścicielem był wówczas Aleksander Mielżyński. Według spisu urzędowego z 1837 roku wieś liczyła 195 mieszkańców, którzy zamieszkiwali 31 dymów (domostw). W skład majątku Pyrzyce wchodziły także wsie: Kochale (216 osób w 26 domach), Ujazd (62 osoby w 10 domach) oraz Borownica (85 osób w 9 domach).
W latach 1975–1998 miejscowość administracyjnie należała do województwa kaliskiego.

</doc>
<doc id="372673" url="https://pl.wikipedia.org/wiki?curid=372673" title="Perzyny (województwo wielkopolskie)">
Perzyny (województwo wielkopolskie)

Perzyny – wieś w Polsce położona na terenie Bruzdy Zbąszyńskiej, w województwie wielkopolskim, w powiecie nowotomyskim, w gminie Zbąszyń. Wieś leży na wschodnim brzegu Jeziora Błędno (Zbąszyńskiego.
Wieś była wzmiankowana od 1425. Wcześniej nosiła nazwy Pyrzyny i Pierzyny oraz nieprawidłową Pierzyn. Około 1792 właścicielem Pierzyn był Stefan Garczyński. Pod koniec XIX wieku wchodziła w skład powiatu międzyrzeckiego i liczyła 42 domostwa z 271 mieszkańcami (w tym 9 ewangelików). Należała do hrabiego Lippe-Biesterfeld. Majątek (okręg dominialny) Pierzyny, w którego skład wchodził folwark Edmundowo liczył 5 domostw i 93 mieszkańców (46 katolików i 47 ewangelików). 
W latach 1975–1998 miejscowość administracyjnie należała do województwa zielonogórskiego.
Ludowa piosenka o miejscowym "świniorzu z Pierzyn" była wykonywana przez zespół „Mazowsze”.

</doc>
<doc id="372674" url="https://pl.wikipedia.org/wiki?curid=372674" title="Petronelów">
Petronelów

Petronelów – wieś w Polsce położona w województwie łódzkim, w powiecie łaskim, w gminie Buczek.
W latach 1975–1998 miejscowość administracyjnie należała do województwa sieradzkiego.

</doc>
<doc id="372675" url="https://pl.wikipedia.org/wiki?curid=372675" title="Petryki">
Petryki

Petryki – wieś w Polsce położona w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="372676" url="https://pl.wikipedia.org/wiki?curid=372676" title="Petryłów">
Petryłów

Petryłów – wieś w Polsce położona w województwie lubelskim, w powiecie chełmskim, w gminie Sawin.
"Petrilow" był wsią starostwa chełmskiego w 1570 roku. W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 117 mieszkańców i była jedenastą co do wielkości miejscowością gminy Sawin. Administracyjnie wieś jest sołectwem.
Historia.
Wieś wymieniona w dokumentach źródłowych z roku 1414 r. jako Petrilow. W 1564 roku używano nazwy Petriłowa.

</doc>
<doc id="372677" url="https://pl.wikipedia.org/wiki?curid=372677" title="Pewelka">
Pewelka

Pewelka – wieś w Polsce położona w województwie małopolskim, w powiecie suskim, w gminie Stryszawa. Najmniejsza wieś powiatu suskiego.
W latach 1975–1998 miejscowość administracyjnie należała do województwa bielskiego.

</doc>
<doc id="372678" url="https://pl.wikipedia.org/wiki?curid=372678" title="Pewel Ślemieńska">
Pewel Ślemieńska

Pewel Ślemieńska – wieś w Polsce, położona w województwie śląskim, powiecie żywieckim, w gminie Świnna.
W latach 1975–1998 wieś administracyjnie należała do województwa bielskiego.
Liczba mieszkańców – w przybliżeniu – wynosi 1600 osób.
Położenie.
Pewel Ślemieńska położona jest w południowej Polsce, w województwie śląskim, w gminie Świnna. Do roku 1973 – kiedy to powstała Gmina Świnna – Pewel Ślemieńska należała do Gminy Ślemień.
Pewel Ślemieńska leży na zboczach Pasma Pewelskiego, które według J. Kondrackiego jest częścią Beskidu Makowskiego (dawniej Beskid Średni).
Przez Pewel przepływa rzeka Pewlica, która wpada do Koszarawy. Wójt żywiecki – Andrzej Komoniecki wspomina o tej rzece w swoim Dziejopisie: "Ósma Pewlica, a ta płynie przez wieś przezwaną Pewlą Ślemieńską, a wykapem swoim wychodzi od wierzchowin przezwanych Czeretnik albo z lasu Kozłowa wypływa".
Z Pewlą Ślemieńską sąsiadują następujące miejscowości: Pewel Mała, Mutne Pewel Wielka, Ślemień i Gilowice.
Rys historyczny.
Pewel Ślemieńska najprawdopodobniej została założona na przełomie XVI i XVII wieku – jednak dokładną datę trudno jest ustalić. W 1595 roku wieś Pewla położona w powiecie śląskim województwa krakowskiego była własnością kasztelana sądeckiego Krzysztofa Komorowskiego. A. Urbaniec w swojej książce „Tam, gdzie początek wody” pisze, że Państwo Ślemieńskie powstało w 1608, a Pewel Ślemieńską wymienia się jako jedną ze wsi wchodzącą w skład tego Państwa.
O wsi Pewli wspomina także Jan Komorowski (kasztelan połaniecki) w swoim akcie nadania mieszczanom żywieckim lasu Kiełbasów i lasu Łyska z polem Oklem oraz prawa nadania małego polowania i rybołówstwa na rzece Koszarawie:
"A granice w tym będą mieli opisane, naprzód ten z wierzchu opisany, Okiel, jako jest sam w sobie ze starodawna zamierzony, między rolami miejskimi a sporyskimi, a kopcem narożnym od granic moszczańskich, potem od tego kopca granicami moszczańskimi w górę aż po potok, na którym granica rychwałdzka stanęła, a potem tym potokiem w górę granicami rychwałdzkimi do kopca," "a od tego kopca zasię do drugiego kopca, a od tego kopca zasię w górę aż do wierchu Łyski, gdzie także kopiec jest usuty, potem od tego kopca wierchem Łyski do kopca narożnego od Rychwałdu," "a od tego kopca wprzejmo do potoka, mianowicie Świnnej, od wsi Pewli, a potem w dół tym potokiem aż do drugiego kopca, który jest usuty nad potokiem między tąż Łyską a między wierchem Praszywka, a potem na dół tym potokiem aż do Koszarawy rzeki, a potem aż po granice sporyskie, tego wszystkiego ciż zwyż pisani mieszczanie moi żywieccy mają uywać i bronić, chronić wszelakim sposobem jako swego własnego gruntu i dziedzictwa"

</doc>
