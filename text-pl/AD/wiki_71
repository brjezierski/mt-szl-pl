<doc id="375172" url="https://pl.wikipedia.org/wiki?curid=375172" title="Racot">
Racot

Racot – wieś w Polsce położona w województwie wielkopolskim, w powiecie kościańskim, w gminie Kościan na Równinie Kościańskiej. 
W 2021 roku we wsi mieszkały 1304 osoby.
Historia.
Pierwsze wzmianki o Racocie pochodzą z 1366 r. W XVI wieku wieś należała do rodziny Kostków, którzy postawili tu swój zamek. Następnie do 1720 roku wieś była własnością Piotra Bronisza, kasztelana kaliskiego. Po jego śmierci jego córka Dorota została drugą żoną Stanisława Wincentego Jabłonowskiego i wniosła w posagu majątek Racot. W czasie konfederacji barskiej wieś zniszczona. Dobra racockie po ojcu odziedziczył Antoni Barnaba Jabłonowski, od którego kupił je książę niderlandzki Wilhelm z dynastii Orańskiej-Nassau (w 1815 roku objął tron króla Królestwa Niderlandów).
W okresie Wielkiego Księstwa Poznańskiego (1815-1848) miejscowość wzmiankowana jako Racat należała do wsi większych w ówczesnym pruskim powiecie Kosten rejencji poznańskiej. Racat należał do okręgu kościańskiego tego powiatu i stanowił siedzibę dużego majątku o tej samej nazwie (niem. Razoten), który należał wówczas do byłego króla Niderlandów (Wilhelma I). Według spisu urzędowego z 1837 roku Racat liczył 365 mieszkańców, którzy zamieszkiwali 38 dymów (domostw).
W okresie międzywojennym pałac był rezydencją Prezydenta Rzeczypospolitej. W lipcu 1927 roku w Racocie przebywał na dwutygodniowym wypoczynku Ignacy Mościcki wraz z małżonką i adiutantem generalnym, płk. Sergiuszem Zahorskim.
W latach 1934-1954 i 1973-1976 miejscowość była siedzibą gminy Racot. W latach 1954-1972 wieś należała i była siedzibą władz gromady Racot. W 1973 r. reaktywowano gminę Racot, zniesioną w 1976 r., a Racot włączono do gminy wiejskiej Kościan. W latach 1975–1998 miejscowość administracyjnie należała do województwa leszczyńskiego.
Stadnina koni.
W 1925 powstał Zakład Chowu Koni. 1 listopada 1928 roku, na mocy dekretu Prezydenta RP, w Racocie powstała Państwowa Stadnina Koni. Do 1993 działała jako Państwowe Gospodarstwo Rolne pod nazwą "Stadnina Koni Racot". Od 1994 jako "Stadnina Koni Skarbu Państwa Racot". Po przekształceniach, od 1995 do chwili obecnej stadnina dział pn. "Stadnina Koni "Racot" Sp. z o.o.", jest własnością Agencji Nieruchomości Rolnych.
Oświata, sport i turystyka.
We wsi działa szkoła podstawowa, są dwa boiska piłkarskie z trybunami, przy którym istnieje również klub PKS Racot.
Znajduje się tu pałac klasycystyczny z XVIII wieku, który został zbudowany dla księcia Antoniego Barnaby Jabłonowskiego. W racockim pałacu bywali m.in. Tadeusz Kościuszko, książę Józef Poniatowski, pierwszy prezydent Warszawy Ignacy Wyssogota Zakrzewski (urodził się w Starym Białczu) oraz Józef Wybicki.
Przez Racot przebiegają
Przez Racot przebiega nieczynna już trasa kolejowa Kościan-Gostyń.
Wieś leży przy drodze wojewódzkiej nr 308 (Nowy Tomyśl - Grodzisk Wielkopolski - Kościan - Kunowo).
W miejscowości, od 1975 roku, działa klub piłki nożnej PKS Racot.

</doc>
<doc id="375173" url="https://pl.wikipedia.org/wiki?curid=375173" title="Racula">
Racula

Racula (do 1945 niem. "Lawaldau") – część miasta Zielona Góra. Do 31 grudnia 2014 roku samodzielna wieś w gminie Zielona Góra.
W latach 1975–1998 należała do województwa zielonogórskiego. W latach 1945−1954 i 1973−1976 miejscowość była siedzibą gminy Racula. 
Sposób zabudowania pozwala określić Raculę jako ulicówkę.
Historia.
W pierwszych średniowiecznych dokumentach dotyczących Raculi występuje nazwa „Larenwalde” przekształcona w XV wieku na „Lawaldau”. Nazwy te są pochodzenia niemieckiego i wiąże się je z nazwiskiem rodu łużyckiego von Larenwalde, który był związany z kolonizacją niemiecką na tych terenach w poł. XIII wieku. Nazwa „Larenwalde” została przekształcona na „Lawalde”, a następnie „Lawald” i „Lawaldau”.
Racula w odróżnieniu od innych wsi w rejonie Zielonej Góry była przez okres przeszło 400 lat własnością jednej rodziny. Pierwsza wzmianka o osadzie pochodzi z 1315 roku i wymienia jako właściciela wsi Johanna von Unruha. Była to już zapewne wówczas duża wieś, skoro „Obwieszczenie Awiniońskie” z 1376 roku wymienia w niej kościół. Mimo że osada ma niemiecką genezę, to zamieszkiwała ją w większości ludność polska przybyła ze Śląska i Wielkopolski. Język polski był w użyciu mieszkańców Raculi jeszcze w XVIII wieku.
Osada pod rządami von Unruhów rozwijała się pomyślnie, skoro w 1448 roku książę głogowski Henryk IX wydał w Kożuchowie dokument zatwierdzający Ludwiga von Unruha jako „pana na Raculi”. Wieś według przekazów niemieckich jako jedna z pierwszych w powiecie przeszła na wyznanie luterańskie. Panowie wsi Nickol i Hans von Unruhowie, inspirowani przez proboszcza św. Jadwigi Pawła Lemberga, znanego ze swoich reformatorskich poglądów, przyjęli nową wiarę już w 1525 roku. Osada musiała być wówczas mocno zaangażowana w nowy ruch religijny, skoro utworzono w niej samodzielną parafię ewangelicką, przejmując na ten cel kościół katolicki. Racula była wówczas średnio zamożną osadą w rejonie Zielonej Góry. Świadczy o tym fakt, że w 1549 roku była zobowiązana świadczyć tylko dwie konne dniówki na rzecz miasta. Dopiero w XVII wieku rodzina von Unruh stała się bardzo majętna, co odbiło się korzystnie na Raculi.
W okresie wojny trzydziestoletniej (1618-1648) wieś była kilkukrotnie łupiona przez maszerujące wojska. Szczególnie krwawe walki miały miejsce w listopadzie 1641 roku, kiedy to Austriacy wyparli broniących się w Raculi Szwedów. W czasie wojny Racula nie posiadała luterańskiego duszpasterza, w związku z czym nabożeństwa odprawiał znany zielonogórski pastor Scultetus. Po wojnie katolicy śląscy poparci przez cesarza upomnieli się o swoje świątynie. Protestantów była jednak zdecydowana większość na tych terenach i dopiero specjalny rozkaz cesarski zmusił ich do oddania świątyń katolikom. Gdy mieszkańcy Raculi nie podporządkowali się w 1651 roku temu zarządzeniu podobnie jak luteranie innych wsi, wówczas specjalna komisja 5 marca 1654 roku oficjalnie przekazała świątynię katolikom. Po spisaniu protokołu, który musieli podpisać dziedzice wsi, komisja ruszyła w dalszą drogę, aby w następnym dniu przejąć kościół w Ochli.
Świątynia w Raculi, która za patrona miała biskupa Mikołaja, nie była w najlepszej kondycji. Przeciekał gontowy dach, co było przyczyną zniszczeń we wnętrzu budynku. Drewniane wyposażenie kościoła było bardzo skromne. Obok świątyni zlokalizowany był cmentarz oraz drewniana wieża z trzema dzwonami. Całość była ogrodzona kamiennym murem. Po przejęciu od protestantów kościoła włączono go do parafii katolickiej pw św. Jadwigi. Jak podaje protokół kontroli diecezjalnej z 1705 roku, we wsi mieszkali Polacy i Niemcy. Niemal wszyscy trwali przy protestantyzmie. Nabożeństwa z powodu braku wiernych odprawiał wikary z Zielonej Góry co trzecią niedzielę na przemian z Drzonkowem i Nowym Kisielinem. Probostwo wiejskie było zrujnowane, a w kościele brakowało szat liturgicznych, olei i tabernakulum, które przywożono z Zielonej Góry. Przy świątyni działała szkoła katolicka, którą prowadził nauczyciel Franciszek Hartman, jednakże luteranie nie chcieli posyłać do niej dzieci. Protestanccy mieszkańcy Raculi woleli chodzić na nabożeństwa w swoim obrządku poza granicę Śląska niż stać się ponownie katolikami. Taki stan rzeczy akceptowali panowie wsi, którzy byli wielkimi zwolennikami Lutra.
Rodzina von Unruh zaczęła przeżywać w XVII wieku swoje lata prosperity. Znaczenie rodziny wzrosło za czasów Georga Ottona von Unruha, który ukończył uniwersytety we Frankfurcie i Wittemberdze. Po powrocie do rodzinnej Raculi został mianowany poborcą podatkowym okręgu zielonogórskiego. Ta ważna wówczas funkcja zapewne przyczyniła się do tego, że Georg Otton kupił w 1608 roku jedną, a w 1654 roku drugą część Zatonia. Tuż przed śmiercią w 1660 roku nabył Dolną Ochlę, Słone i Droszków. Olbrzymi majątek zarządzany z Raculi podzielili między siebie jego trzej synowie. Według umów z 1661 i 1681 roku najstarszy z braci Balthasar odziedziczył Zatonie, drugi Otton Ochlę, natomiast najmłodszy Johann Fryderyk otrzymał gniazdo rodowe Raculę. Jak majętną rodziną byli Unruhowie niech świadczy fakt, że Otton i Balthasar wybudowali w Górnej Ochli i Zatoniu swoje reprezentacyjne rodowe siedziby. Potęga tej familii nie trwała jednak zbyt długo, gdyż sprzedała ona w latach 1711-1722 zadłużone dobra w Ochli i Zatoniu, pozostawiając sobie tylko Raculę i folwark w Drzonkowie. Wieś w I poł. XVIII wieku przestała się rozwijać, podupadał też majątek, który rodzina von Unruh zdecydowała się sprzedać w 1728 roku. Dobra w Raculi nabył wówczas Johann Sigmund von Rothenburg z Lasek Odrzańskich. Kolejnym właścicielem majątku i należącej do niego części Drzonkowa był w 1743 roku Gustav Christian von Prittwitz, który w latach 1754-1757 pełnił funkcję starosty powiatu zielonogórskiego.
Po zajęciu przez Prusy austriackiego Śląska w 1741 roku Racula znalazła się na terytorium Prus. Król Fryderyk II zreformował administrację i chcąc zyskać sobie przychylność śląskich katolików, wydał dekret, który nie zezwalał na zabieranie im świątyń i innych dóbr. Tak więc kościół katolicki, probostwo i szkoła zostały w rękach nielicznych katolików tworzących parafię. Luteranie z Raculi zostali włączeni do parafii ewangelickiej w Zielonej Górze. Administracyjnie wieś znalazła się w Wielkim Okręgu Urzędowym Jędrzychów.
Po aneksji pruskiej do wsi napłynęło sporo niemieckich osadników, w związku z czym liczba ludności zaczęła dość gwałtownie rosnąć. Polacy stawali się powoli mniejszością. Majątek w Raculi, będący nadal w nie najlepszej sytuacji finansowej został sprzedany. Nowym właścicielem został w 1761 roku Balthasar von Stosch. Nowy nabywca był człowiekiem bardzo bogatym, posiadał dobra m.in. w Borowie, Wiechlicach, Czernej, Starym Kisielinie i Drzonkowie. Majątek w Raculi był od tej pory zarządzany z Borowiny k. Szprotawy, będąc często wydzierżawianym. W 1765 roku był on wyceniony na 7800 talarów, będąc jednym z mniejszych w powiecie. Z czasem von Stoschowie częściowo go rozparcelowali, gdyż stał się deficytowym. Nie dotrwał on do XX wieku. Wieś w odróżnieniu od majątku zaczęła się ponownie rozwijać i liczyła w 1765 roku 49 zagród chłopskich.
26 sierpnia 1768 roku, podczas przejazdu przez Raculę króla Prus Fryderyka II, z niewyjaśnionych przyczyn zapaliła się wiejska karczma. Wcześniej, 5 maja 1705 roku, w czasie żałobnego bicia w dzwony po śmierci cesarza Leopolda I, pękł największy dzwon kościelny.
Wsi nie ominęły wojny. W czasie rozgrywającej się w latach 1756-1763 wojny siedmioletniej kwaterowały w niej wojska pruskie, rosyjskie i austriackie. Także w czasie kampanii napoleońskiej 1806 i 1813 osada doświadczyła kontrybucje i kwaterunki wojsk. Wieś nabrała znaczenia, gdy wyznaczono nową drogę łączącą Zieloną Górę z Otyniem. Stary trakt wiódł przez Kisielin. Nowy, krótszy wybudowany w latach 1818-1820 przebiegał przez Raculę. Na przełomie XVIII-XIX wieku zaczęła powstawać w obrębie gruntów wiejskich kolonia „Neuwaldau” – Raculka. Wybudowano dwa młyny wodne „Buschmuhle” i „Krampmuhle”. Innym ważnym wydarzeniem była likwidacja parafii katolickiej. Wiejskie kościoły z powodu braku wiernych, konserwacji i przy wydatnej „pomocy” ewangelików, obróciły się w XVIII-XIX wieku w ruinę, jak choćby świątynia w Drzonkowie, Nowym Kisielinie czy Kiełpinie. Kościół w Raculi ominął ten los, dzięki temu, że mieszkała tam w poł. XVIII wieku kilkudziesięcioosobowa grupa katolików. Dzięki pomocy wiernych z Zielonej Góry przeprowadzono w II poł. XVIII wieku gruntowny remont i konserwację kościołów oraz szkoły probostwa.
W latach 1831-1833 likwidowano dekretem parafie, gdzie nie było już świątyń lub stały w ruinie. Zlikwidowano wówczas parafię w Raculi, włączając ją do parafii św. Jadwigi. Kościół w Raculi stał się od tego czasu jedynym kościołem filialnym tej parafii, do którego uczęszczali wierni z Raculi, Drzonkowa i Kisielina. Przy kościele funkcjonowała też szkoła, do której chodziły dzieci katolickie z tych wsi. Taki stan rzeczy trwał do 1945 roku. W 1837 roku we wsi mieszkało 57 katolików. Racula w odróżnieniu od innych zlikwidowanych parafii zatrzymała swoje grunty i budynki.
Od poł. XIX wieku wieś leżąca już na ważnym szlaku drogowym Berlin – Wrocław, przeżywała apogeum rozwoju gospodarczego. W związku ze wzrostem zapotrzebowania na cegłę, z której powszechnie zaczęto budować, wykorzystano miejscowe złoża gliny. W Raculi powstały 3 cegielnie „Krauses Ziegelei”, „Fechners Ziegelei” i „Heinzes Ziegelei”, które realizowały z powodzeniem zapotrzebowanie na cegłę Raculi i okolicznych wsi. Wybudowano nową drogę gminną do Drzonkowa i dalej do Kiełpina. Założono nowy cmentarz ewangelicki. W Raculi pod koniec XIX wieku przy trakcie powstała duża restauracja i dom gminny. Liczba ludności w 1865 roku przekroczyła 700 mieszkańców, co czyniło wówczas Raculę jedną z większych w powiecie. Istniała również prężna szkoła ewangelicka, do której w 1867 roku uczęszczało 127 uczniów. W 1911 roku otwarto we wsi kasę bankową.
W 1900 roku osada liczyła już 800 mieszkańców, w tym 65 wyznania rzymskokatolickiego. Racula była typową wsią rolniczą, jednakże największym mankamentem tutejszych chłopów były małe gospodarstwa, których grunty były porozrzucane po terenie całej gminy wiejskiej. W 1908 we wsi było jeszcze ok. 15 ha winnic. Przed I wojną wybrukowano drogę gminną do Starego Kisielina. Lata 1914-1918 były zastojem w życiu osady. Na frontach zginęło prawie 40 mieszkańców Raculi, którym w 1921 roku gmina wystawiła obok kościoła pomnik wdzięczności. W 1921 roku Racula została zelektryfikowana, a koło cegielni "Krauses" przy drodze do Zielonej Góry, powstała duża stacja transformatorowa dla okolicy. Wieś w okresie międzywojennym rozbudowywała się w kierunku Drzonkowa i przy kolonii Raculka. Powstały nowe warsztaty oraz piekarnie i sklepy. We wsi pracowały 3 kuźnie. Rosła też liczba ludności, która w 1925 roku wynosiła 933. W 1934 roku rozpoczęła działalność we wsi poczta. Założono wówczas pierwsze aparaty telefoniczne. W okresie międzywojennym przestały funkcjonować 2 cegielnie oraz młyny. W 1941 roku Racula liczyła 984 mieszkańców i miała 967 ha powierzchni.
Lata 1945–2014.
Radzieckie oddziały 3 armii gwardii I Frontu Ukraińskiego zajęły wieś 14 lutego 1945 roku (po wojnie powstał pomnik ku czci poległych żołnierzy). Wkrótce władzę we wsi przejęła administracja polska. Dotychczasową ludność wysiedlono do Niemiec. Racula, leżąca przy głównej drodze i blisko miasta, była szybko zasiedlana przez polskich osadników. We wsi w 1945 roku znalazło się kilku aktywnych działaczy Stronnictwa Ludowego. To sprawiło, że w Raculi szybko zaczęły działać partie polityczne, a wieś stała się w 1945 roku siedzibą dużej gminy, w skład której wchodziły sołectwa: Drzonków, Jędrzychów, Kiełpin, Nowy Kisielin, Stary Kisielin, Sucha i Zatonie.
Po zmianach administracji terenowej w 1954 roku zaczęto tworzyć Gromadzkie Rady Narodowe. Racula stała się wówczas siedzibą gromady, w której granicach leżały wsie: Drzonków, Ługowo, Sucha i Zatonie. Wieś w okresie powojennym należała do najdynamiczniej rozwijających się w powiecie. Dlatego po kolejnej zmianie administracyjnej, która miała miejsce w 1972 roku i przywracała na powrót gminy wiejskie, Racula stała się ponownie jej siedzibą.
Wieś posiadała od 1945 roku kościół katolicki pw. św. Mikołaja. Gdy w grudniu 1976 roku Wojewódzka Rada Narodowa w Zielonej Górze zadecydowała o połączeniu gmin Zielona Góra i Racula, wieś przestała być siedzibą rady narodowej. Znajdując się w granicach gminy Zielona Góra, wieś była reprezentowana w radzie gminy przez 2 radnych.
Od 2015 roku.
1 stycznia 2015 roku Racula została włączona w granice miejskie Zielonej Góry, jako część nowo utworzonej dzielnicy administracyjnej Nowe Miasto i otrzymując wewnątrz tej dzielnicy status sołectwa. Powołany został sołtys i rada sołecka. Racula jest reprezentowana w Radzie Miejskiej Zielonej Góry (1 radny) i Radzie Dzielnicy Nowe Miasto (2 radnych).
Zabytki.
Do wojewódzkiego rejestru zabytków wpisane są:
inne zabytki:
inne obiekty budownictwa wiejskiego:

</doc>
<doc id="375174" url="https://pl.wikipedia.org/wiki?curid=375174" title="Raczek">
Raczek

Raczek – wieś w Polsce położona w województwie warmińsko-mazurskim, w powiecie iławskim, w gminie Lubawa.
W latach 1975–1998 – kiedy obowiązywał inny niż dzisiejszy podział administracyjny Polski – miejscowość należała do województwa olsztyńskiego.

</doc>
<doc id="375175" url="https://pl.wikipedia.org/wiki?curid=375175" title="Raczki Wielkie">
Raczki Wielkie

Raczki Wielkie – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.
Wieś czynszowa lokowana na prawie chełmińskim na 30 włókach w dniu 12 września 1566, ale prawdopodobnie istniała już sześć lat wcześniej. W przywileju lokacyjnym zapisano, że Krzysztof Glaubitz, starosta książęcy, sprzedał Marcinowi Raczkowi (od jego nazwiska wzięła się nazwa wsi) 3 włóki sołeckie i powierzył zadanie założenia wsi czynszowej. W 1600 roku mieszkali w Raczkach sami Polacy. W XVII wieku miejscowi chłopi mieli obowiązek odrabiania szarwarku w folwarku domenialnym w Sedrankach. Jednoklasowa szkoła powstała tu w roku 1830. Wieś należała do parafii Olecko, obwodu pocztowego w Krupinie oraz do sądowniczego okręgu w Ełku. W 1938 roku we wsi było 233 mieszkańców. W tym czasie wieś nosiła nazwę "Gross-Retzken".
Część wsi - Raczki Małe - miała status wsi szlacheckiej (dane z 1800 r.). 
Zobacz też: Raczki, Raczki Elbląskie

</doc>
<doc id="375176" url="https://pl.wikipedia.org/wiki?curid=375176" title="Raczkowice">
Raczkowice

Raczkowice – wieś w Polsce położona w województwie śląskim, w powiecie częstochowskim, w gminie Dąbrowa Zielona.
W latach 1975–1998 miejscowość administracyjnie należała do województwa częstochowskiego.

</doc>
<doc id="375177" url="https://pl.wikipedia.org/wiki?curid=375177" title="Raczkowice-Kolonia">
Raczkowice-Kolonia

Raczkowice-Kolonia – kolonia w Polsce położona w województwie śląskim, w powiecie częstochowskim, w gminie Dąbrowa Zielona.
W latach 1975–1998 miejscowość administracyjnie należała do województwa częstochowskiego.

</doc>
<doc id="375178" url="https://pl.wikipedia.org/wiki?curid=375178" title="Raczkowo">
Raczkowo

Raczkowo – wieś w Polsce położona w województwie wielkopolskim, w powiecie wągrowieckim, w gminie Skoki.
We wsi znajduje się kościół drewniany pod wezwaniem Wszystkich Świętych z lat 1780-1782, wzniesiony na miejscu średniowiecznego.
W latach 1975–1998 miejscowość administracyjnie należała do województwa poznańskiego.

</doc>
<doc id="375179" url="https://pl.wikipedia.org/wiki?curid=375179" title="Raczków">
Raczków

Raczków – wieś w Polsce położona w województwie łódzkim, w powiecie sieradzkim, w gminie Warta.
Raczków ma powierzchnię 414,82 ha.
W latach 1975–1998 miejscowość administracyjnie należała do województwa sieradzkiego. Do 1954 roku Raczków przynależał do gminy Bartochów, w latach 1954 – 1958 do gromady Zagajew, w latach 1959 – 1972 do gromady Warta, a od 1973 roku do gminy Warta. 

</doc>
<doc id="375180" url="https://pl.wikipedia.org/wiki?curid=375180" title="Radachowo">
Radachowo

Radachowo – wieś w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="375182" url="https://pl.wikipedia.org/wiki?curid=375182" title="Radachów">
Radachów

Radachów – wieś w Polsce położona w województwie lubuskim, w powiecie słubickim, w gminie Ośno Lubuskie.
W latach 1975–1998 miejscowość administracyjnie należała do województwa gorzowskiego.
Miejscowość położona jest przy drodze wojewódzkiej nr 134 Urad – Rzepin – Ośno Lubuskie – Droga krajowa nr 22.
Zabytki.
Do wojewódzkiego rejestru zabytków wpisane są:

</doc>
<doc id="375183" url="https://pl.wikipedia.org/wiki?curid=375183" title="Radachówka">
Radachówka

Radachówka – wieś w Polsce położona w województwie mazowieckim, w powiecie otwockim, w gminie Kołbiel.
W Radachówce znajduje się wiele działek letniskowych, przepływająca przez nią rzeka Świder jest często odwiedzanym miejscem w upalne dni.
W latach 1975–1998 miejscowość administracyjnie należała do województwa siedleckiego. 
W Radachówce, w dworku państwa Szlenkierów, kręcono film pt. „Panny z Wilka”, a także „Białe małżeństwo”, „Prawo ojca”, „Sławy i chwały” oraz ,Za duży na bajki". 
We wsi znajduje się zabytkowa kapliczka.

</doc>
<doc id="375184" url="https://pl.wikipedia.org/wiki?curid=375184" title="Radacz">
Radacz

Radacz (niem. "Raddatz") – wieś w Polsce położona w województwie zachodniopomorskim, w powiecie szczecineckim, w gminie Borne Sulinowo, nad jeziorem Radacz.
Historia.
We wczesnym średniowieczu istniały na tym terenie dwa grodziska. Jedno pochodzi z końca VII wieku i jest to gród typu nizinnego z rozbudowanym podgrodziem. Kolejne zaś grodzisko jest typu wyżynnego, pierścieniowate z VII-XI w. nazywane Waligórą pochodzi z czasów pełnego średniowiecza, jest wzniesieniem o wysokości 10 do 12 m, średnica wynosi 120 kroków, dawniej otaczały je wody jeziora. Od 1289 roku teren ten wchodził w skład posiadłości rodu pomorskiego Kleszczów (Kleszczy), który uległ germanizacji zmieniając brzmienie nazwiska na von Kleist.
Pierwsza wzmianka o Radaczu pojawiła się na dokumencie informującym o pożarze z 1403 roku jako siedziba rodowa linii radeckiej von Kleistów, której założycielem był Voltz Kleist. Potwierdzenie lenna uzyskał od księcia Bogusława, syn Yoltza – Pribislaff Kleist.
Na początku XV w. tak pisano o rodzie von Kleistów “"znany był z wypraw łupieżczych na ziemie zakonu krzyżackiego, zamieszkały w ziemi szczecineckiej ród Kleszczów (Klest vel Kleist)"”. Z kolei, w roku 1590 w okresie sporów granicznych “"Kleist, ówczesny starosta szczecinecki, postanowił podstępem przesunąć granicę ziemi szczecineckiej w głąb ziem polskich. Wrzucił więc do rzeki wpadającej do jezioro Pile słup graniczny z godłem Rzeszy. Chciał w ten sposób zagarnąć ziemię położoną między j. Pile, Gwdą i dawną granicą polską"”.
Dzieje rodu Kleistów były ściśle związane z historią rejencji szczecineckiej, prawdopodobnie do połowy XIX wieku. W XVIII wieku był to jeden z bogatszych rodów pomorskich, który posiadał dziewięć wsi. W czasie wojen napoleońskich w Radaczu stacjonowała piechota pruska. Około 1888 roku dobra radackie obejmowały 997,43 ha, roczny dochód sięgał 3918 marek. Radacz był własnością von Kleistów do końca XIX wieku. Na początku XX wieku właścicielem jego był K. Casiner. W roku 1939 i przez okres II wojny światowej, właścicielem wsi pozostawał Willi Moltrecht. Po wojnie mieścił się tu PGR, aż do momentu swojego upadku. Znajdujący się w Radaczu pałac i park, powstały za sprawą von Kleistów, do końca służyły właścicielom majątku. 

</doc>
<doc id="375185" url="https://pl.wikipedia.org/wiki?curid=375185" title="Radaczewo (województwo zachodniopomorskie)">
Radaczewo (województwo zachodniopomorskie)

Radaczewo (niem. "Reichenbach") – wieś sołecka w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 301 mieszkańców.
Leśniczówka wchodząca w skład sołectwa:
Geografia.
Wieś leży ok. 9 km na północny zachód od Choszczna, ok. 2,5 km na północ od drogi wojewódzkiej nr 160.
Historia.
Wieś położona na obszarze, który w latach 1232–1236 został nadany przez księcia Władysława Odonica i Henryka Brodatego cystersom z Kołbacza. Pierwsza wzmianka o wsi pochodzi z 1278 roku, kiedy to książę Barnim I odzyskał wsie położone w rozwidleniu Iny, uznając je za lenno rodziny Güntersberg. Właścicielami osady były również rodziny von Blankensee i Bethe, a w latach 30. XX wieku majątek należał do rodziny Blüdorn. Przed II wojną światową we wsi znajdowała się kuźnia, gorzelnia, szkoła, cegielnia oraz młyn wodny.
Zabytki.
Do wojewódzkiego rejestru zabytków wpisane są:
Gospodarka.
W Radaczewie jest jednostka Ochotniczej Straży Pożarnej.

</doc>
<doc id="375186" url="https://pl.wikipedia.org/wiki?curid=375186" title="Radakowice">
Radakowice

Radakowice – wieś w Polsce położona w województwie dolnośląskim, w powiecie średzkim, w gminie Miękinia.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabudowa.
Wieś posiada układ ulicówki wzdłuż osi wschód-zachód. W centralnej części usytuowany jest zespół dworski. Obok folwarku w centrum wsi znajduje się kościół pw. Wniebowzięcia Najświętszej Maryi Panny. Zabudowa Radakowic składa się z niewielkich obejść chłopskich, zlokalizowanych po obu stronach wzdłuż drogi głównej.

</doc>
<doc id="375187" url="https://pl.wikipedia.org/wiki?curid=375187" title="Radańska">
Radańska

Radańska – wieś kociewska w Polsce położona w województwie kujawsko-pomorskim, w powiecie świeckim, w gminie Osie na obrzeżu Wdeckiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.
W latach 1944–1945 w obrębie gminy miały miejsce egzekucje Polaków. We wsi zamordowano 12 mieszkańców podejrzanych o udzielanie pomocy partyzantom.
We wsi rosną następujące pomniki przyrody:

</doc>
<doc id="375188" url="https://pl.wikipedia.org/wiki?curid=375188" title="Radawa">
Radawa

Radawa – wieś w Polsce położona w województwie podkarpackim, w powiecie jarosławskim, w gminie Wiązownica.
W latach 1975–1998 miejscowość administracyjnie należała do województwa przemyskiego.
Wieś należąca do miasta Jarosławia położona była na przełomie XVI i XVII wieku w powiecie przemyskim ziemi przemyskiej województwa ruskiego. W latach 1934–1954 roku istniała gmina Radawa.
Radawa to miejscowość wypoczynkowa w województwie podkarpackim, bajecznie położona w świerkowych i sosnowych lasach. Panujący swoisty mikroklimat, przepływająca rzeka Lubaczówka oraz zalew rzeczny z ośrodkiem rekreacyjnym tworzą dogodne warunki wypoczynkowe. Radawa jest odwiedzana przez liczne rzesze turystów, kuracjuszy, wczasowiczów, a przede wszystkim mieszkańców pobliskiego Jarosławia jak i innych okolicznych miast, z których wielu posiada w Radawie domki letniskowe.
Historia.
Radawa wymieniana była w dokumencie królowej Jadwigi z 1387 r. w sprawie nadania miejscowości na rzecz Jana z Tarnowa. Dawniej nosiła nazwę Rudawa, ponieważ była ośrodkiem produkcji żelaza, które wytapiano już w średniowieczu z miejscowej rudy darniowej. Miejscowa kuźnica wymieniana była w XVII w. jako „oficina metallica”.
Radawa jest wzmiankowana w regestrach poborowych, które zapisali poborcy podatkowi ziemi przemyskiej, w 1515 i 1589 roku.
W XVI w. Anna Alojza Chodkiewicz, żona hetmana Karola Chodkiewicza, darowała wieś zakonowi Jezuitów w Jarosławiu. Spory z nimi toczyła rodzina Lubomirskich o włączenie Radawy, jak też pobliskiej Cetuli, do swoich włości. Tędy przeszły w 1657 roku wojska Jerzego Rakoczego. Po likwidacji klasztoru zakonu Jezuitów w 1777 roku, Radawę nabył hr. Wilhelm Siemieński, która pozostała własnością tej rodziny do 1914 roku, a potem nabyli ją Czartoryscy z Pełkiń. Przez Radawę w 1809 roku przechodziły oddziały napoleońskie. W 1624 roku Radawa była zniszczona przez najazd Tatarów. W 1674 roku Radawa z Cetulą posiadały 52 domy.
W 1898 roku wybrano zwierzchność gminną, której naczelnikiem został Aleksy Buszko.
Wieś znacznie ucierpiała podczas walk nad Lubaczówką w lecie 1915 roku. Pamiątką po tych wydarzeniach jest kwatera żołnierska na miejscowym cmentarzu. Ponownych zniszczeń Radawa doznała w okresie II wojny światowej i walk z UPA.
Kościół.
Cerkiew w Radawie powstała na jakiś czas przed 1515 rokiem. W późniejszym czasie parochia została zlikwidowana, a cerkiew stała się filią parochii w Cetuli. Ostatnia cerkiew drewniana pw. św. Michała Archanioła, została zbudowana w 1860 roku. Po wysiedleniu grekokatolików, cerkiew w latach 1948–1949 została rozebrana.
W 1594 roku została poświęcona drewniana kaplica, w której duszpasterstwo misyjne objęli Jezuici z Jarosławia. Prawdopodobnie w latach 1593–1594 przybył do Radawy ks. Piotr Skarga, wówczas chwilowo przebywający w Jarosławiu. Po kasacie Jezuitów, przez rząd austriacki, kaplicę przejęli Franciszkanie-Reformaci z Jarosławia i została powołana parafia Radawa. Podczas I wojny światowej w 18/19 maja 1915 roku kościół i Radawa podczas przebiegu frontu zostały spalone. Nowy kościół zbudowano w 1927 roku.
Oświata.
Początki szkolnictwa w Radawie są datowane na pocz. XIX wieku, gdy powstała szkoła parafialna, a jej pierwszymi nauczycielami według Schematyzmów Diecezji Przemyskiej byli: ks. Fruktousos Bochenkiewicz (1824-1830) i ks. Ignacy Zieliński (1830–1932), następnie w latach 1832–1840 posada nauczycielska była nieobsadzona ("vacat").
Przydatnym źródłem archiwalnym do poznawania historii szkolnictwa w Galicji, są austriackie Szematyzmach Galicji i Lodomerii, które podają wykaz szkół ludowych, wraz z nazwiskami ich nauczycielami. W latach 1871–1873 była to szkoła trywialna, a w latach 1873–1874 parafialna (posada nauczycielska nieobsadzona). W latach 1874–1892 była to szkoła filialna, a od 1892 roku szkoła 1-klasowa. Szkoły wiejskie były tylko męskie, a od 1890 roku były to szkoły mieszane (koedukacyjne). Od 1911 roku szkoła posiadała nauczycieli pomocniczych, którymi byli: Helena Markowicz (1911–1912) i Leontyna Dublanica (1912–1914?).

</doc>
<doc id="375189" url="https://pl.wikipedia.org/wiki?curid=375189" title="Radawczyk (gmina Niedrzwica Duża)">
Radawczyk (gmina Niedrzwica Duża)

Radawczyk – wieś w Polsce położona w województwie lubelskim, w powiecie lubelskim, w gminie Niedrzwica Duża.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo – zobacz jednostki pomocnicze gminy Niedrzwica Duża.
Przez wieś płynie mała rzeczka Ciemięga, będąca dopływem Krężniczanki. Nazwa Radawczyk jest pochodną nazwy sąsiedniej miejscowości Radawiec Duży. Oprócz Radawczyka istnieje jeszcze wspomniany Radawiec Duży, Radawczyk-Kolonia Pierwsza, Radawczyk Drugi oraz Radawiec Mały. Zamieszanie nazewnicze wywodzi się stąd, że gospodarstwa wchodzące obecnie w skład Radawczyka, Radawczyka-Kolonia Pierwsza, Radawczyka Drugiego zakładane były w pasie gruntów między Zemborzycami i Strzeszkowicami Dużymi a Tereszynem, Radawcem Dużym i wsią Babin. Na obszarze między dzisiejszym Radawczykiem a Radawczykiem Kolonią istniała wieś Boboszów, którą obecnie jest nieoficjalną nazwą dla przysiółka Radawczyka Drugiego.
Historia.
Pierwszy zapis o Radawczyku w formie „Radawcziko” pochodzi z roku 1418, w roku 1430 pisano „Radawczik” w 1443 „Parvus Radawczyk”.
Wieś była własnością szlachecką, w działach ksiąg ziemskich w wieku XV występują nazwiska znane z posiadania części w Niedrzwicy Kościelnej: Grot, Hektor z Niedrzwicy. W drugiej połowie XV wieku w roku 1479 dziedzicem był Jan Rybczowski.
Według Słownika geograficznego Królestwa Polskiego z roku 1888 Radawczyk stanowił folwark i dobra, w powiecie lubelskim, gminie Konopnica, parafii Niedrzwica, odległy 14 wiorst od Lublina. W dobrach młyn wodny i pokłady torfu.
Spis z roku 1827 wymienia 24 domy i 171 mieszkańców.
Dobra Radawczyk składały się w 1874 r. z folwarku Radawczyk, folwarku Boboszów, attynencji Konopnica „D”, rozległość dominalna dóbr wynosiła mórg 1834 (...).

</doc>
<doc id="375190" url="https://pl.wikipedia.org/wiki?curid=375190" title="Radawczyk Drugi">
Radawczyk Drugi

Radawczyk Drugi – kolonia w Polsce położona w województwie lubelskim, w powiecie lubelskim, w gminie Konopnica.
W latach 1975–1998 miejscowość administracyjnie należała do ówczesnego województwa lubelskiego. 
Obecnie Radawczyk Drugi stanowi sołectwo gminy Konopnica. Według Narodowego Spisu Powszechnego z roku 2011 wieś liczyła 274 mieszkańców.
W Radawczyku Drugim znajduje się Gimnazjum Gminne im. Wincentego Pola. Na terenie wsi prowadzona jest Świetlica Środowiskowo-Terapeutyczna. Na południe od wsi, na drodze do Radawczyka-Kolonii Pierwszej znajduje się cmentarz baptystów, którzy do 1940 r. zamieszkiwali tereny wsi Boboszów. Zbór baptystów powstał w 1879. Koloniści niemieccy zostali przesiedleni w 1940 r. do Poznańskiego w trakcie Cholmeraktion. Po wojnie zostali wywiezieni do Niemiec, a potem większość z nich wyjechała do Kanady. Budynek zboru baptystów został zaadaptowany na potrzeby remizy strażackiej, a w 2001 r. rozebrany. W trakcie II wojny światowej pastor zboru Aleksander Hart zapobiegł pacyfikacji Strzeszkowic przez Wehrmacht po potyczce żołnierzy niemieckich z polskimi .
Obecnie nazwą Boboszów określa się południowy przysiółek wsi Radawiec Drugi. W toku dziejów ukształtowały się bowiem różne nazwy dla kolonii wsi Radawczyk: na południu w sąsiedztwie wsi Strzeszkowice Duże kolonię gospodarstw nazwano Radawczyk-Kolonia Pierwsza, a gospodarstwa na obszarze leżącym obecnie między Trojaczkowicami a Radawcem Małym nazwano „kolonią drugą”. Między nimi znajdowała się – nieistniejąca już wieś – Boboszów. "Kolonię drugą" z czasem nazwano Radawczykiem Drugim.

</doc>
<doc id="375191" url="https://pl.wikipedia.org/wiki?curid=375191" title="Radawczyk-Kolonia Pierwsza">
Radawczyk-Kolonia Pierwsza

Radawczyk-Kolonia Pierwsza – wieś w Polsce położona w województwie lubelskim, w powiecie lubelskim, w gminie Niedrzwica Duża.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Niedrzwica Duża. Według Narodowego Spisu Powszechnego z roku 2011 wieś liczyła 219 mieszkańców.

</doc>
<doc id="375192" url="https://pl.wikipedia.org/wiki?curid=375192" title="Radawie">
Radawie

Radawie (dodatkowa nazwa w j. niem. Radau) – wieś w Polsce, położona w województwie opolskim, w powiecie oleskim, w gminie Zębowice.
W latach 1975–1998 wieś administracyjnie należała do ówczesnego województwa opolskiego.
Nazwa.
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Radawie" oraz zgermanizowaną "Radau".
Historia.
W 1910 roku 746 mieszkańców mówiło w języku polskim, 3 w językach polskim i niemieckim, natomiast 43 osoby posługiwały się jedynie językiem niemieckim. W wyborach komunalnych w listopadzie 1919 roku 122 głosy oddano na kandydatów z list polskich, którzy zdobyli łącznie 8 z 12 mandatów. Podczas plebiscytu we wsi uprawnionych do głosowania było 492 mieszkańców (w tym 68 emigrantów). Za Polską głosowało 180 osób, za Niemcami 307 osób. Podczas III powstania śląskiego wieś została opanowana przez siły powstańcze i stała się ważnym przyczółkiem do obrony Zębowic. 21 maja powstańcy zostali wyparci z Radawia przez przeważające siły niemieckie.
Zabytki.
Do wojewódzkiego rejestru zabytków wpisane są:
inne obiekty:

</doc>
<doc id="375193" url="https://pl.wikipedia.org/wiki?curid=375193" title="Radawiec Duży">
Radawiec Duży

Radawiec Duży – wieś w Polsce położona w województwie lubelskim, w powiecie lubelskim, w gminie Konopnica.
Radawiec Duży leży w odległości 12 kilometrów na południowy zachód od Lublina. Powierzchnia wsi licząca 1512 ha zamieszkiwana jest obecnie przez 1637 mieszkańców. Głównym źródłem utrzymania miejscowej ludności jest rolnictwo.
W Radawcu Dużym znajduje się park pałacowy o walorach kulturowych.
Kompleksy leśne stanowią bazę dla wypoczynku weekendowego i codziennego mieszkańców miasta Lublina i okolicznych wsi.
W pobliżu wsi znajduje się lotnisko Lublin-Radawiec, którego stałymi użytkownikami są Aeroklub Lubelski, Lotnicze Pogotowie Ratunkowe i Straż Graniczna.
W czasie kampanii wrześniowej stacjonował tu IV/1 dywizjon myśliwski Brygady Pościgowej oraz III/6 dywizjon myśliwski.
Wieś stanowi sołectwo gminy Konopnica. Według Narodowego Spisu Powszechnego z roku 2011 wieś liczyła 1408 mieszkańców.
Historia.
Pierwsza wzmianka o Radawcu (dziś Radawiec Duży i Radawiec Mały) pochodzi z roku 1398. Wieś nazywała się wtedy „Radawyecz”. W 1419 poświadczone jest istnienie karczmy. Materiały źródłowe z 1531 roku informują o istnieniu młyna we wsi. W wyniku III rozbioru Polski, do którego doszło w 1795 roku, Radawiec Duży znalazł się na obszarze zaboru austriackiego. W 1809 wieś została włączona do Księstwa Warszawskiego. W 1815 znalazła się w Królestwie Kongresowym w zaborze rosyjskim. Kolejne podanie z roku 1873 wymienia Radawiec Wielki jako „wieś folwarczną i dobra” w skład których wchodził Radawiec Wielki z Radawcem Małym i Pawlinem. Zapis ze spisu powszechnego z roku 1827 świadczy też o istnieniu we wsi 49 domostw i 503 mieszkańców. 
II wojna światowa.
Od września 1939 do lipca 1944 wieś znalazła się pod okupacją niemiecką jako część Generalnego Gubernatorstwa. W latach II wojny światowej w radawieckich lasach miały miejsce mordy ludności. Dziś tamte wydarzenia upamiętnia zbiorowa mogiła. W czerwcu 1940 r. doszło do incydentu w Stasinie: sprzeczki między dwoma mężczyznami a niemieckim pełnomocnikiem Wilhelmem Bufelem. Tragicznym jej finałem była niefortunna śmierć owego pełnomocnika. Rankiem 16 czerwca 1940 r. Radawiec został otoczony przez liczne siły wojska i policji niemieckiej. Urządzono masową łapankę, w wyniku której pojmano ok. 150 mężczyzn. Pojmanych zgromadzono na dziedzińcu majątku hrabiego Stadnickiego, gdzie zostali podzieleni na grupy. Pierwszą poprowadzono do lasu i nakazano kopać dół, który miał się okazać ich wspólnym grobem. Następnie przywieziono drugą grupę, której po zasypaniu pierwszego dołu kazano kopać kolejny. Obie grupy zostały rozstrzelane. Gdy wieziono na śmierć trzecią grupę, skazańcy śpiewali pieśń „Serdeczna Matko”. Udało się zbiec tylko dwóm osobom: Franciszkowi Wawszczakowi i Stanisławowi Szewczykowi. Dzięki ich relacjom znany jest przebieg tragicznych wydarzeń z czerwca 1940.
Część pojmanych została zwolniona. W miejscu śmierci kilkudziesięciu pomordowanych miejscowa ludność usypała kopiec świadczący o zbiorowej mogile. Obecnie stoi na tym miejscu pomnik.
W latach 1975–1998 miejscowość administracyjnie należała do ówczesnego województwa lubelskiego.
Oświata.
W Radawcu Dużym znajduje się jedna szkoła podstawowa. Gmina zapewnia dzieciom dowóz do szkoły na podstawie umowy zawartej z PPKS w Lublinie. Działa też filia biblioteczna Gminnej Biblioteki Publicznej w Konopnicy. Na terenie wsi prowadzona jest Świetlica Środowiskowo-Terapeutyczna.
Szkoła Podstawowa w Radawcu Dużym rodowodem sięga do założonej w 1916 roku Gminnej Szkoły Elementarnej. Lekcje odbywały się w pomieszczeniach wynajętych od pana Pawła Borunia. Druga klasa znajdowała się w domu hrabiego Stadnickiego. W latach II wojny światowej nie prowadzono szkolnej kroniki. Niemcy spalili wtedy zabrane dzieciom książki i zbiory szkolnej biblioteki. Biblioteka zaczęła działać ponownie w roku 1945, dzięki darom mieszkańców Radawca. W 1998 roku uroczyście otwarto salę gimnastyczną.

</doc>
<doc id="375194" url="https://pl.wikipedia.org/wiki?curid=375194" title="Radawiec Mały">
Radawiec Mały

Radawiec Mały – wieś w Polsce położona w województwie lubelskim, w powiecie lubelskim, w gminie Konopnica.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Konopnica. Według Narodowego Spisu Powszechnego z roku 2011 wieś liczyła 225 mieszkańców.
Historia.
Radawiec wieś notowana w dokumentach źródłowych od 1398 jako „Radawyecz” w wieku IXI Radawiec Wielki, wieś i folwark, a także dobra ziemskie, i Radawiec Mały, wieś i folwark w powiecie lubelskim, gminie i parafii Konopnica, odległe 12 wiorst od Lublina. W okolicy wsi pokłady wapienia i kamienia budowlanego, wiatrak i gorzelnia (stan z roku 1873).
Spis z 1827 roku wykazał 49 domów i 503 mieszkańców. Długosz w opisie parafii Konopnica wylicza jako trzy oddzielne wsie: „Radawiec Hectoris, Radawiec Puczkonis, Radawiec Pszczonczyn”, nie podając żadnych dodatkowych szczegółów (Długosz L.B. t.II, s.540). Według regestru poborowego powiatu lubelskiego z roku 1531 wś Radawiecz miała w części Kacpra 6½ łanów i 1 młyn, Mateusz Puczek posiadał 1½ łana, Lodza 1½ łana, Andrzej Piotrowski ¾ łana, Spicuth 1½ (Pawiński, Kod Małopolski, 348).

</doc>
<doc id="375195" url="https://pl.wikipedia.org/wiki?curid=375195" title="Radawka (województwo zachodniopomorskie)">
Radawka (województwo zachodniopomorskie)

Radawka (niem. "Raddack") – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1975–1998 miejscowość administracyjnie należała do województwa szczecińskiego.

</doc>
<doc id="375196" url="https://pl.wikipedia.org/wiki?curid=375196" title="Radawnica">
Radawnica

Radawnica – wieś krajeńska w Polsce położona w województwie wielkopolskim, w powiecie złotowskim, w gminie Złotów.
Od 1726 Radawnica jest siedzibą rzymskokatolickiej parafii św. Barbary.
W latach 1945-1954 i 1973-1976 miejscowość była siedzibą gminy Radawnica. W latach 1975–1998 miejscowość administracyjnie należała do województwa pilskiego.
We wsi, nieprzerwanie od roku 1947 działa uniwersytet ludowy.

</doc>
<doc id="375197" url="https://pl.wikipedia.org/wiki?curid=375197" title="Radcze">
Radcze

Radcze – wieś w Polsce położona w województwie lubelskim, w powiecie parczewskim, w gminie Milanów.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Milanów.
Historia.
Radcze w wieku XIX to wieś w powiecie radzyńskim ówczesnej gminie Jabłoń, parafii obrzędu wschodniego własnej (w Radcze), wieś posiadała cerkiew parafialną pounicką, drewnianą, fundacji Marii z Wodzickich Scipionowej z roku 1797, także szkołę początkową. Według danych z 1888 roku było tu 107 domów i 820 mieszkańców gruntu 2018 mórg. Spis z roku 1827 wykazał 80 domów i 520 mieszkańców. Parafia Radcze należała do dekananatu wisznickiego.
Przypisy.
 

</doc>
<doc id="375198" url="https://pl.wikipedia.org/wiki?curid=375198" title="Radecz">
Radecz

Radecz (niem. "Seifersdorf") – wieś w Polsce położona w województwie dolnośląskim, w powiecie wołowskim, w gminie Brzeg Dolny.
Historia.
Wieś ulicówka położona na Wysoczyźnie Rościsławickiej. Wzmiankowana po raz pierwszy w 1301 r. jako "Siffridi Villa" oraz "Siversdorf" w akcie sprzedaży, który zawarł książę głogowski z klasztorem lubiąskim, dzieląc las tak, że łąki sąsiednie otrzymały wsie, m.in. wieś Radecz. W 1305 r. wieś wymieniona w Księdze fundacyjnej biskupstwa wrocławskiego pod nazwą "Siffridi Villa". W 1308 r. wieś kupił rycerz Merbot von Haugwitz. 
W 1350 r. wieś stała się własnością klasztoru lubiąskiego, w 1774 r. zakonu jezuitów, a od 1800 r. właścicieli Brzegu Dolnego. W 1353 r. Księga krajowa księstwa wrocławskiego wymienia miejscowość Radecz wraz z kościołem. Kościół p.w. Matki Bożej Dziewicy posiadał 2 łany ziemi. Wieś była lokowana na prawie niemieckim, sołtys posiadał 2 łany (wolne), natomiast chłopi posiadali po 1 łanie ziemi, których było 12. W 1794 r. we wsi powstała katolicka szkoła podstawowa (budynek szkoły znajdował się na terenie plebanii, zachowany do dzisiaj). W 1844 r. we wsi znajdowało się 53 domy, folwark, kościół katolicki filialny (należący do parafii w Warzyniu). Obecny neogotycki kościół został wzniesiony w 1891 r. 
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="375199" url="https://pl.wikipedia.org/wiki?curid=375199" title="Radestów">
Radestów

Radestów dawniej też Radostów – wieś w Polsce położona w województwie mazowieckim, w powiecie przysuskim, w gminie Borkowice.
Prywatna wieś szlachecka "Radostów", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Świętego Krzyża w Borkowicach.

</doc>
<doc id="375200" url="https://pl.wikipedia.org/wiki?curid=375200" title="Radęcin">
Radęcin

Radęcin – wieś w Polsce położona w województwie lubuskim, w powiecie strzelecko-drezdeneckim, w gminie Dobiegniew, w pobliżu Jeziora Radęcińskiego.
W latach 1946–1954 i 1973–1976 miejscowość należała i była siedzibą gminy Radęcin. W latach 1954-1972 wieś należała i była siedzibą władz gromady Radęcin. W latach 1975–1998 miejscowość administracyjnie należała do województwa gorzowskiego.

</doc>
<doc id="375201" url="https://pl.wikipedia.org/wiki?curid=375201" title="Radkiejmy">
Radkiejmy

Radkiejmy (niem. "Radtkehmen", 1938–1945 "Wittrade") – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość administracyjnie należała do województwa suwalskiego.

</doc>
<doc id="375202" url="https://pl.wikipedia.org/wiki?curid=375202" title="Radkowice-Kolonia">
Radkowice-Kolonia

Radkowice-Kolonia – wieś w Polsce położona w województwie świętokrzyskim, w powiecie starachowickim, w gminie Pawłów.
W latach 1975–1998 miejscowość położona była w województwie kieleckim.
Zabytki.
Do rejestru zabytków nieruchomych zostały wpisane obiekty:

</doc>
<doc id="375203" url="https://pl.wikipedia.org/wiki?curid=375203" title="Radków-Kolonia">
Radków-Kolonia

Radków-Kolonia – kolonia w Polsce, położona w województwie lubelskim, w powiecie tomaszowskim, w gminie Telatyn, nad rzeką Kamionką – dopływ Kmiczynki, Stanowi sołectwo gminy Telatyn.
W latach 1975–1998 kolonia należała administracyjnie do województwa zamojskiego.

</doc>
<doc id="375204" url="https://pl.wikipedia.org/wiki?curid=375204" title="Radlice (powiat choszczeński)">
Radlice (powiat choszczeński)

Radlice (niem. "Schulzendorf") – wieś w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 50 mieszkańców. Wieś wchodzi w skład sołectwa Witoszyn.
Geografia.
Wieś leży ok. 2 km na południe od Witoszyna, w pobliżu rzeki Stobnicy.

</doc>
<doc id="375205" url="https://pl.wikipedia.org/wiki?curid=375205" title="Radliczyce">
Radliczyce

Radliczyce – wieś w Polsce, położona w województwie wielkopolskim, w powiecie kaliskim, w gminie Szczytniki.
W latach 1975–1998 wieś administracyjnie należała do województwa kaliskiego.
Miejscowość Radliczyce leży na południowy wschód od Kalisza. 

</doc>
<doc id="375206" url="https://pl.wikipedia.org/wiki?curid=375206" title="Radliniec">
Radliniec

Radliniec (niem. "Wilhelmswalde") – wieś w Polsce, położona w województwie wielkopolskim, w powiecie średzkim, w gminie Nowe Miasto nad Wartą.
W czasie II Wojny Światowej wieś została kompletnie spalona, a następnie odbudowana przez Niemców jako wzorcowa wieś kolonizacyjna. Zbudowana wtedy charakterystyczna zabudowa jest widoczna do dzisiaj.
W latach 1975–1998 wieś administracyjnie należała do województwa poznańskiego.

</doc>
<doc id="375207" url="https://pl.wikipedia.org/wiki?curid=375207" title="Radlna">
Radlna

Radlna – wieś w Polsce położona w województwie małopolskim, w powiecie tarnowskim, w gminie Tarnów. W latach 1975–1998 miejscowość administracyjnie należała do województwa tarnowskiego.
Pieczęć wiejska z 1909 przedstawia gałązkę kwiatu o trzech łodygach z listkami, środkowy kwiat większy i rozwinięty, dwa boczne mniejsze. Napis w otoku: "GMINA RADLNA".
Toponimia.
W starych dokumentach występuje również pod nazwami Ralna lub Radlno. Położona nad potokiem Radlanka zwanym dawniej Radlica, Radliczka. Nazwa pochodzi od jednego z zabiegów uprawiania ziemi tzn. od słowa radlić oznaczającego obsypywanie roślin okopowych za pomocą radła. Radlina to skiba odkrajana radłem. Wieś położona jest bowiem nad żyzną doliną rzeki Biała w otoczeniu trudnych do zagospodarowania pagórków. W średniowieczu poradlne oznaczało podatek zależny od rozmiarów ziemi uprawnej. Radliczka to szpic radła lub element bron, a radło to dawne określenie na pług. Integralne części wsi: Góry, Jagodówka, Kolonia Radlna, Podlesie, Koszyckie.
Historia.
W 1350 po raz pierwszy w źródłach pisanych pojawiła się Radlna. W 1476 wymieniono młyn zwany Barcią na rzece Biała, przynależny do Radlnej. Do końca XVI wieku należała do rodziny Radlińskich herbu Gryf. W 1536 wieś miała ośmiu kmieci, karczmę, dwie zagrody, dwie sadzawki, dwa młyny (dworski i czynszowy), dwór, folwark i niewielki las na Słonej Górze. W 1645 roku stanowiła już własność Ludwika Rylskiego, starosty nowokorczyńskiego.
Czasy rozbiorowe.
Pod koniec XVIII wieku właścicielem Radlnej został Ignacy Ujejski herbu Szreniawa, konfederat barski. Wraz z posagiem Kunegundy Ujejskiej majątek przeszedł w ręce Karola Dębickiego. W 1840 Radlna trafiła do Stefanii z Dębickich Kępińskiej. Z tych czasów pochodzi anegdota o ekonomie i szafarce, którzy jak tylko właściciele zjeżdżali do dworku w Radlnej, nocą przebierali się za białe postaci i dzwonili łańcuchami aby jak najszybciej pozbyć się właścicieli.
W 1863 dzierżawcą Radlnej był A. Morbitzer, powstaniec styczniowy. Wybierając się do powstania swoim pełnomocnikiem do spraw zarządzania dobrami ustanowił notarialnie Marcelego Kuźniarskiego. W 1851 majątek trafił do Elżbiety Milżeckiej, zaś w 1855 do Mieczysława i Zygmunta Kępińskich. W 1867 małoletni Mieczysław Kępiński, syn zmarłego Henryka Kępińskiego był współwłaścicielem dóbr Pierzchów, Nieznanowice, Jaroszówka i Radlna.
Właścicielka Karolina Kępińska nie spłaciła pożyczki zaciągniętej w 1867 roku u Łazarza Maschlera w związku z czym w 1870 połowa dóbr radleńskich wystawiona została na licytację.
W drugiej połowie XIX wieku właścicielami Radlnej zostali Wykowscy herbu Jastrzębiec. To właśnie dla Józefa Wykowskiego wzniesiony został około 1880 istniejący do dzisiaj dwór. Zapewne w tym samym okresie po drugiej stronie drogi powstały murowane czworaki, ostatecznie rozebrane końcem XX w. W 1886 Wykowscy hodowali w Radlnej bydło rasy Kuh Länder. Z tego okresu pochodzi ogłoszenie z prasy: "Buhajki i jałówki czysto kuhländerskie, pochodzące ze sławnej stajni hr. Fürstenberga na Morawie, z tak zwanego Kuhland, są do sprzedania w każdym czasie w Obszarze dworskim Radlna o. p. Tarnów." W lutym 1887 w wieku 52 lat zmarł w Radlnej Józef Wykowski. Prasa w notce pośmiertnej informowała, że był synem Ksawerego, byłego właściciela dóbr Sufczyn i Łęki, słynnego w swoim czasie gospodarza i hodowcy koni, mających sławę nawet poza granicami kraju.
Pierwsza wzmianka o radleńskiej gorzelni pojawia się w 1887. Jej właścicielem był Józef Wykowski a funkcję gorzelnika pełnił Henryk Grabiński. Urządzenia gorzelnicze dostarczyła fabryka wyrobów metalowych Braci Kohlhaupt z Ustronia. W 1888 roku część rustykalna wsi miała 40 domów i 260 mieszkańców rzymskokatolickich. Natomiast w skład obszaru dworskiego zaliczono 3 domy, 31 mieszkańców, 24 rzymskokatolickich, 7 izraelickich.
W 1894 właścicielem (raczej dzierżawcą) Radlnej i sąsiedniego Świebodzina był Adam Kalinka, udziałowiec w poszukującej ropy spółce o nazwie: Galicyjska Krajowa spółka naftowa "Stadnicki, Żaba, Konarski, Kalinka, Kruszewski i Sp.". 31 maja 1899 zlicytowano należące do Adama Kalinki: konie, urządzenia domowe, jałownik i ok. 200 tys. cegieł.
W 1899 roku majątek Marii Wykowskiej obejmujący zabudowania, gorzelnię i ok. 235 hektarów tzw. Nizin Radleńskich nabył na licytacji książę Eustachy Sanguszko, a zarządzał nim jego pełnomocnik, pochodzący z Azerbejdżanu major Arczył Bek Jedigaroff. W styczniu 1907 w gorzelni miał miejsce tragiczny wypadek. Przez własną nieuwagę 37-letni mechanik Wojciech Łapka pochodzący z Dąbrówki Infułackiej wszedł pod pracującą maszynę parową i zginął na miejscu, poćwiartowany na kawałki.
W 1913 roku z fundacji gminy Radlna powstała istniejąca do dzisiaj kapliczka krzyż z adnotacjami: "„Któryś za nas cierpiał rany Jezu Chryste zmiłuj się nad nami" oraz "Figurkę ufundowała gmina Radlna w 1913 r."." Figura w kształcie krzyża z wizerunkiem Jezusa ukrzyżowanego posadowiona jest na kamiennych blokach obrobionych w pracowni p.Musiała w Tarnowie.
Okres międzywojenny.
W latach 1928–1931 opracowano "projekt drenowania gruntów na folwarku Radlna". W 1938 w tutejszym folwarku Sanguszko rozwijał chlewnię zarodową świń rasy: wielka biała angielska zwanych też "jorkszyrami".
II wojna światowa.
We wrześniu 1939 na terenie folwarku stacjonowało krótko dowództwo 24 dywizji piechoty. W czasie okupacji Niemcy urządzili w zabudowaniach dworskich przymusowy obóz pracy służby budowlanej prawdopodobnie Baudienst. Jeńcy pracowali przy budowie okopów wokół Tarnowa tzw. panzergrabów, które miały zatrzymać radzieckie czołgi zmierzające na zachód. W 1944 w miejscowości przebywali wysiedleni warszawiacy m.in. Krystyna Pawlak ps."Krycha", sanitariuszka w powstaniu warszawskim, odznaczona Warszawskim Krzyżem Powstańczym.
Współcześnie.
Po II wojnie światowej miejscowy folwark (50 ha ziemi) wraz dworem otrzymał od państwa Związek Młodzieży Przemysłowej i Rękodzielniczej działający przy krakowskim klasztorze Jezuitów. Miało to być odszkodowanie za rozparcelowany w 1945 majątek w Łukowicy (300 ha lasu i około 300 ha gruntów ornych). W 1950 folwark radleński znacjonalizowano, tworząc PGR.
W okresie PRL powstała spółdzielnia rolnicza a zabudowania folwarku użytkowane były przez Zakłady Rolno-Przemysłowe "Igloopol" w Tarnowie i ośrodek zdrowia. W 1972 na polach zwanych Jagodówka na pograniczu Radlnej, Nowodworza i Koszyc Małych wywłaszczono część terenu by w kolejnych latach wybudować stację elektroenergetyczną 400/110 kV „TARNÓW” wraz z prowadzącą do niej bocznicą kolejową.
3 września 2008 roku na terenie stacji doszło do pożaru transformatora dużej mocy 250 MVA. W działaniach ratowniczo-gaśniczych uczestniczyło 41 zastępów Straży Pożarnej, łącznie 155 strażaków.
Zabudowania dworskie w Radlnej.
W centrum Radlnej znajdują się budynki dawnego folwarku. Zabudowę tworzą parterowy dwór z około 1880 oraz dwa budynki z przełomu XVIII i XIX wieku: czworak przydworski i budynek gospodarczy. Wokół dworu niewielkie założenie parkowo-ogrodowe o zatartej kompozycji z tego samego okresu.
Dwór – eklektyczny, murowany, parterowy, na planie prostokąta, z dwoma skrzydłami od frontu. Ten dwutraktowy dwór odwołuje się do tradycji włoskiej willi renesansowej. Między skrzydłami znajduje się taras poprzedzony kamiennymi schodami, przy ścianie wschodniej przybudówka wejścia bocznego. Elewacje i szczyty z opaskami tynkowymi, okna w opaskach z gzymsami nadokiennymi. Dach dwuspadowy, spłaszczony. W naczółkach ryzalitów zachowały się herby dawnych właścicieli – Leliwa (po lewej) i Jastrzębiec (po prawej). Dwór ten zwany był przez miejscową ludność rządcówką. Obiekt został dwukrotnie przebudowany, w początku XX wieku i w 1977.
Budynek gospodarczy z XVIII/XIX w. Klasycystyczny, murowany, parterowy, na planie prostokąta, dwutraktowy, z sienią przejazdową w środkowym ryzalcie zwieńczonym gzymsem i balustradą, na której znajdują się dwa kamienne wazony.
Czworak z XVIII/XIX w. wybudowany w podobnym stylu. Jest to budynek prostokątny, murowany, parterowy, dwutraktowy, którego frontowa ściana ma podział ramowy z opaskami wokół okiennymi.
Sport.
W 1999 utworzono Klub Sportowy Radlna. Piłkarze występują w biało-czerwonych barwach. W 2019 Jakub Malicki odnowił logo klubu. Zamiast dotychczasowego wizerunku piłki na tle trzech pasów, w nowym logo nawiązano do symboliki z pieczęci wiejskiej. W konkursie "Logo Roku 2019" organizowanym przez PolskieLogo.net zajęło 2 miejsce.
Linki zewnętrzne.
Portret zbiorowy siedmiu kobiet na tarasie dworu w Radlnej w pow. tarnowskim w dobrach Romana Sanguszki z 1926.

</doc>
<doc id="375208" url="https://pl.wikipedia.org/wiki?curid=375208" title="Radlnia">
Radlnia

Radlnia – wieś w Polsce położona w województwie mazowieckim, w powiecie łosickim, w gminie Olszanka.
Wierni Kościoła rzymskokatolickiego należą do parafii św. Jana Chrzciciela w Hadynowie.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="375209" url="https://pl.wikipedia.org/wiki?curid=375209" title="Radłowice">
Radłowice

Radłowice – wieś w Polsce położona w województwie dolnośląskim, w powiecie oławskim, w gminie Domaniów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Nazwa miejscowości wywodzi się od staropolskiej nazwy "radła" oznaczającej po polsku wczesną konstrukcję narzędzia rolniczego "pługa" . Heinrich Adamy swoim dziele o nazwach miejscowych na Śląsku wydanym w 1888 roku we Wrocławiu wymienia jako pierwotną zanotowaną nazwę miejscowości "Radłowice" podając jej znaczenie "Pflugerdorf" - "Wieś oraczy pługiem".

</doc>
<doc id="375210" url="https://pl.wikipedia.org/wiki?curid=375210" title="Radłowo (województwo kujawsko-pomorskie)">
Radłowo (województwo kujawsko-pomorskie)

Radłowo – wieś w Polsce, położona w województwie kujawsko-pomorskim, w powiecie inowrocławskim, w gminie Pakość.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 561 mieszkańców. Jest drugą co do wielkości miejscowością gminy Pakość.
Sport.
W Radłowie działa klub piłkarski "Ludowy Zespół Sportowy Hermes Radłowo" (zał. 1962), grający obecnie (od sezonu 2013/2014) w B-klasie K-PZPN. Swe mecze rozgrywa na miejscowym Boisku Sportowym o pojemności 350 miejsc, wymiary boiska: 110 × 70 m. Największym osiągnięciem zespołu jest awans na jeden rok (rozgrywki sezonu 2012/2013) do A-klasy K-PZPN.

</doc>
<doc id="375211" url="https://pl.wikipedia.org/wiki?curid=375211" title="Radłówek">
Radłówek

Radłówek – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
W latach 1975–1998 wieś administracyjnie należała do województwa bydgoskiego.
Według Narodowego Spisu Powszechnego (III 2011 r.) wieś liczyła 150 mieszkańców. Jest 28. co do wielkości miejscowością gminy Inowrocław.

</doc>
<doc id="375212" url="https://pl.wikipedia.org/wiki?curid=375212" title="Górnik Katowice">
Górnik Katowice

Górnik Katowice − klub sportowy z Katowic. Klub istniał do 1964 roku, kiedy to połączył się z kilkoma innymi klubami sportowymi tworząc GKS Katowice. W latach dziewięćdziesiątych XX wieku sekcja hokejowa tego klubu na pewien czas powróciła do nazwy Górnik Katowice.
Sekcje i ich sukcesy.
Piłka siatkowa.
Poziom rozgrywek:

</doc>
<doc id="375213" url="https://pl.wikipedia.org/wiki?curid=375213" title="Radłówka">
Radłówka

Radłówka (, po wojnie przejściowo "Biała Góra") – wieś w Polsce położona w województwie dolnośląskim, w powiecie lwóweckim, w gminie Lwówek Śląski. 
Położenie.
Radłówka to wieś leżąca na Pogórzu Izerskim, w Niecce Lwóweckiej, u południowo-wschodniego podnóża Twardziela, na wysokości około 220-230 m n.p.m. 
Podział administracyjny.
W latach 1945–1954 siedziba gminy Radłówka. W latach 1975–1998 miejscowość administracyjnie należała do województwa jeleniogórskiego. Do wsi należy przysiółek Berlinek (niem. "Ober Stamnitzdorf" (do 1937 r.); w latach 1937–1945 "Ober Hartelangenvorwerk").
Historia.
Wieś wymieniona w 1209 r. jako folwark przy wzgórzu Twardziel (). Bolesław II Rogatka w 1250 r. (według innych wersji Henryk II Pobożny w 1241 r.) podarował folwark w podzięce za służbę rycerzowi Henrykowi Długiemu (), od którego przydomka wieś wzięła najprawdopodobniej swoją niemiecką nazwę (). Po śmierci Henryka Długiego Radłówka prawdopodobnie wróciła pod bezpośredni zarząd księcia. 21 stycznia 1293 r. Bolko I Surowy podarował ją mieszczaninowi lwóweckiemu Henrykowi Raussendorfowi. W 1424 r. Enede Raussendorf odsprzedał wieś swojemu siostrzeńcowi Nickelowi (Nikolowi) von Zedlitz. On lub jego potomkowie zbudowali w Radłówce murowany, dwór obronny, który otoczono wałem i podwójną fosą. W 1480 r. Stephan Förster z Pławnej Górnej sprzedał folwark w Radłówce za 400 marek braciom Nikolowi i Sigismundowi von Zedlitz. W 1486 r. Sigismund zapisał swojej żonie Margarecie 14 marek rocznej renty z Radłówki. W roku 1500 Sigismund von Zedlitz sprzedał Radłówkę Lwówkowi Śląskiemu. Radłówka była niszczona podczas wojen husyckich i wojny trzydziestoletniej. W latach 1567–1568 większość mieszkańców zmarła podczas zarazy. W XVIII wieku Radłówka przeżywała okres rozwoju. W roku 1784 we wsi stały 95 domy, z których 51 zostało wybudowanych po roku 1765. Do wsi w XIX w. należał kamieniołom wytwarzający cenione kamienie młyńskie. 21 lipca 1893 całą wieś strawił pożar. W 1897 Radłówka została zalana przez powódź. W 1904 r. poprowadzono przez wieś linię kolejową. Po 1945 r. Radłówka pozostała wsią rolniczą. 
W XX wieku liczba ludności wsi systematycznie malała:
Kolonia Berlinek liczyła w 1820 r. 232 osoby.
Radłówkę opisuje w swoich wspomnieniach „Mein langer Weg von Schlesien nach Gotha 1933–1950” i „Als Lehrer in Gotha/Thüringen 1950 – 1990” urodzony tutaj Heinz Scholz.
Zabytki.
Do wojewódzkiego rejestru zabytków wpisane są ruiny zamku z XVI w. W fosie okalającej ruiny zamku znajduje się pomnik pamięci poległych żołnierzy w I wojnie światowej.

</doc>
<doc id="375214" url="https://pl.wikipedia.org/wiki?curid=375214" title="Radnica">
Radnica

Radnica () – wieś w Polsce położona w województwie lubuskim, w powiecie krośnieńskim, w gminie Krosno Odrzańskie.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:
inne obiekty:

</doc>
<doc id="375215" url="https://pl.wikipedia.org/wiki?curid=375215" title="Radocyna">
Radocyna

Radocyna (j. łemkowski Радоцина) – opustoszała wieś w Polsce położona w województwie małopolskim, w powiecie gorlickim, w gminie Sękowa.
W latach 1975–1998 miejscowość administracyjnie należała do województwa nowosądeckiego.
Położenie geograficzne.
Radocyna położona jest w środkowej części Beskidu Niskiego w Karpatach Zachodnich. Leży nad rzeką Wisłoką, która ma tutaj swoje źródła w południowej części wsi na wysokości 575 m n.p.m., na zboczach góry Dębi Wierch (664 m n.p.m.). Od południa graniczy bezpośrednio ze Słowacją, z miejscowościami Varadka i Vyšná Polianka. Na granicy państwowej, która biegnie głównym grzbietem wododziałowym Karpat znajduje się na terenie wsi płytka przełęcz Pod Dębim Wierchem (566 m n.p.m.). Od strony wschodniej wieś graniczy z sąsiednim województwem podkarpackim z miejscowością Wyszowatka; od północy z wsią Czarne (i jej przysiółkiem Długie) i od zachodniej strony z Konieczną. Przez wieś wzdłuż rzeki Wisłoki prowadzi słabo utwardzona droga gminna.
Historia.
Wieś pierwszy raz notowana w 1603 jako własność Stadnickich ze Żmigrodu. Według źródeł w XVII wieku maleńka, pod koniec wieku XVIII samodzielna parafia zamieszkana przez ok. 400 osób. W 1888 liczyła 87 domostw i 486 mieszkańców: 479 Łemków i 7 Żydów. W 1898 wybudowano cerkiew greckokatolicką pw. św. Kosmy i św. Damiana, w miejscu starszej świątyni. Według spisu z 1921 w Radocynie żyło 384 grekokatolików (w 1928 większość przeszła na prawosławie), 13 żydów i 4 rzymskich katolików. Około 1928 wybudowano we wsi drugą cerkiew – prawosławną. W latach 1930 odgrywała istotną rolę w rozwoju prawosławia na Łemkowszczyźnie. W 1938 we wsi było 85 domów, cerkiew, posterunek straży granicznej, wiatrak. W czasie wojny miejsce stacjonowania oddziału niemieckiej straży granicznej. Po wojnie wszyscy mieszkańcy wyjechali do ZSRR, w okolice Krzywego Rogu. Niebawem większość postanowiła wrócić, udało się to tylko jednej rodzinie. W 1955 budynki obu dawnych cerkwi rozebrano.
Zabytki.
Obiekt wpisany do rejestru zabytków nieruchomych województwa małopolskiego
Dziś.
W Radocynie znaleźć można ślady po dawnych mieszkańcach: piwnice, drzewa owocowe, kapliczki, zniszczony budynek szkoły, przydrożne krzyże i cerkwisko w otoczeniu starych drzew. Na miejscowym cmentarzu zachowało się 25 kutych w kamieniu nagrobków (najstarszy z 1894). Nieopodal znajduje się Cmentarz wojenny nr 43 – Radocyna z czasów I wojny światowej, na którym pochowano 4 żołnierzy austriackich z 27 pułku piechoty oraz 79 żołnierzy armii rosyjskiej z 195 pułku piechoty. Zaprojektowany został przez Dušana Jurkoviča.
W części centralnej kamienny obelisk z inskrypcją:
"Nie znaliśmy życia drugiego człowieka,""Teraz śmierć nas połączyła"
Na północ od Radocyny, współcześnie we wsi Czarne, znajduje się Ośrodek Szkoleniowo-Wypoczynkowy Lasów Państwowych „Radocyna” oraz działająca w sezonie wakacyjnym baza namiotowa.

</doc>
<doc id="375216" url="https://pl.wikipedia.org/wiki?curid=375216" title="Radolin (województwo wielkopolskie)">
Radolin (województwo wielkopolskie)

Radolin (niem. "Radolin") – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka. Dawniej miasto.
Radolin położony jest nad rzeką Trzcinicą na skraju doliny Noteci. We wsi zachował się dawny rynek, obecnie prostokątny plac i zwarta zabudowa wzdłuż głównej drogi oraz szereg domów z początku XIX wieku.
Historia.
Rozkwit miejscowości nastąpił w XVII i XVIII wieku w związku z rozwojem sukiennictwa, a w latach 1759-1857 posiadał prawa miejskie. Zdegradowany do rzędu wsi w zaborze pruskim. W latach 1975–1998 miejscowość administracyjnie należała do województwa pilskiego.
Herb Radolina.
W herbie Radolina jest uwidoczniony Bróg wsparty na żerdziach, który wzięty został z herbu wielkopolsko-kujawskiego rodu Leszczyców rodziny Radolińskich.

</doc>
<doc id="375217" url="https://pl.wikipedia.org/wiki?curid=375217" title="Radolina">
Radolina

Radolina – wieś w Polsce położona w województwie Wielkopolskim, w powiecie Konińskim, w gminie Golina.
W latach 1975–1998 miejscowość administracyjnie należała do województwa konińskiego.
Początki Radoliny.
Pierwsze wzmianki o Radolinie pojawiają się w 1213 roku w księgach Cystersów z klasztoru w pobliskim Lądzie. Jednak wieś powstała wcześniej, nie sposób ustalić dokładnej daty. Wiemy, że osadnictwo na tym terenie formowało się w XI–XII w.
Ze źródeł historycznych wynika, że Radolina była zasobna, właściciele zręcznie wykorzystywali bowiem korzystne położenie wsi, budując m.in. młyn na rzece Warcie i drewniany wiatrak służący do mielenia zboża. W drugiej połowie XIX w. we wsi, w folwarku i przy młynie stało łącznie 19 domów, w których zamieszkiwało 275 osób. We wsi działał również kowal.
Pochodzenie nazwy Radolina.
Trudno podać genezę nazwy. Prawdopodobnie wywodzi się ona od Pradoliny Warty – określenia terenu, na którym leży wioska.
Ród Leszczyców a Radolina.
W XIII i XIV wieku właścicielami Radoliny był ród Leszczyce herbu Bróg. Przedstawiciele tego rodu pełnili istotne funkcje w ówczesnej administracji – Jan i Świętopełek byli podczaszymi kaliskimi, a Maciej wojewodą inowrocławskim.
Piotr Wysz Radoliński.
Najznamienitszy z Leszczyców – Piotr Wysz Radoliński – przyszedł na świat w roku 1354 jako drugie dziecko hrabiego Maczudy i Małgorzaty. Był gruntownie wykształcony, uzyskał tytuł doktora obojga praw na Uniwersytecie w Padwie. W roku 1392 król Władysław Jagiełło mianował go biskupem krakowskim oraz kanclerzem królowej Jadwigi. Wysz został trzecią osobą w państwie, cieszył się zaufaniem Jagiełły, który wysyłał go z różnymi misjami dyplomatycznymi. Biskup był również wykonawcą testamentu Jadwigi, zajmował się odnowieniem Akademii Krakowskiej, zostając kanclerzem wszechnicy. W 1397 roku bratanica Piotra Wysza – Barbara – została drugą żoną Zawiszy Czarnego. Po jego śmierci w wojnie tureckiej wdowa wraca do Radoliny i mieszka tam z synami do końca swego życia. W 1412 roku na skutek intryg księcia Witolda Wysz zostaje przeniesiony na biskupstwo poznańskie, umiera w Ciążeniu w roku 1414. Spoczywa w Katedrze Poznańskiej.
Sprzedaż Radoliny.
Do roku 1610 ród Leszczyców miał prawo do osadzania probostwa w Myśliborzu. Adam jednak sprzedał ten przywilej Rochowi Żychlińskiemu wraz z częścią Radoliny. Zabieg ten nie złagodził zadawnionych sporów między tymi dwoma rodami, dlatego w roku 1614 Radolińscy odsprzedają Żychlińskim resztę wsi. W połowie XVII w. ostatni Radoliński opuszcza miejscowość.
Radolina w czasach rozbiorów Polski.
Po III rozbiorze Polski Radolina znalazła się w granicach zaboru pruskiego, a po upadku Księstwa Warszawskiego – w Królestwie Polskim. W czasie powstania styczniowego, w roku 1863 Radolina i okoliczne wioski stały się terenem potyczki oddziału generała Taczanowskiego z Moskalami.
W czasach zaborów właścicielami wsi byli: Chmielewscy, Świniarscy, Kunatowscy i Suchorzewscy.
Radolina w XX wieku.
Szkoła Podstawowa i Ochotnicza Straż Pożarna.
Suchorzewscy bardzo dbali o rozwój miejscowości. Józef Suchorzewski otworzył w 1904 roku Szkołę Podstawową w Radolinie. Działała ona nieprzerwanie do lutego 1939 roku, kiedy to została zamknięta przez Niemców. 13 lutego 1945 r. szkoła w Radolinie wznowiła działalność w trudnych warunkach lokalowych. 200 uczniów gnieździło się w malutkim budynku, a wieczorem w ławkach szkolnych zasiadali dorośli, by nauczyć się czytać i pisać. Miejscowa ludność zaczęła dostrzegać konieczność budowy nowej szkoły. Kamień erekcyjny wbudowano w sierpniu 1959 r. Dzięki wielkiemu zaangażowaniu całej społeczności wiejskiej szkołę – Pomnik Tysiąclecia Państwa Polskiego – otwarto już 1 maja 1960 roku.
Józef Suchorzewski w czerwcu 1918 roku powołał Ochotniczą Straż Pożarną, która funkcjonuje do dziś.
Kompleks dworsko-parkowy.
Kompleks dworsko-parkowy spotkał znacznie gorszy los. Po zakończeniu II wojny światowej majątek został przejęty przez skarb państwa. Dwór wznoszący się pośrodku parku uległ zniszczeniu. Do dziś jednak można oglądać jego pozostałości.
Teren parku porasta drzewostan o charakterze naturalnym, w tym drzewa mające status pomnika przyrody. Najstarszym z nich jest ponad trzystuletni jesion wyniosły. W 1979 roku tą formą ochrony objęto również dwie parkowe aleje wiązową i grabową.
Pożar w Radolinie.
W 1952 roku Radolinę dotknęła wielka tragedia – połowę wsi strawił pożar, który wybuchł w środku nocy. Do dziś wśród starszych mieszkańców panuje przekonanie, że zabudowania w drugiej części miejscowości ocaliła Matka Boska, do której mieszkańcy modlili się o ratunek. W momencie, gdy wynieśli obraz na drogę, wiatr zmienił kierunek i ogień przestał się rozprzestrzeniać. Pogorzelcy. szybko odbudowali zniszczone zabudowania, lokując je nad biegnącą przez miejscowość szosą.
Radolina dziś.
Radolina leży nieopodal Nadwarciańskiego Parku Krajobrazowego na terenie Pyzderskiego Obszaru Chronionego Krajobrazu oraz na obszarze Natura 2000.
Na terenie wsi znajdują się rodzinne gospodarstwa rolne i sadownicze, w których uprawia się wiśnie, borówki amerykańskie i porzeczki. Znajduje się tu również elektrownia wiatrowa małych rozmiarów.
Powstanie Wielkopolskiego Stowarzyszenia Odnowy Wsi „NASZA RADOLINA”.
W 2013 roku powołano do życia Grupę Odnowy Wsi Radolina, a sołectwo przystąpiło do Programu „Wielkopolska Odnowa Wsi 2013–2020”.
23 lipca 2017 roku zwołano zebranie założycielskie, na którym powołano do życia Wielkopolskie Stowarzyszenie Odnowy Wsi „NASZA RADOLINA”.

</doc>
<doc id="375218" url="https://pl.wikipedia.org/wiki?curid=375218" title="Radolinek">
Radolinek

Radolinek – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość administracyjnie należała do województwa pilskiego.

</doc>
<doc id="375219" url="https://pl.wikipedia.org/wiki?curid=375219" title="Radomek (województwo warmińsko-mazurskie)">
Radomek (województwo warmińsko-mazurskie)

Radomek – wieś w Polsce położona w województwie warmińsko-mazurskim, w powiecie iławskim, w gminie Iława.
W latach 1975–1998 miejscowość administracyjnie należała do województwa olsztyńskiego.
Komunikacja.
W miejscowości znajduje się pętla autobusowa komunikacji miejskiej ZKM Iława dla linii nr 8 (Długa-Radomek).

</doc>
<doc id="375220" url="https://pl.wikipedia.org/wiki?curid=375220" title="Radomia">
Radomia

Radomia – wieś w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.
Historia.
Założycielem Radomi w 1345 roku był Seifried von Rabenau. To właśnie jego imieniu Radomia zawdzięcza swoją historycznie niemiecką nazwę Seiffersholz. Seifried von Rabenau był wówczas także właścicielem Drzonowa oraz Kosierza. Od 1395 roku właścicielem Radomii był Peter von Rabenau. Przez następne 200 lat brakuje jakiejkolwiek informacji na temat Radomi, wtedy najprawdopodobniej wieś należała bezpośrednio do Kosierza lub Drzonowa. Na mapie "Śląsk Głogowski z 1645 roku – Willema i Joana Blaeu" widnieje nazwa "Seyferts holtz". Kolejnym właścicielem od 1654 roku był Christian von Schwarz, od 1681 Christoph von Landskron. Na tablicy nad wejściem w kościele w Łagowie (położonym kilkanaście kilometrów od Radomi), można odczytać, że właścicielami Radomi w 1698 roku było małżeństwo Johann von Arnold i Dorothea von Jeuthe. Rodzina von Arnold była właścicielem Radomi aż do 1829 roku. W latach czterdziestych XIX w. nastąpiła kolejna zmiana właściciela, został nim Arthur Friedrich Joachim von Knobelsdorff z Buchałowa, W latach pięćdziesiątych oraz sześćdziesiątych kolejnym właścicielem staje się Otto Ludwig, syn bardzo wpływowego rachmistrza zielonogórskiego. W dalszym okresie właścicielami staje się rodzina Rothenburg, właścicieli Czerwieńska, Nietkowa i Lasek. W 1905 roku Radomia liczyła 145 mieszkańców. Posiadała szkołę ewangelicką, której budynek istnieje do dziś. Przed wojną w 1937 roku Radomia liczyła wspólnie z już nieistniejącą kolonią Meileiche (do 1918 Meileiche - Gasthof, po 1918 Meileiche, od 1951 Plewnia) łącznie 105 mieszkańców. Natomiast według spisu z dnia 17.05.1939, czyli na krótko przed II wojną światową, łączna liczba mieszkańców wynosiła 110 osób, w tym 89 osób w Seiffersholz oraz 21 osób w Meileiche. Kolonia Meileiche znajdowała się tam, gdzie teraz znajduje się parking oraz nieczynna już restauracja przy skrzyżowaniu drogi krajowej nr 32 (wówczas była to główna droga łącząca Wrocław z Berlinem) z drogą powiatową prowadzącą do Radomi. Swą nazwę kolonia Meileiche zawdzięczała temu, że znajdowała się dokładnie w odległości 1 mili niemieckiej od Zielonej Góry. W Meileiche przy drodze znajdowała się gospoda, zbudowana w 1809 roku, oraz kilka innych budynków. Wszystkie zabudowania w Meileiche zostały krótko po wojnie rozebrane, a jedynym śladem po dawnej miejscowości są resztki po studni wśród okazałych dębów. Podobny los spotkał kilka domów w Radomi, zlikwidowany został także cmentarz, którego pozostałości można znaleźć w przylegającym do miejscowości lesie. Ówcześni mieszkańcy Radomi i Meileiche uczęszczali do kościoła ewangelickiego w Drzonowie lub do katolickiego w Leśniowie Wielkim. Przez kilkadziesiąt powojennych lat Radomia pozostawała mało znaną miejscowością z liczbą mieszkańców nie przekraczającą 100 osób. W 1989 roku podjęta została decyzja o budowie osiedla mieszkaniowego. Wykupiono grunty od prywatnych właścicieli i zaprojektowano osiedle na ok. 200 działek. Wytyczono drogi, zbudowano wodociągi i kanalizacje. Pierwsze budowy nowych domów rozpoczęły się w 1999 roku. W 2004 roku do użytku oddano drogę asfaltową prowadzącą przez osiedle. W 2007 oddano do użytku świetlicę wraz z przylegającymi boiskami. W roku 2011 oddano do użytku nowy plac zabaw oraz wybudowano nową dużą wiatę z przeznaczeniem na miejsce spotkań mieszkańców. W tym samym roku Urząd Gminy Świdnica opublikował Plan Odnowy Miejscowości Radomia, który jest systematycznie realizowany. W roku 2013 oddano do użytku nowoczesną sieć telekomunikacyjną zapewniającą szerokopasmowy dostęp do internetu.
Pochodzenie nazwy Radomia.
Nazwa miejscowości według historycznych źródeł na przestrzeni wieków przyjmowała następujące formy: Seiffersholz 1345; Seyfridisholtze 1416; Seiffersholz 1582; Seifersholz 1697, Seyferscholz 1745. Nazwa Seiffers-holz oznaczała "las Siefreda". Starogermańskie Imię Siefred (Siegfried) oznacza "zwycięstwo i pokój". Natomiast dzisiejsza nazwa utworzona została od słowiańskiego imienia Radomir (czyli "ten, który troszczy się o pokój"), i które ma podobne znaczenie jak imię Siefried. Ostatecznie przyjęto skróconą żeńską formę imienia Radomir i oficjalnie od 1948 miejscowość nazywa się Radomia. 
Kwestia odmiany nazwy.
Często pojawia się problem, jak prawidłowo odmieniać nazwę miejscowości Radomia. Według Wielkiego słownika ortograficznego pod redakcją Edwarda Polańskiego rzeczowniki zakończone na -ia mają w dopełniaczu, celowniku i miejscowniku końcówkę -i lub -ii. Wiąże się to z poczuciem rodzimości czy obcości wyrazu, a także z wymową mianownika. Jeśli -ia występuje po spółgłoskach wargowych p, b, f, w, m, to w wyrazach rodzimych i przyswojonych piszemy -i, natomiast w wyrazach obcych -ii. Radomia jest wprawdzie polskim odpowiednikiem wcześniejszej niemieckiej nazwy Seiffersholz, ale autorzy Słownika nazw geograficznych Ziemi Lubuskiej z 1963 roku od początku uznawali ją za rodzimą, przydając końcówkę -i. Dlatego zalecana forma odmiany to np. "mieszkaniec Radomi".
Meteoryt Seifersholz (Radomia).
22 marca 1841 r. o godz. 15.30 spadł meteoryt koło Heinrichau w dobrach Seiferholz, pow. Grünberg, czyli w okolicach Wilkanowa, w dobrach Radomia, pow. Zielona Góra, w byłym księstwie Legnickim. Spadły dwa odłamy, łącznie około 1 kg. Wspomnianego dnia i godziny mieszkańcy, którzy pracowali na polach usłyszeli trzy silne grzmoty podobne do wystrzałów armatnich. Niebo było zupełnie pogodne, z wyjątkiem jednego małego obłoczka. bezpośrednio potem dał się słyszeć w powietrzu głośny gwizd, który zdawał się iść z zachodu i im bardziej się “zbliżał”, tym stawał się silniejszy i wreszcie przypominał dźwięk organów, których tony były raz wysokie, raz niskie, co miało trwać około 5 minut. Wreszcie usłyszano jakby jakieś ciężkie ciało spadło na ziemię. Robotnicy idąc w kierunku źródła dźwięków zbliżyli się do miejsca spadku i w odległości około 100-150 kroków znaleźli na głębokości pół stopy w ziemi “kamień”. Otwór wskazywał pionowy kierunek spadku. Robotnicy bali się dotknąć kamienia, myśląc, że jest gorący, jednak okazał się zupełnie zimny. Eksplozję słychać było m.in. w Żaganiu, Sulechowie, Nowej Soli i wielu wioskach okręgu Zielonej Góry. Znalezione odłamki zdawały się fragmentami prawdopodobnie jakiejś większej masy, która rozpadła się w powietrzu i mogła pierwotnie ważyć ponad 2 funty, posiadając kształt czworobocznej piramidy. Meteoryt ten znany jest też pod nazwami: Grüneberg, Grünberg, Seifersholz, Heinrichau, czy Schloin i został sklasyfikowany jako szary żyłkowaty chondryt (Cga). Jego fragmenty znajdują się lub znajdowały: Bailey i Berment, Berlinie, Budapeszcie, Chicago, Göttingen, Gregory, Kalkucie, Londynie, Nowym Jorku, Tartu, Tübingen, Watykanie, Wiedniu i Wrocławiu.
Stowarzyszenie Nasza Radomia.
W Radomi działa stowarzyszenie Nasza Radomia, które powstało 21.04.2001 z inicjatywy przyszłych mieszkańców osiedla w Radomi. Celem stowarzyszenia było stworzenie warunków dla powstania osiedla mieszkaniowego oraz zaspokajanie potrzeb kulturalnych i gospodarczych jego mieszkańców.
Cele.
Aktualnie Stowarzyszenie zajmuje się tak palącymi problemami jak sprawa drogi do Zielonej Góry (odcinek do drogi krajowej), oświetleniem osiedla, drogami osiedlowymi, telefonami, internetem i gazyfikacją.
Osiągnięcia.
Uporządkowanie terenów przyszłego osiedla mieszkaniowego.
Dzięki Urzędowi Gminy oraz przy wsparciu ze środków Unii Europejskiej powstała nowoczesna droga o nawierzchni asfaltowej, dzisiejsza Ulica Tęczowa.
Odsunięcie projektowanej linii wysokiego napięcia. Dziś biegnie ona kilkaset metrów od osiedla.
Sprzątanie terenów osiedla, z pomocą dzieci z Radomi.

</doc>
<doc id="375221" url="https://pl.wikipedia.org/wiki?curid=375221" title="Radomierowice">
Radomierowice

Radomierowice (dodatkowa nazwa w j. niem. Plümkenau) – wieś w Polsce, położona w województwie opolskim, w powiecie opolskim, w gminie Murów, w pobliżu rzeki Bogacicy.
Historia.
Wieś założona w 1773 i 1774 w ramach fryderycjańskiej akcji osiedleńczej. Większość imigrantów stanowili osadnicy Hesji-Nassau wyznania kalwińskiego. W 1786 r. wybudowano istniejący do dziś kościół kalwiński (ob. katolicki). Pierwszy pastorem (od 1789) był pochodzący z rodziny polskich pastorów Salomon Jakub Kałuski.
Do głosowania podczas plebiscytu uprawnionych było w Radomierowicach 279 osób, z czego 181, ok. 64,9%, stanowili mieszkańcy (w tym 173, ok. 62,0% całości, mieszkańcy urodzeni w miejscowości). Oddano 278 głosów (ok. 99,6% uprawnionych), w tym 277 (ok. 99,6%) ważnych; za Niemcami głosowało 277 osób (100%), a za Polską 0 osób (0,0%). 9 września 1947 r. nadano miejscowości polską nazwę Radomierowice a kościół dostosowano do potrzeb kultu katolickiego.
Zabytki.
Do wojewódzkiego rejestru zabytków wpisany jest:

</doc>
<doc id="375222" url="https://pl.wikipedia.org/wiki?curid=375222" title="Radomierzyce (powiat zgorzelecki)">
Radomierzyce (powiat zgorzelecki)

Radomierzyce (niem. "Radmeritz") – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Strażnica WOP.
W 1946 roku była tu 16 strażnica 4 Komendy Odcinka WOP.
Przejście graniczne.
Do 21 grudnia 2007 funkcjonowało w miejscowości przejście graniczne Radomierzyce-Hagenwerder, które na mocy układu z Schengen zostało zlikwidowane.
Zabytki.
Do wojewódzkiego rejestru zabytków wpisane są:

</doc>
<doc id="375223" url="https://pl.wikipedia.org/wiki?curid=375223" title="Radomiłowice">
Radomiłowice

Radomiłowice – wieś w Polsce położona w województwie dolnośląskim, w powiecie lwóweckim, w gminie Lwówek Śląski, na Pogórzu Kaczawskim w Sudetach.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Liczba ludności w latach 1786–2011.

</doc>
<doc id="375224" url="https://pl.wikipedia.org/wiki?curid=375224" title="Radomiłów">
Radomiłów

Radomiłów – wieś w Polsce położona w województwie dolnośląskim, w powiecie lubińskim, w gminie Rudna.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="375225" url="https://pl.wikipedia.org/wiki?curid=375225" title="Radomina">
Radomina

Radomina – wieś w Polsce położona w województwie łódzkim, w powiecie wieluńskim, w gminie Biała.
W latach 1975–1998 miejscowość administracyjnie należała do województwa sieradzkiego.

</doc>
<doc id="375226" url="https://pl.wikipedia.org/wiki?curid=375226" title="Radomirka">
Radomirka

Radomirka – wieś w Polsce położona w województwie lubelskim, w powiecie lubelskim, w gminie Wysokie.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Wysokie. Według Narodowego Spisu Powszechnego z roku 2011 wieś liczyła 54 mieszkańców.
Historia.
Według Słownika geograficznego Królestwa Polskiego z roku 1888, Radomirka – wieś i folwark nad rzeką Giełczew w ówczesnym powiecie krasnostawskim, gminie i parafii Wysokie. Wieś w owym okresie znana jest zwykle pod drugą nazwą „Giełczew”, posiadała 115 osad z gruntem 3079 mórg włościańskich. Folwark należał wówczas do dóbr ordynacji Zamoyskich.

</doc>
<doc id="375227" url="https://pl.wikipedia.org/wiki?curid=375227" title="Radonice">
Radonice

Radonice – wieś w Polsce położona w województwie mazowieckim, w powiecie warszawskim zachodnim, w gminie Błonie.
Wieś szlachecka położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="375228" url="https://pl.wikipedia.org/wiki?curid=375228" title="Radonie">
Radonie

Radonie – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki. Na skraju wsi przepływa rzeka Mrowna.
Wieś szlachecka położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.
W Radoniach znajdują się:
W 1920 roku w Radoniach urodziła się Wacława Ada Obłękowska.

</doc>
<doc id="375229" url="https://pl.wikipedia.org/wiki?curid=375229" title="Fosylizacja (językoznawstwo)">
Fosylizacja (językoznawstwo)

Fosylizacja () – w językoznawstwie stosowanym termin określający zjawisko zatrzymania procesu uczenia się języka obcego ze względu na osiągnięcie satysfakcjonującego poziomu jego znajomości. Poziom ten jest subiektywny i zależy od indywidualnych potrzeb ucznia.
Na przykład osoba pochodzenia polskiego pracująca w Wielkiej Brytanii jako kierowca autobusu może przestać uczyć się języka w momencie, gdy potrafi realizować podstawowe cele komunikacyjne z pasażerami (sprzedaż biletu, prośba o przesunięcie się w głąb pojazdu).
Termin wprowadzony został przez Larry'ego Selinkera w 1972 roku.
Należy dodać, że fosylizacja wiąże się nie tylko z zaprzestaniem uczenia się języka obcego, ale także z jego błędnym wykorzystywaniem.

</doc>
<doc id="375230" url="https://pl.wikipedia.org/wiki?curid=375230" title="Radoniów">
Radoniów

Radoniów (niem. "Ottendorf") – wieś w Polsce położona w województwie dolnośląskim, w powiecie lwóweckim, w gminie Lubomierz.
Położenie.
Radoniów to wieś o długości około 1,2 km, leżąca w środkowo-wschodniej części Pogórza Izerskiego, w centralnej części Wzniesień Radoniowskich, na południowo-zachodnich zboczach Głębca, nad bezimiennym potokiem będącym lewym dopływem Młyńskiej Strugi, na wysokości około 350–390 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia górnictwa.
W latach 1953–1963 na terenie wsi prowadzono wydobycie rudy uranowej. Kopalnia uranu znajdowała się na północny wschód od zabudowań wsi. Obecnie na jej terenie znajdują się szczątki urządzeń kopalnianych oraz hałdy skały płonnej.
Zabytki.
Do wojewódzkiego rejestru zabytków wpisane są:
Inne zabytki:

</doc>
<doc id="375231" url="https://pl.wikipedia.org/wiki?curid=375231" title="Radońsk">
Radońsk

Radońsk – wieś w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 246 mieszkańców. Jest czternastą co do wielkości miejscowością gminy Sępólno Krajeńskie.

</doc>
<doc id="375232" url="https://pl.wikipedia.org/wiki?curid=375232" title="Radoryż Kościelny">
Radoryż Kościelny

Radoryż Kościelny – wieś (dawniej wieś gminna) w Polsce położona w województwie lubelskim, w powiecie łukowskim, w gminie Krzywda.
W latach 1975–1998 miejscowość administracyjnie należała do województwa siedleckiego.
We wsi znajduje się rzymskokatolicki, trójnawowy, neogotycki, kościół parafialny pw. Matki Boskiej Częstochowskiej. Świątynię wybudowano w latach 1910–1915 na miejscu drugiego z kolei drewnianego kościoła ufundowanego w 1735 r. przez Krzysztofa Jezierskiego, starostę grodeckiego. Poprzedni kościół pod wezwaniem św. Jakuba, również drewniany, został sfinansowany i uposażony w 1588 r. przez Jana Czyszkowskiego.
Obok kościoła stoi dzwonnica oraz nieco dalej znajduje się duży cmentarz parafialny.
We wsi znajdują się sklep spożywczy, remiza Ochotniczej Straży Pożarnej, świetlica wiejska i szkoła podstawowa (dawniej – gimnazjum). Obok wsi, w dolinie Małej Bystrzycy, położonych jest kilka stawów.

</doc>
<doc id="375233" url="https://pl.wikipedia.org/wiki?curid=375233" title="Radoryż Smolany">
Radoryż Smolany

Radoryż Smolany – wieś w Polsce położona w województwie lubelskim, w powiecie łukowskim, w gminie Krzywda. 
Wierni Kościoła rzymskokatolickiego należą do parafii Matki Bożej Częstochowskiej w Radoryżu Kościelnym.
Historia miejscowości.
Pierwsza wzmianka o wsi "Radorzirz" pochodzi z roku 1420, kiedy to chłopi protestowali przeciwko pozywaniu ich przez dziedzica tej wsi przed sąd w Lublinie, uważając za właściwy sąd w Radomiu. Wieś była położona po obu stronach granicy ziem łukowskiej i stężyckiej i używano dwóch nazw – "Radoryż" i "Radoryżec", a później "Radorzis Magna" i "Radorzis Parwa". Ponadto Radoryż przynależał do parafii w Tuchowiczu, a Radoryżec od roku 1437 do parafii wojcieszkowskiej. Z Radoryża wywodzi się rodzina Radorziskich, której członkowie w XVI wieku wybudowali pałac otoczony parkiem. Pałac został zniszczeniu podczas potopu szwedzkiego. 
W XVIII wieku wieś była własnością kasztelana połanieckiego Antoniego Cieciszewskiego. Jego spadkobiercy opuścili Radoryż dopiero w roku 1863 na skutek represji po powstaniu styczniowym. Już przed rokiem 1848 w Radoryżu istniał dwór, podobnie jak poprzedni otoczony parkiem. Ciągłym problemem była wilgoć, natomiast dumą – biblioteka, która uchowała się do roku 1945 i została wykorzystana przez okolicznych mieszkańców m.in. na opał w czasie wyjątkowo ciężkiej zimy 1945 roku. W Radoryżu zamieszkiwała rodzina Potworowskich, której słynący z sadów majątek (obok majątku krzywdziańskich Szulców) należał do największych w okolicy.
Okolice Radoryża wyzwolono spod hitlerowskiej okupacji 22 lipca 1944 roku. Po wojnie majątek rozparcelowano. Dwór i zabudowania folwarczne, mocno zdewastowane, zostały przeznaczone na szkołę rolniczą – Powiatową Szkołę Gospodarstwa Wiejskiego. W pierwszym roku naukę podjęło jednak jedynie ośmiu uczniów, a i oni zrezygnowali przed upływem roku. Następnie, w latach 1945–1947 był tu Ośrodek Przysposobienia Rolniczego, później prowadzono Kurs Administracji Rolnej, następnie Gimnazjum Rolnicze i w końcu Liceum 1. stopnia dla dorosłych, które 1 czerwca 1951 roku zakończyło działalność; pozostało jedynie gospodarstwo rolne podległe oświacie. Działalność edukacyjną wznowiono w 1955 roku, kiedy powstało Technikum Rolniczo-Łąkarskie, choć uczniowie pojawili się dopiero w roku 1957 po częściowo zakończonym remoncie.
Do 1954 roku istniała gmina Radoryż. Pod koniec lat pięćdziesiątych XX wieku Radoryż Smolany zelektryfikowano; wybudowano tu także studnię głębinową i zakończono budowę szosy. W latach 1959–1960 wybudowano nowy gmach szkoły.
W latach 1975–1998 miejscowość administracyjnie należała do województwa siedleckiego.
We wsi znajduje się Szkoła Podstawowa im. ks. kard. Stefana Wyszyńskiego oraz Zespół Szkół im. Władysława Tatarkiewicza (dawne Technikum Łąkarskie).
3 lipca 2021 otwarto nową świetlicę wiejską. Obiekt o powierzchni użytkowej prawie 300 m² powstał dzięki wsparciu Unii Europejskiej (łączny koszt ok. 1,4 mln PLN), składa się z wielofunkcyjnej sali i wyposażony jest w zaplecze kuchenne, sanitarne i techniczne.

</doc>
<doc id="375234" url="https://pl.wikipedia.org/wiki?curid=375234" title="Radosiew">
Radosiew

Radosiew (niem. "Radosiew") – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
Przy południowej części wsi płynie rzeka Rudnica.
Wieś szlachecka Radosiewie położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.

</doc>
<doc id="375235" url="https://pl.wikipedia.org/wiki?curid=375235" title="Radoska">
Radoska

Radoska – wieś w Polsce położona w województwie świętokrzyskim, w powiecie koneckim, w gminie Radoszyce.
Do 1943 roku siedziba gminy Grodzisko. W latach 1975–1998 miejscowość administracyjnie należała do województwa kieleckiego.
Przez miejscowość przepływa niewielka rzeka Plebanka dopływ Czarnej.
Wierni Kościoła rzymskokatolickiego należą do parafii Świętych Apostołów Piotra i Pawła w Radoszycach.

</doc>
<doc id="375236" url="https://pl.wikipedia.org/wiki?curid=375236" title="Radostków">
Radostków

Radostków – wieś w Polsce położona w województwie śląskim, w powiecie częstochowskim, w gminie Mykanów.
Historia.
Miejscowość ma metrykę średniowieczną i istnieje co najmniej od XV wieku. Wymieniona po raz pierwszy w 1411 w dokumencie zapisanym w języku łacińskim jako "Redoszkowice, Redosscow, Radosthkow".
Wieś została odnotowana w historycznych dokumentach własnościowych, prawnych i podatkowych. W latach 1411-12 jako właściciel wsi wymieniony został Stanisław z Radostkowa, a w latach 1458-59 Mikołaj z Radostkowa. Do 1458 kolejnym właścicielem był Rafał z Radostkowa, a w latach 1458-61 jego żona Małgorzata. W 1520 wieś leżała w parafii Borowno w dekanacie brzeźnickim. Płaciła miejscowemu plebanowi dziesięcinę snopową z ról folwarcznych oraz kmiecych. W 1552 miejscowość była własnością Pągowskich. Mieszkało w niej 10 kmieci oraz 2 młynarzy. W 1553 wieś liczyła 1,5 łana powierzchni. 
W latach 1975–1998 miejscowość administracyjnie należała do województwa częstochowskiego.

</doc>
<doc id="375237" url="https://pl.wikipedia.org/wiki?curid=375237" title="Radostowice">
Radostowice

Radostowice (niem. "Radostowitz") – wieś w Polsce położona w województwie śląskim, w powiecie pszczyńskim, w gminie Suszec. W latach 1975–1998 miejscowość administracyjnie należała do województwa katowickiego. Powierzchnia wsi wynosi 4,4 km².
Poza północną
Radostowice od wschodu graniczą z Pszczyną (dzielnica Stara Wieś) i częściowo z Czarkowem, od zachodu z Kobielicami, zaś południowym sąsiadem jest Poręba. Poza północną granicą Poręby rozciągają się lasy państwowe.
Nazwa.
Nazwa wywodzi się od polskiej nazwy pozytywnej emocji ludzkiej – radości. Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę – "Radostowice" podając jej znaczenie "„Angenehmer Ort, Fraudenort”", czyli po polsku „przyjemna, miła, radosna miejscowość”.
Historia.
Radostowice powstały w XIV w.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Radostowicze".
W 1938 przez północną część wsi przeprowadzono linię kolejową Pszczyna-Żory i uruchomiono przystanek kolejowy.
Podczas II wojny światowej istniał tu podobóz Auschwitz w którym przetrzymywano ok. 20 więźniów. Byli wykorzystywani głównie do prac leśnych. W styczniu 1945 r. przez miejscowość przeszły tzw. marsze śmierci z obozów Auschwitz-Birkenau w Oświęcimiu na stację kolejową w Wodzisławiu Śląskim.
Miejscowość od roku 1886 posiada własną szkołę. Nowy gmach szkolny oddano tu do użytku w 1990 roku, gdzie mieści się szkoła podstawowa i gimnazjum. W 1985 zbudowano katolicki kościół i erygowano parafię.
Sport.
W Radostowicach od 1996 roku istnieje Ludowy Klub Sportowy „Josieniec”.

</doc>
<doc id="375238" url="https://pl.wikipedia.org/wiki?curid=375238" title="Radostów Dolny">
Radostów Dolny

Radostów Dolny (niem. "Nieder Thiemendorf") – wieś w Polsce położona w województwie dolnośląskim, w powiecie lubańskim, w gminie Lubań.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
W Radostowie istnieją ruiny dwóch zamków oraz kościoła ewangelickiego. Znajduje się tu też stary młyn.
Współczesność.
Znajduje się tu także kościół parafialny pw. Objawienia Pańskiego oraz szkoła podstawowa. Działa tutaj klub sportowy tenisa stołowego "Święci Radostów" oraz klub piłkarski "LSZ Radostów". Wioska tematyczna „Radostów wioska radości”.

</doc>
<doc id="375239" url="https://pl.wikipedia.org/wiki?curid=375239" title="Radostów Górny">
Radostów Górny

Radostów Górny (niem. "Ober Thiemendorf") – wieś w Polsce położona w województwie dolnośląskim, w powiecie lubańskim, w gminie Lubań.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="375240" url="https://pl.wikipedia.org/wiki?curid=375240" title="Radostów Pierwszy">
Radostów Pierwszy

Radostów Pierwszy – wieś w Polsce położona w województwie łódzkim, w powiecie wieruszowskim, w gminie Czastary.
W latach 1975–1998 miejscowość administracyjnie należała do województwa kaliskiego.
Historia.
Radostów został założony w 1299 roku i wchodził w tzw. "klucz łubnicki". W 1299 roku Ubysław nadał Michałowi sołectwo w Radostowie celem lokowania wsi na prawie średzkim na 40 łanach. W 1303 Ubysław, kasztelan kaliski, nadał Radostów klasztorowi w Ołoboku W 1356 konwent ołobocki dał osadnikom 10 lat wolnizny. W 1518 roku Radostów podlegał pod powiat wielkopolski, a w 1520 roku pod parafię Łubnice.
W okresie międzywojennym w Radostowie znajdowała się komenda Korpusu Ochrony Pogranicza granicy polsko-niemieckiej. Podczas II wojny światowej Niemcy spalili część zabudowań oraz zmienili nazwę wsi na Ristau. We wschodniej części dawnego budynku KOP zorganizowali posterunek żandarmerii. Część zachodnia przeznaczona była na mieszkania żandarmów. Na posterunku zamordowano ogółem 26 mieszkańców okolicznych wsi. Przy budynku stoi pomnik upamiętniający ofiary tej zbrodni. W 1999 roku obchodzono 700-lecie istnienia miejscowości.
W okresie międzywojennym stacjonował w miejscowości komisariat Straży Granicznej.

</doc>
<doc id="375241" url="https://pl.wikipedia.org/wiki?curid=375241" title="Radostów Średni">
Radostów Średni

Radostów Średni (niem. "Mittel-Thiemendorf") – wieś w Polsce położona w województwie dolnośląskim, w powiecie lubańskim, w gminie Lubań.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="375242" url="https://pl.wikipedia.org/wiki?curid=375242" title="Radosty">
Radosty

Radosty – wieś w Polsce położona w województwie warmińsko-mazurskim, w powiecie olsztyńskim, w gminie Barczewo. Wieś znajduje się w historycznym regionie Warmia. 
Dzieje miejscowości.
Wieś lokowana w 1353 r. na 60 włókach w lesie. Zasadźcami byli: Nicolaus i Katherina z Rogelten.
11 października 1574 roku biskup warmiński Marcin Kromer nadał 4 włóki dla kościoła w Lamkowie, ustanowił proboszcza i przyłączył do parafii, prócz Lamkowa, wieś "Ottendorf", dzisiejsze Radosty. 
W latach 1975–1998 miejscowość należała administracyjnie do województwa olsztyńskiego. Ponowne zmiany podziału administracyjnego państwa umiejscowiły ją w powołanym 1 stycznia 1999 roku województwie warmińsko-mazurskim, w powiecie olsztyńskim. 

</doc>
<doc id="375243" url="https://pl.wikipedia.org/wiki?curid=375243" title="Radostynia">
Radostynia

Radostynia (dodatkowa nazwa w j. niem. Radstein) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej. Przepływa przez nią rzeka Biała.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 438 osób.
Do wsi należy kolonia Radostynia.
Geografia.
Położenie.
Wieś jest położona w południowo-zachodniej Polsce, w województwie opolskim, około 10 km od granicy z Czechami, w zachodniej części Kotliny Raciborskiej, w centralnej części gminy Biała. Należy do Euroregionu Pradziad. Przez granice administracyjne wsi przepływa rzeka Biała.
Środowisko naturalne.
W Radostyni panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Radostyni wynoszą 612 mm. Dominują wiatry zachodnie.
Nazwa.
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Radostinia" oraz zgermanizowaną "Radstein".
Topograficzny opis Górnego Śląska z 1865 roku notuje wieś pod polską nazwą "Radostinia", a także zgermanizowaną "Radstein" we fragmencie "„Radstein (1531 Radostina, 1534 Radostny, polnisch Radostinia)”". 15 marca 1947 r. nadano miejscowości polską nazwę "Radostynia". Na wniosek mniejszości niemieckiej na Śląsku w dniu 24 listopada 2008 Radostynia przyjęła również zgermanizowaną nazwę "Radstein".
Historia.
Wieś została założona na początku XVI wieku. Po raz pierwszy wzmiankowana była w 1531 jako "Radostina". W średniowieczu była własnością zamku w Chrzelicach.
Radostynia posiadała duży folwark, w którym w XIX i XX wieku zamieszkiwał naczelnik Heller, dzierżawca całego majątku chrzelickiego.
Według spisu ludności z 1 grudnia 1910, na 755 mieszkańców Radostyni 48 posługiwało się językiem niemieckim, 699 językiem polskim, a 8 było dwujęzycznych. Po I wojnie światowej we wsi powstał pomnik upamiętniający mieszkańców wsi, którzy zginęli podczas niej. W 1921 w zasięgu plebiscytu na Górnym Śląsku znalazła się tylko część powiatu prudnickiego. Radostynia znalazła się po stronie wschodniej, w obszarze objętym plebiscytem. Do głosowania uprawnionych było w Radostyni 645 osób, z czego 380, ok. 58,9%, stanowili mieszkańcy (w tym 352, ok. 54,6% całości, mieszkańcy urodzeni w miejscowości). Oddano 633 głosy (ok. 98,1% uprawnionych), w tym 630 (ok. 99,5%) ważnych; za Niemcami głosowało 507 osób (ok. 80,5%), a za Polską 123 osoby (ok. 19,5%).
W latach 1945–1950 Radostynia należała do województwa śląskiego, a od 1950 do województwa opolskiego.
W latach 1945–1954 wieś należała do gminy Łącznik.
Wieś posiada herb. Działa tu drużyna ochotniczej straży pożarnej.
Zabytki.
Do wojewódzkiego rejestru zabytków wpisana jest:
Zgodnie z gminną ewidencją zabytków w Radostyni chronione są ponadto:
Transport.
W odległości 2 km od Radostyni przebiega droga wojewódzka nr 414 relacji Prudnik – Opole.
Kultura.
W Radostyni działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.
Turystyka.
Występujące tu wysokie walory krajobrazu przyrodniczego i kulturowego (zespół pałacowo-parkowy) oraz funkcja osady umożliwiają rozwój agroturystyki.
Przez wieś przebiega trasa rowerowa PTTK nr 261 C.

</doc>
<doc id="375244" url="https://pl.wikipedia.org/wiki?curid=375244" title="Radosze">
Radosze

Radosze (niem. "Freudenberg") – wieś w Polsce, położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 wieś administracyjnie należała do województwa olsztyńskiego.
Przez wieś przebiega droga wojewódzka nr 590. Od 2015 roku przez wieś prowadzi szlak rowerowy Green Velo, łączący w tym miejscu Korsze, Drogosze i Barciany.
Historia.
Radosze założone zostały w drugiej połowie XIV wieku na obszarze 50 włók. Wieś lokowana była na prawie magdeburskim. Osadnicy płacili czynsz w wysokości pół grzywny i trzech kur od włóki. Danina z kur została zniesiona w 1437 r. We wsi była też karczma. Czynsz od karczmy wynosił trzy grzywny rocznie, a od 1437 r. dodatkowo w naturze 3 funty pieprzu.
W roku 1808 do szkoły w Radoszach uczęszczało 33 uczniów.
W roku 1973 do sołectwa Radosze należały miejscowości: Radosze (wieś i PGR), Zalewska Góra (PGR) i Wargity (PGR).
We wsi znajduje się pseudobarokowy dwór z końca XIX w. parterowy, nakryty masywnym dachem naczółkowym. Od strony zachodniej dobudówka z charakterystycznym przejazdem bramnym

</doc>
<doc id="375245" url="https://pl.wikipedia.org/wiki?curid=375245" title="Radoszewnica">
Radoszewnica

Radoszewnica – wieś w Polsce położona w województwie śląskim, w powiecie częstochowskim, w gminie Koniecpol. Wieś położona jest nad rzeką Pilicą.
W latach 1975–1998 miejscowość administracyjnie należała do województwa częstochowskiego. W Radoszewnicy znajduje się rezerwat przyrody Borek, chroniący kompleks leśny o urozmaiconych wielogatunkowych drzewostanach, posiadających cechy zespołów naturalnych, a także odnowiony, zabytkowy Pałac.
Historia.
Pierwsze wzmianki o miejscowości pochodzą z XV w., wówczas Radoszewnica należała do Radoszewnickich.
Na przełomie wieków zmieniali się właściciele zarówno wsi jak i znajdującego się w niej majątku ziemskiego. Do właścicieli pałacu w Radoszewnicy należeli między innymi Dobieccy, Koniecpolscy, Czapscy, Potoccy. Ostatni posiadacze to rodzina Ostrowskich, która rezydowała w majątku w Radoszewnicy od XIX do początku XX wieku.
Po II wojnie światowej murowany dwór w Radoszewnicy pełnił rolę szkoły niemal do końca XX wieku. Po jej zlikwidowaniu dwór powoli popadał w ruinę, dopiero przejęcie go przez prywatnych inwestorów sprawiło, że po wielu latach dewastacji doczekał się remontu (części dworu nie udało się uratować) i zadbania.
Z początkiem XXI wieku posiadłość tą kupili Elżbieta i Andrzej Waksmańscy, oraz Barbara (siostra Elżbiety) i Włodzimierz Zawadzcy- lekarze z Australii. Dzięki temu pałac w ciągu 5 lat przeszedł zupełną metamorfozę. Zrekonstruowany niemal od nowa dwór jest już ponownie zamieszkały, a także służy do organizacji okolicznościowych przyjęć. Uratowano także położony nad rzeką Pilicą blisko 5-hektarowy zabytkowy park z okazami starodrzewia.
W 1708 roku między Radoszewnicą, a Koniecpolem Starym miała miejsce bitwa między zwolennikami Stanisława Leszczyńskiego i Augusta II Mocnego. Zwyciężyli zwolennicy Augusta II Mocnego.
Rezerwat przyrody Borek.
W Radoszewnicy znajduje się naturalny kompleks leśny o urozmaiconym, wielogatunkowym drzewostanie. Jest to rezerwat przyrody "Borek". Największą wartość rezerwatu stanowią świetliste dąbrowy, łęg olchowy i ols typowy. Występują też olchy i sosny (180-300 lat). Rezerwat jest izolowany od większych kompleksów leśnych. Posiada bogatą faunę stawonogów, mięczaków, płazów i ptaków.
Piłka nożna.
W latach 1991-1995 na terenie Radoszewnicy istniał klub piłkarski "Orzeł" Radoszewnica, który grał w B Klasie.

</doc>
<doc id="375246" url="https://pl.wikipedia.org/wiki?curid=375246" title="Radoszkowice">
Radoszkowice

Radoszkowice – wieś w Polsce położona w województwie dolnośląskim, w powiecie oławskim, w gminie Domaniów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="375247" url="https://pl.wikipedia.org/wiki?curid=375247" title="Radoszkowo">
Radoszkowo

Radoszkowo – wieś w Polsce położona w województwie wielkopolskim, w powiecie śremskim, w gminie Książ Wielkopolski.
W latach 1975–1998 miejscowość administracyjnie należała do województwa poznańskiego.
Wieś położona 2 km na południowy wschód od Książa Wielkopolskiego.

</doc>
<doc id="375248" url="https://pl.wikipedia.org/wiki?curid=375248" title="Radoszkowo Drugie">
Radoszkowo Drugie

Radoszkowo Drugie – wieś w Polsce położona w województwie wielkopolskim, w powiecie śremskim, w gminie Książ Wielkopolski.
W latach 1975–1998 miejscowość administracyjnie należała do województwa poznańskiego.
Wieś położona przy drodze wojewódzkiej nr 436, graniczy z Książem Wielkopolskim.

</doc>
<doc id="375249" url="https://pl.wikipedia.org/wiki?curid=375249" title="Radoszowice">
Radoszowice

Radoszowice (niem. "Raschwitz", 1936-1945 "Raschdorf")– wieś w Polsce położona w województwie opolskim, w powiecie opolskim, w gminie Niemodlin.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Nazwa wywodzi się od polskiej nazwy pozytywnej emocji ludzkiej - "radości". Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę - "Radoschowitz" podając jej znaczenie "Angenehmer Ort, Fraudenort" czyli po polsku "Przyjemna, miła, radosna miejscowość".
Wieś wzmiankowana po raz pierwszy w łacińskim dokumencie z 1228 roku wydanym przez Kazimierza I opolskiego, gdzie zanotowana została w zlatynizowanej, staropolskiej formie "Radosevici".

</doc>
<doc id="375250" url="https://pl.wikipedia.org/wiki?curid=375250" title="Radoszowy (wieś)">
Radoszowy (wieś)

Radoszowy (niem. "Radoschau", od 1936 "Drosselschlag") – wieś w Polsce położona w województwie opolskim, w powiecie kędzierzyńsko-kozielskim, w gminie Pawłowiczki. W 2011 roku liczba mieszkańców we wsi Radoszowy wynosiła 223.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisany jest:
Warto także zobaczyć barokowe ołtarze, ambonę, i chrzcielnicę pochodzące z poprzedniego kościoła ok. XVIII w. – barok; wypisany z księgi rejestru
inne zabytki:

</doc>
<doc id="375251" url="https://pl.wikipedia.org/wiki?curid=375251" title="Radoszyn">
Radoszyn

Radoszyn () – wieś w Polsce położona w Lubuskiem, w powiecie świebodzińskim, w gminie Skąpe.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="375252" url="https://pl.wikipedia.org/wiki?curid=375252" title="Radoszyna">
Radoszyna

Radoszyna – wieś w Polsce położona w województwie mazowieckim, w powiecie mińskim, w gminie Dobre. 
W latach 1975–1998 miejscowość administracyjnie należała do województwa siedleckiego.
Historia.
Przed II wojną światową wieś była własnością rodziny Dziurewiczów. Piękny drewniany dwór spłonął po zakończeniu okupacji, a dobra rozparcelowano pomiędzy okolicznych chłopów. O minionych czasach przypominają trzy stuletnie kasztanowce usytuowane na końcu wsi, na terenie dawnego dworskiego parku.
W Radoszynie wychowywał się pisarz Henryk Grynberg. Tutaj powstały części filmu dokumentalnego „Miejsce urodzenia” w reżyserii Pawła Łozińskiego. W filmie występuje Henryk Grynberg, który na oczach widzów odnajduje szczątki swego ojca i dowiaduje się, kto z polskich sąsiadów był jego mordercą.
Obecnie we wsi znajduje się ok. 30 domów, z czego mniej niż połowa to działki rekreacyjne. Znajduje się tu rzymskokatolicka kaplica zaadaptowana z budynku zlikwidowanej szkoły podstawowej.

</doc>
<doc id="375253" url="https://pl.wikipedia.org/wiki?curid=375253" title="Jacques Chaban-Delman">
Jacques Chaban-Delman



</doc>
<doc id="375254" url="https://pl.wikipedia.org/wiki?curid=375254" title="Radowice">
Radowice

Radowice – wieś w Polsce położona w województwie lubuskim, w powiecie zielonogórskim, w gminie Trzebiechów.
W latach 1975–1998 miejscowość administracyjnie należała do województwa zielonogórskiego. Przez wieś przepływa Gniła Obra.
Nazwa.
Do 1938 roku wieś nazywała się "Radewitsch", w latach 1938–1945 "Fruechtenau".
Dawniej we wsi znajdowała się cegielnia – dziś w ruinie.

</doc>
<doc id="375255" url="https://pl.wikipedia.org/wiki?curid=375255" title="Radowiec">
Radowiec

Radowiec (do 7 lutego 1998 roku nosiła nazwę "Kobyle Ługi") – wieś w Polsce położona w województwie lubelskim, w powiecie radzyńskim, w gminie Radzyń Podlaski.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="375256" url="https://pl.wikipedia.org/wiki?curid=375256" title="Radowo Małe">
Radowo Małe

Radowo Małe (niem. "Klein Raddow") – wieś w północno-zachodniej Polsce, położona w województwie zachodniopomorskim, w powiecie łobeskim. Siedziba gminy Radowo Małe.
W latach 1954-1972 wieś należała i była siedzibą władz gromady Radowo Małe. W latach 1975–1998 miejscowość administracyjnie należała do województwa szczecińskiego.
Opis miejscowości.
W miejscowości znajdują się: apteka, ośrodek zdrowia, urząd gminy, spółdzielnia, biblioteka publiczna, urząd pocztowy (72-314), ośrodek pomocy społecznej, hala sportowa, niepubliczny punkt przedszkolny, szkoła podstawowa im. Kornela Makuszyńskiego, Publiczne Gimnazjum, boisko sportowe na którym rozgrywane są mecze miejscowej drużyny Radowia Radowo Małe, zakład fryzjerski, hurtownie i sklepy. W 2012 roku został wybudowany również Orlik.
Znajduje się tu również Ochotnicza Straż Pożarna (OSP). 
W pobliżu miejscowości znajduje się Jezioro Głębokie i Piaski.
Miejscowość ma połączenia komunikacyjne do Łobza (13 km), Reska (13 km), Gryfic (35 km), Szczecina (78 km), Nowogardu (27 km), Kamienia Pomorskiego.
Linki zewnętrzne.
Wikipodróże - Radowo Małe

</doc>
<doc id="375257" url="https://pl.wikipedia.org/wiki?curid=375257" title="Radowo Wielkie">
Radowo Wielkie

Radowo Wielkie (niem. "Groß Raddow") – wieś w Polsce położona w województwie zachodniopomorskim, w powiecie łobeskim, w gminie Radowo Małe. W latach 1818–1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie.
W latach 1975–1998 miejscowość administracyjnie należała do województwa szczecińskiego.
Przez Radowo Wlk. przechodzi droga wojewódzka nr 147, która krzyżuje się tu z drogami powiatowymi. Ciekawostką jest to, że na jednym ze skrzyżowań droga powiatowa z Reska ma pierwszeństwo nad drogą wojewódzką.
We wsi w XV w. zbudowano pierwszy kościół do którego w 1720 dobudowano zakrystię. Obecnie mieści się tu kościół parafialny pw. Najświętszego Serca Pana Jezusa z 2. połowy XVII w., który ponownie konsekrowano na potrzeby społeczności katolickiej 7.09.1945. W roku 1788 miejscowy folwark przejął późniejszy marszałek pruski Gebhard Leberecht Blücher von Wahlstatt. W roku 1829 właścicielem został Karl Friedrich Kannenberg, którego zastąpił w 1829 r. Eduard Tauber. Około roku 1840 zamknięto przy kościele cmentarz, a nowy urządzono na skraju wsi. W roku 1870 uruchomiono szkołę w domu zakrystiana. 16 VI 1925 we wsi mieszkało 317 osób i około tego roku zbudowano nową szkołę. W roku 1945 jako 9-letnie dziecko wysiedlony został do Niemiec historyk Siegfried Hannemann, autor kroniki rodzinnej sięgającej korzeniami XV wieku. Do roku 1945 nauczycielem był Karl Dangs pochodzący z Dobrej.
Przy kościele znajdował się pomnik pamięci żołnierzy radzieckich poległych w 1945 r. Pomnik powstał w 1978, na nim został wyryty tekst cyrylicą: Wieczna chwała bohaterom poległym w boju za wolność i niepodległość naszej ojczyzny. Został zdemontowany w 2020 r.
Zobacz też: Radowo Małe, Radów

</doc>
<doc id="375258" url="https://pl.wikipedia.org/wiki?curid=375258" title="Radów">
Radów

Radów – wieś sołecka w Polsce położona w województwie lubuskim, w powiecie słubickim, w gminie Rzepin.
W latach 1975–1998 miejscowość administracyjnie należała do województwa gorzowskiego.
W miejscowości działało państwowe gospodarstwo rolne – Zakład Rolny w Radowie wchodzący w skład Lubuskiego Kombinatu Rolnego w Rzepinie.
Miejscowość położona jest przy drodze wojewódzkiej nr 139 Górzyca – Rzepin.
Zabytki.
Do wojewódzkiego rejestru zabytków wpisany jest:

</doc>
<doc id="375259" url="https://pl.wikipedia.org/wiki?curid=375259" title="Radówek">
Radówek

Radówek (do 1945 r. ) – wieś w Polsce położona w województwie lubuskim, w powiecie słubickim, w gminie Górzyca.
W latach 1975–1998 miejscowość administracyjnie należała do województwa gorzowskiego.
W miejscowości działały jednocześnie PGR i RSP. Obiekty PGR-u były podległe pod Zakład Rolny w Radowie wchodzący w skład Lubuskiego Kombinatu Rolnego w Rzepinie. Równolegle działała Rolnicza Spółdzielnia Produkcyjna „Ustronie” w Radówku. Swoje obiekty miał też Zakład Rolny Pamięcin, także wchodzący w skład Lubuskiego Kombinatu Rolnego w Rzepinie.
Zabytki.
Do wojewódzkiego rejestru zabytków wpisany jest:

</doc>
<doc id="375260" url="https://pl.wikipedia.org/wiki?curid=375260" title="Raduchów">
Raduchów

Raduchów – wieś w Polsce położona w województwie wielkopolskim, w powiecie ostrowskim, w gminie Sieroszewice. Leży nad Prosną, ok. 25 km na wschód od Ostrowa Wlkp.
Miejscowość przynależała administracyjnie przed rokiem 1887 do powiatu odolanowskiego, W latach 1975–1998 do województwa kaliskiego, a w latach 1887-1975 i od 1999 do powiatu ostrowskiego.
Wieś istniała już przed 1532 r. W 1579 r. zajmowała 2,5 łana, które uprawiało 4 zagrodników, 1 komornik i 2 rzemieślników. Właścicielką wsi była Jadwiga Kakawska z Kakawy. W 1618 r. w należącej wówczas do Andrzeja Zajączka wsi odnotowano młyn. Na przełomie XIX w. i XX w. w 10 domach mieszkało 86 osób (78 katolików i 8 protestantów). Miejscowe dominium miało powierzchnię 635 hektarów, które zamieszkiwało 127 mieszkańców w 9 domach. We wsi znajdowała się cegielnia, młyn wodny, mleczarnia i chów bydła oldenburskiego. W 1793 r. Kajetan Zajączek sprzedał majątek Kazimierzowi Biernackiemu. W 1920 r. przeszedł on w posiadanie Zdzisława Daszkiewicza.
Po 1945 folwark rozparcelowano, a dwór i zabudowania gospodarcze rozebrano. W dawnej szkole umieszczono remizę Ochotniczej Straży Pożarnej. 
W 1978 podjęto decyzję o budowie na Prośnie projektowanego do lat 30. zbiornika retencyjnego "Wielowieś Klasztorna". W 2015 r. wydano w tej sprawie decyzję środowiskową. Zbiornik ma powstać w ciągu 10 lat kosztem ok. 1 mld zł. Do 2023 wywłaszczono pod inwestycję 2/3 przewidzianego areału. Większość mieszkańców opuściła swoje gospodarstwa. Na początku 2021 mieszkało tu już tylko 38 mieszkańców.

</doc>
<doc id="375261" url="https://pl.wikipedia.org/wiki?curid=375261" title="Raducki Folwark">
Raducki Folwark

Raducki Folwark – wieś w Polsce położona w województwie łódzkim, w powiecie wieluńskim, w gminie Osjaków, przy drodze krajowej nr 74 z Wielunia do Piotrkowa Trybunalskiego.
W latach 1975–1998 miejscowość administracyjnie należała do województwa sieradzkiego.
Tutaj w dniu 1.07.1915 r. urodził się Stefan Tomicki walczący jako pilot bombowca RAF-u w II wojnie światowej. Zginął dnia 9.04.1943 w Holandii.

</doc>
<doc id="375262" url="https://pl.wikipedia.org/wiki?curid=375262" title="Raducz">
Raducz

Raducz – wieś w Polsce położona w województwie łódzkim, w powiecie skierniewickim, w gminie Nowy Kawęczyn. Raducz wchodzi w skład sołectwa Nowy Dwór.
Położenie.
Raducz leży na Równinie Łowicko-Błońskiej, w północno-wschodniej części województwa łódzkiego, przy bocznej drodze odchodzącej na wschód od drogi wojewódzkiej nr 707 Skierniewice – Rawa Mazowiecka, w odległości ok. 70 km na południowy zachód od Warszawy. Odległość od stolicy województwa – Łodzi także wynosi ok. 70 km.
Skierniewice (siedziba powiatu) leżą ok. 18 km na północny zachód od wsi, siedziba gminy – Nowy Kawęczyn znajduje się w odległości ok. 4,5 km od osady, zaś sołectwo w Nowym Dworze dzieli od Raducza około 1 kilometr.W odległości 4 km od osady przebiega międzynarodowa droga szybkiego ruchu E67.
Ludność.
Od lat 70. XX wieku Raducz ma w głównej mierze charakter letniskowy. Na stałe zamieszkuje go około 38 osób (niemal wyłącznie w części wschodniej), natomiast w okresie letnim liczba mieszkańców wzrasta kilkakrotnie.Do przełomu lat 50. i 60. Raducz był typową wsią rolniczą licząca ok. 200–250 mieszkańców. W latach następnych stopniowo następowało znaczące zmniejszenie tej liczby spowodowane odpływem ludności do miast, głównie do Łodzi, Warszawy i Skierniewic, oraz w mniejszym stopniu do Rawy Mazowieckiej. To stamtąd obecnie pochodzi większość osób spędzających lato w osadzie. Są to niemal wyłącznie dawni mieszkańcy wioski lub ich potomkowie. Ludność stała zajmuje się rolnictwem tylko dla zaspokojenia własnych potrzeb, źródłem utrzymania są renty i emerytury oraz praca zarobkowa w zawodach pozarolniczych.
Od początku XXI wieku populacja osady wzrosła o kilkanaście procent (czyli o kilka osób) dzięki występującej w Polsce i Europie modzie do osiedlania się emerytów i ludzi wykonujących wolne zawody poza obszarami miast.
Poza stałą ludnością i – od lat 70. – letniakami, w Raduczu, na terenie tamtejszej jednostki wojskowej, aż do lat 90. przebywało także od kilkudziesięciu do ponad tysiąca żołnierzy.
Charakter osady.
Zabudowa.
Raducz w swej strukturze osadniczej wykazuje cechy pośrednie pomiędzy ulicówką a nietypową rzędówką. Większość zabudowań znajduje się po jednej (północnej) stronie drogi, a po przeciwnej stronie rozciągają się pola (obecnie nieużytki) oraz łąki. Wieś składa się z 2 części: wschodniej (starszej) i zachodniej, niegdyś na mapach nazywanej Raducz–Kolonia. Każda z połówek osady ma po ok. 20 domów rozciągniętych na długości ok. 0,5 km, oddalone są one od siebie od siebie także o ok. 0,5 km. Jedno odosobnione gospodarstwo znajduje się z dala od reszty wsi, około kilometra na północ, przy drodze prowadzącej do Psar.Domy w Raduczu są stare, niemal wszystkie postawiono jeszcze przed II wojną światową, prawie wszystkie – murowane. Domy te są (z jednym wyjątkiem) parterowe, z dwuspadowymi dachami. Jedynie kilka z nich jest zamieszkiwanych przez cały rok, pozostałe służą jako letniska.
Na wschodnim końcu wsi, w pobliżu dawnego dworu (obecnie stanowiącego własność MSW) znajduje się niewielka stara aleja, wysadzana kasztanowcami, długa na ok. 100 m.
Inna aleja, długości ok. 200 m, znajduje się po obu stronach znajdującego się we wsi początkowego fragmentu drogi prowadzącej do Babska, nieopodal dawnego pastwiska dla bydła. Składają się na nią stare, ponadstuletnie, częściowo spróchniałe wierzby.
Do lat 60. we wsi znajdował się również niewielki park, stanowiący niegdyś własność dworu, lecz obecnie zarósł on całkowicie i zdziczał tak, że wyglądem nie odbiega od innych lasów położonych w pobliżu wsi.
Poza zabudowaniami do wsi należą też pewne obszary gruntów dawniej wykorzystywanych rolniczo. Te niegdysiejsze pola uprawne i łąki należące do raduckich chłopów sięgały aż do rzeki Rawki (ok. 1,5–3 km od zabudowań osady).
Na północ od osady znajdują się zabudowania jednostki wojskowej. Stoją one na terenie jednostki; cały ten obszar otoczony jest ogrodzeniem. Część tych zabudowań pochodzi jeszcze z czasów carskich. Są to długie, parterowe XIX-wieczne budynki, o czterospadowym dachu. Zbudowane są z drewnianych bali. Poza tym na terenie jednostki znajdują się zabudowania nowsze, z lat 80., w formie 2-piętrowych bloków.
Przy zachodnim krańcu osady znajduje się boisko sportowe, wykorzystywane niekiedy do rozgrywania meczów piłkarskich przez Gminny Klub Sportowy „Manchatan” Nowy Kawęczyn.
Rolnictwo.
Grunty orne w okolicy Raducza należą do niskich klas bonitacyjnych; obecnie niemal w całości leżą one odłogiem. Jedynie ogródki przydomowe posiadają glebę klasy IV i w nich dla zaspokojenia własnych potrzeb, mieszkańcy wsi uprawiają warzywa.
Do lat 50. Raducz był typową wsią mazowiecką, zaś jego ludność trudniła się niemal wyłącznie rolnictwem oraz chowem i hodowlą zwierząt. Uprawiano zboża, głównie żyto i owies, a także ziemniaki oraz warzywa, zwłaszcza kapustę, marchew i buraki cukrowe. Chów zwierząt obejmował bydło domowe (w latach 50. we wsi żyło ponad 60 krów), świnie, konie oraz drób (głównie kury i gęsi). Przed II wojną duże znaczenie miała także hodowla owiec i kóz. Sadownictwo nie odgrywało w gospodarce wsi większej roli, jedynie jabłonie rosły w większości przydomowych ogrodów.
Od końca lat 50. znaczenie rolnictwa w życiu wsi stopniowo malało: niektórzy mieszkańcy znajdowali inne zajęcia, niezwiązane z pracą na roli, inni, zwłaszcza młodsi, przeprowadzali się do miast, pozostawiając ziemię starszym. Gdy w końcu lat 60. dano rolnikom możliwość przechodzenia na emerytury, raduckie pola i łąki zaczęły stopniowo zarastać dziką roślinnością. Jeszcze na początku lat 80. pod uprawą znajdowała się ponad połowa dawnych pól, a na pastwisku nieopodal osady pasło się kilka krów, parę koni i dziesiątki gęsi.
Rosyjski cmentarz wojskowy.
W okresie stacjonowania w Raduczu garnizonu Imperium Rosyjskiego (do 1914 r.), ok. 2 km na wschód od wsi, na obszarze położonym dziś wśród pól należących do sąsiedniej wsi Babsk, znajdował się niewielki rosyjski cmentarz wojskowy. Cmentarz uznawano za leżący w Raduczu prawdopodobnie z uwagi na to, że w tej wsi znajdowała się jednostka wojskowa; geograficznie nekropolia leżała bliżej Babska. Na cmentarzu tym grzebani byli żołnierze carscy zmarli w czasie odbywania służby wojskowej, zaś w 1914 r. pochowano tam także żołnierzy poległych w wyniku trwających w okolicy Raducza walk, które były częścią tzw. bitwy nad Rawką. Do wojny na terenie nekropolii znajdowała się niewielka cerkiew. W trakcie działań wojennych w 1914 r., podczas niemieckiego ostrzału artyleryjskiego, świątynia ta została całkowicie zniszczona, a sam cmentarz w znacznym stopniu zdewastowany. Nagrobków nigdy nie naprawiono. Jeszcze w latach 60 XX w. na terenie tym można było odnaleźć resztki kamiennych nagrobków z napisami wykonanymi cyrylicą, w latach 90 XX w. nie było już po nich żadnego śladu. Na miejscu cmentarza jest obecnie zbiorowisko drzew i krzewów, tak gęste, iż wejście na teren dawnej nekropolii jest praktycznie niemożliwe. Obszar dawnego cmentarza właśnie tym wyróżnia się z okolicy, gdyż jest jedynym w promieniu ok. 1–2 km zbiorowiskiem zarośli, położonym wśród pól uprawnych.
Historia.
Do XIX w..
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego.
Raducz jest dość starą wsią, nie wiadomo dokładnie kiedy powstał, na pewno istniał już w XVIII w. Prawdopodobnie osada jest znacznie starsza, gdyż tereny w pobliżu wsi, jak i na całym Mazowszu były zaludnione dość gęsto już średniowieczu. W XI-XII w. w odległej od Raducza o ok. 4,6 km Starej Rawie oraz oddalonym o 6 km Kurzeszynie istniały drewniane grody otoczone palisadami, po których zachowały się pozostałości w postaci grodzisk. Od XIII w. potwierdzone jest także istnienie pobliskiego Jeruzala, a od XIV w. – sąsiednich: Nowego Dworu i Babska.
Na stary rodowód osady wskazuje także fakt, iż wywodzące się od nazwy wsi nazwisko szlacheckie „Raducki” pojawia się w dokumentach znacznie wcześniej, niż pisemne wzmianki o samym Raduczu.
Do końca XVIII wieku wieś była zlokalizowana prawdopodobnie we wschodnim krańcu obecnej osady. Obszar zabudowany obejmował być może także fragment terenów obecnego poligonu, w wyniku czego wieś leżała nieco bliżej Babska, niż położona jest obecnie.
W XVIII w. Raducz należał do właścicieli sąsiedniego Babska.
Lata 1800–1914.
Na początku XIX w. istniała tylko wschodnia część dzisiejszej wsi, należąca do położonego na końcu obecnej osady dworu. Zachodnią część miejscowości w latach 20. XIX w. założyli koloniści ewangeliccy z zachodniej Europy, głównie Niemiec, osiedlający się w okolicach Rawy Mazowieckiej. Osadnicy owi opuścili Raducz jeszcze w XIX wieku, a ich miejsce zajęli polscy chłopi.
Obszar pomiędzy oboma częściami miejscowości oddzielała odległość około kilometra. Wschodnia część osady została rozbudowana w stronę zachodniej po przekazaniu przez wojsko rosyjskie niewielkiego fragmentu ziem poligonu ówczesnemu właścicielowi Raducza, który teren ten podzielił na działki i rozdzielił pomiędzy chłopów, z przeznaczeniem na zagrody.
Od początku XIX w. Raducz stanowił odrębną gminę (aczkolwiek nazwa tej jednostki podziału administracyjnego nie odpowiada obecnemu znaczeniu tego słowa: w owym czasie gminami mogły być miejscowości liczące powyżej 10 domostw). Gmina w Raduczu istniała do połowy XIX stulecia.
W XIX w. majątek Raducz stanowił własność Konstancji Gładkowskiej (1810−1889) – śpiewaczki opery warszawskiej – młodzieńczej miłości Fryderyka Chopina, która jest pochowana w na cmentarzu w sąsiednim Babsku, będącym parafialną nekropolią Raducza.
Na początku XIX w. w osadzie zostały zbudowane koszary, w których stacjonował rosyjski garnizon. W okresie tym wieś rozwijała się, do czego przyczyniał się ogólny rozwój gospodarczy Królestwa Polskiego, ale w głównej mierze rozwój osady odbywał się dzięki istnieniu owej jednostki wojskowej.
Lata 1914–1939.
Na początku I wojny światowej, późnym latem i jesienią 1914 r. w okolicy Raducza toczyły się ciężkie walki niemiecko-rosyjskie, będące częścią większych bojów w rejonie Rawki (tzw. bitwa nad Rawką), po których w okolicznych lasach nadal istnieją pozostałości w formie resztek okopów. W wyniku tych walk, a zwłaszcza prowadzonego znad rzeki Rawki ostrzału położonych we wsi koszar armii rosyjskiej i położonego poza osadą rosyjskiego cmentarza wojskowego, osada nieco ucierpiała. W znacznym stopniu zniszczony został ów cmentarz wojskowy i położona na jego terenie cerkiew.
W wyniku walk Rosjanie opuścili Raducz. Zajęcie osady przez Niemców i związane z tym rekwizycje niekorzystnie odbiły się na sytuacji Raducza i jego mieszkańców. Sytuację tę pogłębiał spowodowany wojną ogólny upadek gospodarczy kraju. Liczne szkody zostały wyrządzone także w 1918 r., w trakcie wycofywania się okupantów; m.in. spalony został wtedy dwór w sąsiednim Nowym Dworze, w którym pracowała pewna liczba mieszkańców Raducza.
Po wojnie, wraz z poprawą sytuacji gospodarczej następował stopniowy rozwój osady: wzrosło pogłowie zwierząt gospodarskich, usunięto też zniszczenia wojenne i pobudowano nowe domy (niemal wszystkie istniejące obecnie budynki mieszkalne we wsi pochodzą z tego okresu). Wieś osiągnęła w owym czasie swoje największe rozmiary – liczyła powyżej 300 mieszkańców (nie licząc wojska), zamieszkujących w ponad 50 domach. Oprócz koszar w osadzie znajdowały się m.in. szkoła, piekarnia i sklep z wyszynkiem, a ponadto na tzw. linii – wzdłuż drogi prowadzącej do jednostki wojskowej stało kilka drewnianych sklepików należących do kupców żydowskich. Sklepiki te nastawione były głównie na obsługę żołnierzy, zwłaszcza oficerów, a także ich rodzin.We wsi, przy drodze prowadzącej do Nowego Dworu właściciel tamtejszego majątku zbudował stawy służące do hodowli ryb.Z powodu niskiej jakości ziemi i związanych z tym słabych plonów ludność wsi żyła jednak dość ubogo.
Znajdująca się we wsi baza wojskowa stała się własnością Wojska Polskiego; na ogół stacjonowało w niej (zależnie od okresu i pory roku) od kilkudziesięciu do kilkuset żołnierzy piechoty; w niektórych latach przyjeżdżały na ćwiczenia także wojska pancerne i lotnicze.
II wojna światowa.
W 1939 r. w okolicy Raducza toczyły się walki, zwłaszcza o położoną ok. 4 km od osady strategiczną drogę prowadzącą w kierunku Warszawy. Także w samym Raduczu toczyły się starcia Kresowej Brygady Kawalerii z Armii „Łódź” z Wehrmachtem m.in. o leżące we wsi koszary. W trakcie walk w pobliżu poligonu wojskowego, w dniu 11 września 1939 r. dowódca Kresowej Brygady Kawalerii – płk Andrzej Kunachowicz został ciężko ranny.
W czasie próby opanowania koszar przez Niemców, w wyniku zaskoczenia przez kilkunastoosobowy, pozostały w Raduczu oddział Wojska Polskiego Niemcy ponieśli spore straty w ludziach. Po przybyciu posiłków niemieckich i wyczerpaniu amunicji, Polacy wycofali się, usiłując prawdopodobnie przedrzeć się w kierunku większych zgrupowań wojska. Operacja ta nie powiodła się; żołnierze zostali otoczeni w jednym z domów oddalonych od głównych zabudowań osady, który został następnie podpalony. W tej sytuacji żołnierze polscy poddali się. 11 września 19 żołnierzy polskich zostało zamordowanych i pochowanych w lesie, za terenem jednostki wojskowej. Po wojnie w miejscu tym, znajdującym się ok. 1,5 km na północ od zabudowań wsi, oddalonym od drogi, postawiono niewielki pomnik.
Pod okupacją niemiecką Raducz przechodził typowe dla polskich wsi koleje losów, na szczęście jednak we wsi nie odbyły się egzekucje czy masowe wywózki do Rzeszy. Ponieważ dla Niemców raduckie koszary nie miały w ówczesnych warunkach znaczenia strategicznego, obsadzone zostały jedynie przez kilkunastoosobową załogę złożoną ze zmobilizowanych rezerwistów.
W odwet za akcje partyzanckie w okolicy 5 października 1942 roku gestapo z Łowicza powiesiło we wsi 5 przywiezionych ze Skierniewic więźniów, członków PPR.
Raducz został wyzwolony w styczniu 1945 r. przez żołnierzy Armii Czerwonej. Stacjonujący w osadzie niewielki oddział Niemców opuścił wieś bez walki, jedynie w pobliskim lesie doszło do niewielkiego starcia, w czasie którego Rosjanie zastrzelili niemieckiego żołnierza.
Po 1945.
Zaraz po wojnie wieś nadal znajdowała się w dobrej sytuacji: bliskość wojska miała korzystny wpływ na rozwój osady: w Raduczu mieściło się kilka sklepów oraz 4-klasowa szkoła powszechna (tj. podstawowa), a także biblioteka publiczna. W latach 1954–1958 wieś była siedzibą gromady Raducz.
W latach 40. w Raduczu przeprowadzono reformę rolną, w wyniku czego część dotychczasowych terenów poligonu wojskowego stała się gruntami rolnymi i przeszła w ręce małorolnych chłopów z zachodniej części wsi.
Stopniowy upadek osady rozpoczął się w latach 50., wraz z emigracją większości ludności do miast. Już w 1958 r. Raducz przestał być siedzibą jednostki podziału administracyjnego. Od tej pory ogólna liczba domów zmniejszyła się o 20% w stosunku do okresu przedwojennego (z czego 4/5 zamieszkane są tylko latem), opuszczone pola zarosły, zaś liczba stałej ludności spadła ośmiokrotnie. W związku z nielicznym zaludnieniem we wsi zlikwidowano stanowisko sołtysa. Obecnie Raducz podlega sołtysowi w Nowym Dworze.
W 1956 r. wieś została zelektryfikowana, a na początku lat 60. w osadzie zainstalowano radiowęzeł, wykorzystujący tzw. "kołchoźniki" (w miejscowej gwarze, należącej do północnych odmian dialektu małopolskiego: "chołchoźniki"), który istniał do połowy lat 70. Także w latach 70. na części drogi stanowiącej oś osady położono asfalt. Od tego czasu do Raducza dojeżdża PKS. Pozostała część miejscowości na wyasfaltowanie czekała do końca lat 80. Także w latach 80. we wsi pojawiła się linia telefoniczna. W XXI w. we wsi uruchomiono instalację wodociągową.
Przynależność administracyjna po II wojnie światowej.
Do 1954 r. Raducz wchodził w skład gminy Marianów. Po reformie administracyjnej z 1954 r., kiedy to w miejsce gmin wprowadzono nieco mniejsze jednostki podziału administracyjnego – gromady, wieś stała się siedzibą gromady Raducz. W wyniku korekty wprowadzonej 1 stycznia 1958 r., gromada Raducz została zlikwidowana, a wieś i większość obszaru gromady włączona została w skład gromady Kawenczyn Nowy. We wszystkich tych układach wieś znajdowała się w obrębie powiatu rawskiego. Administracyjne związanie Raducza ze Skierniewicami nastąpiło w roku 1973, kiedy to zlikwidowano gromady i przywrócono gminę jako podstawową jednostkę podziału terytorialnego. Raducz wszedł wówczas w skład gminy Nowy Kawęczyn, należącej do powiatu skierniewickiego. Aż do roku 1975 Raducz wchodził w skład ówczesnego województwa łódzkiego. Po likwidacji powiatów, w latach 1975–1998 miejscowość należała do województwa skierniewickiego. Od 1 stycznia 1999 r. Raducz pozostając w gminie Nowy Kawęczyn wszedł w skład powiatu skierniewickiego i województwa łódzkiego.
Okolica.
Ukształtowanie powierzchni.
Raducz leży na terenie równinnym, zaś droga, wzdłuż której stoją domy, łagodnie wznosi się, w miarę oddalania się od rzeki Rawki. Ogólnie wahania wysokości terenu we wsi, i najbliższej okolicy nie przekraczają kilku metrów. Osada położona jest na wysokości ok. 140 m n.p.m.
Rzeźba terenu w okolicy Raducza reprezentuje typ rzeźby polodowcowej, ukształtowanej przez trzykrotne nasunięcia lądolodów w plejstocenie. Ostatni lądolód czwartorzędowy pozostawił w podłożu pokrywę utworów gliniastych i piaszczysto – żwirowych o miąższości 30 – 100 m.
Roślinność.
W okolicy Raducza znajdują się głównie nieużytki porośnięte przez klony, krzewy, rośliny kwiatowe oraz trawy, osty i inne chwasty. Wokół osady rozciągają się też liczne młode, niewielkie kompleksy leśne i zadrzewienia, złożone z sosen, brzóz i robinii akacjowej, porastające odłogi należące do wsi oraz nieużywany poligon wojskowy. Do zachodniego końca osady przylega niewielki las sosnowy. Na wschód od osady rośnie ok. 40–50-letni las sosnowy z domieszką brzozy, zajmujący obszar kilkuset hektarów. W pobliżu Raducza brak jest natomiast dużych, zwartych kompleksów leśnych.
W pobliżu zabudowań znajdują się sady oraz niewielkie obszary uprawne, na których mieszkańcy i wsi letnicy uprawiają warzywa na własne potrzeby.
Od zachodu do wsi przylegają niewielkie bagna, powstałe na miejscu dawnych, jeszcze przedwojennych, stawów hodowlanych oraz na rozlewiskach rzeki Rawki. Są one porośnięte typowymi dla tego ekosystemu roślinami, głównie trzcinami i olchami. Obecnie z powodu obniżania się poziomu wód gruntowych bagna stopniowo wysychają.
We wsi znajduje się także niewielki, zarastający staw oraz leżąca obok niego małą sadzawka, stanowiąca pozostałość po niewielkim jeziorku. Oba te obiekty na wiosnę napełniają się wodą z roztopów i w ciągu lata wysychają zupełnie, przy czym najpierw wysycha sadzawka, zaś woda w stawie utrzymuje się kilka tygodni dłużej.
Równolegle do ulicy stanowiącej oś osady płynął niegdyś niewielki strumień. Obecnie jest on całkowicie wyschnięty i jedynie po bardzo silnych opadach oraz gwałtownych roztopach w potoku tym pojawia się woda. Zdarza się to jednak tylko co kilka lat.
W odległości ok. 0,5 km od Raducza przepływa rzeka Rawka. Cała ta rzeka oraz jej najbliższa okolica stanowi część Rezerwatu Przyrody "Rawka", zaś poniżej Starej Rawy, odległej od Raducza o ok. 3 km (w linii prostej) Rawka staje się częścią Bolimowskiego Parku Krajobrazowego. Do rzeki tej dochodziły łąki należące do raduckich chłopów. Łąki te obecnie w większości zarośnięte są przez kępy |drzew, głównie olch.
W pobliżu rzeki rośnie także wiele roślin zielnych podlegających ochronie. Należą do nich m.in. bagno zwyczajne, bluszcz, konwalia majowa, marzanka wonna, rosiczka okrągłolistna, storczykowate, turówka wonna, wawrzynek wilczełyko i widłaki.
Grzyby.
Dla mieszkańców Raducza, a zwłaszcza dla osób spędzających tam lato, ważną rolę odgrywa zbieranie grzybów, traktowane z jednej strony jako możliwość urozmaicenia diety, a z drugiej – jako sposób spędzania wolnego czasu. W okolicznych lasach niegdyś licznie występowało kilkanaście gatunków grzybów jadalnych. Dla mieszkańców Raducza do lat 60. stanowiły one ważne źródło pożywienia. Od lat 80. liczba grzybów w raduckich lasach znacząco spadła; niektóre gatunki (np. rydze) praktycznie wyginęły, inne (jak podgrzybki) w niewielkiej liczbie pojawiają się jesienią. Zjawisko to spowodowane jest prawdopodobnie przez nadmierne grzybobrania. Drugim powodem, który mógł wpłynąć na spadek liczby owocników, jest zmniejszenie się poziomu opadów i wynikający z tego niski poziom wilgotności ściółki. Obecnie w lasach masowo występują jedynie gatunki niejadalne, m.in. muchomory, olszówki i inne tzw. betki, jednak i ich liczba spadła w porównaniu ze stanem sprzed kilkudziesięciu lat.
Na położonym w pobliżu wsi poligonie niedawno jeszcze znajdowały się nietypowe dla tej części Polski stanowiska roślinności stepowej, złożonej z przede wszystkim z różnych gatunków traw, a ponadto porostów, krzewinek, wrzosów, i roślin kwiatowych, oraz występujących z rzadka krzewów, głównie żarnowców i jałowców. Obecnie teren ten zarósł młodym lasem sosnowo-brzozowym i zasięg poprzedniego typu roślinności został znacznie ograniczony.
Fauna.
W lasach i zagajnikach w okolicy Raducza żyją sarny, zające, lisy, dzikie świnie, jeże, ryjówki (m.in. rzęsorek rzeczek – występujący w pobliżu Rawki) i inne drobniejsze ssaki. Z rzadko występują dzikie króliki, borsuki, jenoty i kuny oraz łasice. W latach 80. w pobliżu Rawki osiedlono także bobry. W pobliżu rzeki pojawiają się także piżmaki. Sporadycznie w pobliżu wsi spotkać można także łosie i jelenie. Licznie występują nietoperze.
Z ptaków spotkać można spotkać ok. 100 gatunków, m.in. bażanty, kuropatwy, kukułki, dzięcioły i liczne gatunki ptaków śpiewających, a z ptaków drapieżnych – sokoły i sowy. W pobliżu rzeki – także dzikie kaczki, dzikie gęsi, czasem też łabędzie oraz inne ptactwo wodne. Na przyległych do Rawki łąkach – m.in. bociany (głównie białe, z rzadka także i czarne) oraz żurawie.
Ponadto w pobliżu wsi żyją liczne gady (jaszczurki, zaskrońce) oraz płazy (głównie żaby i ropuchy). Te ostatnie szczególnie licznie występują na bagnach i nieopodal rzeki, w stawie i sadzawce, przynajmniej dopóki zbiorniki te nie wyschną, co następuje zwykle w lipcu–sierpniu, zależnie od temperatury i poziomu opadów. W pobliskiej Rawce żyje wiele gatunków ryb, a także raki oraz ślimaki.
W całej okolicy Raducza żyją także liczne gatunki owadów: motyli, błonkówek, żuków i chrząszczy, a na terenach wilgotnych – także ważek i jętek. Najwięcej gatunków owadów (ponad 650) żyje w pobliżu Rawki.
Niektóre z gatunków zwierząt, występujących w okolicy Raducza mają niekorzystny wpływ na komfort życia ludzi. Spośród tych gatunków wyróżniają się owady: w pobliżu bagien, zwłaszcza w latach z dużymi opadami życie mieszkańcom uprzykrzają komary, ponadto co kilka lat następuje masowy wylęg os. Także raz na parę lat w lasach masowo pojawiają się kleszcze. Dzięki zaprzestaniu hodowli zwierząt gospodarskich w ostatnich latach we wsi nie ma gzów, a także znacząco spadła liczba much, niegdyś bardzo licznie występujących.
Transport.
Komunikację ze Skierniewicami i Rawą Mazowiecką zapewnia głównie transport prywatny. We wsi znajduje się przystanek autobusowy obsługujący dawniej kursy do Rawy Mazowieckiej i Skierniewic. Obecnie najbliższe połączenie autobusowe działa w Nowym Dworze (Linia nr 2 Skierniewice – Rawa).
Opieka duszpasterska.
Według podziału administracyjnego Kościoła katolickiego Raducz należy do parafii św. Antoniego Padewskiego w Babsku, wchodzącej w skład dekanatu Lubochnia. Świątynią parafialną mieszkańców Raducza jest kościół pw. św. Antoniego Padewskiego w oddalonym o ok. 4,5 km Babsku. Ściany kościoła w Babsku zdobi epitafium rodziny Węgrzeckich – dawnych właścicieli majątku Raducz.
Ludność wsi oraz letnicy korzystają często z kościoła w Starej Rawie, oddalonego o 4–5 km.
Większość zmarłych pochodzących z Raducza pochowanych jest na cmentarzu parafialnym w Babsku.
Tereny wojskowe.
Raducki poligon wojskowy, mimo iż wskutek reformy rolnej jego obszar po wojnie został zmniejszony (wcześniej zajmował obszar blisko 1500 ha), otacza wieś ze wszystkich niemal stron. Właściwie to cała wschodnia część wsi wcina się szerokim na 300 m klinem w teren poligonu. Obszar ten stanowił do niedawna teren wojskowy, na którym znajdowały się tabliczki z zakazem wstępu, ignorowane przez miejscową ludność, dla której obszar ten – gdy nie odbywały się ćwiczenia wojskowe – był miejscem zbierania grzybów i wypasu bydła. Także podróż do odległego o 5 km parafialnego kościoła w Babsku wymagała przejechania przez teren poligonu, gdyż alternatywą była podróż okrężną drogą liczącą ok. 15 km. To wszystko powodowało, iż wojsko nie egzekwowało zakazu wstępu na poligon, z wyjątkiem sytuacji, gdy odbywały się na nim ćwiczenia. Do czasu położenia asfaltu na drodze dojazdowej do Raducza na poligonie tym odbywały się także manewry z udziałem czołgów.
Obecnie poligon nie spełnia funkcji związanych z wojskowością; większa część jego obszaru została przekazana Lasom Państwowym. Do listopada 2013 roku Nadleśnictwo prowadziło rewitalizację lasów – dawnych terenów powojskowych. Oczyszczono przeszło 123 ha lasów i rozebrano budynki popoligonowe w Raduczu. Znaleziono przeszło 17400 sztuk różnego rodzaju amunicji, granatów, moździerzy"."
Niewielki fragment tego dużego obszaru, dość odległy od Raducza, wykorzystywany jest jako strzelnica m.in. przez BOR i policję.
Na początku XXI wieku (ok. 2002–2003) pojawiły się koncepcje, by nieużywany poligon w Raduczu wykorzystać dla potrzeb budowy mającego powstać nowego lotniska międzynarodowego – Centralnego Portu Lotniczego (tzw. wówczas "drugiego lotniska dla Warszawy"). W związku z planami budowy dużego lotniska w centralnej Polsce, pojawiło się 7 oficjalnych możliwości, dotyczących jego potencjalnej lokalizacji. Jedną z nich był sąsiadujący z Raduczem Babsk, przy czym samo lotnisko miałoby być zbudowane właśnie na terenach raduckiego poligonu. Pomysł, by to na raduckim poligonie powstało lotnisko, "de facto" został zarzucony, zarówno poprzez decyzje Ministerstwa Infrastruktury, że najwłaściwszym miejscem powstania lotniska będzie Mszczonów lub Modlin, jak i poprzez rozbudowę portu lotniczego w Modlinie.
W 2008 r. władze Skierniewic zaproponowały, by na terenie dawnej jednostki wojskowej powstał zakład karny. Konsultacje pomiędzy okręgowym Inspektoratem Służby Więziennej w Łodzi, lokalnymi władzami oraz Biurem Ochrony Rządu nie przyniosły rezultatów. Ostatecznie sprawa jednak upadła.
Bloki powojskowe.
W 2019 roku władze Skierniewic planowały stworzyć mieszkania socjalne w budynkach Służby Ochrony Państwa (dawnego BOR). Dłużnicy, regularnie nie płacący czynszu mieszkańcy Skierniewic mieliby zamieszkać w odległym o 15 kilometrów od Skierniewic ośrodku w lesie.
Filmy kręcone na terenie Raducza.
Na poligonie raduckim na początku lat 60. nakręcono część scen serialu telewizyjnego pt. "Czterej pancerni i pies", oraz filmów "Kazimierz Wielki" (lata 70.) i "Zamach stanu" (lata 80.).
Postaci związane z Raduczem.
W Raduczu mieszkał wybitny skrzypek ludowy Stanisław Klejnas (1905–1988), laureat Nagrody Kolberga. W latach 60. i 70. był jednym z najbardziej znanych muzyków ludowych występujących na festiwalach i konkursach. Występował ze swoją kapelą w filmach "Chłopi" i "Wesele Boryny". Polskie Radio wydało monograficzną płytę poświęconą muzyce Stanisława Klejnasa.
Ponadto w miejscowości tej urodził się Jerzy Kubalewski – poseł do Sejmu w latach 1972–1980.

</doc>
<doc id="375263" url="https://pl.wikipedia.org/wiki?curid=375263" title="Raduczyce">
Raduczyce

Raduczyce – wieś w Polsce położona nad rzeką Wartą w województwie łódzkim, w powiecie wieluńskim, w gminie Osjaków.
Wieś kapituły katedralnej gnieźnieńskiej w powiecie wieluńskim województwa sieradzkiego w końcu XVI wieku. W latach 1975–1998 miejscowość należała administracyjnie do województwa sieradzkiego.
Wieś składa się z około 75 zabudowań mieszkalnych, przy czym kilka pełni funkcje typowo letniskowe. W pobliżu wsi znajdują się również niewielkie kompleksy leśne, co zwiększa jej walory rekreacyjne (znajduje się tu m.in. pole namiotowe).

</doc>
<doc id="375264" url="https://pl.wikipedia.org/wiki?curid=375264" title="Radule">
Radule

Radule – wieś w Polsce położona w województwie podlaskim, w powiecie białostockim, w gminie Tykocin.
W latach 1975–1998 miejscowość administracyjnie należała do województwa białostockiego.
W miejscowości znajduje się kościół, który jest siedzibą parafii MB Królowej Męczenników. W strukturze kościoła rzymskokatolickiego wierni należą do metropolii białostockiej, diecezji łomżyńskiej, dekanatu Kobylin.

</doc>
<doc id="375265" url="https://pl.wikipedia.org/wiki?curid=375265" title="Radunica">
Radunica

Radunica (niem. "Hundertmark") – wieś w Polsce położona w województwie pomorskim, w powiecie gdańskim, w gminie Pruszcz Gdański na obszarze Żuław Gdańskich.
Historia.
Radunica do końca II wojny światowej funkcjonowała jako wybudowanie o nazwie Heinrichsdorf (również Hundertmark; pańszczyźniana wieś Hundertmarksland), które sąsiadowało z innymi wybudowaniami – Heegewald (bez polskiego odpowiednika) i Großland (polska nazwa Rokitnica). Kronika Rokitnicy podaje, że w osadzie istniał wiatrak (podobnie w Großland).
Przed 1454 rokiem osada należała do komturii gdańskiej, a od 16 czerwca 1454 roku na mocy przywileju króla Kazimierza Jagiellończyka stała się częścią gdańskiego patrymonium wiejskiego i podlegała urzędowi ziemskiemu Żuława.
Najstarsza pisana wzmianka o przysiółku pochodzi z 8 maja 1585 roku ("stückeland die hundertmark genandt") i dotyczy rachunku za dzwony kościelne. Na mapie Żuław Wiślanych z 1599 roku w osadzie widoczny jest młyn wodny, o którym informacje zawarte są również w księdze sołtysiej z 1786 roku. Z 1660 roku istnieje wzmianka o sprzedaży gospodarstwa w Hundertmark. Informacje na temat osady z 1819 roku mówią, że do gruntu kościelnego w Rokietnicy należało 17 morgów. 
W 1887 roku po reformie administracyjnej weszła w skład powiatu Danziger Niederung i podlegała obwodowi w Wocławach, gdzie znajdował się urząd stanu cywilnego i gminie wiejskiej w Rokitnicy. Kościół ewangelicki znajdował się w Rokietnicy, a katolicki w Świętym Wojciechu. W 1905 roku osadę zamieszkiwały 92 osoby. W 1920 roku znalazła się w granicach utworzonego Wolnego Miasta Gdańska, a we wrześniu 1939 roku została wcielona do Rzeszy.
W czasie wojny w pobliżu osady znajdowały się baraki filii obozu koncentracyjnego Stutthof służące więźniom zatrudnionym przez firmę Driksen i firmę Voss.
Obecnie wieś stanowi właściwie północne przedmieście Pruszcza Gdańskiego, od zachodu graniczy z osiedlem Święty Wojciech w gdańskiej dzielnicy Orunia-Św. Wojciech-Lipce. W ostatnich latach nastąpił gwałtowny rozrost miejscowości, za sprawą licznie powstających domków jednorodzinnych. Z racji swojego położenia i braku połączenia drogowego z sąsiednim Gdańskiem jest to miejscowość szczególnie atrakcyjna dla osób szukających ciszy i spokoju.
Do Radunicy można dojechać od strony Pruszcza Gdańskiego i od wsi Rokitnica, a także gdańską komunikacją miejską - autobusami linii 132, 200, 205, 207, 232 i N5 wysiadając na przystanku Św. Wojciech-Radunica. Od 1 IX 2012 przez wieś przejeżdżają autobusy komunikacji gminnej linii nr 821 z Gdańska przez Przejazdowo, Rokitnicę, Pruszcz Gdański do Rusocina.
W pierwszej połowie 2011 roku wybudowano we wsi ścieżkę rekreacyjno-edukacyjną z ławeczkami i urządzeniami rekreacyjno-edukacyjnymi.
Również w 2011 roku rozpoczęto budowę tunelu pieszego pod torami kolejowymi o długości 60 m (z dojściami 120 m), szerokości 4,5 m oraz wysokości 2,5 m, który zastąpił istniejącą do tej pory kładkę nad torami. Zakończenie inwestycji o wartości 3,5 mln zł planowane było na połowę 2013 roku. Ostatecznie tunel oddano do użytku przed końcem 2013 roku, a na początku lutego 2014 rozebrano kładkę nad torami.
W 2019 utwardzono ulice Raduńską i Miodową.
W latach 1945-1998 miejscowość należała do województwa gdańskiego.

</doc>
<doc id="375266" url="https://pl.wikipedia.org/wiki?curid=375266" title="Radunin (wieś)">
Radunin (wieś)

Radunin (białorus. "Радулін")– wieś w Polsce położona w województwie podlaskim, w powiecie białostockim, w gminie Gródek.
Historia.
Według Pierwszego Powszechnego Spisu Ludności z 1921 roku wieś liczyła 28 domów i 214 mieszkańców (109 kobiet i 105 mężczyzn). Większość mieszkańców miejscowości zadeklarowała wówczas wyznanie prawosławne (172 osoby), pozostali zgłosili wyznanie rzymskokatolickie (42 osoby). Podział religijny mieszkańców niemal całkowicie odzwierciedlał ich strukturą narodowo-etniczną, gdyż większość mieszkańców wsi podała narodowość białoruską (174 osoby), pozostali podali kolejno: narodowość polską (39 osób) i narodowość rosyjską (1 osoba). We wspomnianym okresie wieś nosiła nazwę "Radulin" i należała do gminy Szudziałowo.
W latach 1975–1998 miejscowość administracyjnie należała do województwa białostockiego.
Opis.
Prawosławni mieszkańcy wsi należą do parafii pw. św. Anny w Królowym Moście. We wsi znajduje się drewniana kaplica prawosławna wzniesiona z inicjatywy Włodzimierza Mielnickiego.

</doc>
<doc id="375267" url="https://pl.wikipedia.org/wiki?curid=375267" title="Radwaniec">
Radwaniec

Radwaniec – wieś w Polsce położona w województwie wielkopolskim, w powiecie konińskim, w gminie Kazimierz Biskupi.
W latach 1975–1998 miejscowość administracyjnie należała do województwa konińskiego.
W styczniu 1948 roku w Radwańcu został aresztowany Marcin Kaban ps. "Warszawiak" z Kazimierza Biskupiego – żołnierz podziemia antykomunistycznego.

</doc>
<doc id="375268" url="https://pl.wikipedia.org/wiki?curid=375268" title="Radwanka">
Radwanka

Radwanka – wieś w Polsce położona w województwie łódzkim, w powiecie tomaszowskim, w gminie Żelechlinek.
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa piotrkowskiego.

</doc>
<doc id="375269" url="https://pl.wikipedia.org/wiki?curid=375269" title="Radwanki (województwo wielkopolskie)">
Radwanki (województwo wielkopolskie)

Radwanki (niem. "Radwonke") – wieś w Polsce położona w województwie wielkopolskim, w powiecie chodzieskim, w gminie Margonin.
W latach 1975–1998 miejscowość administracyjnie należała do województwa pilskiego.
Charakterystyka wsi.
Typowa wieś poniemiecka z pozostałościami dawnych gospodarstw murowanych z czerwonej cegły. Po II wojnie światowej został rozebrany zbór protestancki, którego fundamenty można do dziś oglądać na terenie szkoły podstawowej w Radwankach. Obecnie na terenie wsi znajduje się farma wiatraków należąca do elektrowni o nazwie "Farma wiatrowa w Margoninie", zrealizowana przez EDP Renevables. Na terenie wsi działa Koło Gospodyń Wiejskich.
Obecnie większość mieszkańców zajmuje się pracą w sektorze handlowo-usługowym. Pozostało jednak kilka gospodarstw rolniczych o dużej powierzchni, które w zadowalającym stopniu mogą utrzymać się z zebranych plonów.
Szkoła Podstawowa im. Powstańców Wielkopolskich.
W czerwcu 1930 roku władze polskie zlikwidowały istniejącą we wsi szkołę niemiecką. We wrześniu tego samego roku utworzono szkołę polską. Po sprzeciwie Niemców, przywrócony został język niemiecki jako wykładowy dla dzieci niemieckich. Szkoła była jednoklasowa. Przez 3 dni w tygodniu uczęszczały do niej dzieci polskie, a przez pozostałe 3 – niemieckie. W 1932 roku obie grupy zostały połączone, a językiem nauczania stał się polski. Przed wybuchem II wojny światowej liczba uczniów wahała się od 28 do 36. Nauczycielem w tym okresie był Franciszek Błotny.
Czas wojny budynek szkoły przetrwał, placówka jednak nie funkcjonowała. Wieś została opanowana przez Armię Czerwoną w nocy z 22 na 23 stycznia 1945 roku. Odtąd napływało coraz więcej przesiedleńców zza Buga, wracali także przesiedleńcy. Szkoła wznowiła działalność. Nauka prowadzona była jednak w trudnych warunkach, w zdewastowanym budynku. W 1945 roku uczęszczało do szkoły 52 uczniów.
W pierwszych latach po wojnie często zmieniali się nauczyciele prowadzący zajęcia. Z uwagi na ich brak, od 1 września 1946 roku do 1 lutego 1947 roku szkoła była zamknięta. Po tym okresie funkcję nauczyciela i kierownika szkoły przejął Alfons Rajek, a następnie dyrektorem został Kazimierz Cyran. Szkoła stała się wówczas 7–klasową szkołą zbiorczą dla dzieci z Podstolic, Sypniewa, Pietronek, Studziec, Klotyldzina. Zatrudnionych było 3 nauczycieli.
W 1972 roku placówka stała się szkołą zbiorczą z dwiema filiami – w Podstolicach i Pietronkach, w których uczyły się dzieci z klas I–IV. W szkole w Radwankach funkcjonowały klasy V–VIII. Podobny stan utrzymywał się do 2000 roku, kiedy zlikwidowano filie szkoły, a placówka w Radwankach stała się sześcioklasowa.
W latach 1985–2003 funkcję dyrektora sprawował Jan Zachciał. Od 2004 roku jest nim Marek Cyran.
23 kwietnia 2010 roku szkole nadano imię Powstańców Wielkopolskich.

</doc>
<doc id="375270" url="https://pl.wikipedia.org/wiki?curid=375270" title="Radwanków Królewski">
Radwanków Królewski

Radwanków Królewski – wieś w Polsce położona w województwie mazowieckim, w powiecie otwockim, w gminie Sobienie-Jeziory. 
Wierni Kościoła rzymskokatolickiego należą do parafii Wszystkich Świętych w Sobieniach-Jeziorach.
W latach 1975–1998 miejscowość administracyjnie należała do województwa siedleckiego.
Z Radwankowa Królewskiego pochodzi znany autor wspomnień wojennych i publikacji poświęconych historii regionu Jan Lempkowski.

</doc>
<doc id="375271" url="https://pl.wikipedia.org/wiki?curid=375271" title="Radwanków Szlachecki">
Radwanków Szlachecki

Radwanków Szlachecki – wieś w Polsce w województwie mazowieckim, w powiecie otwockim, w gminie Sobienie-Jeziory. Leży na prawym brzegu Wisły. Przez miejscowość przebiega droga wojewódzka nr 801.
Wierni Kościoła rzymskokatolickiego należą do parafii św. Jana Chrzciciela w Warszawicach.
W latach 1975–1998 miejscowość administracyjnie należała do województwa siedleckiego.
Nazwa wsi.
Nazwa pochodzi od imienia Radowan
Historia.
W 1417 r. była tu parafia. W 1476 r. wieś notowana jako Redwankowo, w 1798 Radwanków Poświętny. W 1669 r. wchodziła w skład dóbr starostwa grodowego czerskiego. Na początku XVIII w. wieś częściowo zniszczona przez wezbrane wody Wisły - kościół i cmentarz zostały pochłonięte przez nurt rzeki. Wobec powstałych strat Franciszek Bieliński, marszałek wielki koronny przeniósł parafię na bezpieczną odległość od rzeki - do sąsiednich Warszawic.
Nocą 8/9 września 1939 r. próba sforsowania Wisły przez niemiecką 1 dywizję pancerną, udaremniona przez pododdziały WP. W sierpniu 1944 r. krwawy bój o wyspę Kępę Radwankowską stoczony przez żołnierzy I Armii WP.
Mieszkańcy.
Nazwiska rodzin mieszkających tutaj od wielu pokoleń:
Bukat, Dąbrowski, Jaworski, Kabala, Kordas, Krawczyk, Kurzęba, Michalak, Osuchowski.

</doc>
<doc id="375272" url="https://pl.wikipedia.org/wiki?curid=375272" title="Radwanowice">
Radwanowice

Radwanowice – wieś w Polsce położona w województwie małopolskim, w powiecie krakowskim, w gminie Zabierzów na krawędzi Rowu Krzeszowickiego. Znajduje się na Wyżynie Olkuskiej wchodzącej w skład Wyżyny Krakowsko-Częstochowskiej.
Położenie.
Wieś Radwanowice graniczy z Rudawą, z Dubiem, Szklarami w lesie, Pisarami, Brzezinką i Kobylanami w lesie.
Radwanowice położone są w odległości ok. 20 km na zachód od Krakowa i ok. 7 km na wschód od Krzeszowic, na krawędzi Rowu Krzeszowickiego oraz na grzbiecie wzgórza, oddzielającego ten Rów od Doliny Szklarki. Z tego miejsca rozciąga się malowniczy widok na głębokie zapadlisko Rowu Krzeszowickiego i na przeciwległy Garb Tenczyński. Na północny wschód od Radwanowic znajduje się wzgórze Wietrznik osiągające wysokość 403 m n.p.m., a na zachód Wielka Skała o wysokości 355 m n.p.m.
Historia.
Pierwsze informacje o wsi Radwanowice sięgają XIV w., wzmiankowana była w 1329 roku. Informacje mówiły o licznej szlachcie zagrodowej w tej miejscowości. W końcu XIV w. miała 35 dziedziców. W XVII w. karmelici z klasztoru w Czernej byli w zatargu z miejscowymi dziedzicami, które – zdaniem mnichów – „prawie jedną jaskinią łotrowską stały”. Zakazali swoim poddanym z innych wiosek pod karą pieniężną jakichkolwiek kontaktów z mieszkańcami Radwanowic. W księgach parafii rudawskiej zanotowano w 1597 imię prostytutki Katarzyny z Radwanowic. Mnisi nie mogli ścierpieć, że ich poddani, głównie bogaci kamieniarze z klasztornych kamieniołomów marmurów, bywali w jej towarzystwie. Uważali, że zamiast grzesznych wizyt u niej, mogli posiedzieć w klasztornej karczmie przy piwie. Mnisi narzekali też, że ich poddani „zamiast trunku przystojnego i posiedzenia uczciwego, kartami się o pieniądze bawią”. Hazardzistów karano surowo – wymierzano im po 30 postronków plag w obecności gromady.
Do końca XIX w., w Radwanowicach nie mieszkał ani jeden chłop. Prawie każdy mieszkaniec Radwanowic posiadał jeszcze w XX w. szlachecki herb. W końcu XVIII w. Radwanowice miały 44 dziedziców. W 1789 r. wieś zamieszkiwało 317 osób. W drugiej poł. XIX w. większość gruntów należała do trzech właścicieli. Wybudowano wówczas strażnicę graniczną, określaną mianem „dworu”. W początkach XX w. przeprowadzono częściową meliorację. W latach 1815–1846 wieś położona była na terenie Wolnego Miasta Krakowa, potem w zaborze austriackim, a w czasie II Rzeczypospolitej w powiecie chrzanowskim w województwie krakowskim.
W 1928 r. powstała Ochotnicza Straż Pożarna w Radwanowicach.
Od 26 października 1939 do 18 stycznia 1945 wieś należała do gminy "Kressendorf" w "Landkreis Krakau", dystryktu krakowskiego w Generalnym Gubernatorstwie. Podczas II wojny światowej mieszkańcy Radwanowic współpracowali z ruchem oporu. We wsi działały dwie organizacje wojskowe: Narodowa Organizacja Wojskowa i Bataliony Chłopskie. W odwecie niemieccy żołnierze 20/21 lipca 1943 r. przeprowadzili pacyfikację wsi. Zginęło wówczas 30 osób – zdradzonych przez jednego z mieszkańców – 2 kobiety i 28 mężczyzn. Cztery lata później na cmentarzu w Rudawie postawiono pomnik upamiętniający ofiary tamtej zbrodni. Za udział w działaniach wojennych wieś została odznaczona Krzyżem Walecznych. W 1946 r. wieś miała 628 mieszkańców.
Jesienią 1954 r. wieś została przyłączona do gromady Rudawa w ówczesnym powiecie chrzanowskim w woj. krakowskim. 1 stycznia 1973 r. znalazła się w gminie Rudawa. 15 stycznia 1976 gmina Rudawa została zniesiona przez połączenie z gminą Zabierzów. W latach 1975–1998 miejscowość leżała w województwie krakowskim. W 2002 r., w miejsce zlikwidowanej szkoły samorządowej, powstały Integracyjna Szkoła Podstawowa im. Ofiar Pacyfikacji Radwanowic i Integracyjne Przedszkole. Ich organem prowadzącym jest Oświatowe Towarzystwo Integracyjne. 
16 września 2006 r. do Radwanowic przybyło 106 uczestniczek konkursu "Miss World", które spotkały się z podopiecznymi miejscowego schroniska dla niepełnosprawnych. W 2014 r. nadano nazwy ulicom.
Legenda o założeniu wsi.
Mieszkańcy Radwanowic od pokoleń przekazują sobie legendę o powstaniu wsi. Według niej, założycielem był zaufany rycerz Bolesława Szczodrego – Radwan. Brał on udział w wyprawie na Ruś Kijowską, podczas której zasłynął niesłychanym męstwem. Legenda głosi, że rycerz ów był jednym z zabójców biskupa Stanisława i po jego morderstwie i ucieczce króla na Węgry osiedlił się w Radwanowicach.
Niektórzy historycy łączą powstanie wsi Radwanowice z nadaniem przez Bolesława Wstydliwego rycerzom z rodu Radwanitów części puszczy w południowych okolicach Krakowa.
Współczesność.
Dwór w Radwanowicach wraz z 55-hektarowym gospodarstwem rolnym w 1921 r. kupił Franciszek Tetelowski. Po jego śmierci w 1941 r. majątek przejęła jego najstarsza córka, Zofia. Druga córka, Irena Tetelowska-Szewczyk w 1969 r. zginęła w katastrofie lotniczej pod Zawoją. 
Zofia Tetelowska 20 maja 1987 r. przekazała dwór i cały swój majątek na rzecz utworzenia Fundacji im. Brata Alberta. Prezesem Zarządu Krajowego Fundacji od 1989 r. jest ks. Tadeusz Isakowicz-Zaleski. 
Fundacja prowadzi na terenie całego kraju 36 placówek dla osób z niepełnosprawnością intelektualną. Cztery z nich znajdują się w Radwanowicach: 
- Schronisko dla Niepełnosprawnych im. Zofii Tetelowskiej i Stanisława Pruszyńskiego,
- Warsztaty Terapii Zajęciowej im. bł. ks. Bronisława Markiewicza, 
- Świetlica Terapeutyczna, 
- Środowiskowy Dom Samopomocy im. ks. kard. Franciszka Macharskiego. 
W Radwanowicach Fundacja buduje kolejny obiekt dla niepełnosprawnych, którym jest Dom Podolski. 
W Schronisku dla Niepełnosprawnych Anna Dymna prowadzi grupę teatralną – Teatr Radwanek.
7 września 2003 r. na frontonie kapliczki dworskiej wmurowana został tablica upamiętniająca mieszkańców Korościatyna k. Monasterzysk i Kresów Wschodnich, pomordowanych przez Organizację Ukraińskich Nacjonalistów i Ukraińską Armię Powstańczą w latach 1939 - 1947. Inicjatorką wmurowania tablicy była siostra zakonna Agata Muraszka ze zgromadzenia sióstr adoratorek, rodem z Korościatyna. Tablicę w czasie zjazdu byłych mieszkańców owej kresowej wioski ich potomków, poświęcił ks. prałat Antoni Sołtysik z parafii św. Mikołaja w Krakowie, a kazanie wygłosił o. Adam Studziński, rodem spod Żółkwi. Odsłonięcia dokonała Helena Zaleska, która w czasie rzezi wioski straciła matkę i sama też została ranna.
W 2004 r. powstał w Radwanowicach klub sportowy "Iskra". 
9 listopada 2021 r. w parku przy Schronisku dla Niepełnosprawnych otwarto Kresową Drogę Krzyżową. Poświęcił ją ks. dr Henryk Zątek.
Turystyka.
Położone na obszarze Parku Krajobrazowego Dolinki Krakowskie Radwanowice są dobrym punktem wypadowym do zwiedzania tych posiadających duże walory krajobrazowe, przyrodnicze i geologiczne dolinek przecinających wzniesienia Wyżyny Olkuskiej. Radwanowice znajdują się bezpośrednio przy wylocie Doliny Szklarki w sąsiedztwie wylotów Doliny Będkowskiej i Doliny Racławki. Przebiegające przez miejscowość szlaki turystyki pieszej umożliwiają zwiedzenie również pozostałych dolinek.
Komunikacja.
Do wsi można dojechać autobusami linii aglomeracyjnej nr 278, która kursuje na trasie Bronowice Małe – Rudawa – Krzeszowice.

</doc>
<doc id="375273" url="https://pl.wikipedia.org/wiki?curid=375273" title="Radwanówka">
Radwanówka

Radwanówka – wieś sołecka w Polsce położona w województwie lubelskim, w powiecie janowskim, w gminie Potok Wielki.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) wieś liczyła 379 mieszkańców.
Historia.
Radwanówka wieś w gminie i parafii Modliborzyce, powiecie lubelskim - wydzielona z dóbr Potok Wielki. 
Dobra Potok Wielki po podziale majątku oznaczono w księgach hipotecznych literami alfabetu A.B... J.
Część Potoku Wielkiego oznaczona literą J, zwana Radwanówką, posiadała przestrzeni 660 mórg. W 1878 r. sprzedana została na parcelację kolonistom z Galicji.

</doc>
<doc id="375274" url="https://pl.wikipedia.org/wiki?curid=375274" title="Radwanów-Kolonia">
Radwanów-Kolonia

Radwanów-Kolonia – wieś w Polsce położona w województwie świętokrzyskim, w powiecie koneckim, w gminie Słupia Konecka.
Wierni Kościoła rzymskokatolickiego należą do parafii św. Michała Archanioła w Pilczycy.

</doc>
<doc id="375275" url="https://pl.wikipedia.org/wiki?curid=375275" title="Radwany-Zaorze">
Radwany-Zaorze

Radwany-Zaorze – wieś w Polsce położona w województwie podlaskim, w powiecie zambrowskim, w gminie Szumowo.
Wierni kościoła rzymskokatolickiego należą do parafii Najświętszej Maryi Panny Częstochowskiej w Szumowie.
Historia.
Wieś szlachecka "Redwany-Zaorze" położona była w drugiej połowie XVI wieku w powiecie łomżyńskim ziemi łomżyńskiej. W latach 1921–1939 wieś leżała w województwie białostockim, w powiecie łomżyńskim, w gminie Szumowo.
Według Powszechnego Spisu Ludności z 1921 roku wieś zamieszkiwało 110 osób w 21 budynkach mieszkalnych. Miejscowość należała do parafii rzymskokatolickiej w Szumowie. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Szumowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W pobliżu wsi przebiegała Linia Mołotowa (Zambrowski Rejon Umocniony). Do dziś zachowały się schrony, rozsiane w okolicznych lasach. W latach 1975–1998 miejscowość administracyjnie należała do województwa łomżyńskiego.

</doc>
<doc id="375276" url="https://pl.wikipedia.org/wiki?curid=375276" title="Radycza">
Radycza

Radycza – wieś w Polsce położona w województwie mazowieckim, w powiecie gostynińskim, w gminie Pacyna.
W latach 1975–1998 miejscowość administracyjnie należała do województwa płockiego.

</doc>
<doc id="375277" url="https://pl.wikipedia.org/wiki?curid=375277" title="Radyczyny">
Radyczyny

Radyczyny – wieś w Polsce położona w województwie wielkopolskim, w powiecie tureckim, w gminie Przykona, nad rzeką Teleszyną.
W latach 1975–1998 miejscowość administracyjnie należała do województwa konińskiego.

</doc>
<doc id="375278" url="https://pl.wikipedia.org/wiki?curid=375278" title="Radynia">
Radynia

Radynia (niem. "Raden") – wieś w Polsce położona w województwie opolskim, w powiecie głubczyckim, w gminie Głubczyce.
W latach 1975–1998 miejscowość administracyjnie należała do ówczesnego województwa opolskiego.
Wioska obejmuje Obszar Chronionego Krajobrazu Rejon Mokre - Lewice. Leży na terenie Nadleśnictwa Prudnik (obręb Prudnik).
Nieopodal wsi zachowały się pozostałości założonej na początku XIX w. osady "Bursztet". Znajduje się tu także odsłonięty w 1970 pomnik poświęcony poległym w II wojnie światowej.

</doc>
<doc id="375279" url="https://pl.wikipedia.org/wiki?curid=375279" title="Radzanek">
Radzanek

Radzanek (do 1945 niem. "Resehl") – wieś w Polsce położona w województwie zachodniopomorskim, w powiecie goleniowskim, w gminie Maszewo. Miejscowość położona ok. 3 km na północny zachód od Maszewa. Współcześnie wieś podzielona w wyraźny sposób na dwie części (przy szosie Maszewo-Goleniów znajduje się kolonia z lat 30. XX w.) odległe od siebie o ok. 2 km. W literaturze pojawiają się nazwy Resehl, Resele, Rehsel.
W pobliżu wsi znajduje się źródło Małki.
W latach 1975–1998 miejscowość administracyjnie należała do województwa szczecińskiego.
Historia.
Pierwsza, odrębna informacja o wsi Radzanek pochodzi z 1726 roku. Mieszkało tu wówczas 3 chłopów. Płacono podatki na kościół, do kościoła należała też ziemia w Radzanku. Wnioskować z tego można, że we wsi w XVIII w był już kościół, prawdopodobnie ryglowy. W XIX w. zbudowano obecnie istniejący kościół neogotycki. W 1872 roku we wsi znajdowały się 4 zagrody chłopskie i 7 zagrodniczych. Było wówczas 12 budynków mieszkalnych, 1 przemysłowy oraz 23 inne budynki – wśród nich szkoła. Łączna wielkość gruntów wynosiła 1 215 mg. W 1939 roku, po parcelacji majątku, we wsi było 10 zagród po 22-43 ha (niezależnie od wzmiankowanych zagród nowych – obecna kolonia Radzanek). W 1932 r. wieś posiadała 902 ha ziemi. Było tu 26 budynków mieszkalnych, 57 gospodarczych i zamieszkiwało 344 mieszkańców.

</doc>
<doc id="375280" url="https://pl.wikipedia.org/wiki?curid=375280" title="Księga">
Księga



</doc>
<doc id="375281" url="https://pl.wikipedia.org/wiki?curid=375281" title="Radzanowo-Dębniki">
Radzanowo-Dębniki

Radzanowo-Dębniki – wieś w Polsce położona w województwie mazowieckim, w powiecie płockim, w gminie Radzanowo.
W latach 1975–1998 miejscowość administracyjnie należała do województwa płockiego. 

</doc>
<doc id="375282" url="https://pl.wikipedia.org/wiki?curid=375282" title="Radzanowo-Lasocin">
Radzanowo-Lasocin

Radzanowo-Lasocin – wieś w Polsce położona w województwie mazowieckim, w powiecie płockim, w gminie Radzanowo.
Miejscowość zamieszkuje diaspora Kościoła Katolickiego Mariawitów, utrzymująca kontakt z parafią w Felicjanowie. Wierni odprawiają adorację ubłagania ostatniego dnia każdego miesiąca.
W latach 1975–1998 miejscowość administracyjnie należała do województwa płockiego.

</doc>
<doc id="375283" url="https://pl.wikipedia.org/wiki?curid=375283" title="Radzewice">
Radzewice

Radzewice – wieś w Polsce położona w województwie wielkopolskim, w powiecie poznańskim, w gminie Mosina. Leży nad Wartą, przy lokalnej drodze.
Wieś istniała przynajmniej w XVIII wieku i wchodziła w skład klucza kórnickiego (wówczas: "kurnickiego"). Pod koniec XIX wieku nosiła nazwę Radzewskie Holendry (niem. "Hohensee", wcześniej "Radzewo-Hauland") i wchodziła w skład powiatu śremskiego. Liczyła wtedy 41 domostw i 384 mieszkańców (w większości wyznania protestanckiego, poza 14 katolikami). W latach 1975–1998 miejscowość administracyjnie należała do województwa poznańskiego.
W Radzewicach znajduje się zabytkowy dom przy ul. Długiej 9 z końca XIX wieku, przebudowany w 1934. Na południe od wsi, na przeciwległym brzegu Warty znajduje się rezerwat przyrody Krajkowo.
We wsi znajduje się również stary cmentarz ewangelicki przekształcony w katolicki, z kościołem filialnym (należącym do parafii w Rogalinie) pw. Matki Bożej Nieustającej Pomocy.
Turystyka.
Radzewice są także punktem startowym Drogi Miłości – jednego z przyrodniczych szlaków pielgrzymkowych, utworzonych z okazji 200-lecia kościoła pw. św. Marcelina w Rogalinie.

</doc>
<doc id="375284" url="https://pl.wikipedia.org/wiki?curid=375284" title="Radzewo (województwo wielkopolskie)">
Radzewo (województwo wielkopolskie)

Radzewo – wieś w Polsce położona w województwie wielkopolskim, w powiecie poznańskim, w gminie Kórnik.
Historia.
Wieś należała do Zygmunta Grudzińskiego (kasztelana biechowskiego). W XIX wieku własność Żurawskich; przed II wojną światową rozparcelowana.
W latach 1975–1998 miejscowość administracyjnie należała do województwa poznańskiego.
W 2018 we wsi odbyły się dożynki powiatowo-gminne.
Zabytki.
Znajduje się tu zabytkowy dwór z przełomu XIX i XX wieku (wcześniej istniał już w XVIII wieku), rozbudowany w latach 1925-1930, wyremontowany w latach 80. i 90. XX wieku. Otacza go park krajobrazowy z końca XIX wieku. Obiekt nakryty wysokim dachem łamanym z ryzalitem wejściowym.
Turystyka.
Szkoła Podstawowa im. Jana Wójkiewicza w Radzewie jest punktem startowym Drogi Radości – jednego z przyrodniczych szlaków pielgrzymkowych o nazwie "Rogalińskie Drogi Ducha Świętego", utworzonych z okazji 200-lecia kościoła pw. św. Marcelina w Rogalinie.

</doc>
<doc id="375285" url="https://pl.wikipedia.org/wiki?curid=375285" title="Radziądz">
Radziądz

Radziądz – wieś w Polsce położona w województwie dolnośląskim, w powiecie trzebnickim, w gminie Żmigród, na terenie Parku Krajobrazowego Dolina Baryczy.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisane są:
Gospodarka.
We wsi zlokalizowane jest jedno z pięciu gospodarstw rybackich operujących na Stawach Milickich, obsługujące kompleks stawów "Radziądz".

</doc>
<doc id="375286" url="https://pl.wikipedia.org/wiki?curid=375286" title="Radziątków">
Radziątków

Radziątków – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
W latach 1975–1998 miejscowość administracyjnie należała do województwa piotrkowskiego.

</doc>
<doc id="375287" url="https://pl.wikipedia.org/wiki?curid=375287" title="Radzice Duże">
Radzice Duże

Radzice Duże – wieś w Polsce, położona w województwie łódzkim, w powiecie opoczyńskim, w gminie Drzewica.
W latach 1975–1998 miejscowość administracyjnie należała do województwa radomskiego.
Do 1 stycznia 1870 roku istniała gmina Radzice, później gmina Drzewica. 
Funkcjonuje tutaj też szkoła podstawowa im. Mikołaja Kopernika w Radzicach oraz klub sportowy grający w A-klasie LKS Radzice, z własnym stadionem kameralnym na ok. 400 miejsc siedzących.
Wieś jest siedzibą rzymskokatolickiej parafii św. Jadwigi Królowej w Radzicach.

</doc>
<doc id="375288" url="https://pl.wikipedia.org/wiki?curid=375288" title="Radzice Małe">
Radzice Małe

Radzice Małe – wieś w Polsce, położona w województwie łódzkim, w powiecie opoczyńskim, w gminie Drzewica. W Radzicach znajduje się przystanek kolejowy Radzice.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jadwigi Królowej w Radzicach.

</doc>
<doc id="375289" url="https://pl.wikipedia.org/wiki?curid=375289" title="Radzicz (województwo kujawsko-pomorskie)">
Radzicz (województwo kujawsko-pomorskie)

Radzicz (niem. "Herrmannsdorf") – wieś w Polsce położona w województwie kujawsko-pomorskim, w powiecie nakielskim, w gminie Sadki. 31 marca 2011, razem ze wsią Machowo, populacja wynosiła 482 mieszkańców.
W latach 1975–1998 miejscowość administracyjnie należała do województwa bydgoskiego.
Radzicz znajduje się w odległości 5,5 km od Sadek.
Miejscowość od 1973 r. jest siedzibą parafii św. Andrzeja Boboli.

</doc>
<doc id="375290" url="https://pl.wikipedia.org/wiki?curid=375290" title="Radziejowice-Parcel">
Radziejowice-Parcel

Radziejowice-Parcel – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1975–1998 miejscowość administracyjnie należała do województwa skierniewickiego. Na terenie wsi znajdują się, fragmenty nasypów i wykopów z niezrealizowanej z powodu wybuchu II Wojny Światowej linii kolejki EKD (ob. WKD) z Komorowa poprzez Nadarzyn do Mszczonowa.

</doc>
<doc id="375291" url="https://pl.wikipedia.org/wiki?curid=375291" title="Radziemice">
Radziemice

Radziemice – wieś w Polsce położona w województwie małopolskim, w powiecie proszowickim, w gminie Radziemice.
Miejscowość jest siedzibą gminy Radziemice.
W latach 1954-1961 wieś należała i była siedzibą władz gromady Radziemice, po jej zniesieniu w gromadzie Przemęczany. W latach 1975–1998 miejscowość administracyjnie należała do województwa krakowskiego.
Integralne części miejscowości: Folwark, Koźlica, Nowa Wieś, Płósy.

</doc>
<doc id="375292" url="https://pl.wikipedia.org/wiki?curid=375292" title="Radzieszyn">
Radzieszyn

Radzieszyn – wieś w Polsce położona w województwie dolnośląskim, w powiecie oleśnickim, w gminie Bierutów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczył 40 mieszkańców. Jest najmniejszą miejscowością gminy Bierutów.

</doc>
<doc id="375293" url="https://pl.wikipedia.org/wiki?curid=375293" title="Radzięcin">
Radzięcin

Radzięcin – wieś w Polsce, położona w województwie lubelskim, w powiecie biłgorajskim, w gminie Frampol, nad rzeką Biała Łada.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 695 mieszkańców i była największą miejscowością gminy Frampol. Wieś stanowi sołectwo gminy wiejskiej Frampol.
Historia wsi.
Rodowód wsi sięga XIV wieku, nazwa wsi miała różne brzmienie w dokumentach źródłowych i tak w 1377 r. nazywana była "Radzanczyn", 1405 r. "Radzeczin", 1430 r. "Radzaczyn", 1474 r. "Radzączyn", 1529 r. "Radzączyn" i 1531 r. "Radaczin". 
Pierwsze informacje o wsi pochodzą z roku 1377 w związku z nadaniem przez Ludwika Węgierskiego, rozległych włości w południowej Lubelszczyźnie Dymitrowi z Goraja, za zasługi dla kraju. Po śmierci Dymitra Radzięcin otrzymali w 1405 jego bratankowie: Prokop, Aleksander, Mikołaj i Andrzej, dziedzice Stojanic. Ich potomkowie, zwani początkowo Czuryłami a później Gorajskimi (w 1482 Radzięcin posiadali Jan i Mikołaj z Goraja po Andrzeju Czuryle) władali wsią aż do polowy XVII w. Wieś prawa wołoskiego, położona była w drugiej połowie XV wieku w województwie lubelskim. W XVI w. na części gruntów osadzono kilku pasterzy wołoskich, rodem z Siedmiogrodu. W II połowie XV w. wieś zamieszkiwało łącznie 14 rodzin chłopskich. Rozwój osadniczy okolic Radzięcina (lokowanie nowych wsi) stworzyły podstawy do erekcji parafii radzięcińskiej, co nastąpiło ok. 1552. Niestety funkcjonowała ona krótko, bowiem Adam Gorajski, aktywny działacz kalwiński, odebrał kościół katolikom przeznaczając go na zbór. Parafianie którzy nie pogodzili się z tą decyzją zmuszeni byli zaspokoić swoje potrzeby duszpasterskie w Goraju. Zbór radzięciński był dość prężnym ośrodkiem reformacji, szczególnie w II połowie XVII w., kiedy odbyło się tutaj wiele synodów (m.in. w 1662 skierowany przeciwko jezuitom). Od 1623 stał się Radzięcin rezydencją Zbigniewa Gorajskiego.
Dnia 21 grudnia 1634 w Radzięcinie Zbigniew Gorajski wystawił ważny dokument dla dalszych losów miasta Biłgoraj, zwany ordynacją, którym to m.in. potwierdził wszystkie nadania dla obywateli miasta udzielone przez swego ojca oraz uregulował szczegółowo wewnętrzną organizację miejską. Po śmierci ostatniego przedstawiciela rodu Gorajskich nastąpił podział dóbr. W 1665 klucz radzięciński otrzymała Bogumiła Barbara z Gorajskich Potocka. Jej drugim mężem został pułkownik Jan Butler, kasztelan podlaski, dowódca Regimentu rajtarskiego Hieronima Augustyna Lubomirskiego. W okresie od sierpnia 1696 do 1698 przez wieś przeszło blisko 50 chorągwi, wyrządzając kilkudziesięciu gospodarzom straty w wysokości 3749 złp. Żołnierze paśli na łąkach konie, brali podwody – czasem nawet do Wisły, wyrządzali szkody w ogródkach, „co chcieli to brali”, a także „ekscesa srogie po wsi robili”, wskutek czego 3 chałupy spaliły się a wielu chłopów odniosło rany. W okresie wojny północnej (w 1703) stacjonowali we wsi Szwedzi. Po śmierci Bogumiły Butlerowej rozgorzał spór majątkowy między roszczącymi sobie prawa do włości radzięcińskiej braćmi Suchodolskimi a bratankiem Jana – Markiem Butlerem. Ostatecznie wygrał ten drugi i w 1717 objął dobra w posiadanie. Dwa lata wcześniej, w okresie procesów o spadek, na mocy wyroku trybunału lubelskiego zamknięto zbór kalwiński, Po przejęciu go przez katolików stał się filią parafii Goraj.
Innowierców przymusowo przepisano na wiarę katolicką. W 1718 za staraniem Marka Butlera, erygowano parafię. W 1758 zbudowano murowany kościół pod wezwaniem św. Kazimierza Królewicza. Nieco później przy kościele powstał szpital – przytułek dla ubogich. W 1763 zadłużone (117 tys. złp) dobra otrzymał w zastaw Adam Mniszek. W 1773 miał miejsce kolejny podział majątkowy. Radzięcin, wraz z okolicznymi wsiami, przejął Kazimierz Opaliński, mąż Anny Butlerowej, chorąży mielnicki. Część wsi tzw. Zakościele z pięcioma poddanymi, otrzymali Wisłoccy, podobnie jak niwę Kopytczyzna. W tym okresie znajdował się staw rybny, młyn wodny, karczma, pasieka, murowany pałac (zrujnowany) wraz ze stodołą i spichlerzem a liczba mieszkańców wynosiła 375 osób.
Na początku XIX wieku właścicielem Radzięcina i Abramowa został Hilary Krzęciejewski vel. Krzęciewski. W 1827 wieś liczyła 53 domy i 310 mieszkańców. W wyniku uwłaszczenia, 57 gospodarzy otrzymało 1072 morgi. W II połowie XIX w. znajdował się dwór z ogrodem, staw rybny, młyn wodny a w 1870 powstała szkoła. Folwark radzięciński liczył 1253 mórg. Chłopi dodatkowo parali się pszczelarstwem. Na przełomie XIX i XX w. miały miejsce przekształcenia własnościowe. Część folwarku rozparcelowano a resztę kupił zamożny sitarz biłgorajski Stanisław Matraś. W okresie międzywojennym jego majątek obejmował 125,5 ha z czego drobną część rozparcelowano. W 1921 Radzięcin liczył wraz z folwarkiem i koloniami 152 domy i 915 mieszkańców.
Podczas II wojny światowej folwark został zamieniony na Liegenschaft a miejscowi nauczyciele prowadzili tajne nauczanie. W 1943 oddział BCh dokonał rekwizycji kilkunastu furmanek (na folwarku i we wsi). W tym samym roku w czerwcu i lipcu wieś dotknęły częściowe wysiedlenia. Na to miejsce osadzono wysiedleńców z tomaszowskiego. Reforma rolna PKWN wyłączyła majątek Radzięcin od parcelacji i przeznaczyła na szkołę rolniczą. Od XIX wieku Radzięcin należał do gminy gorajskiej, a w 1955 przeszedł ostatecznie do frampolskiej.
Helenówka – część wsi. Powstała przed 1897. Koloniści zakupili z gruntów folwarcznych 67 ha. W 1905 liczyła 5 domów i 34 mieszkańców a w 1921 3 domy i 20 mieszkańców.
Stanisławowska Kolonia – część wsi. Powstała przed 1897. Koloniści zakupili z gruntów folwarcznych 128 ha. W 1905 liczyła 6 domów i 27 mieszkańców a w 1921r 8 domy i 60 mieszkańców.
Zagródki Kolonia – część wsi. powstała tuż przed I wojną światową. W 1921 liczyły 11 domów i 60 mieszkańców.
Historia parafii Radzięcin.
Data pierwszej erekcji parafii w Radzięcinie to 1552. Powtórna nastąpiła w 1718. Jeszcze w w. XV Jan Długosz wspomina o Radzięcinie jako miejscowości należącej do parafii Goraj (Lib. Ben. II). Prawdopodobnie już w w. XVI istniał tu kościół parafialny, który w okresie reformacji przeszedł w ręce protestantów i wtedy też przestała istnieć parafia katolicka. Na początku w. XVIII, po odebraniu świątyni przez katolików, Radzięcin przez 3 lata (1715-1718) był filią Goraja.
Nowa parafia została uposażona przez hrabiego Marka Antoniego Butlera, starosty preńskiego. Obszerny jej teren został uszczuplony przez powstanie parafii we Frampolu oraz przez odłączenie części wsi Smoryń do parafii Trzęsiny. Zmieniała się także jej przynależność dekanalna (Urzędów, Szczebrzeszyn, a obecnie Biłgoraj). Ze względu na swój obszar już w w. XVIII posiadała wikariusza. W działalności duszpasterskiej nie zapominano o ubogich, prowadząc dla nich jeszcze w w. XIX szpital. W w. XIX na terenie parafii zamieszkiwały rodziny obrządku greckokatolickiego.
Kościół parafialny pw. św. Kazimierza. Poprzedni, prawdopodobnie parafialny, istniał w XVI wieku. Przed 1595 zamieniony na zbór kalwiński, odebrany w 1715. Obecny kościół został wzniesiony w 1758, konsekrowany w 1794 przez bpa Jana Kantego Lenczowskiego. W 1831 w czasie burzy kościół został uszkodzony (remont w 1837). W 1923 dobudowano od strony południowej kamienną kruchtę. Pokryty blachą w 1928. Położony na cmentarzu otoczonym starym murem oraz (niegdyś) wieńcem starych lip. Odnawiany w latach 1995-2000.
Opis kościoła.
Kościół postawiono na planie prostokątnym orientowanym ku wschodowi. Posiada jedną nawę, z wyodrębnioną od strony wschodniej apsydą. Nawa dwuprzęsłowa z węższym prezbiterium, przy którym od północy dawna zakrystia (obecnie skarbczyk), od południa dawny skarbczyk (obecnie zakrystia) z lożami na piętrze. Przy nawie od strony południowej, później przybudowana prostokątna, wydłużona kruchta.
Wnętrze nawy rozczłonkowane przyściennymi filarami. Sklepienia w nawie kolebkowe na gurtach, w prezbiterium kolebkowe z lunetami, w zakrystii, skarbczyku i lożach kolebkowe. Chór muzyczny koniec w. XVIII, murowany, wsparty na trzech arkadach z wybrzuszonym parapetem (część środkowa nowsza). Fasada rozczłonkowana lizenami, zwieńczona szczytem z wolutami po bokach; analogiczny szczyt od zachodu. Dach wspólny dwuspadowy z wieżyczką na sygnaturkę, kryty blachą. Portal z nawy do kruchty kamienny, barokowy koniec w. XVIII.
Rokokowe ołtarze wykonano przed 1792, być może przez stolarza Wawrzyńca Bieleckiego. Ołtarz główny (odnawiany w 1923), wypełniony jest rzeźbami śś. Doroty, Jakuba i aniołów oraz obrazem św. Kazimierza, na zasłonie eksponowany obraz Najświętszego Serca Pana Jezusa (1928 r.) z nierozpoznaną sceną męczeństwa w zwieńczeniu. Lewa część ołtarza przy tęczy posiada rzeźby św. Jana Chrzciciela, św. Karola Boromeusza i aniołów oraz obrazy, św. Michała Archanioła, św, Agnieszki na zasuwie i św. Rodziny w zwieńczeniu (praca z 2. poł. w. XVIII) prawa przy tęczy z rzeźbami Aarona i Mojżesza i obrazem MB Różańcowej.
Ambona również rokokowa wykonana po 1778 przez stolarza Wawrzyńca Bieleckiego. Chrzcielnica rokokowa z rzeźbą św. Jana Chrzciciela z końca XVIII w. Kropielnica z dawnej chrzcielnicy wykonana w stylu klasycystycznym z kamienna pochodzi z początku w. XIX. Kropielnica wykonana z fragmentu dawnego nagrobka z 2. poł. w. XVIII.
Na belce tęczowej krucyfiks barokowy z 2. połowy XVIII w. Tablica konsekracji kościoła z 1794. Epitafium Franciszka Kurzątkowskiego (zm. w 1848). Nawa główna i prezbiterium malowane w 1946 przez prof. Podobińskiego z Zamościa (odnawiane przez Mariana Peckę z Frampola w 1969 r.). Ławki i konfesjonały dębowe dostosowane stylem do kościoła (1957-1958). Na chórze muzycznym 12-głosowe organy wykonane około r. 1890 (poprawiane w okresie międzywojennym i w 1957).
Obok kościoła stoi murowana dzwonnica z 1905, a na niej dzwony (420 kg i 260 kg) wykonane w Przemyślu przez firmę Felczyńskich. W 1960 dzwony konsekrował bp H. Strąkowski.
Cmentarz rzymskokatolicki.
Czynny, założony i poświęcony przez ks. Macieja Kwiatkowskiego 1 listopada 1852 r. Posiada kształt wydłużonego, nieregularnego ośmioboku o pow. 2,5 ha i układzie kwaterowym. Stara część cmentarza w kształcie prostokąta, podzielona na dwie kwatery biegnącą przez środek alejką. W nowej pochówki w rzędach. Starą część cmentarza od zachodu i południa otacza XIX - wieczny mur z kamienia wapiennego, z pozostałych stron metalowe przęsła przy metalowych i murowanych słupach.
Park Papieski.
W bliskim sąsiedztwie kościoła został założony park imienia Jana Pawła II, Inicjatywa - ks. prob. R. Beker, ks. W. Nazarczuk. W parku stoją kamienie z płaskorzeźbami przedstawiającymi drogę krzyżową i tajemnice różańca.

</doc>
<doc id="375294" url="https://pl.wikipedia.org/wiki?curid=375294" title="Radziki Duże">
Radziki Duże

Radziki Duże – wieś (dawniej miasto) w Polsce położona w województwie kujawsko-pomorskim, w powiecie rypińskim, w gminie Wąpielsk.
Radziki Duże uzyskały lokację miejską w 1784 roku, zdegradowane przed 1825 rokiem. Do 1954 roku miejscowość była siedzibą gminy Radziki Duże. W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 663 mieszkańców. Jest trzecią co do wielkości miejscowością gminy Wąpielsk.
Zabytki.
Zamek.
Wieś Radziki Duże słynie z legendarnych ruin zamkowych oraz ze znajdującego się w ich sąsiedztwie klasycystycznego dworu wzniesionego w połowie XIX wieku. Również z powodu spękanej od starości kopii obrazu Guido Reniego znajdującego się obecnie w kościele św. Katarzyny.
W Radzikach Dużych znajdują się ruiny zamku, który powstał pod koniec XIV wieku, lub po roku 1413. Wybudowała go rodzina Radzikowskich, którzy wcześniej nosili nazwisko Ogończykowie. Zamek w 1510 r. został przebudowany przez ostatniego z rodu Mikołaja Radzikowskiego, potem znalazł się w rękach Radziwiłłów. W czasie wojen szwedzkich uszkodzony popadł w ruinę. Obiekt reprezentował najprostszy typ rycerskiej siedziby obronnej, gdzie budynek mieszkalny obwiedziono murem obronnym z wykorzystaniem jednego boku jako oparcia.
Pierwotnie dostępu do zamku broniła mokra fosa nawadniana z zanikającego obecnie stawu. Budulcem użytym przez budowniczych zamku była cegła, którą układano w układzie wendyjskim i gotyckim, a do podmurówki użyto kamienia polnego. Zamek był założony na planie kwadratu 28,8 × 28,8 m. Wjazd do zamku prowadził od strony północno-zachodniej przez przedbramie. „Wizyta” Szwedów w XVII wieku sprawiła, że zamek stracił na znaczeniu i zaczął popadać w ruinę. Ostatecznie opuszczony ok. 1770.
Kościół św. Katarzyny.
Kościół parafialny św. Katarzyny z przełomu XIV/XV wieku, gotycki, usytuowany na niewielkim wzniesieniu, w otoczeniu kręgu starych drzew. W zakrystii i kruchcie sklepienie kolebkowe. W 1887 r. budowlę odnowiono, neogotycyzując szczyty. W kruchcie kościoła znajduje się epitafium poświęcone poległym w 1920 r. Na cmentarzu znajduje się pomnik powstańców styczniowych z 1864 r.
Dwór.
Dwór wzniesiony w 2. połowie XIX wieku przez Przeciszewskich, o cechach klasycystycznych, murowany z cegły, z czterokolumnowym portykiem w fasadzie.
Legendy.
Przekleństwo matki.
W czasach Władysława Łokietka, kiedy Polska została zaatakowana przez Krzyżaków, na zamku w Radzikach Dużych mieszkała matka z synem. Syn ten, w zamian za obietnicę otrzymania władzy nad zamkiem, wyjawił Krzyżakom tajemne przejście prowadzące do budynku. Nieprzyjaciel, po zdobyciu obiektu, spełnił przyrzeczenie. Zrozpaczona matka przeklęła syna-zdrajcę. Gdy wieść o zagarnięciu zamku w Radzikach Dużych dotarła do króla Łokietka, zebrał on armię, odbił budowlę z rąk Krzyżaków, a zdrajcę skazał na karę obcięcia członków. Ciało zdrajcy pochowano w trzech różnych miejscach, w których – jako przestrogę dla innych – usypano trzy kopce (istnieją one do dnia dzisiejszego). Stąd właśnie nazwa Trzy Kopce.
Legenda o podziemnym krużganku.
W czasach, gdy na Rzeczpospolitą napadali Szwedzi i mieszkańcy miasta Golubia odmówili zapłaty nałożonej dodatkowo kontrybucji, wojska szwedzkie uwięziły ludność golubską na dziedzińcu zamkowym. Dopiero duch Anny Wazówny wskazał więźniom podziemne przejście do drugiego zamku w Radzikach Dużych. Kiedy Szwedzi zaczęli ścigać uciekających Golubian, ziemia zadrżała i ogromny głaz, wpadając do rzeki Drwęcy załamał tajemne przejście – w ten właśnie sposób została odcięta droga ścigającym. Szwedzi, dowiedziawszy się o tym dziwnym wydarzeniu pośpiesznie opuścili Golub. Zaś ów głaz do dzisiaj leży w Drwęcy.

</doc>
<doc id="375295" url="https://pl.wikipedia.org/wiki?curid=375295" title="Radziki Małe">
Radziki Małe

Radziki Małe – wieś w Polsce położona w województwie kujawsko-pomorskim, w powiecie rypińskim, w gminie Wąpielsk. Znajduje się tutaj wąskotorowa stacja kolejowa, przez którą przebiega, nieczynna od maja 1991 r., 30-kilometrowa linia Dobre-Brodnica. Stację zbudowano w roku 1926.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 254 mieszkańców. Jest szóstą co do wielkości miejscowością gminy Wąpielsk.
Zabytki.
Pałac w Radzikach Małych.
W połowie XVIII wieku wieś należała do Józefa Pląskowskiego (ok. 1700-1773). Po jego śmierci, wieś przejął jego syn, kanonik Ksawery Pląskowski. Według innych źródeł, jego brat kanonik poznański Andrzej miał także być współwłaścicielem miejscowości. 
W tym czasie powstał tu pałac, którego ruiny istnieją do dziś. W kilku pomieszczeniach zachowały się polichromie ze scenami polowań. Obiekt wpisano do rejestru zabytków nieruchomych 12 kwietnia 1989 pod nr A/639.
Bracia wznieśli także w Radzikach Małych kaplicę, a na terenie pałacu Andrzej zbudował drugą, prywatną kaplicę.
Przez jakiś czas właścicielem Radzik Małych miał być Ignacy Pląskowski (zm. 1833). Przed 1825 rokiem wieś nabył landrat Grąbczewski z Torunia.
Obecnie pałac znajduje się w rękach prywatnego właściciela, który kompletnie nie dba o zabytek, któremu grozi zawalenie.

</doc>
<doc id="375296" url="https://pl.wikipedia.org/wiki?curid=375296" title="Radzikowice">
Radzikowice

Radzikowice () – wieś w Polsce położona w województwie opolskim, w powiecie nyskim, w gminie Nysa.
W latach 1975–1998 miejscowość administracyjnie należała do ówczesnego województwa opolskiego.
Przez miejscowość przepływa rzeka Cielnica, dopływ Nysy Kłodzkiej.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Raczikovicz" w liczbie wsi lokowanych na prawie polskim "iure polonico".
Historia.
Pierwsza wzmianka o miejscowości pochodzi z 1291. Wykaz udokumentowanych stanowisk archeologicznych informuje o śladach osadnictwa w miejscowości oraz jej najbliższej okolicy istniejących o wiele wcześniej niż podają to źródła pisane. Pierwsze ślady osadnictwa pochodzą z okresu neolitu, okresów osadnictwa z epoki brązu, a także z okresów wczesnego i późnego średniowiecza. W zachodniej części wsi odnaleziono ślady grodziska.
W latach 60. i 90. XX w. na terenie dzisiejszego cmentarza znaleziono zabytki kultury łużyckiej. W trakcie budowy zakładu paszowego odnaleziono 1224 srebrne monety z okresu XVI i XVII wieku. W 2004 pod mostem, nieopodal kościoła, odnaleziono moździerze i bomby z czasów II wojny światowej.
Według spisu w 1939 Radzikowice (ówczesny Stephansdorf) zamieszkiwało 556 osób.
Miejscowość znacznie ucierpiała w związku z przejściem I Frontu Ukraińskiego. W ramach operacji „opolskiej” wojska radzieckie rozpoczęły natarcie na Nysę z kierunku Grodkowa. W wyniku nalotów w dniach 15–17 marca zniszczeniu uległo wiele obiektów mieszkalnych, kościół oraz lotnisko.
Na terenie miejscowości istniał niegdyś klasztor (do 1991), urząd pocztowy, mleczarnia, młyn, karczma, kawiarnia oraz szkoła (do początku lat 90. XX wieku).
Zabytki.
Do wojewódzkiego rejestru zabytków wpisane są:
inne zabytki:
Lotnisko.
W latach 1927–1939 istniało lotnisko obsługujące loty pasażerskie, pocztowe, prowadzono także szkolenia Luftwaffe. Loty pasażerskie na trasie Gliwice – Nysa – Jelenia Góra – Berlin odbywały się 2–3 razy w tygodniu.
Po 1936 lotnisko zaczęło nabierać militarnego charakteru poprzez organizację szkółki pilotażu, a po 1939 nabrało charakteru typowo wojskowego. Nigdy nie miało ono znaczenia strategicznego. Na początku II wojny światowej stacjonował tu dywizjon rozpoznawczy Grupy Armii Południe, a po 16 września 1939 lotnisko było lotniskiem pomocniczym lotniska w Starym Grodkowie. Na początku lutego 1945 na lotnisku stacjonowała jednostka z Grupy Armii Środek, której dowódcą był Hans-Ulrich Rudel. Po przejściu I Frontu Ukraińskiego w toku Operacja górnośląskiej i natarcia na Nysę od strony północnej – lotnisko oraz zgromadzony sprzęt uległy znacznym zniszczeniom.
Po zakończeniu wojny lotnisko zostało zdemilitaryzowane i przekazane na rzecz Skarbu Państwa. 6 października 1954 na lotnisku wylądował samolot, na pokładzie którego znajdował się prymas Polski kardynał Stefan Wyszyński, który następnie został przewieziony do klasztoru franciszkanów w Prudniku-Lesie, gdzie został osadzony.
Po 1945 było miejscem organizacji VI Rajdu Dziennikarzy i Pilotów w 1966. Na początku lat 80. XX wieku wykorzystywane przez wojsko jako miejsce manewrów. Obecnie obszar byłego lotniska jest użytkowany częściowo rolniczo i sukcesywnie dewastowany przez dzierżawcę.
Gospodarka.
W 1876 powstała stacja kolejowa wraz z bocznicą kolejową. Linia została uroczyście otwarta 12 czerwca 1876 i połączyła wcześniej istniejące odcinki na linii Goświnowice – Nysa. Stacja obsługiwała transport towarowy oraz osobowy. W związku ze wzrostem zapotrzebowania na transport ludzi oraz towarów jeszcze przed rokiem 1900 dobudowano drugi tor. Przy końcu II wojny światowej tory obsługiwały około 8 par pociągów, dodatkowo dwa połączenie pośpieszna relacji Gliwice-Legnica. Po wojnie ruch na trasie w pełni przywrócono po 1947. Z końcem lat 80. XX wieku planowano w zelektryfikować odcinek, jednak do tego nie doszło. Najbardziej prestiżowym połączeniem, jakie przebiegało przez stację w Radzikowicach, było połączenie Katowice – Berlin (lata 60.–80. XX wieku). Ostatecznie przystanek zamknięto z początkiem 2004, zachowując ruch na trasie. W związku z budową obwodnicy dom dróżnika oraz budynki gospodarcze zostały przeznaczone do rozbiórki.
Na terenie miejscowości istniały kiedyś: mleczarnia, młyn, poczta, kuźnia, zajazd, kawiarnia. Obecnie żadna z tych instytucji już nie działa. Obecnie do największych zakładów należy zaliczyć: AgroAs (dawny Unipasz), Cezart oraz firmy zajmujące się robotami ziemnymi, usługi dźwigowe oraz kilka innych drobnych firm usługowo-wytwórczych.
We wsi znajduje się tor motocrossowy, świetlica, boisko z wysokim ogrodzeniem oraz przedszkole (oddział w Radzikowicach). W ramach planowanego rozwoju przestrzeni pod prowadzenie działalności gospodarczej władze gminy Nysa utworzyły we współpracy z Wałbrzyską Specjalną Strefą Ekonomiczna, „Regionalny Park Przemysłowy” Radzikowice-Goświnowice o powierzchni docelowej ok. 250 ha (z czego 156 ha jest objęta statusem Specjalnej Strefy Ekonomicznej).

</doc>
<doc id="375297" url="https://pl.wikipedia.org/wiki?curid=375297" title="Radzikowo Scalone">
Radzikowo Scalone

Radzikowo Scalone – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
W latach 1975–1998 miejscowość administracyjnie należała do województwa płockiego.

</doc>
<doc id="375298" url="https://pl.wikipedia.org/wiki?curid=375298" title="Radzików-Kornica">
Radzików-Kornica

Radzików-Kornica – wieś w Polsce położona w województwie mazowieckim, w powiecie siedleckim, w gminie Mordy.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Jana Chrzciciela w Radzikowie Wielkim.

</doc>
<doc id="375299" url="https://pl.wikipedia.org/wiki?curid=375299" title="Radzików-Oczki">
Radzików-Oczki

Radzików-Oczki – wieś w Polsce położona w województwie mazowieckim, w powiecie siedleckim, w gminie Mordy.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Jana Chrzciciela w Radzikowie Wielkim.

</doc>
<doc id="375300" url="https://pl.wikipedia.org/wiki?curid=375300" title="Radzików-Stopki">
Radzików-Stopki

Radzików-Stopki – wieś w Polsce położona w województwie mazowieckim, w powiecie siedleckim, w gminie Mordy.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Najświętszego Serca Jezusowego w Krzymoszach lub do parafii św. Jana Chrzciciela w Radzikowie Wielkim.

</doc>
<doc id="375301" url="https://pl.wikipedia.org/wiki?curid=375301" title="Radzików Wielki">
Radzików Wielki

Radzików Wielki – wieś w Polsce położona w województwie mazowieckim, w powiecie siedleckim, w gminie Mordy.
W latach 1975–1998 miejscowość administracyjnie należała do województwa siedleckiego.
We wsi ma siedzibę rzymskokatolicka parafia św. Jana Chrzciciela należąca do dekanatu Zbuczyn, straż pożarna, sklep spożywczy, ośrodek zdrowia oraz szkoła podstawowa.

</doc>
<doc id="375302" url="https://pl.wikipedia.org/wiki?curid=375302" title="Radziłów">
Radziłów

Radziłów – wieś w Polsce położona w województwie podlaskim, w powiecie grajewskim, w gminie Radziłów, na historycznym Mazowszu. Siedziba gminy Radziłów. Dawniej miasto; uzyskał lokację miejską w 1466 roku, zdegradowany w 1870 roku. W drugiej połowie XVI wieku jako miasto królewskie położone było w powiecie radziłowskim ziemi wiskiej województwa mazowieckiego. W latach 1975–1998 miejscowość administracyjnie należała do województwa łomżyńskiego. 
W miejscowości znajduje się rzymskokatolicki kościół, który jest siedzibą parafii św. Anny.
Historia.
Początków osadnictwa w Radziłowie należy szukać w czasach księcia Janusza I. Już w 1421 roku książę nadał Mikołajowi i Włodkowi z Siennicy 30 włók ziemi zwanej Wąsosze nad Wissą. W 1428 roku pewne nadania otrzymali tu również Karwowscy. Przed 1436 rokiem obszar ziemi przy ujściu Kubry do Wissy przejął Daćbog z Mamina, jednak w 1436 roku sprzedał on go rycerzom z Karwowa. Dodatkowo w miejscu zwanym Radziłowo Koło (przy łączeniu rzeczek Słucz i Kubra) ziemię otrzymał Włodzimierz z Roman (30 włók), a wioskę Michowo leżącą również na terenie dzisiejszego Radziłowa otrzymał Mich z Godlewa (ziemia nurska). Większość osadników pochodziła z ziemi ciechanowskiej, szczególnie z powiatu przasnyskiego.
W 1454 roku na terenie kilku posiadłości szlacheckich książę Władysław I lokował miasto książęce Radziłów. Wójtostwo nadano Mikołajowi ze Słubic, staroście wiskiemu. Kolejni władcy mazowieccy, Konrad III oraz jego bracia Kazimierz III, Bolesław V i Janusz II nadali miastu pełne prawo chełmińskie.
W 1495 roku ziemia wiska została włączona do Korony Królestwa Polskiego i w ten sposób Radziłów stał się miastem królewskim. Królowie dzierżawili je różnym magnatom. W końcu XV wieku dzierżawił je Jakub Glinka.
W latach 1511–1526 Radziłów znów stał się miastem należącym do Księstwa Mazowieckiego, jednak po 1526 aż do 1795 roku był już miastem królewskim. W 1548 roku utworzono nawet powiat radziłowski z osobnym sądem ziemskim i hierarchią urzędów ziemskich. Jako miasto królewskie wchodziło w skład starostwa wiskiego, które w XVI i XVII wieku było wielokrotnie lustrowane. Starostwa królewskie zwyczajowo dzierżawili różni szlachcice.
Przez długi czas Radziłów omijały wojny. Dopiero jesienią 1655 roku przeszły tędy wojska szwedzkie, które jednak nie oblegały miasta Po bitwie pod Prostkami (8 X 1656) Tatarzy wzięli w niewolę Bogusława Radziwiłła. Polakom udało się odebrać najeźdźcom tak cennego im jeńca, ale w wyniku tego Tatarzy spalili dziesiątki wsi od Kolna aż do Augustowa.
Po tych działaniach wiele wsi w ziemi wiskiej posiadało zaledwie po 1-3 domy. Profesor Wiśniewski dał wykaz tych maleńkich osad – na szczęście tylko kilka osiedli z obecnej gminy Radziłów miało tak małe zaludnienie świadczące o wielkich stratach.
Kolejne wojny dotarły tu na początku XVIII wieku. W latach 1702–1711 ziemia wiska doznała wielu klęsk. Liczne oddziały wojskowe rabowały te okolice. W 1706 roku przeszły tędy wojska moskiewskie, w 1708 szwedzkie. Jednak najgorsze było „morowe powietrze”, które przyciągnęli żołnierze we wrześniu 1708 roku. Był to początek epidemii trwającej do 1709, a nawet do 1710 roku. „Ludzie kryli się po lasach i bagnach, w najlepszym razie po wsiach leśnych i bagiennych”.
W czasie powstania kościuszkowskiego w 1794 roku wzdłuż Biebrzy rozlokowane były wojska pruskie. Stanowiły one kordon broniący Prusy przed Polakami. Rozlokowane dwa korpusy liczyły po kilka tysięcy żołnierzy każdy.
Pod wodzą Andrzeja Karwowskiego i Jana Zielińskiego wojska polskie zorganizowały się i w czerwcu 1794 roku wyparły Prusaków. Wkrótce potem powstanie upadło.
W 1795 roku te okolice zostały włączone do Prus Nowowschodnich. W ramach departamentu białostockiego władze pruskie tworząc powiat biebrzański połączyły powiaty: radziłowski, wąsoski i inne. Radziłów stał się miastem rządowym. W czasach Księstwa Warszawskiego (1807–1815) powiat biebrzański należał do departamentu łomżyńskiego. W Królestwie Polskim (1815–1915) powiat ten zamieniono na augustowski i włączono do województwa augustowskiego.
W czasach powstania styczniowego okolice Radziłowa z różnych przyczyn nie stały się terenem większych walk powstańczych, zanotowano tylko kilka potyczek. Po bitwie pod Kozim Rynkiem w dniu 29 VI 1863 roku dowódca powstańczy Wawer wycofywał się na południe. Podczas postoju w Radziłowie w dniu 5 VII oddział Wawra został zaatakowany przez wojska rosyjskie, była to sotnia kozaków pod wodzą Matwiejewa. Po krótkiej utarczce kozacy wycofali się z miasta, również Wawer przeszedł dalej. Ostatnie walki powstańcze miały miejsce w dniu 3 marca 1864 roku, właśnie wtedy pod Radziłowem miała miejsca jedna z ostatnich potyczek wojsk powstańczych z Rosjanami.
W Radziłowie stale rosła liczba ludności żydowskiej, w całej gminie w 1890 roku ta ludność stanowiła 38% całości, w 1893 rok było to już 41%, w 1905 – 52%,a w 1914 roku ludność żydowska stanowiła 55% ludności gminy.
Opis miejscowości zapisał Słownik Geograficzny Królestwa Polskiego z 1888 roku. Zapisano tam: "Radziłów: osada miejska, dawniej miasteczko, powiat szczuczyński, gmina i parafia Radziłów, nad rzeką Wissą, niedaleko jej ujścia do Biebrzy, za zachodzie krawędzi błot nadbiebrzańskich. Pod Radziłowem wpada do Wissy rzeka Matlak z dopływem Kubrzanką. Odległość 19 wiorst od Szczuczyna, posiada kościół parafialny drewniany, synagogę, szkołę początkową, urząd gminy. Sąd gminny i stację pocztową w Szczuczynie. Osada ma 163 domy, 1859 mieszkańców (930 mężczyzn, 929 kobiet) i 1987 mórg ziemi do mieszczan należącej. (...) W 1858 roku liczyła 124 domy drewniane, 1539 mieszkańców (658 Żydów). Dochód kasy miejskiej w 1858 roku wynosił 407 rubli, 32 kopiejki, ubezpieczenie domów od ognia 20 950 rubli. (...). W 1885 roku folwark Radziłów (A -wójtostwo) liczył 400 mórg, grunty orne zajmowały obszar 309 mórg, łąki 73, pastwiska 12 mórg. Notowano też 12 drewnianych budynków i młyn wodny".
Gmina Radziłów miała ówcześnie 4497 mieszkańców (rok 1888), liczyła 10 232 mórg obszaru. Sąd gminny i stacja pocztowa znajdowały się w Szczuczynie. W skład gminy wchodziły: Borawskie, Brodowo, Czerwonki, Karwowo, Kieljany, Kownatki, Kramarzewo, Mikuty, Mścichy, Ostrowik, Radziłów, Rydzewo, Słucz, Święcenin i Zakrzewo. Z wymienionych wsi 3 zamieszkuje drobna szlachta, 7 ludność mieszana, reszta włościanie.
Przed I wojną światową powstała w Radziłowie ochotnicza straż pożarna.
Pierwsza państwowa (carska) szkoła w Radziłowie powstała wkrótce po powstaniu styczniowym. Notuje się ją po raz pierwszy w 1868 roku. Pierwszym nauczycielem był Aleksander Jacobi, uczył w latach 1873–1871, a jego następcami byli: Feliks Wierzbowski (1871–1873), Semen Jozajtis (1873–1875), Wincenty Goryszewski (1875–1876), Adam Gajewski (1876–1878), Jerzy Juszkiewicz (1878–1879), Ludwik Braczko (1879), Stanisław Milancz (1879–1882), Roman Czermiński (1882–1883), Julia Baranowska (1883–1884), Józef Lerent (1884–1886), Paweł Ładyżyński (1886–1892), Leon Garbowski (1893), Stanisław Dadeka (1894–1901), Anastazy Łabanowski (1903–1906), Marian Łabanowski (1907–1911), Marian Madejski (1911–1914).
Szkoła z tego okresu była głównie narzędziem rusyfikacji. Język rosyjski był wykładany na każdych zajęciach. Jeżeli uczono się historii, to właśnie historii Rosji, podobnie wyglądała sytuacja z geografią. Rok szkolny trwał od początku sierpnia do połowy czerwca, w praktyce było nieco inaczej, ponieważ "„chłopi nie mogą się obejść bez pomocy dzieci przy niektórych robotach polnych, zwłaszcza przy pasieniu bydła i gęsi. Do ukończenia robót jesienią i po wznowieniu robót wiosną w większości szkół nie było dzieci”". W efekcie nauka trwała rocznie około 4 miesięcy, a dyrekcja szkół nie mogła temu zaradzić.
W 1921 roku w Radziłowie notowano 259 domów mieszkalnych i 1983 mieszkańców. Wśród nich 1311 osób podało wiarę katolicką, 671 mojżeszową i 1 ewangelicką. Podział narodowościowy był podobny.
Szkoły w okresie międzywojennym były utrzymywane przez gminę, to one je remontowały i opłacały nauczycieli. Skarb Państwa w minimalnym stopniu finansował podstawowe szkolnictwo. Szkoła miała powstać w tych miejscowościach, gdzie w ciągu 3 lat po sobie następujących liczba dzieci w wieku 7–14 lat przekraczała 40. Po I wojnie światowej utrzymanie szkół było wielkim problemem dla gmin. Brakowało odpowiednich lokali oraz nauczycieli. W roku szkolnym 1925/1926 własnych budynków nie posiadała żadna szkoła w gminie Radziłów, oprócz szkoły w Sośni. W następnych latach wybudowano budynek w Radziłowie, ale i tak gmina wynajmowała od gospodarzy sale szkolne. Nauczyciele w większości wynajmowali pomieszczania od gospodarzy.
W Radziłowie szkoła rozpoczęła działalność w roku 1922 jako szkoła czteroklasowa. W tym samym czasie powstała też druga – jednoklasowa szkoła, która w 1925 roku została zamknięta. W pierwszej z nich uczyło się 1922 roku 193 dzieci, w 1924 roku liczba uczniów przekroczyła 200. W 1925 roku szkoła miała status szkoły sześcioklasowej i uczyło się w niej 361 dzieci, w 1930 roku była to już szkoła siedmioklasowa z 400 uczniami.
II wojna światowa i pogrom Żydów.
Podczas niemieckiej inwazji na Polskę, niemiecka Trzecia Armia weszła do Radziłowa w dniu 7 września 1939 roku. Na mocy Traktatu o granicach i przyjaźni III Rzesza-ZSRR z 1939 roku obszar ten został przekazany Związkowi Radzieckiemu pod koniec września i pozostał w rękach sowieckich, aż do operacji Barbarossa w lipcu 1941 roku. Polska administracja została zdemontowana i zastąpiona przez komitet rewolucyjny złożony z miejscowych Polaków i Żydów. W Radziłowie przed wkroczeniem wojsk sowieckich część społeczności żydowskiej utworzyła straż obywatelską, która następnie przekształciła się w milicję. Według relacji sprawców mordu na Żydach w Radziłowie, niektórzy z nich pomagali agentom NKWD wysyłać polskie rodziny na zsyłkę na Syberię. Jednak zgodnie z danymi IPN Białystok w wyniku aresztowań i wysiedleń prowadzonych przez NKWD w rejonie Radziłowa Żydzi w swojej społeczności ponieśli większe straty niż Polacy. Polaków zatrzymano i wysiedlono dwa proc. w stosunku do całej polskiej ludności rejonu, a Żydów sześć proc. w stosunku do całej żydowskiej ludności rejonu.
Pogłoska o kolaboracji Żydów z Armią Czerwoną posłużyła za pretekst pogromu żydowskiej ludność wsi w 1941 r. Wkrótce po niemieckim ataku na ZSRR w mieście Polacy z Radziłowa i okolicznych wsi zamordowali około 800 Żydów. Wielu zostało rozstrzelanych, większość (około 500) zapędzono do stodoły i spalono żywcem 7 lipca 1941 roku.

</doc>
<doc id="375303" url="https://pl.wikipedia.org/wiki?curid=375303" title="Radzimów">
Radzimów

Radzimów – wieś w Polsce, położona w województwie dolnośląskim, w powiecie zgorzeleckim, w gminie Sulików.
W latach 1975–1998 miejscowość administracyjnie należała do województwa jeleniogórskiego.
Lokalizacja.
Radzimów to typowa wieś łańcuchowa, o luźnym układzie zabudowań, położona na Pogórzu Izerskim, w dolinie rzeki Czerwonej Wody.
Nazwa wsi.
W źródłach pisanych z 1352 r. miejscowość została pierwotnie nazwana Baldramstorff (od imienia mieszkańca Baldrama) a później także Waldramstorff (1411) oraz Belmsdorf (1583). Nazwa Bellmannsdorf pojawiła się po raz pierwszy dopiero w XVII wieku i obowiązywała aż do roku 1945. Dopiero Polscy osadnicy, którzy przybyli z Kresów Wschodnich, zmienili nazwę na Lisice (prawdopodobnie od fermy srebrnych lisów, która funkcjonowała tu przed wojną). Forma ta nie przetrwała jednak długo, gdyż w wyniku prac specjalnej komisji przy Ministerstwie Administracji Publicznej wieś przemianowano na Radzimów (od słowiańskiego imienia Radzim). Skutkiem tego obecnie nikt, oprócz co niektórych, starszych mieszkańców nie pamięta pierwszej nazwy, stanowiącej część wspólnych dziejów i materiał do badań nad polszczyzną tamtego okresu.
Zabytki.
Do wojewódzkiego rejestru zabytków wpisany jest:
Klimat i gleby.
Cała zachodnia część Pogórza Izerskiego, a więc i gmina Sulików, leży w tzw. regionie zgorzeleckim, o klimacie najłagodniejszym w całych Sudetach. Średnia roczna temperatura powietrza wynosi 7–8°C, natomiast półrocza ciepłego (kwiecień–wrzesień) przekracza 14°C.
Okres wegetacyjny roślin zaczyna się w drugiej połowie marca i trwa ok. 220 dni, do końca października. Lato termiczne trwa około 90 dni i jest najdłuższe w Sudetach. Pierwsze jesienne przymrozki pojawiają się zwykle w połowie października, a spadek temperatur poniżej 0°C następuje średnio między 5–10 grudnia. Śnieg pada przez 40–60 dni, a wiosna nadchodzi od zachodu w pierwszej dekadzie marca.
Przeważają wiatry z zachodu i północnego zachodu, silniejsze w dzień niż w nocy. Minimum prędkości wiatrów przypada na lipiec i sierpień, a maksimum – zimą, choć oczywiście także jesienią czy wiosną zdarzają się wichury. Liczba dni pochmurnych jest trzykrotnie wyższa od liczby dni słonecznych. Średnia suma opadów rocznych to 600–800 mm, najmniej w lutym, a najwięcej od czerwca do sierpnia. Ulewne deszcze powodują szybki przybór wód i powodzie, dając się we znaki mieszkańcom terenów położonych nad Czerwoną Wodą, co ostatnio miało miejsce 7 sierpnia 2010 r. 
Gleby należą głównie do III i IV klasy, i są to przeważnie żyzne gleby bielicowe i brunatne. Położone na falistym podłożu mają kwaśny odczyn i wymagają intensywnego wapnowania. Te zaś, które położone są na wzniesieniach, mogą okresowo przysychać.

</doc>
<doc id="375304" url="https://pl.wikipedia.org/wiki?curid=375304" title="Radziszewo-Króle">
Radziszewo-Króle

Radziszewo-Króle – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
Zaścianek szlachecki Króle należący do okolicy zaściankowej Radziszewo położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Historia.
Wieś założona w pobliżu niewielkiej rzeczki Kukawki, lewego dopływu Nurca. W I Rzeczypospolitej należała do ziemi drohickiej w województwie podlaskim.
Początkowo w całości w posiadaniu Radziszewskich. Na skutek działów utworzyła się tzw. okolica szlachecka "Radziszewo", w obrębie której znalazły się: Radziszewo-Króle, Radziszewo-Sieńczuch, Radziszewo-Sobiechowo i Radziszewo Stare
Pod koniec wieku XIX w powiecie bielskim, gubernia grodzieńska, gmina Skórzec.
W roku 1921 w Radziszewie-Królach naliczono 44 budynki z przeznaczeniem mieszkalnym i 241 mieszkańców (111 mężczyzn i 130 kobiet). Wszyscy zadeklarowali narodowość polską. Wyznanie rzymskokatolickie zgłosiło 237 osób, a mojżeszowe 4.

</doc>
<doc id="375305" url="https://pl.wikipedia.org/wiki?curid=375305" title="Radziszewo-Sieńczuch">
Radziszewo-Sieńczuch

Radziszewo-Sieńczuch – wieś w Polsce, położona w województwie podlaskim, w powiecie wysokomazowieckim, w gminie Ciechanowiec.
Zaścianek szlachecki Siencuch należący do okolicy zaściankowej Radziszewo położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Parafia św. Doroty w Winnej Poświętnej.
Historia.
Wieś założona nad niewielką rzeczką Siennicą, lewym dopływem Nurca. W I Rzeczypospolitej należała do ziemi drohickiej w województwie podlaskim.
Początkowo w całości w posiadaniu Radziszewskich. Na skutek działów utworzyła się tzw. okolica szlachecka "Radziszewo", w obrębie której znalazły się: Radziszewo-Króle, Radziszewo-Sieńczuch, Radziszewo-Sobiechowo i Radziszewo Stare.
Pod koniec wieku XIX w powiecie bielskim, gubernia grodzieńska, gmina Skórzec.
W roku 1921 naliczono 51 budynków "z przeznaczeniem mieszkalnym" i 1 "inny zamieszkały" oraz 288 mieszkańców (144 mężczyzn i 144 kobiety). Narodowość polską zgłosiły 283 osoby, żydowską 5. Wyznanie rzymskokatolickie zadeklarowały 283 osoby, a mojżeszowe 5.

</doc>
<doc id="375306" url="https://pl.wikipedia.org/wiki?curid=375306" title="Radziszewo-Sobiechowo">
Radziszewo-Sobiechowo

Radziszewo-Sobiechowo – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Parafia św. Doroty w Winnej Poświętnej.
Historia.
Wieś założona w pobliżu niewielkiej rzeczki Siennicy, lewym dopływem Nurca. W I Rzeczypospolitej należała do ziemi drohickiej w województwie podlaskim.
Początkowo w całości w posiadaniu Radziszewskich. Na skutek działów utworzyła się tzw. okolica szlachecka "Radziszewo", w obrębie której znalazły się: Radziszewo-Króle, Radziszewo-Sieńczuch, Radziszewo-Sobiechowo i Radziszewo Stare.
Pod koniec wieku XIX w powiecie bielskim, gubernia grodzieńska, gmina Skórzec.
W roku 1921 w Radziszewie-Sobiechowie naliczono 20 budynków z przeznaczeniem mieszkalnym i 94 mieszkańców (40 mężczyzn i 54 kobiety). Narodowość polską zadeklarowały 93 osoby, a białoruską 1. Wyznanie rzymskokatolickie zgłosiły 93 osoby, a prawosławne 1.

</doc>
<doc id="375307" url="https://pl.wikipedia.org/wiki?curid=375307" title="Radziszewo Stare">
Radziszewo Stare

Radziszewo Stare – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Parafia św. Doroty w Winnej Poświętnej.
Historia.
Wieś założona w pobliżu niewielkiej rzeczki Siennicy, lewego dopływu Nurca. W I Rzeczypospolitej należała do ziemi drohickiej w województwie podlaskim.
Początkowo w całości w posiadaniu Radziszewskich. Na skutek działów utworzyła się tzw. okolica szlachecka "Radziszewo", w obrębie której znalazły się: Radziszewo-Króle, Radziszewo-Sieńczuch, Radziszewo-Sobiechowo i Radziszewo Stare.
Pod koniec wieku XIX w powiecie bielskim, gubernia grodzieńska, gmina Skórzec.
W roku 1921 w Radziszewie-Starym naliczono 13 budynków z przeznaczeniem mieszkalnym i 78 mieszkańców (35 mężczyzn i 43 kobiety). Narodowość polską zadeklarowało 77 osób, a białoruską 1. Wyznanie rzymskokatolickie zgłosiło 77 osób, a prawosławne 1.
Współcześnie.
Radziszewo Stare tworzy wspólne sołectwo ze wsią Radziszewo-Sobiechowo.

</doc>
<doc id="375308" url="https://pl.wikipedia.org/wiki?curid=375308" title="Radziucie">
Radziucie

Radziucie – wieś nad jeziorem Gaładuś, w Polsce położona w województwie podlaskim, w powiecie sejneńskim, w gminie Sejny. Leży nad jeziorem Gaładuś.
W latach 1975–1998 miejscowość administracyjnie należała do województwa suwalskiego.

</doc>
<doc id="375309" url="https://pl.wikipedia.org/wiki?curid=375309" title="Radziuszki">
Radziuszki

Radziuszki – wieś w Polsce położona w województwie podlaskim, w powiecie sejneńskim, w gminie Sejny. Leży przy drodze wojewódzkiej nr 653.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="375310" url="https://pl.wikipedia.org/wiki?curid=375310" title="Radziwie (powiat ciechanowski)">
Radziwie (powiat ciechanowski)

Radziwie – wieś w Polsce położona w województwie mazowieckim, w powiecie ciechanowskim, w gminie Ojrzeń.
W latach 1975–1998 miejscowość administracyjnie należała do województwa ciechanowskiego. Liczy 33 mieszkańców. Położona wzdłuż drogi Ojrzeń – Nowe Miasto. Teren leśno – rolniczy. Nieopodal wsi znajduje się leśniczówka Paryż oraz gospodarstwo agroturystyczne. Teren o dużych walorach krajobrazowych i przyrodniczych. Zachowane znaczące obiekty ruralistyczne z zabudową wiejską typową dla początku XIX wieku. W okolicznych lasach można spotkać sarny, jelenie, łosie, borsuki, dziki, żurawie, liczne gatunki dzięciołów i wróblowatych. Okoliczne lasy obfitują w grzyby i jagody.

</doc>
<doc id="375311" url="https://pl.wikipedia.org/wiki?curid=375311" title="Radziwiłka">
Radziwiłka

Radziwiłka – wieś w Polsce, położona w województwie mazowieckim, w powiecie sochaczewskim, w gminie Młodzieszyn.
W latach 1975–1998 wieś położona była w województwie skierniewickim.

</doc>
<doc id="375312" url="https://pl.wikipedia.org/wiki?curid=375312" title="Radziwiłłówka">
Radziwiłłówka

Radziwiłłówka – wieś w Polsce, położona w województwie podlaskim, w powiecie siemiatyckim, w gminie Mielnik. Przez wieś przebiega droga wojewódzka nr 640.
Wierni kościoła rzymskokatolickiego należą do parafii Parafia Przemienienia Pańskiego w Mielniku.
Historia.
Miejscowość została założona w 1576. Tutaj znajdował się dwór starosty mielnickiego „Rasztowiec”. Dziś już tylko zachowała się nazwa miejsca i drogi prowadzącej do dworu. 
Po powstaniu styczniowym nazwa wsi została zmieniona na Aleksadrówka. 
W okresie II RP była siedzibą wiejskiej gminy Radziwiłłówka. 
Według Pierwszego Powszechnego Spisu Ludności z 1921 roku Radziwiłłówka liczyła 53 domy i zamieszkiwana była przez 394 osoby (181 kobiet i 213 mężczyzn). Większość mieszkańców miejscowości (w liczbie 274 osób) zadeklarowała wyznanie prawosławne, pozostali podali kolejno: wyznanie rzymskokatolickie (103 osoby), wyznanie mojżeszowe (16 osób) oraz wyznanie ewangelickie (1 osoba). Ponadto Radziwiłłówka zamieszkiwana była przez przedstawicieli trzech narodowości. Zdecydowana większość mieszkańców wsi (w liczbie 262 osób) zadeklarowała narodowość białoruską, pozostali zgłosili natomiast: narodowość polską (116 osób) i narodowość żydowską (16 osób).
W latach 1975–1998 miejscowość administracyjnie należała do województwa białostockiego.
Inne.
W sąsiedztwie wsi znajduje się leśny rezerwat przyrody Grąd Radziwiłłowski.

</doc>
<doc id="375313" url="https://pl.wikipedia.org/wiki?curid=375313" title="Radźki">
Radźki

Radźki – wieś w Polsce położona w województwie podlaskim, w powiecie hajnowskim, w gminie Narew.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Wniebowstąpienia Pańskiego w Klejnikach, a wierni kościoła rzymskokatolickiego do parafii Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="375314" url="https://pl.wikipedia.org/wiki?curid=375314" title="Radzowice">
Radzowice

Radzowice () – wieś w Polsce położona w województwie dolnośląskim, w powiecie oleśnickim, w gminie Dziadowa Kłoda.
Historia.
Według księgi założenia biskupstwa wrocławskiego wieś istnieje według prawa niemieckiego od roku 1300. Była to wieś leżącą na skrzyżowaniu wielu dróg. Pierwsza wzmianka o kościele w Radzowicach pochodzi jednak dopiero z roku 1524. Kościół w Radzowicach okazał się w okresie kontrreformacji azylem dla ewangelików z okręgu Sycowa. Po przejęciu Śląska przez Prusy i wprowadzeniu tolerancji religijnej, w roku 1747 wybudowano nowy kościół ewangelicki, do którego przeniesiono ołtarz i ambonę ze starego kościoła. Jeden z dwóch dzwonów kościelnych powstał w roku 1614.
Oprócz Dziadowego Mostu do parafii ewangelickiej Radzowice należał Syców, Nowa i Dolna Stradomia, Dziadowa Kłoda, Dalborowice i Gronowice. Ostatnim ewangelickim pastorem był Fritz Helbig. W Radzowicach działało również ewangelickie zgromadzenie sióstr oraz parafialne przedszkole. Szkoła w Radzowicach powstała w roku 1663. Ostatni budynek szkoły pochodzi z roku 1887 – zawierał 2 pomieszczenia klasowe i mieszkanie dla nauczyciela.
W roku 1939 wieś liczyła 527 mieszkańców, a całkowita powierzchnia 1097 ha. Istniało 60 gospodarstw, 2 gościńce, 1 piekarnia i sklep drobiowy. Wieś posiadała również rzemieślników: 2 stolarzy, kowala, szewca i krawcowe, siodlarza i krawca, poza tym 4 kołodziejów i 3 murarzy. Ostatnim niemieckim burmistrzem był Willy Helbig.
Podział administracyjny.
W roku 1945 wieś została włączona w granice Polski. Jej niemiecka ludność została wysiedlona do Niemiec. W latach 1975–1998 miejscowość administracyjnie należała do województwa kaliskiego.
Zabytki.
Do wojewódzkiego rejestru zabytków wpisany jest:
inne zabytki, wewnątrz kościoła:
Szkolnictwo.
Pierwsza szkoła w Radzowicach powstała w roku 1663. Obecny budynek szkoły składa się z budynku pochodzącego z roku 1887 (w części budynku są mieszkania prywatne), rozbudowanego o nową część. Po II wojnie światowej, do roku 2003, istniała tu szkoła podstawowa. Od roku 2003 prowadzenie szkoły przejęło "Stowarzyszenie Rozwoju Wsi Radzowice". Obecnie prowadzone są klasy I-III oraz oddział zerowy (starsze dzieci dowożone są do szkoły w Dziadowej Kłodzie).
Kultura.
W Radzowicach istnieje ludowy zespół muzyczny "Radzowiczanie" (do 2011 roku pod nazwą "Radzowiczanki").

</doc>
<doc id="375315" url="https://pl.wikipedia.org/wiki?curid=375315" title="Radzynek">
Radzynek

Radzynek – wieś w Polsce, położona w województwie kujawsko-pomorskim, w powiecie rypińskim, w gminie Brzuze.
W latach 1975–1998 wieś administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 241 mieszkańców. Jest ósmą co do wielkości miejscowością gminy Brzuze.
Oświata.
W latach 1988–1990 z inicjatywy ówczesnego dyrektora dra Mirosława Krajewskiego wzniesiono nowy gmach szkoły wraz z domem nauczyciela.

</doc>
<doc id="375316" url="https://pl.wikipedia.org/wiki?curid=375316" title="Radzyny">
Radzyny

Radzyny (dawniej Radzyń) – wieś w Polsce położona w województwie wielkopolskim, w powiecie szamotulskim, w gminie Kaźmierz.
Wieś leży na Pojezierzu Poznańskim, nad Samą. Znajduje się tam zbiornik retencyjny "Radzyny".
Majątek Radzyń liczył pod koniec XIX wieku 5 domostw i 114 mieszkańców. Wcześniej używano nazwy Radzyny. W miejscowości znajdował się młyn wodny i cegielnia. W latach 1975–1998 miejscowość administracyjnie należała do województwa poznańskiego. W 2011 w Radzynach mieszkały 223 osoby. Oficjalną nazwą są Radzyny.

</doc>
<doc id="375317" url="https://pl.wikipedia.org/wiki?curid=375317" title="Radzyń-Wieś">
Radzyń-Wieś

Radzyń-Wieś – wieś w Polsce położona w województwie kujawsko-pomorskim, w powiecie grudziądzkim, w gminie Radzyń Chełmiński.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 145 mieszkańców. Jest dziewiątą co do wielkości miejscowością gminy Radzyń Chełmiński.

</doc>
<doc id="375318" url="https://pl.wikipedia.org/wiki?curid=375318" title="Radzyń-Wybudowanie">
Radzyń-Wybudowanie

Radzyń-Wybudowanie – wieś w Polsce położona w województwie kujawsko-pomorskim, w powiecie grudziądzkim, w gminie Radzyń Chełmiński.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 162 mieszkańców. Jest siódmą co do wielkości miejscowością gminy Radzyń Chełmiński.

</doc>
<doc id="375319" url="https://pl.wikipedia.org/wiki?curid=375319" title="Rafałów (województwo wielkopolskie)">
Rafałów (województwo wielkopolskie)

Rafałów – wieś w Polsce położona w województwie wielkopolskim, w powiecie kaliskim, w gminie Godziesze Wielkie.
W latach 1975–1998 miejscowość administracyjnie należała do województwa kaliskiego.

</doc>
<doc id="375320" url="https://pl.wikipedia.org/wiki?curid=375320" title="Rafały">
Rafały

Rafały – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="375321" url="https://pl.wikipedia.org/wiki?curid=375321" title="Rajbrot">
Rajbrot

Rajbrot – wieś w Polsce położona w województwie małopolskim, w powiecie bocheńskim, w gminie Lipnica Murowana.
Wieś królewska starostwa lipnickiego, "Rabrot" położony była w drugiej połowie XVI wieku w powiecie szczyrzyckim województwa krakowskiego. W latach 1975–1998 miejscowość administracyjnie należała do województwa tarnowskiego.
Położenie.
Rajbrot leży w Karpatach Zachodnich i przynależy do dwóch jednostek geograficznych: Pogórza Wiśnickiego i Beskidu Wyspowego. Położony jest w dolinie rzeki Uszwicy i zboczach położonych nad nią wzniesień: Dominiczna Góra (468 m), Piekarska Góra (515 m) i Rogozowa (531 m) po wschodniej stronie rzeki, oraz Paprotna (441 m) po zachodniej stronie. Część południowa wsi zajmuje północne i wschodnie stoki ostatnich w kierunku północnym wzniesień Beskidu Wyspowego – Kobyły (603 m) i Łopusza Wschodniego (612 m).
Przez wieś przebiega dział wodny pomiędzy zlewniami Raby i Dunajca. Większość wód spływa do Uszwicy, będącej dopływem Wisły, jedynie niewielkie potoki ze wschodnich zboczy Paprotnej i północnych zboczy Łopusza zasilają Trzciański Potok będący w zlewni Raby.
Historia.
W 1260 istniał we wsi drewniany kościół parafialny ufundowany przez Bolesława Wstydliwego.
Do 1581 roku wieś była wsią królewską. Liczyła 20 łanów kmiecych, 4 zagrodników bezrolnych, 8 komór z bydłem. 1 łan należał do sołtysa. W miejscowości było także 5. rzemieślników, 2. piekarzy oraz jeden rzeźnik. W imieniu króla polskiego zarządzał nią niejaki Ferens.
Wieś nie była objęta pańszczyzną zamiast tego płacono czynsz. W XIX wieku mieszkańcy mieli regionalną opinię zaradnych i przedsiębiorczych. Jak podaje Słownik geograficzny Królestwa Polskiego wydany w 1888 roku „Ludność zamożna i pracowita. Udaje się do zbiorów siana i zboża do wsi sąsiednich na zarobek”. W miejscowości znajdowała się także szkoła ludowa.
Pod koniec XIX wieku miejscowość liczyła według austriackiego spisu powszechnego: 377 zabudowań oraz 2100 mieszkańców w tym 980 mężczyzn oraz 1120 kobiet. 2023 osoby były wyznania katolickiego, a 66 było judaistami.
Największym właścicielem w XIX wieku był Adam Dunikowski, którego przodkowie w roku 1811 za 48560 złotych reńskich wykupili wieś od Austriaków po rozbiorach Polski.
W czasie I wojny światowej w miejscowości miały miejsce walki austriacko-rosyjskie. 11 listopada 1914 roku Lipnicę Murowaną, Rajbrot i okoliczne tereny zajęli Rosjanie przygotowując się do ataku na fortyfikacje Krakowa. Z tego okresu w okolicach miejscowości i sąsiednich wsiach zachowały się cmentarze wojenne z grobami żołnierzy, na których pochowani zostali Austriacy, Rosjanie oraz polscy legioniści.
W czasie II wojny światowej w miejscowości działał 12 Pułk Piechoty Ziemi Bocheńskiej regionalny oddział Armii Krajowej. Przeprowadził on 26 lipca 1944 roku Akcję Wiśnicz – atak na niemieckie więzienie, która była jedną z największych akcji uwolnienia więźniów przez polskie podziemie przeprowadzonej w czasie niemieckiej okupacji Polski.
Zabytki.
Obiekty wpisane do rejestru zabytków nieruchomych województwa małopolskiego.
Zespół kościoła parafialnego pw. Narodzenia NMP.
Obok znajduje się drewniany zabytkowy spichlerz konstrukcji zrębowej. Wzniesiony na planie prostokąta, parterowy, niepodpiwniczony, jednownętrzowy, nakryty dachem dwuspadowym, niegdyś krytym gontem, a obecnie dachówką. Był posadowiony na kamiennych „peckach”. We wnętrzu strop otwarty, belkowy. Podłoga wykonana jest z desek kładzionych na legarach. Drzwi deskowo-spągowe, jednoskrzydłowe, na zawiasach pasowych kowalskiej roboty. Posiada charakterystyczne, w ciekawy sposób zaciosane obramienie drzwi.
Nieistniejącym elementem zespołu zabytkowego kościoła była drewniana plebania.
Kościół i spichlerz znajdują się na szlaku architektury drewnianej województwa małopolskiego.
Cmentarze wojskowe z I wojny światowej.
Cmentarze wojskowe na terenie wsi są pozostałością operacji Łapanowsko-Limanowskiej z 1914 roku. Wybudowane przez "Kriegsgraberabteilung des k. und k. Militarkommandos Krakau", czyli Oddział Grobów Wojennych C. i K. Komendantury Wojskowej w Krakowie, na czele którego stał major Rudolf Broch. Budową zarządzał inżynier Stefan Koloschek pochodzący z Moraw. Cmentarze zaprojektował Franz Stark (vel Starck) – architekt wiedeński, Austriak, porucznik w stanie spoczynku. Należą do IX okręgu cmentarnego, którego siedzibą była Bochnia.
Cmentarz położony jest w pięknym bukowym lesie, na północnym skłonie najwyższej w Rajbrocie góry Kobyły, na wysokości 531 m n.p.m. Od przystanku PKS Rajbrot II należy iść drogą na południe, pomiędzy zabudowaniami, potem stromo pod górę, obok dwóch kapliczek do skraju lasu, gdzie znajduje się kolejny słup informacyjny. Po dalszych 50 m w prawo, błotnistą drogą leśną. Cmentarz znajduje się około 600 m od wejścia w las, a 1,5 km od przystanku PKS.
Założony został na planie prostokąta. Od zachodu ogrodzony jest pełnym kamiennym murem (kamień ciosowy), dopasowanym uskokami do nachylenia terenu. Z pozostałych stron ogrodzony kamiennymi słupkami, kiedyś połączonymi stalowymi rurami, obecnie drewnianymi żerdziami. Wejście – od wschodu, na osi założenia. Od wejścia środkiem cmentarza prowadzi alejka, niegdyś obsadzona kilkoma czerwonymi dębami ku wbudowanej w zachodnią część ogrodzenia uskokowej ścianie tylnej z wmurowaną tablicą inskrypcyjną (zniszczoną). U jej podnóża znajduje się kamienna ława. Na ziemnych mogiłach żeliwne krzyże z ramką na tabliczkę imienną albo krzyże z płaskowników. Powierzchnia cmentarza wynosi 1362 m². Mimo prowadzonych prac remontowych stan ogólny jest zły, większość krzyży jest zniszczona a pole grobowe nieuporządkowane. W 20 grobach pojedynczych i 41 masowych spoczęło 96 Austriaków z 24 Pułku Piechoty Landwery i 19 Rezerwowego Batalionu Strzelców; 28 Niemców z 217, 218 i 219 Pruskiego Rezerwowego Pułku Piechoty; 117 Rosjan. Daty śmierci: 7–13 XII 1914 r.
Cmentarz w swoim założeniu miał być jednym z bardziej reprezentatywnych na tym terenie, dlatego że pochowani zostali tutaj sojusznicy Austro-Węgier – żołnierze pruscy. Cmentarz założony na planie prostokąta, ze ściętymi zachodnimi narożami i półkolistym występem od wschodu, na osi założenia. Otoczony został pełnym, kamiennym murem, podwyższonym uskokami w narożach i w liniach bocznych ogrodzenia. Po bokach dwie kamienne ławy. Wejście ujęte monumentalną, kamienną bramą. Portal bramy zwieńczony frontonem, a w jej tympanonie wyraźnie zaznaczony krzyż grecki. Masywny charakter bramy wzmocniony został poprzez zastosowanie od strony drogi ukośnych przypór filarów. Wejście zamykają dwuskrzydłe, żelazne, częściowo ażurowe wrota. Pośrodku cmentarza, na osi założenia na krepidomie i postumencie o ośmiobocznym przekroju z kamiennych ciosów, wysoki, kamienny krzyż z drzewcem ujętym półwałkami. Na tej też osi, na zachodniej ścianie ogrodzenia "denkmanswald" (ściana pomnikowa) zwieńczona niewielkim kamiennym krzyżem na małym cokole. Na licu ściany znajdowała się tablica inskrypcyjna z napisem „Brama śmierci prowadzi wiernych ku nieśmiertelności”. Pod tablicą kamienna ława ujęta policzkami. Układ grobów w rzędach prostopadłych do osi założenia. W przedniej części cmentarza (bliżej bramy) znajdują się betonowe stele zakończone dwuspadowo, z żeliwnymi tablicami w płycinie lica. Po obydwóch stronach centralnego pomnika znajdują się place, które zapewne służyć miałyby przyszłym (w mniemaniu twórców cmentarzy) patriotycznym uroczystościom. Za pomnikiem skromniejsze mogiły – na niskich betonowych podstawach żelazne krzyże z prętów. Na zewnętrznej ścianie tylnej cmentarza napis i rysunek wykuty przez weteranów walk.
Powierzchnia cmentarza wynosi 1318 m². Stan dobry.
W 12 pojedynczych grobach i 36 zbiorowych mogiłach pochowano tu 55 Austriaków z 33 i 35 Pułku Piechoty Landwery, 24 i 29 Batalionu Strzelców Polowych; 176 Niemców z 217, 218, 219 i 220 Pruskiego Rezerwowego Pułku Piechoty, 3 Pruskiego Rezerwowego Batalionu Strzelców, 19, 130, 131, 141, 171, 189, 198 i 296 Pruskiego Rezerwowego Batalionu Strzelców, 47 Pruskiej Kompanii Pionierów oraz 299 Rosjan. Daty śmierci: 5–13 XII 1914.
Przyroda i turystyka.
Góry otaczające wieś są zalesione i otaczają ją z wszystkich stron. Znajdują się na nich liczne ostańce skalne, wychodnie. Wieś ma więc atrakcyjne dla turystów i wczasowiczów położenie. Duże zalety widokowe i przyrodnicze okolicy, brak ciężkiego przemysłu, rolnictwo przeważnie tradycyjne to cechy, dzięki którym wieś włączona została do obszaru chronionej przyrody – Wiśnicko-Lipnickiego Parku Krajobrazowego oraz Obszaru Chronionego Krajobrazu Pogórza Wiśnickiego, pełniącego rolę otuliny dla parku krajobrazowego. Miejscowość leży na małopolskim szlaku architektury drewnianej.

</doc>
<doc id="375322" url="https://pl.wikipedia.org/wiki?curid=375322" title="Rajchotka">
Rajchotka

Rajchotka – wieś w Polsce położona w województwie świętokrzyskim, w powiecie jędrzejowskim, w gminie Imielno.
W latach 1975–1998 miejscowość administracyjnie należała do województwa kieleckiego.

</doc>
<doc id="375323" url="https://pl.wikipedia.org/wiki?curid=375323" title="Rajczyn">
Rajczyn

Rajczyn – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="375324" url="https://pl.wikipedia.org/wiki?curid=375324" title="Rajec Poduchowny">
Rajec Poduchowny

Rajec Poduchowny – wieś w Polsce położona w województwie mazowieckim, w powiecie radomskim, w gminie Jedlnia-Letnisko.
W latach 1945–1975 miejscowość administracyjnie należała do województwa kieleckiego, następnie W latach 1975–1998 do województwa radomskiego.
Przez miejscowość przebiega droga wojewódzka nr 737.
W 1984 roku północną część obszaru wsi włączono do Radomia. Na obszarze tym utworzono część miasta Rajec Poduchowny.
Wierni Kościoła rzymskokatolickiego należą do parafii Podwyższenia Krzyża Świętego w Radomiu.

</doc>
<doc id="375325" url="https://pl.wikipedia.org/wiki?curid=375325" title="Rajec Szlachecki">
Rajec Szlachecki

Rajec Szlachecki – wieś w Polsce położona w województwie mazowieckim, w powiecie radomskim, w gminie Jedlnia-Letnisko.
W latach 1945–1975 miejscowość administracyjnie należała do województwa kieleckiego, następnie W latach 1975–1998 do województwa radomskiego.
W 1984 roku północną część obszaru wsi włączono do Radomia. Na obszarze tym utworzono część miasta Rajec Szlachecki.
Wierni Kościoła rzymskokatolickiego należą do parafii Podwyższenia Krzyża Świętego w Radomiu.

</doc>
<doc id="375326" url="https://pl.wikipedia.org/wiki?curid=375326" title="Rajki (Polska)">
Rajki (Polska)

Rajki – wieś w Polsce, położona w województwie podlaskim, w powiecie bielskim, w gminie Bielsk Podlaski. Wchodzi w skład sołectwa Kozły.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii św. Proroka Eliasza w Podbielu, a wierni kościoła rzymskokatolickiego do parafii Miłosierdzia Bożego w Bielsku Podlaskim. We wsi znajduje się cmentarz prawosławny założony w XIX wieku.

</doc>
<doc id="375327" url="https://pl.wikipedia.org/wiki?curid=375327" title="Rajkowy">
Rajkowy

Rajkowy – wieś kociewska w Polsce położona w województwie pomorskim, w powiecie tczewskim, w gminie Pelplin przy drodze wojewódzkiej nr 230. Wieś jest siedzibą sołectwa "Rajkowy" w którego skład wchodzą również miejscowości Hilarowo, Maniowo i Ornasowo.
Historia.
Jedna z najstarszych osad pomorskich (pierwsza wzmianka z 1224). Pierwotna parafia została założona w 1282 r. przez cystersów oliwskich.
Wieś królewska "Raykowy" w 1664 roku należała do starostwa gniewskiego.
Urodził się tu Kazimierz Piechowski – polski żołnierz, więzień i uciekinier niemieckiego obozu Auschwitz-Birkenau, żołnierz AK, absolwent Politechniki Gdańskiej, w okresie stalinowskim prześladowany oraz torturowany przez Urząd Bezpieczeństwa Publicznego i skazany sądownie.
W latach 1975–1998 miejscowość administracyjnie należała do województwa gdańskiego.
W Rajkowach w 2012 r. planowano budowę wielkiej elektrowni węglowej, która miała zająć położony nad Wisłą teren o pow. ok. 90-200 ha i spalać rocznie 4,5 mln ton węgla. Koszt realizacji inwestycji miał wynieść 12 mld zł, a inwestorem miała być spółka Elektrownia Północ, należąca do grupy Kulczyk Investments SA. Budowa nie została jednak zapoczątkowana na skutek odwołań od decyzji o pozwoleniu na budowę oraz decyzji środowiskowych, składanych przez mieszkańców regionu i organizacje ekologiczne. Pozwolenie na budowę zostało uchylone w lutym 2013 przez Wojewódzki Sąd Administracyjny, a po ponownym jego wydaniu przez starostę tczewskiego, 30 grudnia 2015 uchylił je powtórnie wojewoda pomorski.
Zabytki.
Według rejestru zabytków NID na listę zabytków wpisany jest zespół kościoła parafialnego, nr rej.: A-1800 z 10.01.2007:
Gotycki kościół pw. św. Bartłomieja został zbudowany w XIV wieku, przebudowany w XVII wieku, w obecnej formie pochodzi z 1721 r. Na ścianie zakrystii na południowej elewacji świątyni znajduje się kwadratowa tarcza zegara słonecznego z czerwonego piaskowca z 1676 r. Wnętrze kościoła ma charakter barokowy. Z dawnego wyposażenia pocysterskiego zachowały się dwie gotyckie kamienne kropielnice w kruchtach (jedna granitowa z przełomu XIV i XV wieku), ołtarz barokowy z późnorenesansową figurą św. Bartłomieja i gotycką figurą Madonny z Dzieciątkiem (przeniesiony z Pelplina) oraz dzwon „Bartłomiej“ z XV w. Wnętrze zdobi polichromia ze sceną Wniebowzięcia i wizerunkiem Boga Ojca. 
Drewniane domy we wsi pochodzą z przełomu XIX i XX wieku. Nieopodal wsi znajduje się grodzisko wczesnośredniowieczne zwane „Zaklętą Górą”.

</doc>
<doc id="375328" url="https://pl.wikipedia.org/wiki?curid=375328" title="Rajmundów">
Rajmundów

Rajmundów – wieś sołecka w Polsce, położona w województwie łódzkim, w powiecie kutnowskim, w gminie Łanięta.
W latach 1975–1998 wieś administracyjnie należała do województwa płockiego.
Jej powierzchnia wynosi 269,4 ha, a w 2015 roku zamieszkiwało ją 115 osób.

</doc>
<doc id="375329" url="https://pl.wikipedia.org/wiki?curid=375329" title="Rajsk">
Rajsk

Rajsk – wieś w Polsce położona w województwie podlaskim, w powiecie bielskim, w gminie Bielsk Podlaski.
Historia.
Rajsk to dawna wieś królewska, która w 1795 roku znajdowała się w starostwie bielskim w ziemi bielskiej województwa podlaskiego.
Pierwsze dokumenty mówiące o istnieniu parafii w Rajsku datuje się na 1570, a o istnieniu cerkwi na 1671. Wtedy to, według legendy, na uroczysku Głowkowo w Chrabołowskim Lesie objawił się obraz Matki Boskiej. Według legendy, ikonę nakazał sobie sprowadzić właściciel pobliskiego folwarku Stołowacz – Gołdek, jednak gdy wieziono ją wozem przez Rajsk, woły zatrzymały się i nie dało się ich zmusić do ruszenia. Potraktowano to jako znak, że obraz ma tam pozostać, a Gołdek wybudował w Rajsku cerkiew drewnianą pod wezwaniem Matki Bożej Cierpiącej. W 1875 wybudowano cerkiew murowaną. Ikona zaginęła bez śladu podczas bieżeństwa.
Według Powszechnego Spisu Ludności z 1921 roku wieś zamieszkiwało 341 osób, wśród których 322 było wyznania prawosławnego, 15 rzymskokatolickiego, a 4 mojżeszowego. Jednocześnie 196 mieszkańców zadeklarowało polską przynależność narodową, a 145 białoruską. Było tu 71 budynków mieszkalnych.
16 czerwca 1942 roku, w czasie okupacji niemieckiej, wieś została spacyfikowana. W odwecie za atak sowieckich partyzantów na niemiecki samochód osobowy funkcjonariusze Gestapo i żandarmerii rozstrzelali 149 osób. Ofiarami byli mężczyźni powyżej 16. roku życia oraz kobiety, których mężowie i synowie byli nieobecni we wsi. Wieś i jej kolonie zostały doszczętnie spalone; zniszczeniu uległy wszystkie domy i zabudowania gospodarcze, a także cerkiew i kaplica cmentarna. Niemcy wycieli nawet drzewa oraz zniszczyli studnie i biegnącą przez wieś brukowaną drogę. Pacyfikację Rajska zarządził osobiście Dowódca SS i Policji w Okręgu Białystok SS-Standartenführer Werner Fromm. W 1962 roku ofiary pacyfikacji upamiętniono pomnikiem. Rajsk odznaczono także Krzyżem Grunwaldu III klasy. Zbrodnię w Rajsku upamiętnia także pomnik prawosławnych mieszkańców Białostocczyzny zabitych i zaginionych w latach 1939–1956 w Białymstoku.
W latach 60. XX w. w pobliżu wsi odkryto złoża metali, m.in. uranu. 
W latach 1975–1998 miejscowość administracyjnie należała do województwa białostockiego.
O wsi.
Prawosławni mieszkańcy wsi należą do miejscowej parafii Świętych Apostołów Piotra i Pawła, a wierni kościoła rzymskokatolickiego do parafii Matki Bożej z Góry Karmel w Bielsku Podlaskim.
W okolicach Rajska znajdują się największe w Polsce złoża rud zawierających uran; jego zawartość wstępnie oszacowano na ponad 88 tys. ton prognozowanych.

</doc>
<doc id="375330" url="https://pl.wikipedia.org/wiki?curid=375330" title="Rajskie (województwo podkarpackie)">
Rajskie (województwo podkarpackie)

Rajskie (pierwotnie "Ralskie") - wieś w Polsce, położona w województwie podkarpackim, w powiecie leskim, w gminie Solina. Przez wieś przebiega droga wojewódzka nr 894
We wsi znajduje się kościół pod wezwaniem św. Rafała Kalinowskiego, który jest filią parafii świętego Maksymiliana Kolbe w Wołkowyi (dekanat Solina).
W latach 1975–1998 miejscowość administracyjnie należała do województwa krośnieńskiego.
Historia.
Przez teren wsi przebiegał szlak handlowy nad Sanem. Świadczą o tym znaleziska z epoki brązu i żelaza.
Najstarsze dokumenty o miejscowości pochodzą z 1425. W 1436 wieś była własnością Sobieńskich w dobrach Kmitów. W 1436 – Jan Goligyan w imieniu żony Małgorzaty wystąpił do sądu grodzkiego w Sanoku przeciw Mikołajowi Kmicie kasztelanowi przemyskiemu, który zajął gwałtem dobra ojczyste Małgorzaty Goligyan, przypadłe jej po bracie zm. Janie Kmicie i jego dzieciach z Bachórza, tj. zamek Sobień z wsiami doń należącymi Rajskie, Olszanica, Myczkowce, i inne. Spór ten trwał do 1441, aż gdy doszło do ugody między Małgorzatą a jej stryjem Mikołajem Kmitą z Wiśnicza, kasztelanem przemyskim. Małgorzata była wtedy żoną Mościca z Wielkiego Koźmina. Odstąpiła Mikołajowi i jego synom zamek Sobień z wsiami do niego należącymi jak Huzele, Myczkowce, Uherce.
Wieś prawa wołoskiego, położona była w drugiej połowie XV wieku w ziemi sanockiej województwa ruskiego.
W 1672, po najeździe Tatarów, we wsi Romerów ocalały tylko 4 chaty - inne napastnicy spalili, a mieszkańców uprowadzili w jasyr.
W 1773 Rajskie należało do Józefa Ossolińskiego.
W połowie XIX wieku właścicielem posiadłości tabularnej Rajskie z Łużkiem był karoł hr. Łoś.
W 1863, ks. Kuryło Czajkowski poświęcił w cerkwi, Polakom wyruszającym do Powstania styczniowego, sztandary i broń, za co był przez 6 tygodni więziony w Sanoku.
Był tu też Klasztor Zgromadzenia św. Wincentego a Paulo (Szarytek). Mieścił się w dworze ofiarowanym przez dziedziczkę wioski h. Urszulę Golejewską h. Łosiów, która założyła tu ok. 1869 kopalnię ropy.
W 1992 na Rajskiem odbył się zlot "Rainbow Family", w którym uczestniczyło ponad dwa tysiące członków i sympatyków "Tęczowej Rodziny" z całego świata.
Z Rajskiego pochodzili:

</doc>
<doc id="375331" url="https://pl.wikipedia.org/wiki?curid=375331" title="Rajsko Duże">
Rajsko Duże

Rajsko Duże – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.
Zobacz też: Rajsko, Rajsko Małe 

</doc>
<doc id="375332" url="https://pl.wikipedia.org/wiki?curid=375332" title="Rajsko Małe">
Rajsko Małe

Rajsko Małe – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="375333" url="https://pl.wikipedia.org/wiki?curid=375333" title="Rajszew (wieś w województwie mazowieckim)">
Rajszew (wieś w województwie mazowieckim)

Rajszew – wieś w Polsce położona w województwie mazowieckim, w powiecie legionowskim, w gminie Jabłonna.
W latach 1975–1998 miejscowość administracyjnie należała do województwa warszawskiego.
Miejscowość znajduje się w odległości 10 minut drogi samochodem od centrum Legionowa oraz 25 minut od centrum Warszawy.
We wsi znajduje się kościół parafialny św. Andrzeja Boboli oraz klub golfowy. 
Wcześniejsza nazwa "Royszew" została odnotowana w słowniku geograficznym Królestwa Polskiego i innych krajów słowiańskich, Tom IX, wieś miała taką nazwę w spisie w 1827 r.

</doc>
<doc id="375334" url="https://pl.wikipedia.org/wiki?curid=375334" title="Rakłowice">
Rakłowice

Rakłowice – wieś w Polsce położona w województwie dolnośląskim, w powiecie milickim, w gminie Cieszków.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Rakłowice lokowane zostały w XVI wieku, a ich miano wiąże się z rodziną Rackelów. W 1600 roku Joachim von Maltzan wystawił Balcerowi Rackelowi von Daubitz akt poświadczający posiadanie przez niego wsi folwarczanej zwanej Rackeldorf. W Rakłowicach stanowił niegdyś całość z Dziadkowem. Miejscowość należała w połowie XVII wieku do parafii w Miliczu. Tak też było w 1724 roku. Później znacznie 1952 r. wchodziła w obręb parafii Cieszków, a od 1979 r. należy do parafii Pakosławsku.
W połowie XIX wieku współtworzyły wieś 22 budynki mieszkalne zamieszkałe przez 165 osób. Z tej liczby tylko 6 było katolikami. W tym czasie, w rejonie wsi istniała smolarnia - jedna z nielicznych w nadbaryckim regionie. Wieś zalicza się do ulicówek - o tyle specyficznych, że dwuczęściowych. Właścicielami Rakłowic w połowie XIX w. byli Reichenbachowie, władający mniejszym wolnym państwem stanowym Nowe Grodno - Wierzchowice. w 1939 roku Rakłowice (Rackeldorf) stanowiły jedną gminę wespół z Dziadkowem.
Demografia.
Współcześnie (III 2011 r.) wieś zamieszkuje 143 mieszkańców, a jej obręb liczy około 2,66 km2.

</doc>
<doc id="375335" url="https://pl.wikipedia.org/wiki?curid=375335" title="Rakołupy">
Rakołupy

Rakołupy – wieś w Polsce położona w województwie lubelskim, w powiecie chełmskim, w gminie Leśniowice.
W latach 1867–1933 miejscowość była siedzibą gminy Rakołupy. W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 114 mieszkańców i była piętnastą co do wielkości miejscowością gminy Leśniowice.
We wsi znajduje się kościół, szkoła podstawowa i sklep. Wieś stanowi sołectwo gminy Leśniowice.
Historia.
Pierwsza informacja pisana o wsi Rakołupy pochodzi z 1426 r. Należały wówczas do Parafii Rzymskokatolickiej w Bończy. Po 1426 r. biskup chełmski Jan Biskupiec przyłączył Rakołupy do Parafii Rzymskokatolickiej w Kumowie. W wieku XVI wieś w powiecie chełmskim. W r. 1564 wieś ta w parafii “Pustothew” pobór płacony był wówczas od 13 łanów, 10 zagrodników 1 rzemieślnika, we wsi była cerkiew. 
Według Słownika geograficznego Królestwa Polskiego z roku 1888, Rakołupy stanowiły wieś, folwark i dobra w powiecie chełmskim, gminie Rakołupy, parafia rzymskokatolicka w Kumowie odległe 18 wiorst od Chełma, posiada cerkiew parafialną punicką, szkołę początkową ogólną. W folwarku gorzelnia parowa, z produkcją roczną wartości do 50.000 rubli srebrnych, dwa młyny wodne. W 1827 r. było tu 54 domów zamieszkałych przez 286 mieszkańców.
Pałac w Rakołupach.
Rezydencja z 1 ćw. XIX w., wybudowana przez Jana Poletyło, składała się z klasycystycznego pałacu i dwóch oficyn. Projekt wykonał prawdopodobnie Edward Blass. Pałac był dwukondygnacyjny, założony na planie wydłużonego prostokąta, o bogatym wystroju architektonicznym. We wnętrzu była sala balowa w formie rotundy nakrytej kopułą z kasetonami, którą dźwigały doryckie kolumny. Oprócz budynków mieszkalnych, na folwarku znajdowała się gorzelnia i browar. Wszystkie budowle zostały zniszczone w okresie I wojny światowej.
Dobra Rakołupy składały się w 1886 r. z folwarku Rakołupy i Nowy Folwark oraz nomenklatury Mańkowszczyzna. Ogólna rozległość dóbr wynosiła 2392 mórg w tym: folwark Rakołupy grunty orne i ogrody mórg 526, łąk mórg 185, pastwiska mórg 2, lasu mórg 756, nieużytki mórg 51, razem mórg 1920, budynki murowane 24, z drzewa 54, płodozmian 13. polowy, folwark Nowy grunty orne i ogrody mórg 376, łąk mórg 44, lasu mórg 41, nieużytki mórg 11, razem mórg 472, budynki murowane 1, z drzewa 4, płodozmian 9. polowy, las urządzony w kolei 80. letniej. W skład dóbr wchodziły poprzednio: wieś Rakołupy osad 32, z gruntem mórg 336, wieś Horodysko osad 44, z gruntem mórg 794, wieś Majdan Leśniowski osad 27, z gruntem mórg 490, wieś Ostrów osad 40, z gruntem mórg 612, wieś Majdan Ostrowski osad 53, z gruntem mórg 955, wieś Janówka osad 22, z gruntem mórg 219, wieś Kukawka osad 18, z gruntem mórg 293, wieś Majdan Kukawski osad 14, z gruntem mórg 130, wieś Plisków osad 41, z gr mórg 844, wieś Pilotówka osad 11, z gruntem mórg 30, wieś Leśniewice osad 36, z gruntem mórg 687, wieś Czarnołozy osad 11, z gruntem mórg 257, wieś Siennica Różanna osad 48, z gruntem mórg 1130, wieś Wola Siennicka osad 34, z gruntem mórg 813, wieś Wesołówka osad 8, z gruntem mórg 37, wieś Złośnica osad 6, z gruntem mórg 52, wieś Kozieniec osad 15, z gruntem mórg 231, wieś Browarówka osad 11, z gruntem mórg 5. Od dóbr Rakołupy oddzielono w 1869 r. dobra Ostrów.
W styczniu 1944 roku oddział Gwardii Ludowej Konstantego Mastalerza rozbił we wsi posterunek okupacyjny i spalił urząd gminy.

</doc>
<doc id="375336" url="https://pl.wikipedia.org/wiki?curid=375336" title="Rakołupy Duże">
Rakołupy Duże

Rakołupy Duże – wieś w Polsce położona w województwie lubelskim, w powiecie chełmskim, w gminie Leśniowice.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Leśniowice.

</doc>
<doc id="375337" url="https://pl.wikipedia.org/wiki?curid=375337" title="Rakołupy Małe">
Rakołupy Małe

Rakołupy Małe – kolonia w Polsce położona w województwie lubelskim, w powiecie chełmskim, w gminie Leśniowice.
W latach 1975–1998 miejscowość administracyjnie należała do województwa chełmskiego.

</doc>
<doc id="375338" url="https://pl.wikipedia.org/wiki?curid=375338" title="Rakoszyce">
Rakoszyce

Rakoszyce – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
Do roku 1945 znajdowała się w granicach Rzeszy Niemieckiej pod nazwą "Rackschütz". W latach 1945–1954 siedziba gminy Rakoszyce. W 1954-1959 w gromadzie Kryniczno, następnie w latach 1960-1972 wieś należała i była siedzibą władz gromady Rakoszyce. W latach 1975–1998 miejscowość administracyjnie należała do województwa wrocławskiego. 
Demografia.
Według danych z 1 stycznia 2010 r. wieś liczyła 773 mieszkańców. Według Narodowego Spisu Powszechnego (III 2011 r.) liczyła ich 740.
Historia.
Wieś założona prawdopodobnie około 1307 r. – na początku XIV wieku przez rycerza Radakę. Przynależność terytorialna zmieniała się wraz z przynależnością całego Dolnego Śląska.
Na terenie wsi znaleziono szczątki mamuta stepowego i kilku mamutów włochatych. Jest to jedno z zaledwie czterech otwartych stanowisk na Śląsku, w których odnaleziono skamieniałości mamuta stepowego. W 2022 roku w poludniowej części wsi powstał market Dino. 
Zabytki.
Do wojewódzkiego rejestru zabytków wpisany jest:
Inne zabytki:
W literaturze.
Rakoszyce były wzmiankowane w powieści "Boży bojownicy" Andrzeja Sapkowskiego, ale także w książce "Od jutra" Barbary Stanisławczyk.
Przypisy.
https://books.google.pl/books?id=Bs7qAAAAMAAJ&amp;q=od+jutra+barbara+stanis%C5%82awczyk+rakoszyce&amp;dq=od+jutra+barbara+stanis%C5%82awczyk+rakoszyce&amp;hl=pl&amp;sa=X&amp;ved=2ahUKEwic8Ia-g7P9AhUE7rsIHT9zBvwQ6AF6BAgHEAI

</doc>
<doc id="375339" url="https://pl.wikipedia.org/wiki?curid=375339" title="Rakoszyn">
Rakoszyn

Rakoszyn – wieś w Polsce położona w województwie świętokrzyskim, w powiecie jędrzejowskim, w gminie Nagłowice. Leży na północ od Wzgórza Świętego Floriana.
W latach 1975–1998 miejscowość administracyjnie należała do województwa kieleckiego.

</doc>
<doc id="375340" url="https://pl.wikipedia.org/wiki?curid=375340" title="Rakowa (Polska)">
Rakowa (Polska)

Rakowa – wieś w Polsce położona w województwie podkarpackim, w powiecie sanockim, w gminie Tyrawa Wołoska. 
W latach 1975–1998 miejscowość administracyjnie należała do województwa krośnieńskiego.
Historia.
Do 1772 ziemia sanocka, województwo ruskie w I Rzeczypospolitej. W latach 1772-1914 powiat sanocki, pow. podatkowy Bircza, pod zaborem austriackim w prowincji Królestwo Galicji i Lodomerii, od 1918-1939 w II Rzeczypospolitej.
W połowie lt 50. XIX wieku właścicielami posiadłości tabularnej w Rakowej byli Michał i Marian Chylińscy, następnie w latach 60., 70, 80, właścicielem był Marian Chyliński. Według stanu z 1890 właścicielami tabularnymi dóbr we wsi byli Nussym Langsam (Rakowa I) i Naftali Tyb (Rakowa II), w 1897 Leizor Grumet, około 1904/1905 Jakub Grumet, w 1911 właścicielami tabularnymi byli Salomon Grumet, Meilech Reisla i Meller, a w drugiej dekadzie XX wieku figurował Jakub Grumet.
Pod koniec XIX wieku nauczycielem w Rakowej był Marian Szajna. Ze wsi pochodzi rodzina od strony ojca Rzecznika Praw Obywatelskich Adama Bodnara.
Przed 1939 we wsi działał ochotnicza straż pożarna, czytelnia Proswity (licząca ok. 100 członków narodowości ukraińskiej). Na początku 1939 ludność Rakowej wynosiła około 1520 mieszkańców.
Obiekty.
We wsi znajduje się drewniana cerkiew greckokatolicka, po 1947 wykorzystywana jako kościół katolicki, obecnie opuszczona.
Dzięki ofiarności mieszkańców wioski oraz prywatnych sponsorów został wybudowany nowy kościół filialny pod wezwaniem Błogosławionego Jana Pawła II, należący do Parafii św. Mikołaja w Tyrawie Wołoskiej. 15.09.2012 odbyła się uroczystość konsekracji świątyni, której dokonał Arcybiskup Józef Michalik przewodniczący Konferencji Episkopatu Polski. 
W Rakowej funkcjonowało gimnazjum powołane uchwałą Rady Gminy z dnia 22 lutego 1999. Do szkoły uczęszczała młodzież z terenu gminy Tyrawa Wołoska aktualnie znajduje się tam Dom Dziennej Opieki dla seniorów.

</doc>
<doc id="375341" url="https://pl.wikipedia.org/wiki?curid=375341" title="Rakowice Małe">
Rakowice Małe

Rakowice Małe (niem. "Wenig-Rackwitz") – wieś w Polsce położona w województwie dolnośląskim, w powiecie lwóweckim, w gminie Lwówek Śląski.
Położenie.
Rakowice Małe to niewielka wieś leżąca na Pogórzu Izerskim, w Niecce Lwóweckiej, na lewym brzegu Bóbru, na wysokości około 195-200 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Rakowice Małe były starą słowiańską wsią, powstałą prawdopodobnie później niż Rakowice Wielkie. Pierwsza wzmianka pochodzi dopiero z 1340 roku. Nazwa pochodzi najprawdopodobniej od łowionych tu raków. 
Po roku 1872 złoża miejscowych piaskowców zaczęła eksploatować firma Zeidler &amp; Wimmel. Swój szczytowy rozwój kamieniołom osiągnął w latach 80. XIX wieku, w czasach budowy gmachu parlamentu Rzeszy w Berlinie, gdy zatrudnienie znajdowało tu 300 osób.

</doc>
<doc id="375342" url="https://pl.wikipedia.org/wiki?curid=375342" title="Rakowice Wielkie">
Rakowice Wielkie

Rakowice Wielkie (niem. "Gross Rackwitz") – wieś w Polsce położona w województwie dolnośląskim, w powiecie lwóweckim, w gminie Lwówek Śląski.
Położenie.
Wieś położona jest na lewym brzegu rzeki Bóbr. Graniczy z miastem Lwówek Śląski oraz wsiami: Radłówka, Kotliska, Rakowice Małe, Żerkowice, Brunów.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Rathowitz".
Zabytki.
Do wojewódzkiego rejestru zabytków wpisane są:
Elektrownia wodna Rakowice.
Stopień wodny Rakowice zlokalizowany jest na 167,5 km rzeki Bóbr, 3 km poniżej Lwówka Śląskiego. Składa się z jazu oraz elektrowni wodnej usytuowanej na przełożonym odcinku koryta rzeki, w obszarze górniczym Kopalni Surowców Mineralnych Rakowice.
Transport.
Komunikacja autobusowa.
Obsługiwana przez PKS w Bolesławcu Sp. z o.o.

</doc>
<doc id="375343" url="https://pl.wikipedia.org/wiki?curid=375343" title="Rakownia">
Rakownia

Rakownia – średniej wielkości wieś sołecka w Polsce położona w województwie wielkopolskim, w powiecie poznańskim, w gminie Murowana Goślina, na skraju Parku Krajobrazowego Puszcza Zielonka, w odległości 2 km na południowy wschód od Murowanej Gośliny.
Historia.
Wieś szlachecka, własność wojewody płockiego Piotra Potulickiego, około 1580 roku leżała w powiecie poznańskim województwa poznańskiego.
W 1580 r. należała do Piotra Potulickiego, wojewody płockiego, a w końcu XVIII w. - Władysława Gurowskiego. Potem jej właścicielem był książę Saksonii-Attenburg. 
W latach 1975–1998 miejscowość administracyjnie należała do województwa poznańskiego.
Przyszłość.
Najprawdopodobniej Rakownia stanie się "dzielnicą" Murowanej Gośliny ze względu na szybką rozbudowę. Okoliczne tereny są już podzielone i sprzedawane jako działki budowlane i rekreacyjne.
Usługi.
Obecnie we wsi znajdują się dwa sklepy, świetlica i strażnica OSP oraz przedszkole.

</doc>
<doc id="375344" url="https://pl.wikipedia.org/wiki?curid=375344" title="Rakowo-Boginie">
Rakowo-Boginie

Rakowo-Boginie – wieś w Polsce położona w województwie podlaskim, w powiecie łomżyńskim, w gminie Piątnica.
Wierni kościoła rzymskokatolickiego należą do parafii św. Jakuba Apostoła w Drozdowie.
Historia.
Dawniej prywatna wieś szlachecka położona była w drugiej połowie XVI wieku w powiecie wiskim ziemi wiskiej województwa mazowieckiego.
W latach 1921–1939 wieś leżała w województwie białostockim, w powiecie łomżyńskim, w gminie Drozdowo.
Według Powszechnego Spisu Ludności z 1921 roku wieś zamieszkiwały 242 osoby w 33 budynkach mieszkalnych. Miejscowość należała do parafii rzymskokatolickiej w Drozdowo. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W okresie międzywojennym działał tu jeden tartak.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Do 1954 roku miejscowość należała do gminy Drozdowo. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="375345" url="https://pl.wikipedia.org/wiki?curid=375345" title="Rakowo-Czachy">
Rakowo-Czachy

Rakowo-Czachy – wieś w Polsce położona w województwie podlaskim, w powiecie łomżyńskim, w gminie Piątnica.
Wierni kościoła rzymskokatolickiego należą do parafii św. Jakuba Apostoła w Drozdowie.
Historia.
Prywatna wieś szlachecka "Czachy-Rakowo" położona była w drugiej połowie XVI wieku w powiecie wiskim ziemi wiskiej województwa mazowieckiego.
W latach 1921–1939 wieś leżała w województwie białostockim, w powiecie łomżyńskim, w gminie Drozdowo.
Według Powszechnego Spisu Ludności z 1921 roku wieś zamieszkiwały 263 osoby w 36 budynkach mieszkalnych. Miejscowość należała do parafii rzymskokatolickiej w Dobrzyjałowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Do 1954 roku miejscowość należała do gminy Drozdowo. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="375346" url="https://pl.wikipedia.org/wiki?curid=375346" title="Rakowo Piskie">
Rakowo Piskie

Rakowo Piskie (niem. "Adlig Rakowen", 1938–1945 "Raken (Ostpr.)") – wieś w Polsce położona w województwie warmińsko-mazurskim, w powiecie piskim, w gminie Pisz. W latach 1975−1998 miejscowość administracyjnie należała do województwa suwalskiego.
W wieku XV i XV wieś była w posiadaniu Rakowskich.

</doc>
<doc id="375347" url="https://pl.wikipedia.org/wiki?curid=375347" title="Raków Duży">
Raków Duży

Raków Duży – wieś w Polsce położona w województwie łódzkim, w powiecie piotrkowskim, w gminie Moszczenica.
Wieś duchowna Raków, własność plebana piotrkowskiego położona była w końcu XVI wieku w powiecie piotrkowskim województwa sieradzkiego.
W latach 1975–1998 miejscowość administracyjnie należała do województwa piotrkowskiego.

</doc>
<doc id="375348" url="https://pl.wikipedia.org/wiki?curid=375348" title="Rakówiec">
Rakówiec

Rakówiec (do 14 lutego 2002 "Rakowiec") – wieś w Polsce położona w województwie mazowieckim, w powiecie mińskim, w gminie Dobre.
Prywatna wieś szlachecka "Rakowiec" położona była w drugiej połowie XVI wieku w ziemi liwskiej województwa mazowieckiego. W latach 1975–1998 miejscowość administracyjnie należała do województwa siedleckiego. 15 lutego 2002 nastąpiła zmiana nazwy z "Rakowiec" na "Rakówiec".
Obecnie na terenie wsi, nad rzeką Rządzą znajdują się działki rekreacyjne. Od wiosny do jesieni przebywają tam wypoczywający letnicy.

</doc>
<doc id="375349" url="https://pl.wikipedia.org/wiki?curid=375349" title="Rakszawa">
Rakszawa

Rakszawa – wieś w Polsce położona w województwie podkarpackim, w powiecie łańcuckim, siedziba gminy Rakszawa. Rakszawa leży w dolinie potoku Młynówka dopływu Wisłoka, przy drodze wojewódzkiej 877 Łańcut – Leżajsk w okolicy sporych wzniesień i wałów morenowych Płaskowyżu Kolbuszowskiego.
W latach 1975–1998 miejscowość administracyjnie należała do województwa rzeszowskiego.
Administracyjnie na terenie wsi utworzono trzy sołectwa: "Rakszawa Górna", "Rakszawa Dolna" i "Rakszawa Kąty"
Historia.
Nie zachował się dokument lokacyjny wsi, jednak posiadane informacje wskazują, że powstała w XVI w., a pierwsza udokumentowana wzmianka pochodzi z 1695. W 1866 stała się samodzielną gminą. W 1910 powstała Ochotnicza Straż Pożarna.
W 1932 i w 1933 wieś odwiedził Wincenty Witos – Prezes Rady Ministrów urzędujący w latach 1923 oraz 1926.
Sport.
Kluby sportowe:

</doc>
<doc id="375350" url="https://pl.wikipedia.org/wiki?curid=375350" title="Rakutowo">
Rakutowo

Rakutowo – wieś w Polsce położona w województwie kujawsko-pomorskim, w powiecie włocławskim, w gminie Kowal.
Wieś królewska, położona w II połowie XVI wieku w powiecie kowalskim województwa brzeskokujawskiego, należała do starostwa kowalskiego W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 494 mieszkańców. Jest największą miejscowością gminy Kowal.
Rakutowo ma formę ulicówki położonej przy drodze wojewódzkiej nr 265 Brześć Kujawski-Kowal-Gostynin. Leży na skraju Gostynińsko-Włocławskiego Parku Krajobrazowego.
W Rakutowie znajduje się remiza OSP. Mleczarnia. Do 31 maja 2010 r. w miejscowości działała filia biblioteczna. Na zachodnim krańcu wsi położony jest cmentarz ewangelicko-augsburski z przełomu XIX i XX wieku.
Rakutowo istnieje prawdopodobnie od X wieku, a pierwsza wzmianka pochodzi z roku 1248. Od dawien dawna była to wieś rządowa zamieszkiwana w wieku XVIII i XIX w dużej części przez Niemców. Rakutowo liczyło 453 mieszkańców (2006 r.) i wraz z pobliskim Rakutówkiem (59 mieszkańców) tworzy sołectwo.
W Rakutowie urodził się Ryszard Baranowski (1920–2000), polski matematyk, fizyk, agronom, specjalizujący się w agrofizyce; nauczyciel akademicki związany z uczelniami we Wrocławiu i Opolu.

</doc>
<doc id="375351" url="https://pl.wikipedia.org/wiki?curid=375351" title="Ralewice">
Ralewice

Ralewice – wieś w Polsce położona w województwie łódzkim, w powiecie poddębickim, w gminie Zadzim.
W latach 1954-1959 wieś należała i była siedzibą władz gromady Ralewice, po jej zniesieniu w gromadzie Zadzim, zmieniając też powiat z sieradzkiego na poddębicki. W latach 1975–1998 miejscowość administracyjnie należała do województwa sieradzkiego.
6 września 1939 wkraczający do wsi żołnierze Wehrmachtu zamordowali 7 osób, w tym 5 mieszkańców wsi.
 przez wieś przebiega Łódzka magistrala rowerowa.

</doc>
<doc id="375352" url="https://pl.wikipedia.org/wiki?curid=375352" title="Ramiona">
Ramiona

Ramiona – wieś w Polsce położona w województwie mazowieckim, w powiecie ostrołęckim, w gminie Baranowo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Świętego Bartłomieja Apostoła w Baranowie.

</doc>
<doc id="375353" url="https://pl.wikipedia.org/wiki?curid=375353" title="Ramiszów">
Ramiszów

Ramiszów (niem. "Ramischau") – wieś w Polsce położona w województwie dolnośląskim, w powiecie wrocławskim, w gminie Długołęka.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="375354" url="https://pl.wikipedia.org/wiki?curid=375354" title="Ramleje">
Ramleje

Ramleje (dodatkowa nazwa w j. kaszub. "Ramleje") – wieś kaszubska w Polsce położona w województwie pomorskim, w powiecie kartuskim, w gminie Somonino.
W latach 1975–1998 miejscowość administracyjnie należała do województwa gdańskiego.

</doc>
<doc id="375355" url="https://pl.wikipedia.org/wiki?curid=375355" title="Ramlewo">
Ramlewo

Ramlewo – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno.
Według danych z 30.06.2014 wieś miała 258 mieszkańców.
W skład Sołectwa Ramlewo wchodzą 2 miejscowości: Ramlewo i Sikorzyce. Mieszkańcy sołectwa wybierają 1 z 15 radnych do Rady Gminy w Gościnie.
Miejscowość posiada własną jednostkę Ochotniczej Straży Pożarnej. 

</doc>
<doc id="375356" url="https://pl.wikipedia.org/wiki?curid=375356" title="Ramsowo">
Ramsowo

Ramsowo (niem. "Gross Ramsau") – wieś warmińska w Polsce położona w województwie warmińsko-mazurskim, w powiecie olsztyńskim, w gminie Barczewo.
Do 1954 roku siedziba gminy Ramsowo. W latach 1975–1998 miejscowość administracyjnie należała do województwa olsztyńskiego.
Wieś położona jest wśród dużych kompleksów leśnych, między największym na tym obszarze jeziorem Dadaj i jeziorem Dobrąg.
Historia wsi.
W akcie lokacyjnym z 1379 roku występuje nazwa "Rampsow" pochodząca najprawdopodobniej od znajdującego się w pobliżu kompleksu leśnego, o którym jest również mowa w tym dokumencie. W roku 1597 pojawia się kolejna – "Ramsaw" a w roku 1656 "Rambsaw". Niemiecka nazwa wsi "Ramsau" około roku 1790 została zmieniona na "Gross Ramsau". Obecna nazwa – Ramsowo odnotowana po raz pierwszy została w roku 1879 przez Wojciecha Kętrzyńskiego.
Wieś lokowana była 9 listopada 1379 przez biskupa warmińskiego Henryka Sorboma na 70 włókach, na prawie chełmińskim. Zasadźcą wsi był brat biskupa Jan Sorbom, który był wójtem warmińskim.
W roku 1618 na sejmie koronnym w Warszawie Warmię reprezentowali Stanisław Wilczewski z Ramsowa i Ludwik Stanisławski z Mołdyt.
W okresie międzywojennym działało w Ramsowie koło Związku Polaków w Niemczech i Towarzystwo Młodzieży. W czasie wojny we wsi przebywało 14 jeńców francuskich ze Stalagu I B Olsztynek, zatrudnionych u miejscowych gospodarzy. 30 stycznia 1945 roku do wsi wkroczyli żołnierze radzieccy.
Do roku 1975 znajdowała się we wsi siedziba gromady Ramsowo i posterunek milicji. Była tam również baza gminnej spółdzielni i filia banku spółdzielczego. Jest szkoła podstawowa, a w pobliżu Hotel Star-Dadaj.
Parafia.
Pod koniec XV w. parafia należała do archiprezbiteratu jeziorańskiego. Współcześnie parafia pw św. Andrzeja Apostoła należy do dekanatu barczewskiego.
Biskup Sorbom poświęcił zbudowany tu ok. roku 1379 drewniany kościół ku czci św. Katarzyny.
Na jego miejscu w latach 1727-1730 zbudowano nowy kościół, (do dziś istniejący). W czasie administracji Bartscha (Barcz) Piotra, Franciszka, który 1 września 1722 roku został administratorem ramsowskiej parafii, został położony kamień węgielny. Ów kamień z datą 1727, znajduje się w przyziemiu wieży po lewej stronie portalu.
Świątynia.
Kościół był konsekrowany 9 lipca 1730 przez biskupa warmińskiego Szembeka. Patronami ramsowskiej świątyni obrano św. Andrzeja Apostoła i św. Rocha.
Barokowy kościół w Ramsowie zaliczany jest do zabytków III klasy o architekturze salowej na planie prostokąta z kwadratową wieżą od zachodu i dobudowanym w XX wieku prezbiterium. Wieża z zegarem zwieńczona jest barokowym hełmem, jest wstawiona w korpus. Szczyt wschodni zdobi ośmioboczna sygnaturka z datą 1730 na chorągiewce. Strop drewniany. W połowie wieku XIX został przebudowany i na nowo konsekrowany 9 sierpnia 1857 roku przez warmińskiego biskupa pomocniczego Antoniego Frenzla. Wieża kościoła została przykryta nowym hełmem w roku 1906. Wystrój kościoła pochodzi z XVIII wieku. Ołtarz główny z około 1730 roku barokowy z obrazami św. Andrzeja, Najświętszej Marii Panny oraz rzeźbami świętych: Piotra, Pawła, Andrzeja, Bonawentury, Wojciecha i Jana Nepomucena, pochodzi z warsztatu Jana Chrystiana Schmidta w Reszlu. Ołtarz boczny lewy późnobarokowy z obrazem Chrztu Chrystusa Pana oraz rzeźbami Joachima i Zachariasza, Najświętszej Marii Panny oraz św. Anny. Ołtarz boczny prawy późnobarokowy z nowymi obrazami św. Rocha i Pokłonu Mędrców oraz rzeźbami św. Mikołaja, Augustyna oraz dwóch kapłanów. Boczne ołtarze wykonane w reszelskim warsztacie rodziny Schmidtów. Ambona barokowo-klasycystyczna z XVIII wieku. Prezbiterium wybudowano w 1857 roku w miejscu zakrystii, jest barwnie polichromowane, zajmuje je barokowy ołtarz i stalle. Przy ścianie tęczowej XVIII wieczne ołtarze i ambona, w niszy obok ambony obraz św. Rocha z 1674 roku, baptysterium nakryte kopułą oraz ława kolatorska.
W kościelnym skarbcu znajduje się manierystyczny kielich z herbem Jastrzębiec (fundowany przez Baltazara i Zofię Nyczów) oraz barokowy pacyfikał (dzieło złotnika Michał Bartołomowicz z Olsztyna, 1684 r.) i naczynia do olejów z 1753 roku.
Proboszczowie parafii.
W latach 1854-1861 proboszczem w Ramsowie był Franz Adolf Namszanowski.
Współcześni proboszczowie
Z inicjatywy ks. Piotra Krzywulskiego odremontowano kaplicę cmentarną, w której znajduje się dom pogrzebowy. W kaplicy spoczywają prochy dawnych właścicieli majątku Niedźwiedź.
Obecnie proboszczem ramsowskiej parafii jest ks. Zbigniew Snarski.

</doc>
<doc id="375357" url="https://pl.wikipedia.org/wiki?curid=375357" title="Ramsówko">
Ramsówko

Ramsówko (niem. "Klein Ramsau") – wieś w Polsce położona w województwie warmińsko-mazurskim, w powiecie olsztyńskim, w gminie Barczewo.
W latach 1975–1998 miejscowość administracyjnie należała do województwa olsztyńskiego.
Zobacz też: Ramsowo 

</doc>
<doc id="375358" url="https://pl.wikipedia.org/wiki?curid=375358" title="Ramty">
Ramty

Ramty (niem. "Ramten") – osada w Polsce położona w województwie warmińsko-mazurskim, w powiecie kętrzyńskim, w gminie Reszel.
W latach 1975–1998 miejscowość administracyjnie należała do województwa olsztyńskiego.
W przeszłości wieś znajdowała się na terenie powiatu reszelskiego, a później powiatu biskupieckiego.
Ramty położone są nieco na północ od drogi wojewódzkiej 594 biegnącej z Reszla do Świętej Lipki.
Historia.
Wieś założona została w roku 1344.
W XIX w. majątek ziemski w Ramtach miał powierzchnię ok. 400 ha.
Przed II wojną światową funkcjonowała tu wytwórnia skrobi ziemniaczanej. Urządzenia techniczne zakładu wywiezione zostały w 1945 roku przez Armię Czerwoną. Po krochmalni pozostał wysoki komin.
Po roku 1945 PGR, funkcjonował jako samodzielna jednostka w ramach Inspektoratu PGR w Biskupcu. Wówczas do Ramt należały folwark w Lipowej Górze, zakład ogrodniczy w Reszlu i grunty we wsi Annowo. Ramty funkcjonowały później jako gospodarstwo szkolne Zespołu Szkół Rolniczych w Reszlu.
Dwór.
Dwór wybudowany został w drugiej połowie XIX w. na rzucie litery L. Jest to budynek parterowy, przykryty dachem dwuspadowym. Elewacja frontowa zdobiona klasycystycznym detalem architektonicznym, w narożu zadaszony ganek. Skromny dwór usytuowany został w części centralnej założenia, między podwórzem gospodarczym a rozległym parkiem krajobrazowym rozciągającym się w części północnej założenia.
Do roku 1945 dwór należał do rodziny Trenkmann. Po II wojnie światowej w dworze znajdowały się pomieszczenia biurowe i mieszkania. Dwór wraz z gospodarstwem szkolnym ZSR w Reszlu przejęty został przez AWRSP.

</doc>
<doc id="375359" url="https://pl.wikipedia.org/wiki?curid=375359" title="Ramutowo">
Ramutowo

Ramutowo – wieś w Polsce położona w województwie mazowieckim, w powiecie płockim, w gminie Słupno.
W latach 1975–1998 miejscowość administracyjnie należała do województwa płockiego.
Wieś zamieszkuje niewielka diaspora Kościoła Katolickiego Mariawitów, którą opiekuje się parafia w Felicjanowie. Wierni z Ramutowa odprawiają adorację ubłagania 12. dnia każdego miesiąca.

</doc>
<doc id="375360" url="https://pl.wikipedia.org/wiki?curid=375360" title="Ramutówko">
Ramutówko

Ramutówko – wieś w Polsce położona w województwie mazowieckim, w powiecie płockim, w gminie Bodzanów.
Do 1925 roku istniała gmina Ramutówko. W latach 1975–1998 miejscowość administracyjnie należała do województwa płockiego.

</doc>
<doc id="375361" url="https://pl.wikipedia.org/wiki?curid=375361" title="Ramzy Małe">
Ramzy Małe

Ramzy Małe – osada w Polsce położona w województwie pomorskim, w powiecie sztumskim, w gminie Sztum, na Powiślu.
W latach 1975–1998 miejscowość należała administracyjnie do województwa elbląskiego.

</doc>
<doc id="375362" url="https://pl.wikipedia.org/wiki?curid=375362" title="Ranachów B">
Ranachów B

Ranachów B (do 31 grudnia 2015 "Ranachów") – wieś w Polsce położona w województwie mazowieckim, w powiecie lipskim, w gminie Ciepielów.
Wierni kościoła rzymskokatolickiego należą do parafii Podwyższenia Krzyża Świętego w Ciepielowie.
W latach 1975–1998 miejscowość administracyjnie należała do województwa radomskiego.

</doc>
<doc id="375363" url="https://pl.wikipedia.org/wiki?curid=375363" title="Ranachów-Wieś">
Ranachów-Wieś

Ranachów-Wieś dawniej też Ranachów Górny – wieś w Polsce położona w województwie mazowieckim, w powiecie zwoleńskim, w gminie Kazanów.
W latach 1975–1998 miejscowość administracyjnie należała do województwa radomskiego.

</doc>
<doc id="375364" url="https://pl.wikipedia.org/wiki?curid=375364" title="Raniewo">
Raniewo

Raniewo – wieś w Polsce położona w województwie pomorskim, w powiecie kwidzyńskim, w gminie Prabuty przy drodze wojewódzkiej nr 521.
W latach 1975–1998 miejscowość administracyjnie należała do województwa elbląskiego.

</doc>
<doc id="375365" url="https://pl.wikipedia.org/wiki?curid=375365" title="Rankowskie">
Rankowskie

Rankowskie – wieś w Polsce położona w województwie lubelskim, w powiecie kraśnickim, w gminie Urzędów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Urzędów.
Historia.
W przeszłości miejscowość ta stanowiła integralną część miasta Urzędów i stanowiła jedną z czterech przedmieści Urzędowa: Benczyn na północnym zachodzie, Mikuszewskie na zachodzie, Rankowskie na północnym wschodzie i Góry na północ od Urzędowskiego rynku. Przedmieścia te rozłożyły się na wzgórzach okalających dolinę, którą płynie rzeka Urzędówka, przypływająca od wschodu ze wsi Skorczyce.

</doc>
<doc id="375366" url="https://pl.wikipedia.org/wiki?curid=375366" title="Rańsk">
Rańsk

Rańsk (niem. "Rheinswein") – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty. 
Do 1954 roku siedziba gminy Rańsk. W latach 1975–1998 miejscowość położona była w województwie olsztyńskim.
Średniej wielkości wieś o zwartej zabudowie, biegnącej wzdłuż brzegu Jeziora Rańskiego. Jest tu m.in. poczta, kościół, cmentarz. Wieś leży przy drodze wojewódzkiej nr 600, przy Jeziorze Rańskim. Przez wieś przepływa rzeczka wypływająca z Jeziora Rańskiego, zasilająca znajdujące się we wsi stawy rybne, płynąca następnie do Babięt Wielkich. 
Historia.
Wieś powstała w 1496 r., z nadania wielkiego mistrza "Henryka Reußa von Plauena" dla braci "Küchmeister von Sternberg". W tym czasie powstały tu wielkie dobra ziemskie, nazywane od Jeziora Rańskiego - rańskimi. Majątek ten przetrwał aż do 1780 r. Pod koniec XVIII w. poszczególne majątki-wsie uzyskały samodzielność i przeszły w posiadanie innych rodów. Rańsk należał do rodziny "von Boyen", potem do "von Taubenheim, von Gröben" i "von Berg". Na początku XX w. cześć majątku w Rańsku rozparcelowano, ale pozostał w okrojonej postaci jako dobra szlacheckie.
Kościół ewangelicki wybudowano w 1827 (obecnie filiał Kościoła Ewangelicko-Augsburskiego w Szczytnie). Na początku XX w. we wsi mieszkało około 200 osób, była gorzelnia, młyn wodny i kościół.
Zabytki.
Zobacz też: Rańsko

</doc>
<doc id="375367" url="https://pl.wikipedia.org/wiki?curid=375367" title="Rańsko">
Rańsko

Rańsko – wieś w Polsce, położona w województwie lubuskim, w powiecie międzyrzeckim, w gminie Pszczew.
W latach 1975–1998 wieś administracyjnie należała do województwa gorzowskiego.

</doc>
<doc id="375368" url="https://pl.wikipedia.org/wiki?curid=375368" title="Rapaty (powiat olsztyński)">
Rapaty (powiat olsztyński)

Rapaty (niem. "Rapatten") – wieś w Polsce położona w województwie warmińsko-mazurskim, w powiecie olsztyńskim, w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
Przy miejscowości znajduje się jezioro Rapaty. Zaś przy drodze Grazymy – Rapaty, znajduje się głaz narzutowy, szary granitogejs, o obwodzie 800 cm i wysokości 80 cm, stanowiący pomnik przyrody. We wsi i okolicach, możemy spotkać wiele gatunków zwierząt. Mieszkają tutaj perkozy, bociany, żurawie i bobry. Czasem spotkać uda nam się kuropatwy. We wsi znajduje się zakład zajmujący się produkcją mebli szkolnych, zatrudniający kobiety i mężczyzn także z sąsiednich wiosek i miast Lewmar Hanna i Marek Lewkowicz Spółka Jawna. Rapaty należą do parafii Niepokalanego Poczęcia NMP w Biesalu. Mieszkańcy tej miejscowości są przedstawicielami wielu wyznań, m.in. rzymskokatolickiego, prawosławnego i ewangelickiego.
Historia.
Pierwsze wzmianki o osadnictwie w tym miejscu można znaleźć w pracy pt.: "Cmentarz Ewangelicko-Augsburski rodu von Stein" i datuje się je na 1226 rok. Była to wieś należąca do majątku pruskiego. Znajdowały się tutaj młyny dostarczające mąkę do zamku w miejscowości Grazymy, aż do XVII wieku. W czasach krzyżackich wieś pojawia się w dokumentach w roku 1352, podlegała pod komturię w Olsztynku, były to dobra rycerskie o powierzchni 40 włók.
Turystyka i rekreacja.
W jeziorze Rapaty można dowolnie wędkować dzięki zakwalifikowaniu jeziora jako ogólnie dostępnego do wędkowania. Przez miejscowość przebiega trasa rowerowa o nazwie Stare Jabłonki. Przebieg trasy jest następujący: Idzbark (Ostróda) – Staszkowo – Rapaty – Grazymy – Wynki – Kątno – St. Jabłonki – Idzbark (Ostróda). Rapaty mają bardzo dobrze rozwiniętą bazę noclegową. We wsi są cztery pensjonaty. Najstarszy z nich pracuje aktywnie od końca lat 80. i cieszy się ogromną popularnością wśród ludności niemieckiej. Pamiętać należy, że wieś ta posiada pełnowymiarowe boisko do piłki nożnej na tzw. "stadionie leśnym" oraz boisko do piłki siatkowej z prawdziwego zdarzenia. Wieś wspólnymi siłami prowadzi w pełni wyposażoną świetlice wiejską. Odbywają się tam liczne zebrania i imprezy kulturalne. Zimą i latem zarówno młodzież, jak i starsi korzystają z tego miejsca.
Bibliografia.
W zbiorach baśni ludowych istnieją opowieści "Krótki wstęp do przygód Smętka" i "Czterej synowie Raka" autorstwa Tadeusza Stępowskiego, których akcja rozgrywa się w Rapatach.

</doc>
<doc id="375369" url="https://pl.wikipedia.org/wiki?curid=375369" title="Rapy Dylańskie">
Rapy Dylańskie

Rapy Dylańskie – kolonia w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 99 mieszkańców i była 26. co do wielkości miejscowością gminy Biłgoraj.
Wieś jest otoczona lasami Puszczy Solskiej i leży ok. 4km na północ od Biłgoraja. Dobiega do niej droga powiatowa nr 2917L, łącząca ją z dzielnicą Rapy w Biłgoraju. W pobliżu miejscowości, przy wspomnianej drodze, znajduje się leśny zbiornik retencyjny na rzece Osie o głębokości ok. 2m i powierzchni 1,93ha.
Historia.
W 1827 roku Rapy Dylańskie liczyły 8 domostw i 91 mieszkańców wchodząc w skład dóbr Dyle. We wsi dominuje drewniana zabudowa. 4 X 1943 r. w rejonie gajówki Rapy Dylańskie odbyła się koncentracja oddziałów AK mających zaatakować Biłgoraj. Na miejsce zgrupowania przybyły oddziały Jana Turowskiego „Norberta”, Edwarda Błaszczaka „Groma”, Adama Hasiewicza „Wara” i Kompania Warszawska pod dowództwem kpt. „Żegoty”. 5.10.1943 r partyzanci, po wykryciu przez Niemców zgrupowania, zostali zaatakowani. Po dwugodzinnej walce partyzanci bez strat własnych przełamali pierścień okrążenia W trakcie walki zginęło 7 żołnierzy niemieckich.Pościg za uchodzącymi powstrzymał wezwany na pomoc oddział Stefana Prusa „Adama”.
Szlaki turystyczne.
 Rowerowy Szlak Białej Łady

</doc>
<doc id="375370" url="https://pl.wikipedia.org/wiki?curid=375370" title="Rarwino (powiat kamieński)">
Rarwino (powiat kamieński)

Rarwino – osada w Polsce położona w województwie zachodniopomorskim, w powiecie kamieńskim, w gminie Kamień Pomorski, przy drodze wojewódzkiej nr 106 (Rzewnowo– Stargard– Pyrzyce).
W latach 1975–1998 miejscowość administracyjnie należała do województwa szczecińskiego.
W 2010 r. utworzono sołectwo Rarwino, obejmujące tylko wieś Rarwino. Wcześniej wieś należała do sołectwa Rzewnowo.
Historia.
Pierwsze historyczne wzmianki o miejscowości pochodzą z 1299, 1313 i 1380 roku. 
W latach 1434-1445 wieś była podzielona na trzy części lenne (A, B, C). 
Część A początkowo należała do rodziny von Zastrowów. Od 1679 roku była własnością rodu von Brüsewitzów. W 1742 roku właścicielami majątku była rodzina von Wachholtzów. W 1774 roku właścicielami byli von Neumannowie. Od 1800 roku do lat dwudziestych XX wieku majątek należał do rodziny Knollów. Prawdopodobnie za czasów tej rodziny powstał folwark, który pod koniec XIX wieku obejmował 400 ha gruntów ziemskich. W 1927 roku właścicielem majątku został Carl Grabow (z 49 ha ziemi wydzielono 3 siedliska). W 1939 roku ostatnim właścicielem majątku A liczącego 352 ha ziemi był Hans Grabow, a zarządcą R. Dierlam. 
Część B, złożona z 2 zagród pełnych i 1 zagrodnika, w 1599 roku należała do rodziny von Flemmingów. W 1732 roku właścicielami majątku została rodzina von Wachholtzów. Od 1769 roku właścicielami części B były kolejno rodziny Vollertów, Steffenhagenów i w końcu Ganzów. W 1856 roku majątek B został kupiony i połączony z majątkiem C przez Theodora Elbe. 
Część C pierwotnie złożona z 2 zagród należała do rodziny von Zastrowów. Na początku XVII wieku część wsi należała do rodziny von Flemmingów. Od 1702 roku nowymi właścicielami była rodzina von Brüsewitzów. Następnie przez posag majątek należał do Granza. Na początku XIX wieku właścicielem został B. Steffenhagen. W 1856 roku część C weszła w skład majątku B, którego właścicielem był Theodor Elbe. Połączony majątek obejmował 933 morgi ziemi i 5 zagród. W 1893 roku majątek został rozparcelowany. Właścicielem największej części liczącej 117 ha ziemi był F. Elert. W 1939 roku właścicielem tego majątku liczącego 140 ha ziemi był Emil Elert. 
Po II wojnie światowej majątek (A i B) wszedł w skład Państwowego Funduszu Ziemskiego. Około 1950 roku został utworzony PGR, który do 1993 roku należał do KPGR w Niemicy.
Dwór.
We wsi znajduje się bezstylowy dwór o powierzchni 410 m2 zbudowany na przełomie XIX i XX wieku, modernizowany w 1923 roku. Jest to budynek dwukondygnacyjny założony na rzucie litery C, z dobudowanym niższym skrzydłem, gankiem przed wejściem zwieńczonym balkonem, kryty dachem mansardowym z naczółkami i lukarną. W 2016 dach zabytku przeszedł generalny remont. Budynek obecnie pełni funkcje mieszkalne. 
W sąsiedztwie znajdują się częściowo zachowane zabudowania folwarczne i park. Obiekt jest dostępny z zewnątrz. 

</doc>
<doc id="375371" url="https://pl.wikipedia.org/wiki?curid=375371" title="Rasy">
Rasy

Rasy – wieś w Polsce położona w województwie łódzkim, w powiecie bełchatowskim, w gminie Drużbice.
W XVIII wieku miejscowość nosiła nazwę Russowy, a jej właścicielami byli Potoccy.
W latach 1975–1998 miejscowość administracyjnie należała do województwa piotrkowskiego.
Przez miejscowość przebiega droga wojewódzka nr 485.
W roku 2010 został oddany do użytku orlik (boisko do piłki nożnej i boisko wielofunkcyjne).
W roku 1974 powstała szkoła podstawowa. 1 września 1999 została ona przemianowana na gimnazjum im. Henryka Sienkiewicza w Drużbicach z siedzibą w Rasach. Od 2017 roku funkcjonuje powrotnie jako szkoła podstawowa.

</doc>
<doc id="375372" url="https://pl.wikipedia.org/wiki?curid=375372" title="Rasząg">
Rasząg

Rasząg (niem. "Raschung") – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia. W przeszłości Rasząg położony był na terenie powiatu reszelskiego, a później na terenie powiatu biskupieckiego.
Miejscowość usytuowana jest nad niedużym jeziorem Rasząg.
W Raszągu mieszkał i pracował Jan Liszewski – założyciel „Gazety Olsztyńskiej”.
Historia.
Nazwy wsi: rok 1609 – Raschink, 1656 – Raschung. Nazwa miejscowości wywodzi się z języka pruskiego, w którym "rążytis" oznacza "rozciągać się".
Wieś lokowana w 1569 roku, kiedy biskup warmiński Stanisław Hozjusz nadał tu swojemu bratu Janowi 60 włók ziemi na prawie magdeburskim (z odmianą "„ad utramque sexum”", zezwalającą ma dziedziczenie również przez córki) z obowiązkiem jednej służby zbrojnej. Z czasem powstała wieś szlachecka.
Biskup Teodor Andrzej Potocki nadał 12 włók boru pod Raszągiem mieszkańcom królestwa pruskiego, którzy przenieśli się tu ze względu na obciążenia podatkowe i przyjęli wyznanie katolickie. Ze wsi Sąpłaty byli to: Marcin i Krzysztof Jakubszowie, Adam Szyk, Kacper i Tomasz Zalewscy, Jerzy Faten i Jan Becz oraz z Małszewskiej Wólki (k. Szczytna) Marcin Kurek. Powyższe potwierdził biskup Krzysztof Jan Szembek w roku 1731. W 1783 r. Rasząg składał się z majątku szlacheckiego, folwarku i wsi – łącznie liczył 30 domów. W 1820 dobra ziemskie wraz z wsią liczyły 26 domów z 205 osobami i należały do Gerkowskiego. W 1848 r. Rasząg liczył 25 domów i 356 mieszkańców, z których większość mówiła po polsku. W plebiscycie z 1920 r. za Prusami Wschodnimi oddano tu 153 głosy, a za Polską 98 głosów. W 1939 r. we wsi było 607 mieszkańców.
Oświata.
W roku 1827 szkoła miała 27 uczniów, a językiem nauczania był polski. W 1853 r. szkoła miała 84 uczniów, uczęszczały do niej także dzieci z Józefowa. Językiem nauczania był niemiecki, a religii nauczano po polsku. Nauczycielem religii był Antoni Kalinowski.
Nauczycielem w Raszągu w latach 1881–1883 był Jan Liszewski, twórca „Gazety Olsztyńskiej” (tablica pamiątkowa umieszczona na budynku szkoły). W tym czasie obowiązywało zarządzenie zakazujące nauczania po polsku, jednakże Liszewski nie stosował się do niego. Liszewski w 1882 założył we wsi biblioteczkę Towarzystwa Czytelni Ludowych, jako jedna z pierwszych bibliotek tego typu na Warmii. Po wyjeździe Liszewskiego (zmuszonego różnymi szykanami ze strony ówczesnych władz) przez długie lata bibliotekę prowadził Antoni Mazuch. W 1890 r. aż 23 mieszkańców Rasząga wsparło finansowo Towarzystwo Czytelni Ludowych.
W 1920 roku istniała tu polska szkoła. W czasie plebiscytu w 1920 r. za Polską oddano w Raszągu 39% głosów (251 głosujących). W czasie wyborów do sejmu pruskiego w 1924 r. na listę Polskiej Partii Ludowej oddano 106 głosów (względna większość). Aż do 1939 we wsi działało koło Związku Polaków w Niemczech i koło Związku Towarzystw Młodzieży.
Szkoła w Raszągu w 1935 r. miała trzech nauczycieli i 133 uczniów.
Kościoły.
Na terenie wsi działalność duszpasterską prowadzą następujące kościoły:
Demografia.
W roku 1783 w Raszągu było 30 domów (majątek, folwark i wieś), a w 1820 r. liczba budynków mieszkalnych zmniejszyła się do 26.
Liczba mieszkańców: w roku 1820 – 205 osób, w 1848 – 356, w 1939 – 607, w 1998 – 418, w 2010 – 403.
Stowarzyszenia.
W Raszągu działa od 2008 roku Stowarzyszenie „Przystanek Rasząg”. Głównym celem działalności stowarzyszenia jest przeciwstawienie się inwestycjom, które swoją działalnością w nieodwracalny sposób mogłyby zdegradować lokalne środowisko oraz mogą w negatywny sposób wpłynąć na codzienne życie mieszkańców. Stowarzyszenie swoją działalnością objęło nie tylko sam Rasząg, ale również tereny okolicznych miejscowości. Prezesem stowarzyszenia, od momentu powstania, jest jeden z założycieli – Andrzej Król. W realizowaniu celów statutowych stowarzyszenie współpracuje z różnymi jednostkami rządowymi, samorządowymi i pozarządowymi.

</doc>
<doc id="375373" url="https://pl.wikipedia.org/wiki?curid=375373" title="Raszelki">
Raszelki

Raszelki – wieś w Polsce, położona w województwie łódzkim, w powiecie sieradzkim, w gminie Warta.
W latach 1975–1998 miejscowość administracyjnie należała do województwa sieradzkiego.

</doc>
<doc id="375374" url="https://pl.wikipedia.org/wiki?curid=375374" title="Raszewo Dworskie">
Raszewo Dworskie

Raszewo Dworskie – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
W latach 1975–1998 miejscowość administracyjnie należała do województwa płockiego.
Historia.
Wymienione zostało po raz pierwszy w 1402 roku jako należące do parafii Kobylniki, własność szlachecka. Raszewo Dworskie zajmuje obszar dawnego folwarku Swarzyce, którego dobra zostały rozparcelowane około 1890-1893 roku między 17 nabywców, średni dział wynosił około 40 mórg. W owym czasie Raszewo miało się składać z około 20 domów i liczyło około 150 mieszkańców. Na początku XX wieku pojawili się tu mariawici, którzy w 1907 roku wzniesli kościół wraz z plebanią (miejscowość jest siedzibą parafii Kościoła Starokatolickiego Mariawitów). W 1935 roku Raszewo posiadało już 63 domostwa oraz wiatrak. W 1960 roku nastąpił podział na dwa sołectwa: Raszewo Dworskie (część północna) i Raszewo Włościańskie (część południowa).

</doc>
<doc id="375375" url="https://pl.wikipedia.org/wiki?curid=375375" title="Raszewo Włościańskie">
Raszewo Włościańskie

Raszewo Włościańskie – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
W latach 1975–1998 miejscowość administracyjnie należała do województwa płockiego.
W miejscowości znajduje się kościół parafialny pw. św. Anny (starokatolicki mariawitów). 

</doc>
<doc id="375376" url="https://pl.wikipedia.org/wiki?curid=375376" title="Raszowa Mała">
Raszowa Mała

Raszowa Mała – osada w Polsce położona w województwie dolnośląskim, w powiecie lubińskim, w gminie Lubin.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="375377" url="https://pl.wikipedia.org/wiki?curid=375377" title="Raszowice">
Raszowice

Raszowice – wieś w Polsce położona w województwie dolnośląskim, w powiecie trzebnickim, w gminie Prusice.
Według danych z 2011 roku miejscowość zamieszkiwały 183 osoby.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="375378" url="https://pl.wikipedia.org/wiki?curid=375378" title="Raszówek">
Raszówek

Raszówek – wieś w Polsce, położona w województwie małopolskim, w powiecie miechowskim, w gminie Słaboszów.
W latach 1975–1998 miejscowość administracyjnie należała do województwa kieleckiego.

</doc>
<doc id="375379" url="https://pl.wikipedia.org/wiki?curid=375379" title="Raszówka">
Raszówka

Raszówka – wieś w Polsce położona w województwie dolnośląskim, w powiecie lubińskim, w gminie Lubin. Jest to trzecia miejscowość w gminie pod względem liczby ludności.
Integralne części wsi.
W latach 1975–1998 miejscowość administracyjnie należała do województwa legnickiego.
Do 1991 r. - Raszówka, przysiółek i Lipiny, wieś.
Wiek XX.
Przed wojną (do roku 1945) wieś Raszówka nosiła nazwę "Vorderheide". Niemcy zlokalizowali w niej bazę paliwową.
Instytucje.
Gminny Ośrodek Kultury.
Powstał w 2007 roku, jego siedziba znajduje się w budynku świetlicy. W GOK Raszówka znajduje się centrum kształcenia na odległość.
Biblioteka.
Gminna Biblioteka Publiczna w Raszówce istnieje od 1980 roku. Posiada 9 filii bibliotecznych na terenie gminy Lubin.
Szkoła Podstawowa.
Istnieje od 1948 roku, w obecnym budynku od 1973 roku. Obwód szkoły obejmuje 10 miejscowości: Raszowa Mała, Raszowa, Buczynka, Karczowiska, Wiercień, Bukowna, Lisiec, Zimna Woda, Gorzelin i Raszówka.
Przedszkole.
Przedszkole gminne w Raszówce istnieje od 1963 roku.
Parafia Rzymskokatolicka pw. Niepokalanego Serca NMP.
Parafia istnieje od 1981 roku. Kościół parafialny został zbudowany w latach 1980–1984. Parafia posiada kościół filialny w Raszowej.

</doc>
<doc id="375380" url="https://pl.wikipedia.org/wiki?curid=375380" title="Rasztów">
Rasztów

Rasztów – wieś w Polsce położona w województwie mazowieckim, w powiecie wołomińskim, w gminie Klembów.
Prywatna wieś szlachecka "Rasztowo" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.

</doc>
<doc id="375381" url="https://pl.wikipedia.org/wiki?curid=375381" title="Raszujka">
Raszujka

Raszujka (daw. "Rachujka") – wieś w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego. Do 2001 roku był tam przystanek PKP (linia Olsztyn - Ostrołęka). Wieś typowo rolnicza, dominuje hodowla bydła. 
Wierni kościoła rzymskokatolickiego należą do parafii św. Mikołaja w Chorzelach.

</doc>
<doc id="375382" url="https://pl.wikipedia.org/wiki?curid=375382" title="Rataje Karskie">
Rataje Karskie

Rataje Karskie – wieś w Polsce położona w województwie świętokrzyskim, w powiecie buskim, w gminie Pacanów.
W latach 1975–1998 miejscowość położona była w województwie kieleckim.
Historia.
Wieś znana z zapisów Jana Długosza z XV wieku. W połowie własność Pacanowskich, w drugiej części klasztoru imbramowickiego Norbertanek (Długosz L.B. t.III str.: 103,109)
W wieku XIX wchodziła w skład dóbr Karsy Wielkie (Pacanów), był tu wówczas skład celny. W drugiej połowie XIX wieku było tu 262 mieszkańców zamieszkałych w 32 osadach włościańskich.
W czasie okupacji niemieckiej mieszkająca we wsi rodzina Szafrańców udzieliła pomocy Janinie, Karolowi Foss, Hermanowi Kleinplatzowi, Wolfowi Wolfowiczowi, Hermanowi Frejmanowi, Natanowi Leonowi Frejman, Barbarze Wolfowicz z d. Fałek, Mosesowi Wolfowicz. W 1984 roku Instytut Jad Waszem podjął decyzję o przyznaniu Elżbiecie i Leonowi Szafraniec tytułu Sprawiedliwych wśród Narodów Świata. W 1987 tytuł otrzymał syn Władysław Szafraniec.

</doc>
<doc id="375383" url="https://pl.wikipedia.org/wiki?curid=375383" title="Rataje Słupskie">
Rataje Słupskie

Rataje Słupskie – wieś w Polsce położona w województwie świętokrzyskim, w powiecie buskim, w gminie Pacanów.
W latach 1975–1998 miejscowość położona była w województwie kieleckim.

</doc>
<doc id="375384" url="https://pl.wikipedia.org/wiki?curid=375384" title="Ratajewicze">
Ratajewicze

Ratajewicze – wieś w Polsce położona w województwie lubelskim, w powiecie bialskim, w gminie Wisznice.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 160 mieszkańców i była jedenastą co do wielkości miejscowością gminy Wisznice.
Wierni Kościoła rzymskokatolickiego należą do parafii św. Mikołaja w Rozwadówce.

</doc>
<doc id="375386" url="https://pl.wikipedia.org/wiki?curid=375386" title="Ratajki">
Ratajki

Ratajki (niem.: "Ratteick") – wieś sołecka w Polsce położona w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. wieś miała 116 mieszkańców.

</doc>
<doc id="375387" url="https://pl.wikipedia.org/wiki?curid=375387" title="Ratajno">
Ratajno

Ratajno (niem. "Panthenau") – wieś w Polsce położona w województwie dolnośląskim, w powiecie dzierżoniowskim, w gminie Łagiewniki.
Podział administracyjny.
W latach 1975–1998 miejscowość administracyjnie należała do województwa wrocławskiego.
Położenie.
Wieś leży na Nizinie Śląskiej. Sąsiaduje w sołectwami: Oleszna, Przystronie, Łagiewniki, Sieniawka i Ligota Wielka. Znajduje się w pobliżu Masywu Ślęży.
Zabytki.
Do wojewódzkiego rejestru zabytków wpisany jest obiekt:

</doc>
<doc id="375388" url="https://pl.wikipedia.org/wiki?curid=375388" title="Rataj Ordynacki">
Rataj Ordynacki

Rataj Ordynacki – wieś w Polsce położona w województwie lubelskim, w powiecie janowskim, w gminie Godziszów. Przez wieś przepływa rzeka Białka, uchodząca do Bukowej.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) wieś liczyła 352 mieszkańców.
W gminie Godziszów utworzono sołectwo "Rataj" obejmujące miejscowości Rataj Ordynacki i Rataj Poduchowny. 
Historia.
Wieś powstała w roku 1563. Przez prawie 10 lat przed nazwą Rataj obowiązywała powszechnie nazwa "Nowa Wola". Dawniej na terenie miejscowości był folwark oraz staw z młynem. W 1601 roku Jan Zamojski włączył Rataj do ordynacji, wykupiwszy go od P. Trojanowskiego. Cześć Rataja oddana została w uposażenie dominikanów, a nazwana została później Poduchownym. Jak na większości terenów z tego regionu, na obszarze Rataja również toczyły się walki, w wyniku czego odnotowano wiele zniszczeń i ofiar w ludziach. 
Słownik geograficzny Królestwa Polskiego z roku 1888 wymienia Rataj Ordynacki wieś i Rataj „Suprymowany” osadę w powiecie janowskim, gminie Kawęczyn parafii Janów.
Według danych statystycznych z 1921 roku Rataj Ordynacki liczył 61 domów i 362 mieszkańców, natomiast Poduchowny 24 domy i 152 mieszkańców. Sołectwo "Rataj Poduchowny" powstało w roku 1940.

</doc>
<doc id="375389" url="https://pl.wikipedia.org/wiki?curid=375389" title="Ratajów">
Ratajów

Ratajów – wieś w Polsce położona w województwie małopolskim, w powiecie krakowskim, w gminie Słomniki.
W latach 1975–1998 miejscowość administracyjnie należała do województwa krakowskiego.

</doc>
<doc id="375390" url="https://pl.wikipedia.org/wiki?curid=375390" title="Rataj Poduchowny">
Rataj Poduchowny

Rataj Poduchowny – wieś w sołectwie Rataj w Polsce położona w województwie lubelskim, w powiecie janowskim, w gminie Godziszów.
W gminie Godziszów utworzono sołectwo "Rataj" obejmujące miejscowości Rataj Ordynacki i Rataj Poduchowny. 
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) wieś liczyła 128 mieszkańców.
Przez miejscowość przepływa Białka, struga w dorzeczu Sanu, dopływ Bukowej.

</doc>
<doc id="375392" url="https://pl.wikipedia.org/wiki?curid=375392" title="Ratno Dolne">
Ratno Dolne

Ratno Dolne (niem. "Niederrathen") – wieś w Polsce, położona w województwie dolnośląskim, w powiecie kłodzkim, w gminie Radków, pomiędzy Radkowem a Wambierzycami.
W latach 1975–1998 wieś administracyjnie należała do województwa wałbrzyskiego.
Położenie.
Ratno Dolne to duża wieś łańcuchowa ciągnąca się wzdłuż Pośny, pomiędzy Górami Stołowymi na południu a Wzgórzami Ścinawskimi, na wysokości około 350-360 m n.p.m.
Historia.
Nazwa miejscowości i zamku wymieniona jest po raz pierwszy w dokumencie z 1347 roku jako "Ratin". Prawdopodobnie jeszcze w XI wieku w okresie walk pomiędzy Piastami a Przemyślidami o ziemię kłodzką istniała tu strażnica. W połowie XIV wieku dobra w Ratnie Dolnym należały do rodziny von Muschin. W 1645 wieś zdobyli i splądrowali Szwedzi. W 1840 roku w miejscowości były 122 domy, 3 folwarki, młyn wodny i gorzelnia. W roku 1903 do Ratna Dolnego doprowadzono linię kolejową i miejscowość stała się popularnym punktem wyjścia pielgrzymek do Wambierzyc.
Rolnictwo.
W miejscowości działało państwowe gospodarstwo rolne – "Gospodarstwo Hodowlano-Rolne Ratno Dolne", w roku 1993 wchodzące w skład "Gospodarstwa Rolnego Skarbu Państwa Ścinawka Średnia". W roku 1994 zostało usamodzielnione jako "Gospodarstwo Hodowlano-Rolne Skarbu Państwa Ratno Dolne".
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Inne zabytki:
Szlaki turystyczne.
Przez miejscowość przechodzi Główny Szlak Sudecki ze Ścinawki Średniej do Karłowa.

</doc>
<doc id="375393" url="https://pl.wikipedia.org/wiki?curid=375393" title="Ratno Górne">
Ratno Górne

Ratno Górne (niem. "Oberrathen") – wieś w Polsce położona w województwie dolnośląskim, w powiecie kłodzkim, w gminie Radków, pomiędzy Radkowem a Ratnem Dolnym.
Położenie.
Ratno Górne to wieś łańcuchowa leżąca nad Pośną, pomiędzy Radkowem na zachodzie i Ratnie Dolnym na wschodzie, na wysokości około 370-380 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Ratno Górne pierwotnie było częścią Ratno Dolne, dopiero w 1460 roku zostało wymienione jako oddzielna miejscowość o nazwie Ober-Rathen. Początkowo obie miejscowości należały do tego samego właściciela, w roku 1601 Ratno Górne zostało kupione przez magistrat Radkowa. Później wieś przeszła w ręce prywatne i należała na ogół do właścicieli Zamku w Ratnie Dolnym. Wolne sędziostwo w Ratnie Górnym wzmiankowano po raz pierwszy w 1413 roku, istniało ono aż do roku 1916. W roku 1840 w miejscowości było tu 96 budynków, 2 młyny wodne, olejarnia, gospoda i 17 warsztatów tkackich. Szczyt zaludnienia odnotowano w 1867 roku, było to 558 osób.
Zabytki.
W miejscowości znajdują się następujące zabytki:

</doc>
<doc id="375394" url="https://pl.wikipedia.org/wiki?curid=375394" title="Fossilization">
Fossilization



</doc>
<doc id="375395" url="https://pl.wikipedia.org/wiki?curid=375395" title="Ratnowice">
Ratnowice

Ratnowice () – wieś w Polsce położona w województwie opolskim, w powiecie nyskim, w gminie Otmuchów.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna w latach 1295–1305, miejscowość wymieniona jest w zlatynizowanej formie "Rathnovitz" w szeregu wsi lokowanych na prawie polskim "iure polonico". Po drugiej wojnie światowej wioska przez pewien czas nosiła nazwę Radziszów.
Historia.
Najstarsza wzmianka o wsi pochodzi z 1248 r. Wieś wymieniana w podręcznikach historii Polski jako przykład wprowadzenia trójpolówki.
W latach 1975–1998 miejscowość administracyjnie należała do ówczesnego województwa opolskiego.
W latach 1945-1954 miejscowość należała do gminy Trzeboszowice. Od 1955 r. w wyniku reformy administracji w gromadzie Meszno, którą zniesiono z końcem 1959 r., a wieś włączono do gromady Trzeboszowice. Po likwidacji gromad w 1973 należy do gminy Kałków, a po jej likwidacji w 1975 r. do gminy Otmuchów.
Zabytki.
Do wojewódzkiego rejestru zabytków wpisany jest:

</doc>
<doc id="375396" url="https://pl.wikipedia.org/wiki?curid=375396" title="Ratoszyn Drugi">
Ratoszyn Drugi

Ratoszyn Drugi – wieś w Polsce położona w województwie lubelskim, w powiecie opolskim, w gminie Chodel.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Chodel.
Historia.
Wieś z metryką sięgającą XIV wieku, odnotowana w dokumentach kościelnych w roku 1328 jako „Ratosin”, w roku 1336 figuruje w spisie świętopietrza Ratoszyn płaci 1 skojec. Ratoszyn posiadał w XV wieku prawo magdeburskie, w 1451 roku Grot (z Ostrowa) tenutariusz kazimierski wójtostwo we wsi nabyte od kmiecia Wojtowicza sprzedaje Miklaszowi dziedzicowi za 70 grzywien. Według Długosza (1470-80) dziedzicami byli Grotek Balon (Grothek Balun) i inni (Długosz L.B. t.II s.544). W latach 1531-33 odnotowano pobór z części Maciejowskiego (właściciela sąsiedniego Chodla) 10 łanów i młyna.
Parafia w Ratoszynie istniała już w XV wieku według zapisu Długosza obejmowała: Borów, Borzechów, Łopiennik, Radlin (Długosz L.B. t.II s.544-5).
W wieku XIX Ratoszyn opisano jako wieś z folwarkiem w powiecie lubelskim, gminie i parafii Chodel, leży tuż pod osadą
Chodel, posiada kościół drewniany będący filią parafii Chodel. Około roku 1888 wieś posiadała 93 osady i 1691 morgi gruntu. Folwark natomiast 3283 mórg w tym: 1263 roli, 1871 lasu, 48 mórg wody (stawy). Ratoszyn wchodził a skład dóbr Chodel.
Według spisu z roku 1827 w Ratoszynie było 40 domów i 227 mieszkańców .

</doc>
<doc id="375397" url="https://pl.wikipedia.org/wiki?curid=375397" title="Ratowo-Piotrowo">
Ratowo-Piotrowo

Ratowo-Piotrowo – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Śniadowie.
Historia.
Wieś szlachecka położona była w drugiej połowie XVI wieku w powiecie łomżyńskim ziemi łomżyńskiej. W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwało 166 osób, 161 było wyznania rzymskokatolickiego a 5 mojżeszowego. Jednocześnie 166 mieszkańców zadeklarowało polską przynależność narodową a 5 żydowską. Było tu 25 budynków mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="375398" url="https://pl.wikipedia.org/wiki?curid=375398" title="Ratułów">
Ratułów

Ratułów – wieś w Polsce położona w województwie małopolskim, w powiecie nowotarskim, w gminie Czarny Dunajec. Rozciąga się w dolinie potoku Bystrego, od Bachledowego Wierchu po Górkowy Wierch. 
W 2011 roku prowadziła przez miejscowość trasa wyścigu kolarskiego Tour de Pologne 2011.
Założona z inicjatywy Jana i Jakuba Pieniążków w 1605 roku. Swoją nazwą upamiętnia Ratułda ze Skrzydlnej, który zapisał się w historii Podhala jako jeden z dzierżawców dóbr nowotarskich.
W latach 1973–1976 miejscowość była siedzibą gminy Ratułów. W latach 1975–1998 miejscowość administracyjnie należała do województwa nowosądeckiego.
Miejscowość ta zawsze była kolebką tancerzy i śpiewaków. W Ratułowie istnieje zespół folklorystyczny Tatry. Do dziś żywe są również tradycje rękodzielnicze.
Kaplica NMP Matki Kościoła w Ratułowie.
W Ratułowie znajduje się rzeźbiona w drewnie Kaplica NMP Matki, której powstanie zainicjowano w 1982 roku podczas spotkania w domu Władysława Głodowskiego i ks. Adama Spólnika. Działki pod budowę kaplicy ofiarowali Andrzej Bukowski i rodzina Krupów, budowę wspierał Stanisław Staszeczka a projekt architektoniczny wykonał Wacław Karpiel z Zakopanego.
W kaplicy znajduje się o ołtarz główny autorstwa Czesława Głodowskiego, rzeźby na ścianach, tabernakulum oraz ozdoby w prezbiterium autorstwa Władysława Głodowskiego, elementy kute z żelaza wykonał Wojciech Gąsienica-Walczak z Zakopanego, stacje drogi krzyżowej, płaskorzeźby św. Piotra i św. Pawła oraz rzeźby Jezusa Miłosiernego i św. Jacka autorstwa Mariana Chramca z Białki Tatarzańskiej, rzeźby Matki Bożej Ludźmierskiej i Różańcowej oraz płaskorzeźba Jana Pawła II autorstwa Andrzeja Kuźmy.
Kaplicę poświęcił 5 czerwca 2005 kardynał Franciszek Macharski.
W Ratułowie Mulice znajduje się dom z kaplicą zbudowany dla młodzieży przez ks. Józefa R. Maja . Przez wiele lat przyjeżdżali tam studenci oraz młodzież. Ks. Maj wspomniał kiedyś na jednej z mszy, która była odprawiana w kaplicy tego domu o tajnym spotkaniu opozycjonistów z Polski i Czechosłowacji, które miało tam miejsce w latach 80. Jednym z uczestników miał być późniejszy Prezydent Czech.

</doc>
<doc id="375399" url="https://pl.wikipedia.org/wiki?curid=375399" title="Ratyczów">
Ratyczów

Ratyczów – wieś w Polsce położona w województwie lubelskim, w powiecie tomaszowskim, w gminie Łaszczów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Łaszczów.
Historia.
Ratyczów (dawniej nazywany także Raticzew), po raz pierwszy wieś wzmiankowana została w roku 1424. Po roku 1431 weszła w posiadanie rodu Zbrożków herbu Jasieńczyk. W okresie 30 lat swej aktywności gospodarczej Mikołaj Zbrożek wojski bełski zgromadził w swoim posiadaniu ogółem 13 wsi między innymi: Krzewica, Ratyczów, Worochta, Przemysłów, Szlatyn, Łubcze, Chorobrów, a w latach 1487–1488 części po Uhrynowskich. Ratyczów przejął w roku 1469 roku.
W roku 1491 Mikołaj przekazał swoje dobra synowi Pawłowi w tym Ratyczów, Żerniki pozostały ośrodkiem włości rodowych. W wieku XVI majątek Zbrożka uległ rozdrobnieniu.
W 1564, wraz z Żernikami przeszedł Ratyczów do Andrzeja, Hieronima i Stanisława Żulińskich. Było tu wówczas 4,75 łana (79, 8 ha) gruntów uprawnych. Od 1782 r. Ratyczów należał do Bramińskich, do nich jeszcze w 1846 r. W 1880 r. wieś była w posiadaniu rodu Świeżawskich.
W drugiej połowie XIX wieku Ratyczów stanowił wieś z folwarkiem w powiecie tomaszowskim, gminie Czerkasy, parafii łacińskiej Łaszczów dla obrzędu wschodniego w Żernikach, odległy 24 wiorst od Tomaszowa. W roku 1885 posiadał 44 domów 267 mieszkańców (10 wyznania rzymskokatolickiego). We wsi był młyn i staw, ludność trudniła się rolnictwem.
Folwark Ratyczów należał do dominium Żerniki (Świeżawskich). Cerkiew tutejsza o której historii niewiele wiadomo, była filialną do parafii Żerniki. Budynek znany jeszcze w początkach XX wieku pochodził z 1837 r.
Spis ludności z r. 1921 wykazał 51 domów we wsi oraz 168 mieszkańców, w tym Ukraińcy stanowili 130 osób.

</doc>
<doc id="375400" url="https://pl.wikipedia.org/wiki?curid=375400" title="Ratyniec">
Ratyniec

Ratyniec – wieś w Polsce położona w województwie mazowieckim, w powiecie lipskim, w gminie Lipsko.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Świętych Apostołów Piotra i Pawła w Krępie Kościelnej.

</doc>
<doc id="375401" url="https://pl.wikipedia.org/wiki?curid=375401" title="Ratyń (województwo wielkopolskie)">
Ratyń (województwo wielkopolskie)

Ratyń – wieś w Polsce położona w województwie wielkopolskim, w powiecie słupeckim, w gminie Lądek przy drodze wojewódzkiej 467. Wieś jest siedzibą sołectwa Ratyń.
Położona na skraju Nadwarciańskiego Parku Krajobrazowego, nad rzeką Wartą. W miejscowości znajduje się między innymi remiza Ochotniczej Straży Pożarnej, przedszkole, Szkoła Podstawowa im. Orła Białego. Na terenie wsi Ratyń działa jednostka Ochotniczej Straży Pożarnej, która została założona w 1962.
Wieś duchowna, własność opata cystersów w Lądzie pod koniec XVI wieku leżała w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego.
Historia.
Miejscowość pod zlatynizowaną nazwą "villa Drethina" wymieniona jest w łacińskim dokumencie wydanym w Gnieźnie w 1283 roku sygnowanym przez króla polskiego Przemysła II.
24 sierpnia 1880 w okolicy wsi nastąpił upadek meteorytu Ratyń.

</doc>
<doc id="375402" url="https://pl.wikipedia.org/wiki?curid=375402" title="Rawałowice">
Rawałowice

Rawałowice – wieś w Polsce położona w województwie małopolskim, w powiecie krakowskim, w gminie Kocmyrzów-Luborzyca.
W latach 1975–1998 miejscowość administracyjnie należała do województwa krakowskiego.

</doc>
<doc id="375403" url="https://pl.wikipedia.org/wiki?curid=375403" title="Rawica">
Rawica

Rawica – historyczna wieś w Polsce położona w województwie mazowieckim, w powiecie zwoleńskim, w gminie Tczów.
Wieś królewska, położona była w drugiej połowie XVI wieku w powiecie radomskim województwa sandomierskiego.
Dnia 1 stycznia 2006 roku nazwa Rawica została na wniosek Rady Gminy Tczów zlikwidowana przez Ministra Spraw Wewnętrznych i Administracji. 
Obecnie nie jest to jedna wieś, lecz kilka osobnych mających własne nazwy:

</doc>
<doc id="375404" url="https://pl.wikipedia.org/wiki?curid=375404" title="Rawiczów">
Rawiczów

Rawiczów – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.

</doc>
<doc id="375405" url="https://pl.wikipedia.org/wiki?curid=375405" title="Rawki">
Rawki

Rawki – wieś w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375406" url="https://pl.wikipedia.org/wiki?curid=375406" title="Rawy">
Rawy

Rawy – wieś w Polsce położona w województwie mazowieckim, w powiecie makowskim, w gminie Sypniewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Małgorzaty w Gąsewie Poduchownym.

</doc>
<doc id="375407" url="https://pl.wikipedia.org/wiki?curid=375407" title="Rawy-Gaczkowo">
Rawy-Gaczkowo

Rawy-Gaczkowo – wieś w Polsce położona w województwie mazowieckim, w powiecie ostrowskim, w gminie Zaręby Kościelne.
W latach 1975–1998 miejscowość administracyjnie należała do województwa łomżyńskiego.
Obok miejscowości przepływa niewielka rzeka Brok Mały, dopływ Broku.
Wierni kościoła rzymskokatolickiego należą do parafii św. Stanisława Biskupa i Męczennika w Zarębach Kościelnych.

</doc>
<doc id="375408" url="https://pl.wikipedia.org/wiki?curid=375408" title="Raźniewo">
Raźniewo

Raźniewo – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość administracyjnie należała do województwa ciechanowskiego.
Miejscowość Raźniewo jest wsią stosunkowo młodą, powstałą w miejscu dawnej wsi o nazwie Dalanowo oraz folwarku noszącego tę samą nazwę. W wydanym w 1933 roku przez Wydawnictwo Książnicy Naukowej (Warszawa-Przemyśl) „Skorowidzu miejscowości Rzeczypospolitej Polskiej z oznaczeniem terytorialnie im właściwych władz i urzędów oraz urządzeń komunikacyjnych” – obecna wieś Raźniewo występuje jeszcze jako wieś i folwark Dalanowo, natomiast na mapie Płońska i okolic pochodzącej z 1937 Roku w miejscu dawnego Dalanowa wymienione już są trzy miejscowości – Dalanowo-Wróblewo, Dalanowo-Chylewo i Dalanowo-Raźniewo.

</doc>
<doc id="375409" url="https://pl.wikipedia.org/wiki?curid=375409" title="Rażny">
Rażny

Rażny – wieś w Polsce położona w województwie mazowieckim, w powiecie węgrowskim, w gminie Sadowne.
Prywatna wieś duchowna "Raźny" położona była w drugiej połowie XVI wieku w powiecie kamienieckim ziemi nurskiej województwa mazowieckiego, dobra wspólne kapituły kolegiackiej św. Jana Chrzciciela w Warszawie. W latach 1975–1998 miejscowość administracyjnie należała do województwa siedleckiego.
Jest to najstarsza wieś w gminie Sadowne. Pierwsza wzmianka w dokumentach o wsi pojawia się w 1425 r. Na początku XV w. Rażny były centrum tzw. dóbr rażneńskich, należących do kolegiaty św. Jana Chrzciciela w Warszawie. Rażny początkowo należały do parafii w Wyszkowie, potem w Broku, a od 1524 r. do parafii w Sadownem. W 1818 r. wieś wchodziła w skład włości kołodziąskich, należących do hr. Zamoyskiego. W sierpniu 1944 r. wieś została zniszczona w 90% przez cofające się wojska niemieckie. W maju 2005 r. wieś liczyła 83 stałych mieszkańców, ale było też 9 właścicieli domków letniskowych. Wieś leży w całości na terenie Nadbużańskiego Parku Krajobrazowego.
Wierni kościoła rzymskokatolickiego należą do parafii św. Jana Chrzciciela w Sadownem.

</doc>
<doc id="375411" url="https://pl.wikipedia.org/wiki?curid=375411" title="Racięcin">
Racięcin

Racięcin – wieś w Polsce położona w województwie wielkopolskim, w powiecie konińskim, w gminie Wierzbinek, przy drodze powiatowej nr 3191P . Miejscowość jest siedzibą sołectwa Racięcin. Częścią wsi jest Janowo Racięckie.
W latach 1975–1998 miejscowość administracyjnie należała do województwa konińskiego. W roku 2009 Racięcin wraz z miejscowością Talarkowo liczył 298 mieszkańców, w tym 148 kobiet i 150 mężczyzn.
W okolicach wsi występują gleby należące do kompleksu żytniego dobrego.
10 maja 1915 roku we wsi urodził się Stefan Tabaczyński.
Zabytki.
We wsi według rejestru zabytków znajduje się zespół dworski, w skład którego wchodzą murowany dwór zbudowany przez Antoniego Tabaczyńskiego na początku XX wieku oraz założony w połowie XIX wieku park. W gminnej ewidencji zabytków ujęta jest także obora folwarczna z lat 30. XX wieku.
W miejscowości znajdują się 2 pomnikowe dęby szypułkowe o obwodach pnia ponad 500 cm i jeden pomnikowy dąb szypułkowy o obwodzie ponad 700 cm.

</doc>
<doc id="375412" url="https://pl.wikipedia.org/wiki?curid=375412" title="Rąb">
Rąb

Rąb (dodatkowa nazwa w j. kaszub. Rąb) – wieś kaszubska w Polsce, położona w województwie pomorskim, w powiecie kartuskim, w gminie Przodkowo.
W latach 1975–1998 miejscowość administracyjnie należała do województwa gdańskiego.
Starą szkołę na Rębie wybudowano i założono w 1921 roku, zamknięto w 2001, obecnie mieści się tam prywatne muzeum kaszubskie prowadzone przez Zofię Gusman, córkę B. Gusman, potomków nauczycieli i dyrektora szkoły. W latach dziewięćdziesiątych XX wieku odkryto tutaj cmentarzysko na polu należącym do Zbigniewa Pranczke, składające się z 52 urn z prochami ludzkimi sprzed 2,5 tysiąca lat.
We wsi aktywne są dwie organizacje pozarządowe: Stowarzyszenie na rzecz Kultury Kaszubskiej „Na Kraju"
oraz Koło Gospodyń Wiejskich "ZaRąbiste Babki https://www.facebook.com/ZaRabisteBabki

</doc>
<doc id="375413" url="https://pl.wikipedia.org/wiki?curid=375413" title="Rąbienice">
Rąbienice

Rąbienice – wieś w Polsce położona w województwie dolnośląskim, w powiecie jaworskim, w gminie Wądroże Wielkie, zamieszkana przez 46 osób (najmniejsza miejscowość tej gminy według stanu na III 2011 r.).
Wierni kościoła rzymskokatolickiego należą do parafii pw. Podwyższenia Krzyża Świętego w Konarach.
Znajdują się tu dwa zakłady kamieniarskie.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="375414" url="https://pl.wikipedia.org/wiki?curid=375414" title="Rąbień AB">
Rąbień AB

Rąbień AB – wieś w Polsce położona w województwie łódzkim, w powiecie zgierskim, w gminie Aleksandrów Łódzki.
Składa się z czterech części: Rąbień A, Rąbień B, Rąbień-Stary Dwór i Rąbinek.
Historia.
W latach 1975–1998 miejscowość administracyjnie należała do ówczesnego województwa łódzkiego.
Od końca XX wieku intensywny rozwój zabudowy jednorodzinnej. Większość mieszkańców stanowi ludność napływowa, przenosząca się do nowo budowanych domów z pobliskiej Łodzi. Z działalności rolniczej utrzymują się, będący w mniejszości, rdzenni mieszkańcy. Nadal jednak okoliczne pola są uprawiane. Klasa gruntów VI, w najlepszym przypadku V. Wzdłuż głównej drogi kilkudziesięcioletni las mieszany. Północna część Rąbienia AB (podział wzdłuż drogi) położona jest na niewielkich pagórkach, największy zwany jest przez lokalnych mieszkańców „Rąbinką”. Przy drodze lokalny sklep spożywczy oraz restauracja.
Na jej terenie znajduje się rezerwat przyrody Torfowisko Rąbień.

</doc>
<doc id="375415" url="https://pl.wikipedia.org/wiki?curid=375415" title="Rąbierz-Kolonia">
Rąbierz-Kolonia

Rąbierz-Kolonia – wieś w Polsce położona w województwie mazowieckim, w powiecie mińskim, w gminie Dobre.
W latach 1975–1998 miejscowość administracyjnie należała do województwa siedleckiego.
Po Dobrym jest największą miejscowością gminy. Sąsiaduje z miejscowościami: Antonina, Walentów, Rudno, Duchów z gminy Dobre oraz Rąbierz i Brzeżnik należącymi do innej gminy. Większość dróg we wsi jest piaszczysta. Dojeżdżają tu autobusy z Czarnogłowia.

</doc>
<doc id="375416" url="https://pl.wikipedia.org/wiki?curid=375416" title="Rąbież Gruduski">
Rąbież Gruduski

Rąbież Gruduski – wieś w Polsce położona w województwie mazowieckim, w powiecie ciechanowskim, w gminie Grudusk. Przez miejscowość przebiega droga wojewódzka DW616.
W latach 1975–1998 miejscowość administracyjnie należała do województwa ciechanowskiego.

</doc>
<doc id="375417" url="https://pl.wikipedia.org/wiki?curid=375417" title="Rąbinko">
Rąbinko

Rąbinko (niem. "Klein Rambin") – wieś w Polsce położona w województwie zachodniopomorskim, w powiecie świdwińskim, w gminie Rąbino. Wieś jest siedzibą sołectwa "Rąbinko" w którego skład wchodzi również miejscowość Zbytki.
W latach 1975–1998 wieś należała do woj. koszalińskiego.
W Rąbinku działalność prowadzi zbór Ewangelicznego Związku Braterskiego.

</doc>
<doc id="375418" url="https://pl.wikipedia.org/wiki?curid=375418" title="Rąbino">
Rąbino

Rąbino (kaszb. "Wiôlgié Rãbinò", niem. "Groß Rambin") – wieś w Polsce położona w województwie zachodniopomorskim, w powiecie świdwińskim, w gminie Rąbino na trasie linii kolejowej 202 Gdańsk-Białogard-Świdwin-Stargard, ze stacją Rąbino. Wieś jest siedzibą sołectwa w którego skład wchodzą również miejscowości Kołatka, Liskowo i Racimierz.
Miejscowość jest siedzibą gminy Rąbino.
W latach 1975–1998 wieś należała do woj. koszalińskiego.

</doc>
<doc id="375419" url="https://pl.wikipedia.org/wiki?curid=375419" title="Rąbiń">
Rąbiń

Rąbiń, (dawniej "Rabin", łac. "Ranbino", niem. "Rombin", 1939–45 "Ackerrode") – wieś w województwie wielkopolskim, w powiecie kościańskim, w gminie Krzywiń. Położona jest na Pojezierzu Krzywińskim nad wyskockim rowem. Rąbiń leży na jednym ze szlaków rowerowych sieci EuroVelo (trasa nr 9, odcinek Poznań – Zaorle). Przez wieś przebiega także pielgrzymia Wielkopolska Droga św. Jakuba. 
Rąbiń oraz okoliczne wsie (takie jak: Turew, Błociszewo, czy Stary Gołębin), leżące na terenie czterech gmin, w dwóch różnych powiatach – kościańskim i śremskim, stanowią z rolniczo-kulturowego punktu widzenia cenny obszar. Właśnie dlatego wraz z Rąbiniem, również kilkanaście innych miejscowości objętych zostało ochroną przez Park Krajobrazowy im. gen. Dezyderego Chłapowskiego, który utworzono w 1992 roku.
Historia.
W okresie Wielkiego Księstwa Poznańskiego (1815–1848) miejscowość wzmiankowana jako Rombin należała do wsi większych w ówczesnym pruskim powiecie Kosten rejencji poznańskiej. Rombin należał do okręgu krzywińskiego tego powiatu i stanowił część majątku Turwia (dziś Turew), którego właścicielem był wówczas (1846) gen. Dezydery Chłapowski. W skład majątku Turwia wchodził także folwark Rombinek oraz Wronowo. Według spisu urzędowego z 1837 roku Rombin liczył 440 mieszkańców, którzy zamieszkiwali 52 dymy (domostwa).
W okresie 1975-1998 miejscowość znajdowała się w leszczyńskiem.
Atrakcje turystyczne.
późnogotycka, zabytkowa świątynia pod wezwaniem Apostołów Piotra i Pawła, murowana z cegły, wzniesiona w końcu XV i I połowy XVI wieku z wykorzystaniem murów XIII-wiecznej budowli romańskiej. Kościół jest jednonawowy z parą bocznych barokowych kaplic z 1648 roku i neogotyckim prezbiterium z lat 1904–1905. Po obu stronach wejścia znajdują się kopie tablic VII i VIII stacji Kopaszewskiej Drogi Krzyżowej (oryginały mieści kaplica w Kopaszewie). W pobliżu stoi również XIX-wieczna plebania.
jest to niewielki, otoczony ceglanym murem cmentarz, znajdujący się wokół kościoła. Pochowani są m.in. Dezydery Chłapowski wraz z żoną Antoniną z Grudzińskich Chłapowską, jego ojciec – Józef Chłapowski oraz Joanna Grudzińska – księżna łowicka, żona wielkiego księcia Konstantego Pawłowicza (zm. 1831; jej grób przeniesiono w 1929 roku z Carskiego Sioła).

</doc>
<doc id="375420" url="https://pl.wikipedia.org/wiki?curid=375420" title="Rąbity">
Rąbity

Rąbity (do 31 grudnia 2002 "Rabity"; niem." Rombitten") – wieś w Polsce położona w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość administracyjnie należała do województwa olsztyńskiego. 1 stycznia 2003 nastąpiła zmiana nazwy z "Rabity" na "Rąbity".
Wieś wzmiankowana w dokumentach z roku około 1400, jako wieś pruska na 16 włókach. Pierwotna nazwa wsi "Rumbithen" najprawdopodobniej wywodzi się od imienia Prusa - "Rumbita". W roku 1782 we wsi odnotowano 11 domów (dymów), natomiast w 1858 w pięciu gospodarstwach domowych było 95 mieszkańców. W latach 1937-39 było 81 mieszkańców. W roku 1973 jako majątek Rąbity należały do powiatu morąskiego, gmina i poczta Zalewo.
W Rąbitach urodziła się niemiecka folklorystka Elisabeth Lemke.

</doc>
<doc id="375421" url="https://pl.wikipedia.org/wiki?curid=375421" title="Rąbkowa">
Rąbkowa

Rąbkowa – wieś w Polsce położona w województwie małopolskim, w powiecie nowosądeckim, w gminie Łososina Dolna.
W latach 1975–1998 miejscowość administracyjnie należała do województwa nowosądeckiego.
Historia.
Rąbkowa (powstanie datuje się na lata 1400–1440), dawniej Robkowa lub początkowo Romakowa. Nazwa miejscowości związana jest najprawdopodobniej z czynnością wyrębu lasów (rąbania, stąd Rąbkowa), które to porastały tereny aż od Tęgoborzy do Znamirowic.
Rąbkowa była wsią szlachecką, należała początkowo do Adama Tabaszowskiego (właściciel Tabaszowej), zaś nieco później do rodu Głębockich. We wsi był dwór szlachecki i folwark.
W XVII w. ośrodek braci polskich – siedziba ich zboru. Dzierżawcą Rąbkowy i Roćmirowa oraz kaznodzieją w tutejszym zborze ariańskim był Stanisław Wiszowaty (zm. 1643), ojciec Andrzeja Wiszowatego, słynnego filozofa i teologa ariańskiego, dworski pisarz Głębockich, którzy też byli arianami. Wiszowaty urządził w Rąbkowie tkalnię lnu. Po jego śmierci kierownictwo zboru przejął Seweryn Morsztyn, a później, na krótko sam Andrzej Wiszowaty. W latach 1654–1659 ministrem zboru był Krzysztof Crell-Spinowski.
Współczesność.
Dzisiaj Rąbkowa to szeroko rozbudowana wieś, w centrum której znajduje się kaplica pod wezwaniem Matki Boskiej Częstochowskiej (wybudowana przez mieszkańców w ciągu niespełna 6 miesięcy).
Ze szczytu Szczołbów, pobliskiego wzgórza, rozpościera się widok na wysoko położone lasy i polany, kaskadowo opadające pola i sady. W Rąbkowej działa Koło Gospodyń Wiejskich, koło z długoletnimi tradycjami. Obecnie w Rąbkowej jest budowana nowa szkoła podstawowa.

</doc>
<doc id="375423" url="https://pl.wikipedia.org/wiki?curid=375423" title="Rączka">
Rączka

Rączka (niem. "Ranisch")– wieś w Polsce położona w województwie opolskim, w powiecie nyskim, w gminie Korfantów.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisany jest:

</doc>
<doc id="375424" url="https://pl.wikipedia.org/wiki?curid=375424" title="Rączna">
Rączna

Rączna – wieś w Polsce, położona w województwie małopolskim, w powiecie krakowskim, w gminie Liszki.
W latach 1975–1998 miejscowość administracyjnie należała do województwa krakowskiego. Miejscowość znajduje się w południowo-zachodniej części gminy, położona jest 18 km na zachód od centrum Krakowa. Jej powierzchnia wynosi 8,02 km², na dzień 14 kwietnia 2020 roku liczyła 2051 mieszkańców.
W Rącznej znajduje się Szkoła Podstawowa im. Króla Jana III Sobieskiego, działająca od 1892 roku, jednostka ochotniczej straży pożarnej, parafia rzymskokatolicka pw. Najświętszego Serca Pana Jezusa oraz cmentarz. W miejscowości działa przedszkole „Leśna Polana” znajdujące się na Wielkiej Drodze oraz klub sportowy LKS Strażak Rączna.
Geografia.
Położenie.
Rączna leży w mezoregionie zwanym Obniżeniem Cholerzyńskim w obrębie Bramy Krakowskiej. Tereny miejscowości włączone zostały w chroniony obszar Bielańsko-Tynieckiego Parku Krajobrazowego.
Od północy Rączna graniczy z Kaszowem i Liszkami, od wschodu z Piekarami i Ściejowicami, od południa z Jeziorzanami, od zachodu z Dąbrową Szlachecką (gmina Czernichów).
Miejscowość wchodzi w skład aglomeracji krakowskiej.
Ukształtowanie terenu.
Wieś położona jest na terenie, którego ukształtowanie dokonało się w epoce plejstocenu. W czasie zlodowaceń lądolód skandynawski utworzył grubą warstwę materiału przyniesionego z utworów poprzedniego okresu jurajskiego.
Ocieplenie klimatu spowodowało topnienie lodowca, a spływające wody segregowały przyniesione materiały, tworząc obecną rzeźbę terenu wsi. Szeroka płaszczyzna w północnej części Rącznej ukształtowana jest dachowato z pochyleniem w kierunku południowym wsi i północnym w kierunku Liszek. W sąsiadującej od wschodu wsi Ściejowice powstało znaczne obniżenie terenu.
Płaszczyzna w północnej części wsi od wysokości około 250 m n.p.m. także ukształtowana dachowato obejmuje około 65% terenu wsi. Od strony południowej znajduje się rynna "Skotnica", stanowiąca wygon dla bydła. W zachodnich terenach wsi, w przysiółkach Podlas i Zalas, znajduje się kilka wymytych głębokich rynien, które na wschód poszerzają dno w płaską dolinę.
Rynny te zbierają wody zaskórne, dając początek przepływającemu przez wieś potokowi Rączna.
Południowe tereny wsi to lekko nachylona płaszczyzna ku wschodowi, z wyjątkiem nieco wyżej położonego pasa gruntów ornych Zagrody.
Poniżej pasa gruntów ornych, od strony lasu w kierunku wschodnim rozciąga się płytka, podmokła dolina zakończona bezodpływowym jeziorkiem. W tej części obszaru są ogromne kopce o nazwie „Kościelec” na terenie wsi Ściejowice i Srebrna Góra oraz cypel skalny o nazwie „Powieszon” na terenie wsi Rączna.
Warunki glebowe.
Gleby wsi są pochodzenia polodowcowego i złożone głównie z utworów gliniastych, drobnoziarnistych i koloidalnych. Tego rodzaju gleby, ubogie w składniki pokarmowe są mało urodzajne, uniemożliwiają uprawę roślin o dużych wymaganiach, wymagają odwodniania i odkwaszania.
Z uwagi na właściwości fizyczne, chemiczne i biologiczne oraz przydatność gleb dla celów rolniczych, można wyróżnić trzy kompleksy glebowe:
Kompleks gleb łąkowych ciągnie się wzdłuż terenów przygranicznych wsi Jeziorzany, Żurawieniec, Podkącie i Podkółcze. Część gleb łąkowych to porośnięte dna zawilgoconych lub zabagnionych rynien i zagłębień terenowych, głównie w zachodniej części wsi, porośniętych roślinnością bagienną.
Warunki klimatyczne.
Rączna leży w strefie klimatu przejściowego z Wyżyny Krakowsko-Częstochowskiej do klimatu Niziny Nadwiślańskiej, charakteryzuje się dość dużą zmiennością. Najwięcej opadów przypada na czerwiec i lipiec, a najmniej na sierpień i wrzesień. Średnia temperatura roczna wynosi 8 °C. W lipcu średnia temperatura wynosi 8 °C, a średnia temperatura w lutym wynosi –2,8 °C. Wiosna i wiosenne prace polowe są zwykle opóźnione z powodu dużej wilgotności gleby i występujących do połowy kwietnia przymrozków. Opóźnienie to waha się w granicach 7 do 10 dni w stosunku do okolicy. Śnieg w zimie zalega 90 do 120 dni, w latach śnieżnych zim nawet do kwietnia. Okres wegetacyjny roślin waha się w granicach 180 do 210 dni.
Najczęściej wiejący wiatr przychodzi z zachodu, rzadziej wieje ze wschodu i południa. Jesienne przymrozki zdarzają się w październiku. Lata są umiarkowanie ciepłe, zimy zaś stosunkowo łagodne. Rączna nie leży w zasięgu pasów gradowych, gradobicia występują rzadko.
Lesistość.
W Rącznej znajdują się 3 główne lasy, które łącznie zajmują 46,7 ha, co stanowi 6% całkowitej powierzchni wsi. W miejscowości wyróżniane są trzy kompleksy leśne:
Etymologia nazwy.
Nazwa miejscowości według prof. Kazimierza Rymuta najprawdopodobniej pochodzi od potoku, nad którym leży wieś, nazwanego od szybkiego prądu wody. W swojej publikacji o "nazwach miejscowych północnej części dawnego województwa krakowskiego" wydanej w 1967 we Wrocławiu, Rymut wymienia nazwę w formie „"Roczna"” z roku 1393, „"Ranczna"” z 1470 i obecną „"Rączna"” istniejącą od 1680. W gwarze miejscowej → „"rončna"”, „"rączy"” podając znaczenie jako → "szybki, bystry, „ręczny”, sprawny, biegły". Nazwa potoku w podanej przez Rymuta formie do dziś się nie zachowała. Rzeka płynąca przez wieś nosi nazwę „"Rącznianka"”.
Według ludowego przekazu nazwa „"Rączna"” pochodzi od ręcznej pracy mieszkańców, gdyż wieś słynie z ręcznie wykonywanych wyrobów wiklinowych. Jednak koszykarstwo we wsi rozpowszechniło się dopiero w XIX wieku, a zapiski o istnieniu wsi pochodzą już z XIV wieku.
Historia.
Średniowiecze.
Ziemia Krakowska w VI wieku była wylesiona do 30% i zamieszkała przez ludność osiadłą z plemienia wiślan, zajmujących się głównie uprawą roli. Tereny dzisiejszej Rącznej i okolic zamieszkiwała ludność pogańska. W XI wieku następcy Mieszka I sprowadzili do Polski Zakon O.O. benedyktynów, który osadzony został w Tyńcu na prawym brzegu Wisły w powiecie szczyrzyckim województwa krakowskiego. Zakon otrzymał w posiadanie wielkie obszary ziem, w tym tereny dzisiejszej Rącznej, a także specjalne przywileje i uprawnienia. Zamieszkała na terenach nadanych Zakonowi ludność wiejska, straciła prawo własności do ziemi, zachowując możliwość jej użytkowania. Zakon prowadził działalność osiedleńczą, zakładając osady, wsie i miasteczka.
Nowożytność.
Pierwszy zapis o istnieniu wsi pochodzi z roku 1393 wymienia ją w formie "Roczna" „Najstarsza księga sądu najwyższego prawa niemieckiego na zamku krakowskim”. W wieku XV wieś wspomina przywilej Kazimierza Jagiellończyka z dnia 6 października 1456, potwierdzający posiadłości klasztorne benedyktynów w Tyńcu. Z zapisu ks. Jana Długosza wynika, że we wsi Rączna istniał już folwark klasztorny. Zabudowania wsi układały się wokoło płytkiej niecki elipsowatego kształtu, przez którą przepływał strumyk. Wieś powstała na prawie niemieckim, z ograniczonym samorządem. Sądownictwo w pełni należało do klasztoru, a funkcje administracyjne pełnił sołtys. W XVI wieku rozwinęła się produkcja gorzałki, piwa, w spichlerzach gromadzono liczne zapasy zbóż. W Polsce nastały złote czasy zygmuntowskie, Rączna się rozbudowała, przybyło mieszkańców. Odkrycia geograficzne, napływ do Europy złota i srebra, otwarty dostęp do morza spowodowały zapotrzebowanie na produkty rolne powodując rozwój folwarków feudalnych.
Rozbiory Polski.
W wyniku I rozbioru Polski w 1771 roku ustalono granicę państwa na Wiśle, odcinając Rączną od parafii w Tyńcu. Zmienione granice kraju spowodowały przeniesienie parafii do wsi Liszki. Tereny położone na północ od Wisły pozostały wraz z Krakowem nadal przy Rzeczypospolitej. W 1793 nastąpił II rozbiór Polski, w 1795 na skutek III rozbioru Polski państwo przestało istnieć. Po III rozbiorze Austria wprowadziła nowe rządy na przejętych terenach.
Po upadku Napoleona, zaborcy na Kongresie Wiedeńskim w 1815 utworzyli Wolne Miasto Kraków, w obrębie którego znalazła się Rączna. Folwarki w Rącznej oddano w dzierżawę osób prywatnych.
Historia najnowsza.
W 1848 Komisja Uwłaszczeniowa przekazała na własność mieszkańcom użytkowane przez nich grunty. Sytuacja mieszkańców pod zaborem austriackim uległa poprawie dzięki rozwijającemu się koszykarstwu. Jednak brak funduszy na zakup surowców doprowadziło do dominacji lichwiarzy głównie żydowskich. Umożliwienie wsi Rączna korzystania z kredytów nastąpiło po roku 1900, kiedy to powstała w Liszkach spółka z nieograniczoną odpowiedzialnością, obejmująca ówczesną parafię Liszki. Narastała potrzeba zdobywania umiejętności czytania i pisania. W 1870 roku wybudowano budynek mający dwie sale szkolne oraz mieszkanie dla nauczyciela. Wobec wzrastającej liczby uczniów Rada Szkolna Miejscowa podjęła uchwałę sprzedaży starego budynku i wybudowaniu większego. Nowy budynek szkoły zlokalizowano na parceli 1,4 ha na pagórku na końcu wsi, z uwagi na ułatwienie dostępu do szkoły dzieciom ze wsi Ściejowice i Jeziorzany.
Pod koniec XIX wieku docierała już do wsi . Pod wpływem docierających na wieś nowości zaznaczył się postęp w budownictwie mieszkaniowym. W nowo wybudowanych domach często wydzielano izbę kuchenną i ogólnie użytkową, w kuchni budowano piec z blachą do gotowania i wbudowanym piekarnikiem do wypieku chleba. W izbach powiększano okna, podłogi były najczęściej gliniane, dachy pokrywano najczęściej słomą, izby oświetlano w razie potrzeby łojówkami, a później lampami naftowymi. W sposobie odżywania nastąpiły istotne zmiany, ziemniaki zdominowały inne pokarmy i były spożywane znacznie częściej. W życiu codziennym poza garnkami żeliwnymi i blaszanymi używano w gospodarstwie naczyń drewnianych i glinianych.
Wielka wojna.
W pierwszych dniach sierpnia 1914 roku ogłoszono w Galicji powszechną mobilizację i powołano do wojska z Rącznej 150 mężczyzn do 42 roku życia. 7 września 1914 powołano pięć roczników mężczyzn do wojska. Z braku nauczycieli powołanych do służby wojskowej z dniem 9 listopada zamknięto naukę w szkole, ponownie otwarto w kwietniu 1915. Zaostrzona kontrola ruchu odcięła wieś od miasta Krakowa, uniemożliwiając wymianę towarową. Przedłużająca się wojna powodowała braki w zaopatrzeniu ludności cywilnej, a rekwizycje żywności pozbawiały wieś środków do życia. W Rącznej zaczął szerzyć się głód, wycieńczona ludność ulegała chorobom i epidemiom takim jak tyfus plamisty, czerwonka, grypa.
Po wojnie do wsi nie wróciło ponad 15% zmobilizowanych. Państwa Ententy (Wielka Brytania, Francja i Rosja) zwyciężyły wojnę, pokonując Państwa centralne (Cesarstwo Niemieckie, Monarchia Austro-Węgierska, Carstwo Bułgarii i Imperium osmańskie). Po odzyskaniu niepodległości wieś zaczęła się powoli odbudowywać, mając na sobie brzemię 123 lat niewoli, skutki I wojny światowej.
Okupacja hitlerowska.
1 września 1939 władze kraju ogłosiły powszechną mobilizację i atak Niemiec na Polskę. Wielu mieszkańców Rącznej udało się na tułaczkę na wschód, jednak znaczna część powróciła, gdy w wędrówce wyprzedzili ich żołnierze niemieccy.
Uboga wieś nie była przygotowana na trudności w zaopatrzeniu, po kilku dniach w sklepach nie było nic do kupienia. Niemcy na przejętych terenach zorganizowali administrację i wprowadzili reglamentację na wszystkie towary. Przejawy oporu hitlerowcy bezwzględnie zwalczali. Program nauczania w szkole podstawowej ograniczono do uczenia czytania, pisania i rachunków, szkoły średnie i uczelnie wyższe zamknięto. Społeczność Rącznej przeżyła jednak wojnę bez większych strat. Tragedia jednak wydarzyła się w sąsiednich wsiach Kaszów i Liszki, której bezpośrednią przyczyną było zdemolowanie mleczarni pod koniec czerwca 1943 we wsi Rybna. Prowadzone przez żandarmów śledztwo wykazało, jakoby ślady prowadziły do wsi Kaszów. 1 lipca w nocy żandarmi otoczyli wieś i dokonali pacyfikacji, mordując 27 mieszkańców i paląc kilkanaście domów. 4 lipca w podobny sposób przeprowadzono pacyfikację wsi Liszki, mordując 29 mieszkańców
Polska Rzeczpospolita Ludowa.
Po zwycięstwie Armii Czerwonej i zakończeniu wojny przystąpiono do odbudowy zniszczonego kraju. Rączna zaczęła wspólnie z gminą i sąsiednimi wioskami odbudowywać zniszczone wojną domy. Za rządów Władysława Gomułki zaczęło dochodzić do coraz częstszych strajków, które spowodowały zahamowanie produkcji. W sklepie w Rącznej zaczęło brakować towarów, mieszkańcy żywili się własnymi uprawami i hodowlami.
Do roku 1986 w Rącznej nie było kościoła, dlatego wierni w niedzielną mszę gromadzili się na łące przy niewielkiej kapliczce, zbudowanej prawdopodobnie w 1929. 24 maja 1971 roku do Rącznej przybył kard. Karol Wojtyła, aby wesprzeć mieszkańców w zamiarze budowy kościoła. Przy tej kapliczce kard. Wojtyła spotkał się z mieszkańcami, wypowiedział tam słowa: "„Jestem z Wami! Nie lękajcie się”".
Współcześnie (XXI wiek).
Poza specjalistyczną uprawą wikliny koszykarskiej, mieszkańcy Rącznej uprawiają żyto, owies, pszenica, jęczmień jary, ziemniaki, buraki pastewne, jako poplon uprawia się rzepę ścierniskową. Niewielkie gospodarstwa hodują małe stadka kur i pojedyncze sztuki trzody chlewnej, głównie na własne potrzeby, większe gospodarstwa chowają bydło mleczne i trzodę chlewną. Jednak we wsi obserwowana jest rosnąca semiurbanizacja, liczba gospodarstw rolnych i osób zajmujących się wyplataniem koszyków wiklinowych maleje. Spada popyt na płody rolne i wyroby wiklinowe, coraz więcej mieszkańców pracuje w usługach poza terenem wsi.
W 2011 roku obchodzona była rocznica 200 lat istnienia oświaty w Rącznej oraz 120 lat działalności szkoły w obecnym budynku. W szkole podstawowej odbył się XI Festyn Rodzinny.
25 sierpnia 2013 roku Rączna była organizatorem Dożynek Gminnych. Ceremonię rozpoczęła uroczysta msza święta odprawiona w intencji plonów i rolników w kościele parafialnym w Rącznej wspólnie przez proboszcza ks. Jacka Strzeleckiego i jego poprzednika ks. Wojciecha Głowę. Organizatorami dożynek był Urząd Gminy Liszki wspólnie ze Stowarzyszeniem „Przyjaciół Wsi Rączna”, OSP Rączna i Samorządem Sołectwa Rączna.
Od maja 2015 corocznie przez miejscowość przebiega Lisiecki półmaraton Siemaszki z cyklu Biegam w Małopolsce. Długość trasy wynosi ok. 21 km, limit czasu na ukończenie biegu wynosi 3 godziny. Cykl składa się z imprez sportowo-rekreacyjnych w Centrum Edukacyjnym Radosna Nowina 2000 w Piekarach.
Komunikacja.
Do Rącznej można dojechać od strony Liszek ul. króla Jana III Sobieskiego oraz ul. Czernichowską, które łączą się z drogą wojewódzką nr 780. Z Krakowa do Rącznej prowadzi ul. Mirowska biegnąca przez Piekary. Rączna łączy się z sąsiednimi wioskami drogami gminnymi.
3 km od Rącznej we wsi Jeziorzany znajduje się prom międzybrzegowy na Wiśle łączący gminę Liszki z gminą Skawina.
W Balicach 8 km od Rącznej znajduje się port lotniczy Kraków-Balice wraz z lądowiskiem Balice-LPR jako baza Lotniczego Pogotowia Ratunkowego.
Przystanki oraz linie autobusowe.
We wsi znajduje się osiem przystanków autobusowych. Rączną obejmują trzy linie autobusowe MPK Kraków. Linia 219 łącząca Osiedle Podwawelskie z Jeziorzanami, linia 239 łącząca Salwator z Wołowicami oraz linia 259 łącząca Salwator z Czernichowem. Uzupełnieniem komunikacji jest autobusowa linia dowozowa A14 łącząca Spytkowice z Dworcem MDA. Linię obsługują Koleje Małopolskie.
Infrastruktura i gospodarka.
W miejscowości znajduje się remiza ochotniczej straży pożarnej. W zakresie bezpieczeństwa publicznego Rączna podlega Komisariatowi Policji w Zabierzowie. We wsi działają cztery sklepy spożywczo–przemysłowe. Dwa z nich mieszczą się w Centrum, trzeci na Podlesiu, czwarty na Wielkiej Drodze. Najbliższy ośrodek zdrowia mieści się w Liszkach. Pomocą społeczną Rącznej zarządza Gminny Ośrodek Pomocy Społecznej w Liszkach. Punkty apteczne znajdują się w Liszkach oraz Piekarach. Najbliższy urząd pocztowy mieści się w Liszkach.
Rączna ma własne ujęcie wody, które zaopatruje w wodę całą miejscowość, Jeziorzany i częściowo Ściejowice. Wieś nie ma sieci kanalizacyjnej. Długość czynnej sieci kanalizacyjnej na terenie gminy Liszki wynosiła na dzień 31 grudnia 2003 25,2 km. Przez obszar Rącznej przebiega magistralny gazociąg wysokoprężny 6,3 MPa relacji Skawina–Zabierzów. Podstawową osią zasilającą system zaopatrzenia w gaz na terenie wsi jest gazociąg średnioprężny o średnicy 150 mm relacji Kryspinów–Liszki–Kaszów. Zaopatrzenie w energię elektryczną terenu wsi jest realizowane za pośrednictwem sieci rozdzielczej średniego napięcia 15 kV, której głównym elementem są linie napowietrzne 15 kV łączące się w rozdzielni sieciowej RS Cholerzyn. Na terenie Rącznej działa sieć telefonii kablowej Orange Polska.
Demografia.
Pierwsze dane o liczbie ludności dotyczące Rącznej pochodzą z 1590, wieś liczyła wtedy 44 rodziny i 260 mieszkańców oraz użytkowała 29,2% gruntów ogólnego areału. W 1690 wieś liczyła 60 chat i 400 mieszkańców, użytkując 38,8% ogólnego areału ziemi. W 1848 70 gospodarstw rolnych i liczyła 520. W 1888 wieś znacznie się rozbudowała, licząc 161 chat oraz 955 mieszkańców w tym 11 osób izraelitów. W 1908 wieś liczyła 220 chat i domów oraz 1300 mieszkańców. W 1920 wieś liczyła 1421 mieszkańców. W 1939 wieś liczyła 1495 mieszkańców. W 1945 Rączna liczyła 1532 mieszkańców. W 1965 wieś liczyła 1606 mieszkańców. W 1985 wieś liczyła 1600 mieszkańców. W 1990 wieś zamieszkiwało 1667 osób, z tej liczby zatrudnionych w rolnictwie było 175 osób, w wieku produkcyjnym było 481 osób. W 2006 wieś liczyła 1763 mieszkańców. W 2010 wieś zamieszkiwało 1736 osób. W 2011 roku wieś zamieszkiwało 1810, w tym mężczyzn 869 a kobiet 941. W 2014 roku wieś zamieszkiwało 1805 osób. W 2017 roku liczba ludności wyniosła 1956 osób w tym: 1010 kobiet i 946 mężczyzn.
Kultura, oświata i sport.
Miejscem upowszechniania kultury jest remiza ochotniczej straży pożarnej, budynek szkoły podstawowej oraz boisko sportowe. Organizatorem różnego rodzaju imprez jest sołtys wsi, a także stowarzyszenie „Przyjaciół Wsi Rączna”, strażacy, jak i dyrekcja szkoły. Imprezy wspierane są przez gminę Liszki, sąsiednie miejscowości, jak i prywatnych sponsorów.
W Rącznej znajduje się Szkoła Podstawowa im. Króla Jana III Sobieskiego. Najbliższe szkoły ponadpodstawowe znajdują się w Piekarach w Centrum Edukacyjnym „Radosna Nowina 2000”, Zespół Szkół Rolniczych im. Franciszka Stefczyka w Czernichowie i Krakowie. We wsi działa niepubliczne przedszkole „Leśna Polana”.
We wsi działa założony w 1970 roku Klub Sportowy LKS „Strażak” Rączna, którego największym sukcesem był awans do klasy okręgowej w sezonie 1985/86. W miejscowości znajdują się boiska. Pierwsze było głównym boiskiem klubu, znajdujące się przy Subiennej Górze, na jego miejscu powstał ośrodek treningowy Cracovia Training Center do którego LKS ma dostęp. Drugie znajdowało się przy szkole, jednak z powodu rozbudowy szkoły zostało ono zlikwidowane w 2021 roku. Trzecie powstałe w 2014 roku znajduje się w centrum wsi niedaleko remizy. W Rącznej znajdują się dwa place zabaw. Jedno usytuowane na Osiedlu, a drugie w centrum niedaleko remizy tuż obok boiska.
Ośrodek treningowy Cracovia.
14 stycznia 2016 roku Gmina Liszki podpisała z Klubem Sportowym Cracovia umowę dzierżawy terenów w Rącznej. Okres dzierżawy wynosi 29 lat i sześć miesięcy. Na ok. 6 ha działce powstało "Centrum treningowe Cracovia" zajmujące 3000 m² o kubaturze ponad 15 000 m³ w skład którego wchodzą: cztery pełnowymiarowe, w tym dwa oświetlone boiska trawiaste. Jedno pełnowymiarowe, oświetlone boisko trawiaste z podgrzewaną murawą oraz stadionem, które spełnia wymogi licencyjne na III ligę. Jedno pełnowymiarowe, oświetlone boisko ze sztuczną murawą. Oświetlone boisko ze sztuczną nawierzchnią kryte balonem w okresie jesienno-zimowym. Boiska do siatkonogi. Na terenie ośrodka powstało kompleksowe zaplecze z siłownią, salą do ćwiczeń, odnową biologiczną, gabinetem fizjoterapeutycznym i terapii manualnej, krioterapią, fizykoterapią, jacuzzi, saunami, basenami, jedenaście szatni, hotel z 25 pokojami, który jest w stanie przyjąć ok. 50 gości, restauracja, centrum konferencyjne, centrum badawcze, które działa na mocy współpracy Cracovii z Akademią Wychowania Fizycznego w Krakowie w zakresie fizjologii sportu. Centrum jest dostępne dla miejscowej społeczności a jedno z boisk udostępnione dla klubu „Strażak” Rączna.
31 maja 2019 roku wmurowano kamień węgielny rozpoczynający budowę ośrodka. W uroczystościach brali udział: wojewoda małopolski Piotr Ćwik, szef Ekstraklasy SA Marcin Animucki, prezes Małopolskiego ZPN Ryszard Niemiec, prezes MKS Cracovia Janusz Filipiak, wójt gminy Liszki Paweł Miś, sołtys Krzysztof Krupa, radni, kibicie i mieszkańcy. Generalnym wykonawcą jest przedsiębiorstwo Łęgprzem.
Planowano zakończenie inwestycji do końca lipca 2020 roku, jednak z powodu pandemii COVID-19 prace przesunęły się o kilka miesięcy. Koszt całości inwestycji wyniósł 30,5 mln złotych. Dofinansowanie ze strony Ministerstwa Sportu i Rozwoju wyniosło 8 mln zł.
31 grudnia 2020 roku obiekt uzyskał pozwolenie na użytkowanie, a 4 stycznia 2021 roku pierwsza drużyna Cracovii odbyła tam trening oficjalnie inaugurując działalność centrum.
Religia i obiekty kultu.
Rzymskokatoliccy mieszkańcy w Rącznej należą do Parafii Najświętszego Serca Pana Jezusa, którą erygowano w 1986. Parafia znajduje się w dekanacie czernichowskim w archidiecezji krakowskiej. Plebania znajduje się obok kościoła. Niedaleko granicy z Dąbrową Szlachecką na południowy zachód od kościoła mieści się cmentarz parafialny.
W samej Rącznej znajduje się dziesięć kapliczek. Na Wielkiej Drodze usytuowana jest kapliczka „Sobieskiego” pochodząca z XIX wieku. Kapliczka z 1929, krzyż oraz obelisk kamiennym upamiętniający wizytę kard. Karola Wojtyły w 1971, znajdują się 100 m od kościoła przy drodze z kościoła na cmentarz. Na Podlesiu znajduje się kapliczka z figurką Matki Boskiej i Jezusa Chrystusa z XVIII wieku. Na Dzikowcu usytuowana jest kapliczka z XVII wieku. Cztery kapliczki znajdują się przy domach mieszkańców. Kapliczka znajduje się również przy szkole podstawowej, wzniesiona w 2000 roku. Przy granicy ze wsią Ściejowice znajduje się kapliczka z XX wieku. Na drodze na wschód od kościoła w kierunku Centrum znajduje się krzyż.
250 m na południe od szkoły w „Małym Lesie” znajduje się cmentarz choleryczny, powstał po zarazie cholery, jaka nawiedziła Galicję w 1847. Spoczęło na nim około 30 osób. Mogiła oznaczona jest metalowym krzyżem oraz obeliskiem kamiennym z pamiątkową tablicą.
W miejscowości nie istnieją obiekty religijne innych wyznań, tylko związane z Kościołem katolickim.

</doc>
<doc id="375425" url="https://pl.wikipedia.org/wiki?curid=375425" title="Jean Dubuffet">
Jean Dubuffet

Jean Dubuffet, właśc. Jean Philippe Arthur Dubuffet (ur. 31 lipca 1901 w Hawrze, zm. 12 maja 1985 w Paryżu) – francuski malarz i rzeźbiarz.
Jean Dubuffet, którego trudno przypisać do jednego stylu, był przede wszystkim artystą świadomie odrzucającym tradycyjną konwencję twórczą. Erudyta, wychowany na wzorcach klasycznych, utrzymujący kontakty z wieloma ówczesnymi osobistościami świata artystycznego, uznawany przez malarzy awangardowych, jednocześnie tworzył i utrzymywał bliskie przyjaźnie z przedstawicielami "art brut" ("sztuki marginesu"), jak sam nazwał sztukę nieprofesjonalną. Jako pierwszy traktował ją na równi z profesjonalną. Szczególnie była mu bliska działalność artystyczna chorych umysłowo i dzieci.
Życiorys.
Dzieciństwo.
Rodzina Dubuffet posiadała firmę handlującą winem w Normandii, z oddziałami w Paryżu i Algierze. Ojciec, ekscentryk o porywczym usposobieniu, poza pracą wiele czasu spędzał samotnie w swojej prywatnej bibliotece, trzymając jej bogate zbiory pod kluczem. Matka, która odebrała surowe wychowanie katolickie, uchodziła za osobę oschłą i wyniosłą. Jean długo był jedynakiem, jego młodsza siostra urodziła się dopiero kiedy miał 9 lat.
Podobnie jak inne dzieci, których rodzice należeli do klasy burżuazji francuskiej z początku XX wieku, uczęszczał do szkoły o profilu klasycznym, w której kładziono nacisk na katechizm, łacinę, grekę, język niemiecki, do kanonu wykształcenia należały lekcje gry na pianinie.
W 1908 roku rozpoczął naukę w liceum w Hawrze. Był najlepszym uczniem w klasie, bo tego od niego wymagano, a wszelkie przejawy pogorszenia w nauce wywoływały prawdziwe burze rodzinne. W tej surowej atmosferze jedynym sprzymierzeńcem była jego babka ze strony ojca, uwielbiająca malarstwo.
W dzieciństwie, nieśmiały i skryty, buntujący się wewnętrznie nie tylko przeciw regułom obowiązującym w domu, ale również przeciw tym, które rządzą życiem społecznym, zamykał się we własnym świecie. W tym czasie, a wszystko w głębokiej tajemnicy przed domownikami, stworzył słownik nieistniejącego języka Indian, miał swoje własne "muzeum", w którym gromadził rzadkie skamieliny i minerały, malował pierwsze obrazki.
Pierwsze kontakty ze sztuką.
W wieku piętnastu lat rozpoczął naukę rysunku i malarstwa w Akademii Sztuk Pięknych w Hawrze. Zniechęcony do studiowania technik kopiowania, rysowania z modela, odkrył modny wówczas impresjonizm, który go zachwycił. Fascynowała go również poezja Baudelaire’a.
W 1918 roku zamieszkał w Paryżu. Zapisał się do Académe Julian, którą jednakże porzucił po sześciu miesiącach. Był to dla niego, przybysza z prowincji, czas wielu fascynacji: pierwszych miłości, podróży, odkryć literackich. Niedługo jednak zarzucił związki z bohemą, swoje rozczarowanie demonstrując powrotem do "normalnego" życia; dlatego długie włosy i czarny kapelusz z szerokim rondem zamienił na robotniczy kaszkiet. W swoich poglądach artystycznych zbliżył się do dadaistów. Poznał malarzy awangardy: Suzanne Valadon, Raoula Dufy, odkrył sztukę Pablo Picasso, którego talent był wówczas w największym rozkwicie.
W tamtym okresie próbował swych sił w drzeworycie, kilka jego prac zamieściło czasopismo "Aventure" jako ilustrację wierszy Rogera Vitraca. Interesował się również literaturą, muzyką. Ogromne wrażenie zrobiły na nim występy "Baletów Rosyjskich" Diagilewa, którego spektakle podbijały wówczas Paryż, w związku z tym nawet zaczął się uczyć języka rosyjskiego.
Jednak czuł, że bogactwo doznań, jakie dostarczały mu znajomości w świecie sztuki, utrudniają mu stworzenie własnej formy ekspresji. Przełomowym okazał się rok 1923. Jean odbywał wówczas służbę wojskową w stacji meteorologicznej mieszczącej się na wieży Eiffla. Tu poznał Clémentine R., chorą umysłowo wizjonerkę, która zajmowała się interpretowaniem rysowanych przez siebie chmur na niebie. To ten nurt Dubuffet nazwie później "art brut" (sztuka surowa).
W kręgu rodzinnej firmy.
Został zdemobilizowany w roku 1923. Przeżywał w tym czasie kryzys. Odciął się od środowiska artystycznego, już nie chciał zostać malarzem. Pod pretekstem poszukiwań krewnego, popłynął statkiem do Buenos Aires.
Wiadomość o śmierci dziadków zastała go w Argentynie. Był rok 1925. Zdecydował się na powrót do Francji i zarządzanie firmą. Aż do 1933 roku wiódł życie kupca. Lata te zaznaczone były wydarzeniami rodzinnymi: ślubem z Paulette, narodzinami ich córki, Islaminy, a wcześniej śmiercią ojca. W 1930 roku, tęskniąc za latami młodości, przeniósł się z rodziną do Paryża, otwierając tam hurtownię win. Już wtedy zaczynał go męczyć ustatkowany tryb życia, czuł potrzebę powrotu do malowania, dawnych znajomych. Wynajął atelier, w którym spędzał coraz więcej czasu. Paulette, rozgoryczona, nie mając już sił walczyć z nagłymi zmianami, z Islaminą wyjechała do Hawru.
Jean całkowicie poświęcił się malowaniu, oddając firmę w zarządzanie. W 1937 roku ożenił się po raz drugi, z dużo młodszą od siebie Émilie Carlu. W tym samym roku gwałtownie pogarszająca się kondycja finansowa firmy zmusiła go do powrotu do handlu winem. Tym razem na pięć lat zarzucił całkowicie malowanie.
Kiedy wybuchła II wojna światowa, służył w forcie Saint-Cyr, następnie pracował w ministerstwie lotnictwa, skąd za niesubordynację przeniesiono go do Rochefort. Po zawarciu przez Francję rozejmu w 1940 roku, wrócił do Paryża. Firma w tym czasie dobrze prosperowała, zatem w 1942 roku znów zdecydował się oddać ją w zarządzanie.
Powrót do malowania.
Od tej pory zajmował się wyłącznie sztuką. W jego biografii rok ten uważany jest za przełomowy, dopiero wtedy narodził się dla publiczności Dubuffet – artysta, dotychczasowe jego prace nie były nigdzie wystawiane. Miał wówczas 41 lat.
Odnowione kontakty ze światem artystycznym owocowały licznymi spotkaniami, w jego pracowni bywali malarze, pisarze, poeci, m.in. Paul Eluard, Jean Fautrier. On sam był częstym gościem w atelier Fernanda Mourlot, od którego uczył się techniki litografii. Fascynował go jazz, a zwłaszcza Louis Armstrong.
Pierwsza indywidualna wystawa prac Jeana Dubuffet w 1943 roku w galerii marszanda René Drouin wywołała sprzeczne oceny: przez jednych okrzyknięty geniuszem i prekursorem nowego prądu w sztuce, przez innych, zwłaszcza przez krytyków sztuki, nazwany został szarlatanem i oszustem.
W dwa lata później wyjechał do Szwajcarii, by poszukiwać, głównie w szpitalach psychiatrycznych, przykładów "art brutu". W jednym z zakładów odwiedził poetę Antonina Artaud, z pomocą jego psychiatry stworzył serię obrazów w konwencji "sztuki surowej".
Po powrocie do Paryża wrócił do litografii, malował portrety, pejzaże miejskie. Wszystkie jego wystawy wywoływały kontrowersje.
W 1947 roku, w nowojorskiej galerii Pierre Matisse’a, syna wielkiego malarza, Dubuffet wystawił swoje obrazy. Za Oceanem zostały one bardzo dobrze przyjęte przez twórców należących do tzw. ekspresjonizmu abstrakcyjnego, zwłaszcza przez jego najważniejszych przedstawicieli: Willema de Kooninga i Jacksona Pollocka.
W rok później, Dubuffet, André Gide i Jean Paulhan, który towarzyszył mu w wyprawie do Szwajcarii, założyli "Compagnie de l’Art Brut".
Koniec lat czterdziestych to okres fasynacji pustynią. Z wcześniejszych podróży, z rodzicami, później z Paulette, a potem z Émilie, znał Algierię. Saharę odkrył w 1947 roku, wracając tu jeszcze dwa razy w kolejnych latach. Urzekała go ciszą i otwartą przestrzenią, cenił prostotę życia Beduinów. Zaczął się uczyć arabskiego. Pod wpływem wrażeń z tych pobytów powstał cykl obrazków przedstawiający życie mieszkańców pustyni, zatytułowany "Roses d’Allah, clowns du désert" ("Róże Allaha, klauni pustyni").
W 1951 roku wyjechał na pół roku do USA, gdzie poznał osobiście m.in. Pollocka i Duchampa. Po powrocie do Francji z zapałem powrócił do malowania, razem z duńskim malarzem Asgerem Jornem eksperymentował w dziedzinie dźwięku.
W roku 1960, kiedy w paryskim Musée des arts Décoratifs zorganizowano mu wystawę retrospektywną, był uznanym malarzem, posypały się zaproszenia z zagranicy.
Jean Dubuffet, który nie lubił, a nawet chyba nie potrafił, ograniczać się do jednego stylu, zadziwił wszystkich swoją konsekwencją w realizacji od 1962 roku, aż przez dwanaście lat swojej słynnej później serii zatytułowanej "l’Hourloupe".
Równolegle w kamienicy przy rue de Sèvres zorganizował swoją kolekcję art brutu, dużo pisał, tworzył rzeźby z polystyrenu.
Ostatnie lata.
We wrześniu 1974 niespodziewanie przerwał poszukiwania w ramach "l’Hourloupe". Miał wówczas 73 lat, był schorowany, cierpiał na ostre bóle lędźwiowe. Jednak ostatnie dziesięć lat jego życia zaobfitowało w nowe pomysły twórcze. Powstawały kolejne cykle, m.in. "Crayonnages" {"Rysunki ołówkiem"), "Récits" ("Opowieści"), "Conjectures" ("Przypuszczenia"), "Parachiffres" ("Paracyfry"), "Mondanités" ("Światowe życie"), "Lieux abrégés" ("Miejsca skrócone"), "Effigies incertaines", "Théâtres de mémoire" ("Teatry Pamięci"), "Psychosiyes" ("Psycho-miejsca"), "Sites aléatoires" ("Miejsca przypadkowe"). Wracał w nich do swoich dawnych tematów, pejzaży wiejskich, potretów, obrazków z życia. Odchodził od wielkich formatów i malarstwa figuratywnego. Przykładem jest abstrakcyjna seria "Mires" ("Cele"). Zwracał się w stronę kolażu. Ostatnim cyklem z 1984 roku są "Non lieux" ("Nie-miejsca").
W tych latach borykał się również z ciągnącym się od roku 1975 sporem z zakładami Renault. Po rocznej pracy nad projektem salonu letniego "Renault" Dubuffet popadł w konflikt ze swoimi zleceniodawcami. Kiedy dyrekcja wstrzymała realizację zamówienia, artysta wytoczył firmie proces, który wygrał dopiero w 1983 roku.
W 1985 roku był już bardzo chory, miał trudności z chodzeniem. Był tak zmęczony, że nie mógł już malować. Napisał wówczas swoją nieopublikowaną biografię, którą zatytułował "Biographie au pas de course" ("Biografia biegiem").
Zmarł 12 maja 1985 roku w swoim mieszkaniu przy rue de Vaugirard w 15. dzielnicy Paryża.
Twórczość.
1942-1946.
W 1942 roku Jean Dubuffet zdecydował się ostatecznie na porzucenie firmy. Sprzeciw wobec narzucanych odgórnie zasad, jaki nosił w sobie od najmłodszych lat, dotyczył nie tylko przemocy obcej armii (Francja znajdowała się wówczas pod okupacją niemiecką), ale wymierzony był również w społeczeństwo, kierowane interesami burżuazji. Odtąd na zawsze pozostał buntownikiem, czego wyrazem na gruncie sztuki były jego zainteresowania kontrkulturami i odcięcie się od akademickich kanonów estetycznych.
Czerpał inspirację z "marginesu sztuki", w tym z twórczości ludzi chorych psychicznie i dzieci. Malował ostrą kreską i barwą o dużej ekspresji, posługując się prymitywnym przedstawieniem tematów, zarzucając ich obiektywizm. Nawiązywał do miejskich graffiti. Techniki, jakich używał, bliższe były warsztatowi murarskiemu, obrazy "ulepione" z gliny, fakturą przypominały ścianę, modelowaną grubością warstwy pasty. Były prawie pozbawione koloru, "błotniste", raziły brzydotą. Nie używał pędzla, w zależności od konsystencji, ugniatał całą dłonią tworzywo, bądź kleistą mieszaninę wylewał z pewnej wysokości na podłoże, zdając się na przypadkowy efekt.
1946-1950.
W roku 1946 nastąpił pozorny zwrot w twórczości artysty. Pod namową Florence Goud, u której na co czwartkowych obiadach spotykali się artyści, literaci, zaczął malować portrety. Gościom Florence przyglądał się na przyjęciach, a potem odtwarzał ich wizerunki z pamięci.
Jednak portret Dubuffeta również nie utrzymywał się w kanonie gatunku. Od początku miał wizję wystawy, którą zatytułował "Piękniejsi niż im się wydaje" dlatego stworzył serię portretów, które w sposób karykaturalny podkreślały cechy osobowości postaci. Wystawa odbyła się w galerii René Drouina. Towarzyszyła jej atmosfera skandalu, wyśmiewane środowisko artystyczne negatywnie odebrało dzieło Dubuffeta.
1950-1961.
W twórczości Dubuffeta jest to czas zainteresowania głównie martwą naturą. Powstał wówczas cykl "Sols et terrains" ("Ziemie i tereny"), w którym w przeciągu czterech lat namalował kilka mniejszych serii. Abstrakcyjne kompozycje monochromatyczne znów były lepione z gęstej, przypominającej zaprawę murarską, pasty, którą modeluje jako warstwy ziemi, piasku, kruszywa, kamieni.
Źródłem jego "geograficznych" obrazów była fascynacja Afryką, którą przenosił na płótno w formie abstrakcyjnych pejzaży.
Powstała również seria "Stoły krajobrazowe", nawiązująca do graffiti; całą przestrzeń obrazów wypełniały przedmioty codziennego użytku: różnego rodzaju butelki, naczynia, papiery.
Pod koniec lat pięcdziesiątych znów sięgnął do abstrakcji, tym razem poszukując natchnienia w naukach przyrodniczych, matematyce, fizyce, jego obrazy są np. wynikiem obserwacji świata przez mikroskop, czy teleskop.
1961-1962.
Po trwających dziesięć lat poszukiwaniach dotyczących formy i materiału, Dubuffet zwrócił się znów w stronę figuratywności i koloru. W 1961 roku rozpoczął cykl "Paris Circus". Zarzuciwszy naukową metodyczność i surowość, zaczął malować sceny z życia wielkiego miasta, ale we właściwy dla siebie sposób deformując kontury i kolory. Chciał, aby miasto wyglądało na szalone i przypominało cyrkową arenę. Jego miasto, jak kiedyś portrety, miały być karykaturą konsumpcyjnego stylu życia Francuzów. Był to wyraz sympatii Dubuffeta dla ruchu "Międzynarodówki Sytuacjonistów" skierowanego przeciwko społeczeństwu kapitalistycznemu. Na obrazach nanosił dużo napisów, namalowanym sklepom nadawał absurdalne nazwy, np. "Z nosem do interesów", "Bank Żałosny", "Łajdacy ojciec i syn: oszustwa luksusowe", "Bank Podejrzany", "Agencja nieudolna".
1962-1974. "l’ Hourloupe".
"l’Hourloupe", najsłynniejszy z cykli Dubuffeta, trwał do roku 1974. Z jego powstaniem wiąże się anegdota, opowiadana przez przyjaciela artysty, Maxa Loreau:
W lipcu 1962 roku Dubuffet rozmawiał przez telefon. Jednocześnie machinalnie wodził długopisem po papierze. Nieświadome rysunki stały się początkiem cyklu "'l’Hourloupe". Sama nazwa została wymyślona przez Dubuffeta, przywiodły mu ją na myśl skojarzenia ze słowami, które według niego dobrze określały tematykę rysunków: "hurler" (wyć), "hululer" (pohukiwać), "loup" (wilk) oraz z bohaterem bajki Perraulta "Riquet à la houppe" i opowiadaniem Maupassanta "Le Horla" (przywodzącym myśl o obłędzie), jak również z "entourloupe" (wystrychnięcie /kogoś/ na dudka).
Świat "l’Hourloupe" był podporządkowany wyłącznie fantazji. Pozbawiony logiki, przypominał formą puzzle, z dziwacznymi, aczkolwiek rozpoznawalnymi kształtami postaci, twarzy, schematycznego pisma. Niezliczone komórki, wypełniane równoległymi liniami, przylepiane do siebie, tworzyły olbrzymią, otwartą układankę.
W roku 1967, nadal w ramach cyklu "l’Hourloupe", artysta przeszedł do kompozycji trójwymiarowych. Było to możliwe dzięki szybkiemu rozwojowi chemii przemysłowej, w wyniku którego na rynku znalazły się nowe tworzywa: żywica syntetyczna, polistyren, poliestr. Dubuffet w oparciu o nie opracowywał projekty (były to formy architektoniczne: budynki, wieże, ogrody, schody), które planował odtwarzać w ich naturalnych wielkościach.
W latach 1971–1973 przygotował spektakl "Coucou Bazar" z ruchomymi elementami, dekoracjami, do którego sam wykonał kostiumy. Zniesienie tradycyjnego pojęcia widowiska, wizja syntezy sztuki nie przyniosły oczekiwanego efektu. Widowisko wystawione tylko dwa razy, nie zyskało większego uznania.
Jednocześnie tworzył fantazyjne olbrzymie konstrukcje z polistyrenu, które ustawiane na tle wieżowców i drapaczy chmur, miały zaburzać geometryczną architekturę współczesnego miasta.
1975-1985.
W 1974 roku, kiedy nagle zaniechał cyklu "l’Hourloupe", zaskoczył wszystkich. Mimo iż był bardzo schorowany, ostatnie dziesięciolecie obfitowało w nowe pomysły, uwalniające olbrzymi potencjał wyobraźni artysty. Powstało wówczas 13 nowych serii, tworzył ogromne kolaże, naklejając elementy należące do różnych cykli, sięgnął do dawnych swych wątków, dokonując jakby retrospektywy całej swojej twórczości.
Pod sam koniec życia zarzucił wielkie formaty. Jego prace wyrażały filozoficzną zadumę nad światem wyrażoną w dwóch abstrakcyjnych cyklach z serii "Mires".
Niektóre obrazy.
opr. według "Wielcy malarze. Jean Dubuffet", nr 134

</doc>
<doc id="375426" url="https://pl.wikipedia.org/wiki?curid=375426" title="Rąkcice">
Rąkcice

Rąkcice – wieś w Polsce położona w województwie mazowieckim, w powiecie płockim, w gminie Mała Wieś.
Wieś szlachecka położona była w drugiej połowie XVI wieku w ziemi wyszogrodzkiej. W latach 1975–1998 miejscowość administracyjnie należała do województwa płockiego.

</doc>
<doc id="375427" url="https://pl.wikipedia.org/wiki?curid=375427" title="Rąkczyn">
Rąkczyn

Rąkczyn – wieś w Polsce położona w województwie łódzkim, w powiecie poddębickim, w gminie Poddębice.
Wieś Rąkczyno własność opactwa cystersów w Sulejowie położona była w końcu XVI wieku w powiecie łęczyckim województwa łęczyckiego.
Według legendy wioska powstała w połowie średniowiecza na skutek pracy osiadłych tam chłopów, stąd nazwa – Rąk-czyn. Początkowo Rąkczyn dzielił się na Rąkczyn właściwy i Kolonie Rąkczyn, które po pewnym czasie połączone zostały w jedną wioskę. W wiekach późniejszych Rąkczyn zachowywał charakter zagrodowy. Rąkczyn tworzy jedno sołectwo z wioskami: Byczyna i Kolonia Byczyny. W latach 1975–1998 miejscowość położona była w województwie sieradzkim.

</doc>
<doc id="375428" url="https://pl.wikipedia.org/wiki?curid=375428" title="Rąpice">
Rąpice

Rąpice () – wieś w Polsce położona w województwie lubuskim, w powiecie słubickim, w gminie Cybinka.
W latach 1975–1998 miejscowość administracyjnie należała do województwa zielonogórskiego.
Miejscowość położona jest na drodze lokalnej Cybinka – Rąpice – Maszewo, w pobliżu rzeki Odra.
W miejscowości działał klub piłkarski Ludowy Klub Sportowy „Odra” Rąpice, który wycofał się z rozgrywek B-klasy na półmetku sezonu 2021/2022.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="375429" url="https://pl.wikipedia.org/wiki?curid=375429" title="Rąpin">
Rąpin

Rąpin – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko. W pobliżu wsi znajdują się jeziora Lubowo oraz Rąpino.
Historia i osobliwości.
Wieś założona w 1747 jako osada olęderska. Przybyszami byli koloniści polscy w liczbie 22 osób. Oprócz kościoła (1898-1903) do osobliwości wsi należą:
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:

</doc>
<doc id="375430" url="https://pl.wikipedia.org/wiki?curid=375430" title="Rąty">
Rąty

Rąty (dodatkowa nazwa w j. kaszub. Rątë) – wieś kaszubska w Polsce, położona w województwie pomorskim, w powiecie kartuskim, w gminie Somonino, na turystycznym szlaku Wzgórz Szymbarskich i na północ od jeziora Rąty.
W latach 1975–1998 wieś administracyjnie należała do województwa gdańskiego.
Historia.
W 1906 miejsce protestu kaszubskiego przeciw nauczaniu religii w języku niemieckim. Doszło do bojkotu lekcji religii po niemiecku. Miejscowi Kaszubi domagali się nauczania po polsku. Strajk szkolny rozszerzył się na cały ówczesny powiat kartuski i zaborczą prowincję Prusy Zachodnie. Doszło do licznych represji (powiązanych z wysokimi grzywnami pieniężnymi i masowymi zwolnieniami Kaszubów z pracy) ze strony sądownictwa pruskiego zaborcy.

</doc>
<doc id="375431" url="https://pl.wikipedia.org/wiki?curid=375431" title="Rdutów">
Rdutów

Rdutów – wieś w Polsce położona w województwie wielkopolskim, w powiecie kolskim, w gminie Chodów.
Rdułtów (Rdutów) był wsią arcybiskupstwa gnieźnieńskiego w powiecie łęczyckim województwa łęczyckiego w końcu XVI wieku. Do 1953 roku istniała gmina Rdutów. W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona jest ok. 7 km na południowy wschód od Kłodawy. Przez wieś przebiega linia kolejowa Warszawa Zachodnia - Poznań Główny (najbliższa stacja - Turzynów - 2 km). Pierwszy dokument wymieniający wieś został wystawiony w 1355 r. Dawna jej nazwa brzmiała "Rudołtów" (lub "Rdułtów"). Była własnością arcybiskupów gnieźnieńskich. Obok wsi znajdował się folwark.
Kościół.
Klasycystyczny kościół św. Jana Chrzciciela został wzniesiony w 1800 r., a restaurowany w latach 1871-1872. Przed elewację frontową wysunięty jest rozczłonkowany pilastrami - ryzalit, zwieńczony trójkątnym szczytem. Za nim wznosi się czworoboczna wieża z obeliskiem na szczycie. Ołtarz główny pochodzi z XIX wieku. W barokowo-klasycystycznych ołtarzach bocznych z ok. 1800 r. umieszczone są obrazy św. Jana, św. Kazimierza i Matki Boskiej Bolesnej. Dwa konfesjonały i stalle - klasycystyczne, pochodzą z pierwszej połowy XIX wieku. Ciekawym zabytkiem jest obraz Adoracji Dzieciątka z aniołem i św. Józefem namalowany na desce zapewne w XVI wieku, analogiczny do szesnastowiecznego obrazu włoskiego znajdującego się w zbiorach Muzeum Narodowego w Warszawie. Na cmentarzu, w dwóch bezimiennych mogiłach zostali pochowani żołnierze polscy polegli we wrześniu 1939 r.
Rdutowska parafia, erygowana w 1434 r., administracyjnie należy do dekanatu krośniewickiego (diecezja łowicka).
Zabytki.
Do rejestru zabytków nieruchomych zostały wpisane obiekty:

</doc>
<doc id="375432" url="https://pl.wikipedia.org/wiki?curid=375432" title="Rdzawa">
Rdzawa

Rdzawa – wieś w Polsce położona w województwie małopolskim, w powiecie bocheńskim, w gminie Trzciana.
W latach 1975–1998 miejscowość administracyjnie należała do województwa tarnowskiego. Integralne części miejscowości: Na Górach, Na Stawach.
Położenie.
Wieś leży w Karpatach Zachodnich na obszarze: Pogórza Wiśnickiego, na wysokości 270–454 m n.p.m. (Tarnawska Góra). Zajmuje płaskie rozszerzenie dna potoku Przeginii, jego dopływu Rdzawki oraz zbocza po obu stronach tych potoków.
Miejscowość znajduje się na południowym skraju powiatu bocheńskiego i sąsiaduje z Kamionną, Kierlikówką i Ujazdem należącymi również do gminy Trzciana, oraz ze Zbydniowem i Tarnawą należącymi do gminy Łapanów, a także od południa ze Starym Rybiem należącym już do powiatu limanowskiego.
Odległość wsi od najbliższych miast: do Bochni – 24 km, do Limanowej – 22 km, do Nowego Wiśnicza – 16 km.
Miejscowość położona jest w płaskim rozszerzeniu kotliny potoku Przeginia wśród wzgórz otaczających ją ze wszystkich stron w pobliżu wzniesień Beskidu Wyspowego. W miejscowości znajduje się utworzone w 2006 gminne centrum turystyki, rekreacji i sportu, zajmujące teren dawnego dworku (obecnie w Sądeckim Parku Etnograficznym), parku podworskiego i przyległe tereny pomiędzy parkiem a korytem Przegini.
W miejscowości znajduje się naturalne kąpielisko „Skałki w Rdzawie” na potoku Przeginia. Koryto rzeki jest kamienne, z wyżłobionymi przez wodę głębokimi rowami, jazami, nieckami, licznymi bystrzami i kaskadami.

</doc>
<doc id="375433" url="https://pl.wikipedia.org/wiki?curid=375433" title="Rdzawka (wieś)">
Rdzawka (wieś)

Rdzawka – wieś w Polsce, położona w województwie małopolskim, w powiecie nowotarskim, w gminie Rabka-Zdrój.
W latach 1975–1998 wieś administracyjnie należała do województwa nowosądeckiego.
Przez wieś przechodzi łącząca Kraków z Zakopanem droga krajowa nr 47, będąca częścią Zakopianki, przy której mieści się drewniany kościół pw. Świętego Krzyża z 1757 roku. Majątek w 1774 r. należał do hr. Józefa Wodzickiego.

</doc>
<doc id="375434" url="https://pl.wikipedia.org/wiki?curid=375434" title="Rdziostów">
Rdziostów

Rdziostów – wieś w Polsce położona w województwie małopolskim, w powiecie nowosądeckim, w gminie Chełmiec. Rdziostów leży w Kotlinie Sądeckiej, u podnóża Beskidu Wyspowego, na lewym brzegu Dunajca, przy drodze powiatowej Limanowa – Chełmiec. We wsi działa szkoła podstawowa.
Historia.
Nazwa wsi pochodzi najprawdopodobniej od gwarowej nazwy rdestu ("rdziost") lub żywokostu ("zrost"). Istnieją jednak stare zapiski o innej nazwie tej miejscowości – Świerc. Pierwsze ślady osadnictwa, które odkryte zostały na wzniesieniu zwanym "grodzisko", pochodzą z okresu kultury łużyckiej i okresu wczesnośredniowiecznego.
Akt lokacyjny wieś otrzymała w 1293 r. z rąk Gryfiny, ksieni klasztoru klarysek starosądeckich i od tego czasu aż do XVII wieku (sekularyzacja dóbr dokonana przez Józefa II Habsburga) wchodziła prawie w całości (część była szlachecka) w skład dóbr klasztornych. Wieś położona była w drugiej połowie XVI wieku w powiecie sądeckim województwa krakowskiego.
W okresie I wojny światowej we wsi stacjonowała bateria legionowa, której zadaniem było ostrzeliwanie drogi położonej po przeciwnej stronie Dunajca, a w jednym z tutejszych domów stacjonował wówczas Józef Piłsudski. W czasie II wojny światowej Rdziostów stał się miejscem straceń.
W latach 1975–1998 miejscowość administracyjnie należała do województwa nowosądeckiego. 

</doc>
<doc id="375435" url="https://pl.wikipedia.org/wiki?curid=375435" title="Rdzów">
Rdzów

Rdzów – wieś w Polsce położona w województwie mazowieckim, w powiecie przysuskim, w gminie Potworów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego. W Rdzowie stał dwór Dziedzica, po którym nie ma już śladu. Był to największy dwór w powiecie przysuskim (wcześniej w województwie radomskim). Wieś Rdzów prawdopodobnie wcześniej była w skupieniu, teraz jest podzielona na dzielnice. Gdy wybuchła II wojna światowa, Rdzów został spalony zostało tylko kilka domów, a ludność Rdzowa została wywieziona do Niemiec. Po II wojnie światowej ludność wróciła i odbudowała domy ale dworku nie udało się odbudować, zajęli go Niemcy i spalili. Niedaleko dworku ludność postawiła figurę Św. Jana, która stoi do dziś. W Rdzowie jest wiele kapliczek – najstarsza pochodzi z roku 1847.
Wierni kościoła rzymskokatolickiego należą do parafii św. Doroty w Potworowie.

</doc>
<doc id="375436" url="https://pl.wikipedia.org/wiki?curid=375436" title="Rdzuchów">
Rdzuchów

Rdzuchów – wieś w Polsce położona w województwie mazowieckim, w powiecie przysuskim, w gminie Potworów.
Prywatna wieś szlachecka "Rzuchów", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Najświętszego Serca Pana Jezusa w Sadach-Kolonii.

</doc>
<doc id="375437" url="https://pl.wikipedia.org/wiki?curid=375437" title="Rdzuchów-Kolonia">
Rdzuchów-Kolonia

Rdzuchów-Kolonia – wieś w Polsce położona w województwie mazowieckim, w powiecie przysuskim, w gminie Potworów.
W latach 1975–1998 miejscowość administracyjnie należała do województwa radomskiego.
W miejscowości, w zaniedbanym parku podworskim rośnie okazały dąb szypułkowy, będący już w fatalnym stanie, to drzewo o obwodzie pnia 766 cm i wysokości 18 m.
Wierni kościoła rzymskokatolickiego należą do parafii Najświętszego Serca Pana Jezusa w Sadach-Kolonii. 
We wsi stała drewniana, sosnowa kaplica o konstrukcji zrębowej, ufundowana w 1786 przez Franciszka Kietlińskiego herbu Odrowąż. W 2006 przeniesiona została do Muzeum Wsi Radomskiej w Radomiu.

</doc>
<doc id="375438" url="https://pl.wikipedia.org/wiki?curid=375438" title="Reblino">
Reblino

Reblino (niem.: "Reblin", też "Alt Reblin") – wieś w Polsce położona w województwie pomorskim, w powiecie słupskim, w gminie Kobylnica przy trasie linii kolejowej Stargard-Słupsk-Gdańsk, z przystankiem Reblino.
W latach 1975–1998 miejscowość administracyjnie należała do województwa słupskiego.

</doc>
<doc id="375439" url="https://pl.wikipedia.org/wiki?curid=375439" title="Reczewo">
Reczewo

Reczewo – wieś w Polsce położona w województwie mazowieckim, w powiecie sierpeckim, w gminie Gozdowo.
Prywatna wieś duchowna położona była w drugiej połowie XVI wieku w powiecie bielskim województwa płockiego. W latach 1975–1998 miejscowość administracyjnie należała do województwa płockiego, nad rzeką Sierpienicą. W granicach wsi znajduje się las, zawany potocznie "Reczewskim", olszynka i sad.

</doc>
<doc id="375440" url="https://pl.wikipedia.org/wiki?curid=375440" title="Reczpol">
Reczpol

Reczpol – wieś w Polsce położona w województwie podkarpackim, w powiecie przemyskim, w gminie Krzywcza. Wieś położona nad rzeką San.
W latach 1975–1998 miejscowość administracyjnie należała do województwa przemyskiego.
Pierwotną nazwę "Uhreczpole" uproszczono pod koniec XV w. do "Hreczpole", a następnie do połowy XVIII w. istniała wersja "Reczpole", co uproszczono do pisowni Reczpol. K Szwajca określa, że nazwa miejscowości powstała z wyrażenia „Węgierskie pole”, co miało się wiązać z osadzeniem na ziemi reczpolskiej żołnierzy najemnych pochodzenia węgierskiego.
W zachodniej części miejscowości zwanej „Karczma”, 50 m od drogi w stronę północną, J. Wróbel odnalazł siekierkę krzemienną prawdopodobnie z okresu brązu, która znajduje się w Muzeum Narodowym Ziemi Przemyskiej, a jeszcze bardziej na zachód odkryto kopce nieznanego pochodzenia. Dokładniejszych badań tych terenów w ramach programu archeologicznego Zdjęcia Polski jeszcze nie prowadzono.
Pierwsze wzmianki o Uhreczpolu (Reczpolu) pochodzą z 1437. Miejscowość wtedy należała do Michała Wapowskiego i miała sołtysa, a więc była osadzona na prawie niemieckim.
7 września 1668 roku Mikołaj Henryk Firlej, proboszcz krasiczyński, na prośbę Wasyla Pasławskiego, popa we wsi Reczpol (Hreczpol), wskutek zniszczenia poprzedniego przywileju na popostwo, wydanego przez Marcina Krasickiego, określa na nowo prawa i obowiązki wspomnianego popa.
We wsi znajduje się zabytkowa cerkiew greckokatolicka pw. Opieki NMP, przez długi czas filia parafii greckokatolickiej w Krzywczy, położona we wschodniej części wioski. 
Szkoła ludowa powstała w Reczpolu jeszcze w XIX w. W 1900 oddano do użytku nowy budynek dla potrzeb szkoły jednoklasowej, który postawiono z funduszów Towarzystwa Szkoły Ludowej.
W czasie I wojny światowej, gdy trwało oblężenie twierdzy Przemyśl, w Reczpolu stacjonowały wojska rosyjskie, które zajęły do swego użytku najlepsze gospodarstwa, jak również szkołę. W północno-zachodniej stronie wsi, na wzgórzach umieścili artylerię, po polach porobili okopy i rowy strzeleckie. We wsi przebywało ponad tysiąc żołnierzy. Oprócz tego w Reczpolu znalazła schronienie ludność z kilku wsi spod Przemyśla, leżących w rejonie fortecznym. Żołnierze rekwirowali żywność, a warunki życiowe i sanitarne były bardzo ciężkie. Z tego powodu wybuchły epidemie tyfusu, cholery i czerwonki. Było wiele przypadków śmiertelnych.
13 maja 1915 Reczpol został oswobodzony od nieprzyjaciela. Było to święto Wniebowstąpienia Pańskiego. W najgorszym stanie pozostał budynek szkoły, który zajmowali żołnierze rosyjscy. Dewastacja budynku była niesamowita. W dniu 11 kwietnia 1921 rozpoczęto budowę nowej szkoły, którą po roku oddaniu do użytku. W październiku 1924 szkołę w Reczpolu przekształcono z jednoklasowej na dwuklasową, a 14 listopada 1930 otworzono świetlicę szkolną, gdzie dzieci mogły spędzać wolny czas na zabawach i grach towarzyskich jak również na dodatkowej nauce pod okiem nauczycielki. Przy świetlicy prężnie działał Związek Strzelecki. W 1936 odbył się w Przemyślu Kongres Eucharystyczny, w którym brały udział dzieci i nauczycielstwo z reczpolskiej szkoły. Na tę uroczystość udano się furmankami. Na pamiątkę Kongresu za fundusze kilku gospodarzy wybudowano przy drodze kapliczkę, gdzie umieszczono obraz Serca Pana Jezusa. Drugi obraz znajdował się w szkole.
W roku 1938r. Reczpol liczył 720 mieszkańców wsi. Podczas II wojny światowej w miejscowości stacjonowały wojska niemieckie. Z tego okresu pochodzi budynek strażnicy granicznej (San był granicą pomiędzy Rosją Sowiecką a Niemcami do 21 lipca 1941 r.) użytkowany jako szkoła do lutego 2006 r. W latach 70. zbudowano w pobliżu tego budynku dom nauczyciela. W lutym 2006 r. oddano do użytku nową szkołę.
Obok nowej szkoły znajduje się świetlica wiejska, która po II wojnie światowej spełniała funkcję spichlerza.
Przy drodze do Przemyśla utworzono rezerwat przyrody Brzoza Czarna o powierzchni 2,60 ha, należący do Parku Krajobrazowego Pogórza Przemyskiego. Objęto tu ochroną naturalne stanowisko brzozy czarnej. Drzewo to występuje w rozproszeniu w środkowej i południowej Polsce. O rezerwacie informuje tablica umieszczona blisko drogi.
Integralne części Reczpola noszą nazwy: Karczma, Za rzeką, Pod dębem, Błoto, Łąki, Hańcowy Łaz, Równie, Kijów, Działy, Jamburówka i Centrum (RC).
W lipcu 2008 Wójtem Gminy Krzywcza został mieszkaniec Reczpola - Witold Szpytman. Natomiast Starostą Przemyskim II kadencji był Stanisław Bajda, również mieszkaniec wsi, a obecnie Członek Zarządu Województwa Podkarpackiego.
W drugiej połowie 2009 znacznie poprawiono stan dróg gminnych. Został wylany nowy asfalt, poszerzono jezdnie, pogłębiono rowy oraz utwardzono pobocza.
W grudniu 2009 teren kościoła, oddanego do użytku we wrześniu 2006r., został całkowicie ogrodzony. Zmodernizowano również świetlicę wiejską, w której mieści się także biblioteka. Wymieniono m.in. rynny spadowe i pokrycie dachu oraz zburzono altanę ściśle przylegającą do budynku. Ponadto została odmalowana zewnętrzna część elewacji budynku. 
28 czerwca 2010 roku oddano do użytku nowy odcinek drogi asfaltowej o długości 389 metrów od Centrum (skrzyżowanie dróg obok nowego Kościoła) w kierunku na Karczmę. 5 listopada 2010 roku oddano do użytku drogę asfaltową przez Karczmę.
28 sierpnia 2011 roku w Reczpolu, na terenie Publicznej Szkoły Podstawowej, odbyły się Dożynki Powiatu Przemyskiego.
Linki zewnętrzne.
 

</doc>
<doc id="375441" url="https://pl.wikipedia.org/wiki?curid=375441" title="Reczul">
Reczul

Reczul – wieś w Polsce położona w województwie łódzkim, w powiecie skierniewickim, w gminie Głuchów.
W latach 1975–1998 miejscowość administracyjnie należała do województwa skierniewickiego.

</doc>
<doc id="375442" url="https://pl.wikipedia.org/wiki?curid=375442" title="Reczyn">
Reczyn

Reczyn – wieś w Polsce położona w województwie mazowieckim, w powiecie płockim, w gminie Bodzanów.
W latach 1975–1998 miejscowość administracyjnie należała do województwa płockiego.
23 sierpnia 2003 roku odbyła się impreza upamiętniająca tamto wydarzenie. W miejscu lądowania odsłonięto kamień z płytą pamiątkową z nazwiskami wszystkich lotników. W wydarzeniu brali udział żyjący piloci, członkowie załogi, ich rodziny oraz przedstawiciele samorządu.

</doc>
<doc id="375443" url="https://pl.wikipedia.org/wiki?curid=375443" title="Redaki">
Redaki

Redaki (niem. "Charlottenwerder") – wieś w Polsce, położona w województwie warmińsko-mazurskim, w powiecie iławskim, w gminie Susz, przy trasie linii kolejowej Iława – Malbork (stacja kolejowa PKP Redaki).
W latach 1975–1998 miejscowość należała administracyjnie do województwa elbląskiego.
Nazwa.
12 listopada 1946 r. nadano miejscowości polską nazwę Redaki.
Historia.
W 1933 r. w miejscowości mieszkały 242 osoby, a w 1939 r. – 264 osoby.

</doc>
<doc id="375444" url="https://pl.wikipedia.org/wiki?curid=375444" title="Redczyce">
Redczyce

Redczyce – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 91 mieszkańców. Jest 37. co do wielkości miejscowością gminy Żnin.
Zbrodnie wojenne.
W roku 2015 Pracownia Badań Historycznych i Archeologicznych Pomost przeprowadziła tam ekshumację kilkudziesięciu Niemców, zamordowanych w styczniu 1945 przez Armię Czerwoną, żołnierzy Wehrmachtu, kobiet i dzieci.

</doc>
<doc id="375445" url="https://pl.wikipedia.org/wiki?curid=375445" title="Redecz Kalny">
Redecz Kalny

Redecz Kalny – wieś w Polsce położona w województwie kujawsko-pomorskim, w powiecie włocławskim, w gminie Lubraniec. Znajdują się tu zabytki, m.in.: zespół dworski z parkiem krajobrazowym, aleją kasztanową, grabową oraz dwoma dębami objętymi ochroną jako zabytki przyrody.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 262 mieszkańców. Jest czwartą co do wielkości miejscowością gminy Lubraniec.

</doc>
<doc id="375446" url="https://pl.wikipedia.org/wiki?curid=375446" title="Redecz Krukowy">
Redecz Krukowy

Redecz Krukowy – wieś w Polsce położona w województwie kujawsko-pomorskim, w powiecie włocławskim, w gminie Brześć Kujawski.
Integralnymi częściami wsi są: Kolonia Redecka, Parcele, Stara Wieś.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 165 mieszkańców. Jest piętnastą co do wielkości miejscowością gminy Brześć Kujawski.
We wsi znajduje się Muzeum Techniki Rolniczej i Gospodarstwa Wiejskiego w Redczu Krukowym oraz Kujawskie Muzeum Kolei.

</doc>
<doc id="375447" url="https://pl.wikipedia.org/wiki?curid=375447" title="Redecz Wielki-Parcele">
Redecz Wielki-Parcele

Redecz Wielki-Parcele – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 187 mieszkańców. Jest piętnastą co do wielkości miejscowością gminy Lubraniec.

</doc>
<doc id="375448" url="https://pl.wikipedia.org/wiki?curid=375448" title="Redecz Wielki-Wieś">
Redecz Wielki-Wieś

Redecz Wielki-Wieś – wieś w Polsce położona w województwie kujawsko-pomorskim, w powiecie włocławskim, w gminie Lubraniec. 
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 123 mieszkańców. Jest 29. co do wielkości miejscowością gminy Lubraniec.

</doc>
<doc id="375449" url="https://pl.wikipedia.org/wiki?curid=375449" title="Redęcin">
Redęcin

Redęcin (kaszb. "Redãcënò", niem. "Reddentin") – osada w Polsce położona w województwie pomorskim, w powiecie słupskim, w gminie Słupsk.
W latach 1975–1998 miejscowość administracyjnie należała do województwa słupskiego.

</doc>
<doc id="375450" url="https://pl.wikipedia.org/wiki?curid=375450" title="Redkowice">
Redkowice

Redkowice (kaszb. "Redkòjce" lub też "Redkòwice", niem. "Rettkewitz") – wieś kaszubska w Polsce, położona w województwie pomorskim, w powiecie lęborskim, w gminie Nowa Wieś Lęborska. 
W latach 1975–1998 miejscowość administracyjnie należała do województwa słupskiego.
Wieś jest siedzibą sołectwa Redkowice, w którego skład wchodzą również Niebędzino, Żelazkowo oraz Kanin.
Na terenie wsi znajdują się zabytkowe pomniki przyrody jak i ponad 150-letnia kaplica (obecnie nie używana).
W Redkowicach mieści się siedziba Klubu Sportowego Zenit Redkowice, która obecnie występuje w słupskiej A Klasie.

</doc>
<doc id="375451" url="https://pl.wikipedia.org/wiki?curid=375451" title="Redlanka">
Redlanka

Redlanka – wieś w Polsce położona w województwie mazowieckim, w powiecie grodziskim, w gminie Żabia Wola.
Wieś Redlanka wchodzi w skład sołectwa "Petrykozy".
W latach 1975–1998 miejscowość administracyjnie należała do województwa skierniewickiego.

</doc>
<doc id="375452" url="https://pl.wikipedia.org/wiki?curid=375452" title="Redlica (osada)">
Redlica (osada)

Redlica (do 1945 niem. "Marienthal") – osada w Polsce położona w województwie zachodniopomorskim, w powiecie polickim, w gminie Dobra (Szczecińska). Leży przy drodze gminnej pomiędzy Wąwelnicą a Bezrzeczem na zachodnim stoku Wału Bezleśnego.
Według danych urzędu gminy z 30 czerwca 2008 wieś miała 62 zameldowanych mieszkańców.
Sołectwo Skarbimierzyce stanowią dwie wsie: Skarbimierzyce i Redlica.
Historia.
W średniowieczu obszary Redlicy stanowiły uposażenie Fundacji Mariackiej ("Marienstift"), a później klasztoru św. Jana ("Johanniskloster"). W 1841 r. powstał tu folwark na gruntach majątku rolniczego w Wołczkowie. W 1823 r. folwark liczył 273 morgi ziemi, hodowano 20 koni i 60 sztuk bydła. Pod koniec XIX w. Redlica znalazła się na trasie Kolei Randowskiej (niem. "Randower Bahn" ), która prowadziła od Stobna Szczecińskiego do Nowego Warpna. W 1939 r. majątek liczył 136 ha gruntów ornych i był własnością Augusta Hildacha. 15.10.1939 Redlica weszła w skład Wielkiego Miasta Szczecina.
Od 1 lipca 1947 obowiązuje nazwa Redlica.
Linki zewnętrzne.
redlica.pl

</doc>
<doc id="375453" url="https://pl.wikipedia.org/wiki?curid=375453" title="Redlice">
Redlice

Redlice (niem. "Rädlitz") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="375454" url="https://pl.wikipedia.org/wiki?curid=375454" title="Redlin">
Redlin

Redlin – wieś w Polsce położona w województwie mazowieckim, w powiecie białobrzeskim, w gminie Wyśmierzyce.
Wieś szlachecka Radlin położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Teresy z Ávili w Wyśmierzycach lub do parafii Zwiastowania Najświętszej Maryi Panny w Jasionnej.

</doc>
<doc id="375455" url="https://pl.wikipedia.org/wiki?curid=375455" title="Redlino">
Redlino

Redlino (niem. "Redlin") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 288 mieszkańców.
Osada wchodząca w skład sołectwa:
Geografia.
Wieś leży ok. 8 km na północny zachód od Białogardu, między Karlinem a Białogardem, przy drodze wojewódzkiej nr 163.
Historia.
W roku 1484 właścicielami wsi była rodzina Bonin, od roku 1695 rodzina Molzahn a od 1726 roku wieś należała do rodziny Hardt. W 1856 r. powstała szkoła, miejscowość liczyła 404 mieszkańców,w 1939 r. liczba mieszkańców spadła do 383. 
Zabytki i ciekawe miejsca.
Budynki mieszkalne o konstrukcji ryglowej (zagroda nr 7, nr 8), budynek inwentarski (zagroda nr 19), stodoła o konstrukcji szachulcowej zbudowana w 1786 roku - jest najstarszym obiektem zabudowy zagrodowej w powiecie. 
Nieczynny cmentarz ewangelicki o pow. 0,90 ha z zabytkowym układem przestrzennym, aleją 36 lip drobnolistnych o obw. 108 - 238 cm jako pomnik przyrody, cis w runie rośnie bluszcz, konwalia majowa, barwinek, śnieżyczka przebiśnieg.
Przyroda.
700 m od miejscowości znajduje się aleja 70 lip drobnolistnych o obw. 150 - 250 cm i wys. 25 - 35 m.
Gospodarka.
W Redlinie mieści się jeden z największych pracodawców w gminie - zakład drogowo - transportowy.
Znajduje się ujęcie wody, które zaopatruje w wodę Lulewice, Lulewiczki, Żelimuchę i Karlino.
Miejscowość jest przyłączona do sieci gazowej.
Turystyka.
We wsi jest stadnina koni oferująca możliwość nauki jazdy konnej. 
Kultura i sport.
W miejscowości jest boisko sportowe.
Komunikacja.
W Redlinie znajduje się przystanek komunikacji autobusowej.

</doc>
<doc id="375456" url="https://pl.wikipedia.org/wiki?curid=375456" title="Redliny">
Redliny

Redliny – wieś w Polsce położona w województwie zachodniopomorskim, w powiecie kamieńskim, w gminie Świerzno.
W latach 1975–1998 miejscowość administracyjnie należała do województwa szczecińskiego.

</doc>
<doc id="375458" url="https://pl.wikipedia.org/wiki?curid=375458" title="Redociny">
Redociny

Redociny – wieś w Polsce położona w województwie łódzkim, w powiecie pabianickim, w gminie Dłutów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="375459" url="https://pl.wikipedia.org/wiki?curid=375459" title="Reduchów">
Reduchów

Reduchów – wieś w Polsce położona w województwie łódzkim, w powiecie zduńskowolskim, w gminie Szadek.
W latach 1975–1998 miejscowość administracyjnie należała do województwa sieradzkiego.

</doc>
<doc id="375460" url="https://pl.wikipedia.org/wiki?curid=375460" title="Reducin">
Reducin

Reducin – wieś w Polsce położona w województwie mazowieckim, w powiecie garwolińskim, w gminie Górzno.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Jana Chrzciciela w Górznie.

</doc>
<doc id="375461" url="https://pl.wikipedia.org/wiki?curid=375461" title="Reducz">
Reducz

Reducz – wieś w Polsce położona w województwie łódzkim, w powiecie piotrkowskim, w gminie Łęki Szlacheckie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="375462" url="https://pl.wikipedia.org/wiki?curid=375462" title="Reduty">
Reduty

Reduty (dodatkowa nazwa w języku białoruskim Рудуты) – wieś w Polsce położona w województwie podlaskim, w powiecie bielskim, w gminie Orla.
W latach 1975–1998 miejscowość administracyjnie należała do województwa białostockiego.
Wzmiankowana w dokumencie pisanym z 1577 roku jako Rudołty a w XVII wieku występuje także pod nazwą Rudolin. W brzmieniu gwarowym "Ruduty". Nazwa może pochodzić od zalegającej na bagnistych brzegach Orlanki rudy darniowej. Badacze toponimii przychylają się raczej do poglądu, że jest to nazwa rodowa pochodząca od staroniemieckiego imienia Rudold lub Rudolt.
Nazwa Reduty została wprowadzona nielegalnie (tj. bez przewidzianej prawem procedury zakończonej ogłoszeniem zmiany w Monitorze Polskim).
Prawosławni mieszkańcy wsi należą do parafii św. Michała Archanioła w Orli, a wierni kościoła rzymskokatolickiego należą do parafii św. Zygmunta w Kleszczelach.

</doc>
<doc id="375463" url="https://pl.wikipedia.org/wiki?curid=375463" title="Redy">
Redy

Redy – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="375464" url="https://pl.wikipedia.org/wiki?curid=375464" title="Redykajny">
Redykajny

Redykajny (niem. "Redigkainen") – wieś w Polsce na Warmii położona w województwie warmińsko-mazurskim, w powiecie olsztyńskim, w gminie Dywity, nad jeziorem o tej samej nazwie. W latach 1975–1998 miejscowość administracyjnie należała do województwa olsztyńskiego.
Wieś warmińska, leżąca nad jeziorem Redykajny oraz w sąsiedztwie doliny rzeki Łyny, na północny zachód od Olsztyna (w sąsiedztwie dzielnicy Redykajny). Część dawnej wsi Redykajny obecnie znajduje się w granicach miasta Olsztyn.
Historia.
Wieś założona na miejscu dawnej osady Prusów. Nazwa wsi wywodzi się z języka staropruskiego (pierwotna nazwa "Raynkaym" odnosi się do dworu-zagrody: kaym, pierwszy człon odosobowy – można byłoby więc tłumaczyć jako zagroda Raina/Raine, zagroda należąca do Prusa o imieniu Rayn/Raine). Nazwa wsi w dokumentach zapisywana była jako "Raynkaym" (1363), "Redecaim" (1521), "Radikaim" (1615), "Radkeim" (1656), "Redikaim" (1658), "Redigkainen" (od 1673 do 1945 r.). Polska nazwa Redykajny pojawia się w 1879 r. Akt lokacyjny dla wsi wystawiła kapituła warmińska, prawdopodobnie już w 1348 r. Lokowanie wsi na prawie chełmińskim odbyło się 22 lipca 1363 r., kiedy to Prusowi Sormentowi nadano 23 włóki. W 1785 r. we wsi było 13 domów. W XIX w. była to wieś polska (z ludnością polską).
W 1993 r. w Redykajnach mieszkały 93 osoby. W 2011 r. we wsi zbudowano asfaltową drogę.

</doc>
<doc id="375465" url="https://pl.wikipedia.org/wiki?curid=375465" title="Redzeń Drugi">
Redzeń Drugi

Redzeń Drugi – wieś w Polsce położona w województwie łódzkim, w powiecie sieradzkim, w gminie Burzenin.
W latach 1975–1998 miejscowość administracyjnie należała do województwa sieradzkiego. 
Położenie.
Wieś leży 9 km na zach. od Burzenina. Zajmuje pow. 472 ha. Mieszka tu 39 osób w 17 gospodarstwach. 
W skład sołectwa wchodzi także Krępica.
Zobacz też: Redzeń Pierwszy

</doc>
<doc id="375466" url="https://pl.wikipedia.org/wiki?curid=375466" title="Redzikowo (wieś)">
Redzikowo (wieś)

Redzikowo (kaszb. "Redzëkòwò", niem.: "Reitz") – wieś w Polsce położona w województwie pomorskim, w powiecie słupskim, w gminie Słupsk. Leży przy drodze krajowej nr 6. W sąsiedztwie wsi zlokalizowany jest węzeł "Redzikowo" południowej obwodnicy miasta Słupska.
Administracja.
Wieś jest siedzibą sołectwa Redzikowo, w którego skład wchodzi również miejscowość Wieszyno. W latach 1975–1998 miejscowość administracyjnie należała do województwa słupskiego.
Historia.
Wieś została po raz pierwszy wzmiankowana w 1288 roku w dokumencie księcia gdańskiego Mściwoja II, gdy przekazał wieś norbertankom. W późniejszym okresie była to własność szlachecka. W 1916 roku zbudowano tu lotnisko, a później szkołę lotniczą i osiedle wojskowe. W latach 1950-1999 na lotnisku stacjonował 28 Pułk Lotnictwa Myśliwskiego. Od 1975 roku do około 1993 roku lotnisko obsługiwało także połączenia cywilne (Port lotniczy Słupsk-Redzikowo).
Baza wojskowa.
Redzikowo jest miejscowością, przy której zaplanowano budowę amerykańskiej bazy lotniczej dla 10 dwustopniowych antyrakiet Ground Based Interceptor naziemnego systemu antybalistycznego Ground-Based Midcourse Defense, będących częścią tarczy antyrakietowej w Polsce. 17 września 2009 roku Barack Obama poinformował Donalda Tuska o zmianie planów i zaniechaniu budowy bazy, jednak po zmianie koncepcji na wykorzystanie systemu Aegis w lipcu 2010 roku rząd polski podpisał aneks do umowy i ponownie uruchomiono przygotowania do budowy – ostatecznie 13 maja 2016 zainaugurowano budowę bazy. Budowa miała być pierwotnie zakończona w grudniu 2018, jednak ten termin uległ przesunięciu o 4 lata – oficjalnie z powodu problemów z podwykonawcami i wzrostu kosztów budowy. Baza w Redzikowie ma być uzupełnieniem elementów systemu Aegis znajdujących się w Rumunii oraz na okrętach stacjonujących w bazie amerykańskiej marynarki wojennej w Rocie w Hiszpanii.
Sport i rekreacja.
Od roku 2009 funkcjonuje w Redzikowie Park Wodny.

</doc>
<doc id="375467" url="https://pl.wikipedia.org/wiki?curid=375467" title="Redzyńskie">
Redzyńskie

Redzyńskie – wieś w Polsce położona w województwie mazowieckim, w powiecie mińskim, w gminie Latowicz. Przez miejscowość przepływa rzeczka Lelilka, nazywana tu Ścieklą.
Wieś królewska Radzyńskie położona była w drugiej połowie XVI wieku w powiecie garwolińskim ziemi czerskiej województwa mazowieckiego.
W latach 1526-1795 wieś należała do starostwa latowickiego. W latach 1795-1809 – pod zaborem austriackim. Od 1809 r. w Księstwie Warszawskim, guberni warszawskiej, powiecie siennickim, a od 1866 r. w powiecie mińskim (od 1868 nazwa powiatu nowomiński). W latach 1870-1954 należała do gminy Iwowe, w latach 1955-1972 – do Gromadzkiej Rady Narodowej w Iwowym, od 1973 r. należy do gminy Latowicz. W latach 1919-1939 była w granicach województwa warszawskiego, 1939-1945 w Generalnym Gubernatorstwie, 1946-1975 w województwie warszawskim, od 1975 do 1998 r. – w granicach województwa siedleckiego. Od 1999 r. znajduje się w województwie mazowieckim.
Historia.
We wsi znajduje się cmentarzysko ciałopalne z okresu wpływów rzymskich (kultura pucharów lejkowatych). 
Pierwsze wzmianki o wsi pojawiły się w 1517 r. W 1560 r. we wsi było 24 gospodarstwa i karczma. W 1613 r. liczba gospodarstw wzrosła do 29. 
Wieś została zniszczona podczas wojen szwedzkich i w 1660 r. liczyła 8 domów i karczmę. Z 12¼ włók gruntów rolnych zasianych było 3½. 
W 1789 r. we wsi było 26 domów, w 1827 r. – 46 domów i 255 mieszkańców, a w 1880 r. – 31 domów i 229 mieszkańców. 
W 1924 r. powstała szkoła podstawowa. W 1929 r. założono Ochotniczą Straż Pożarną. W 1961 r. powstało Koło Gospodyń Wiejskich. 
W 1970 r. wieś liczyła 323 mieszkańców, a w 2000 r. 290 mieszkańców. Przyrost naturalny w latach 1970-2000 wyniósł -10,2%. W 1988 r. we wsi było 68 domów, w 2009 r. - 69 domów.
Etymologia.
Ludowa tradycja podaje, że miejscowość nazywano pierwotnie Łęciny (lub Łęty). Obecnie jest to obszar położony poza wsią, w pobliżu rzeczki „"Ściekli"”. W 1540 r. zapisano nazwę „"Rądzynskye"”. Nazwa późniejsza: Radzynskie i Rądzyńskie wskazuje, że została utworzona od słów: radzić – udzielać rad, rędzić – wyczesywać len, reda – oznaczającego podmokłą łąkę lub „Redlić” – oborywać kartofle. 
Inne wyjaśnienie wskazuje na założyciela wioski o nazwisku Radzymił, Radzywił lub rodzinę Redzyńskich, może Radzyńskich. W kronikach parafii Latowicz przetrwała z 1757 r. wzmianka o Felicjanie Radzińskim, być może jednym z potomków rodziny, do której należała miejscowość.

</doc>
<doc id="375468" url="https://pl.wikipedia.org/wiki?curid=375468" title="Regiele">
Regiele

Regiele – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.

</doc>
<doc id="375470" url="https://pl.wikipedia.org/wiki?curid=375470" title="Regielnica">
Regielnica

Regielnica (niem. "Regelnhof") – osada w Polsce położona w województwie warmińsko-mazurskim, w powiecie ełckim, w gminie Ełk. W latach 1975–1998 miejscowość administracyjnie należała do województwa suwalskiego.
Przez wieś przebiega linia EKW.
Miejscowość jest siedzibą parafii rzymskokatolickiej, należącej do dekanatu Ełk - Matki Bożej Fatimskiej, diecezji ełckiej.
Historia.
Wieś szlachecka powstała w 1484 r. W 1544 r. książę Albrecht nadał "Janowi Maleckiemu" (proboszcz ełcki) 5 włók i 20 morgów ziemi w Regielnicy. W 1821 r. we wsi było 34 mieszkańców. W 1905 r. wraz z Kałęczynem Regielnica stanowiła majątek ziemski, obejmujący 456 ha. W majątku tym była także cegielnia, mleczarnia tu gorzelnia. Obiekty te zniszczono w czasie drugiej wojny światowej. W 1938 r. ówczesne władze niemieckie, w ramach akcji germanizacyjnej, zmieniły dotychczasową urzędową nazwę wsi Regelnitzen na Regelnhof.

</doc>
<doc id="375471" url="https://pl.wikipedia.org/wiki?curid=375471" title="Regietów">
Regietów

Regietów (dodatkowa nazwa w języku rusińskim Реґєтів, trb. "Regietiw"; 1948–1968 Regetów) – wieś w Polsce położona w województwie małopolskim, w powiecie gorlickim, w gminie Uście Gorlickie.
Położenie geograficzne.
Regietów leży w pd.-zach. części Beskidu Niskiego w Karpatach Zachodnich. Wieś położona jest w dolinie potoku Regetówka. Od strony pd.-zach. ogranicza ją pasmo Jaworzynki (869 m n.p.m.) i Koziego Żebra (847 m n.p.m.). Od pn. wznosi się nad wsią góra Banne (583 m n.p.m.), od wsch. Rotunda (777 m n.p.m.), zaś od pd.-wsch. Jaworzyna Konieczniańska (881 m n.p.m.). Teren administracyjny wsi sięga na pd. po główny grzbiet wododziałowy Karpat w rejonie Przełęczy Regetowskiej (646 m n.p.m.), którym biegnie państwowa granica polsko-słowacka.
W latach 1975–1998 miejscowość administracyjnie należała do województwa nowosądeckiego.
16 września 1934 Regietów Niżny i Regietów Wyżny połączono w jedną Wieś.
Obecnie Regietów Niżny i Regietów Wyżny są integralnymi częściami miejscowości.
Historia.
Obecna wieś Regietów powstała po 1945 w wyniku połączenia dwóch wsi – Regetowa Wyżnego i Regetowa Niżnego. Regetów Niżny, podobnie jak sąsiedni Smerekowiec lokowano na prawie wołoskim w 1521. Regetów Wyżny powstał nieco później bo w drugiej połowie XVI wieku.
Obydwie wsie zostały całkowicie wysiedlone po II wojnie światowej w ramach akcji „Wisła”. Później w Regetowie Niżnym powstał PGR i wieś została ponownie zasiedlona, podczas gdy Regetów Wyżny pozostaje do dziś niemal bezludny (spośród pojedynczych zabudowań, warta uwagi jest znajdująca się tutaj prawosławna czasownia Przeniesienia Relikwii św. Mikołaja).
W Regetowie Niżnym znajdują się dwie prawosławne cerkwie pod wezwaniem św. Michała Archanioła:
W Regetowie Wyżnym znajdowała się też cerkiew greckokatolicka pod wezwaniem św. Michała Archanioła. Świątynię zbudowano w 1864, użytkowano do 1947 (tj. do czasu akcji „Wisła”), a w 1955 przewieziono do Żółkiewki w powiecie krasnostawskim. W trakcie montażu na nowym miejscu dokonano przebudowy obiektu. Obecnie jest to parafialny kościół polskokatolicki pod wezwaniem św. Jakuba Apostoła.
Zabytki.
Obiekty wpisane do rejestru zabytków nieruchomych województwa małopolskiego:
Turystyka.
Na terenie Regietowa mieści się studencka baza namiotowa SKPB Warszawa.

</doc>
<doc id="375472" url="https://pl.wikipedia.org/wiki?curid=375472" title="Regimin">
Regimin

Regimin – wieś w Polsce położona w województwie mazowieckim, w powiecie ciechanowskim, w gminie Regimin. Leży nad rzeką Łydynia.
W latach 1975–1998 miejscowość administracyjnie należała do województwa ciechanowskiego.
Miejscowość jest siedzibą gminy Regimin.

</doc>
<doc id="375473" url="https://pl.wikipedia.org/wiki?curid=375473" title="Regnów">
Regnów

Regnów – wieś w Polsce położona w województwie łódzkim, w powiecie rawskim, w gminie Regnów.
Od XIII w. Regnów jest siedzibą rzymskokatolickiej parafii Nawiedzenia NMP.
Wieś królewska w dzierżawie Regnów w ziemi rawskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego.
Miejscowość jest siedzibą gminy Regnów.
W Regnowie znajduje się zabytkowy kościół pw. Nawiedzenia NMP, z rokokowym ołtarzem głównym oraz amboną w kształcie łodzi z żaglem.
Urodził się tu Stanisław Wojciechowski, warszawski nauczyciel, od 1953 do 1974 dyrektor Liceum Ogólnokształcącego im. T. Reytana w Warszawie, autor dwuczęściowej monografii "Regnów: miejscowość ziemi rawsko-mazowieckiej w dokumentach i świadomości ludzi" (1993).
Zabytki.
Według rejestru zabytków nieruchomych na listę zabytków wpisane są obiekty:

</doc>
<doc id="375474" url="https://pl.wikipedia.org/wiki?curid=375474" title="Regów">
Regów

Regów – wieś w Polsce położona w województwie mazowieckim, w powiecie grodziskim, w gminie Baranów.
Wieś wchodzi w skład sołectwa "Regów-Gongolina".
W latach 1975–1998 miejscowość administracyjnie należała do województwa skierniewickiego.
We wrześniu 1944 Niemcy spacyfikowali wieś. Domy zostały spalone a kilkanaście osób hitlerowcy zamordowali.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Rygowo".

</doc>
<doc id="375475" url="https://pl.wikipedia.org/wiki?curid=375475" title="Regów Stary">
Regów Stary

Regów Stary – wieś w Polsce położona w województwie mazowieckim, w powiecie kozienickim, w gminie Gniewoszów.
W latach 1975–1998 miejscowość administracyjnie należała do województwa radomskiego.
Urodził się tu Stefan Kijak — żołnierz Legionów Polskich, oficer Wojska Polskiego w II Rzeczypospolitej i Polskich Sił Zbrojnych, kawaler Orderu Virtuti Militari oraz Zbigniew Hubert Badowski – porucznik artylerii w stanie spoczynku Wojska Polskiego, ofiara zbrodni katyńskiej.
Wierni kościoła rzymskokatolickiego należą do parafii Najświętszej Maryi Panny Królowej Różańca Świętego w Wysokim Kole.

</doc>
<doc id="375476" url="https://pl.wikipedia.org/wiki?curid=375476" title="Regut">
Regut

Regut – wieś w Polsce położona w województwie mazowieckim, w powiecie otwockim, w gminie Celestynów niedaleko Warszawy.
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Miejscowość nie zajmuje dużego terenu, ale jest bardzo charakterystyczna, bowiem w jej okolicy znajdują się lasy sosnowe i polodowcowe wydmy.
Historia i kultura.
Regut powstał w XVI wieku. Należał wtedy do starostwa osieckiego. Był wsią królewską. Część pierwszych mieszkańców Reguta nabyła swoje majątki w drodze okupu. Ks. Kacper Sadłocza na rozkaz króla zasiedlał tereny starostwa.
Na przełomie XVI i XVII w. Regut wyróżniał się na tle innych miejscowości na tym obszarze. Wykupowano nowe ziemie. Jest to dowód na to, że mieszkańcy wsi byli zamożni. Według zapisków z 1660 r. Regut został całkowicie spalony podczas wojen szwedzkich. Bardzo powoli został znowu zasiedlony i odbudowany. Zaczęły też powstawać inne miejscowości jak: Tabor, Podbiel, Ponurzyca. W Regucie jako pierwszej miejscowości w starostwie osieckim dokonano bardzo ważnej zmiany – zmieniono pańszczyznę na czynsz. Rozwinęła się uprawa wielu roślin, jednak trzeba było oddawać część plonów do folwarku Chrosna i dworu Osieck. Mimo iż mieszkaniec Reguta był najzamożniejszy ze wszystkich mieszkańców starostwa, nie mógł sam rozporządzać swoim majątkiem. Musiał bowiem utrzymywać swojego władcę w Osiecku.
Szansą na rozwój miała się stać Konstytucja 3 maja. Jednak rzeczywistość okazała się inna. Walki powstałe w obronie konstytucji nie ominęły również Reguta. Tu obozowały wojska polskie i przechodziły tędy wojska rosyjskie.
Przez to chłopi reguccy nie mogli nic zasiać na polach podczas insurekcji kościuszkowskiej. Znaczny rozkwit nastąpił w XIX w. Wtedy znowu Regut był jedną z najbogatszych miejscowości starostwa osieckiego.
Regut nie ma wielu zasłużonych ludzi, jednak jest jedna taka osoba, która niewątpliwie wpisała się w historię. Jest to Józef Sobota, znany rzeźbiarz. Jego dzieła w większości przepadły, ale część została wykupiona przez muzea (np. Państwowe Muzeum Etnograficzne) i kolekcjonerów. Więcej informacji o Józefie Sobocie można znaleźć w książce M. Prokopka "Życie i twórczość rzeźbiarska Józefa Soboty" oraz w książce Aleksandra Jackowskiego "O rzeźbach i rzeźbiarzach".
Wieś należy do Parafii Wniebowzięcia NMP w Celestynowie. W remizie strażackiej w niedziele (oprócz świąt) o godzinie 16:00 odprawiana jest Msza Święta.
W marcu 2020 opublikowany został reportaż „Jutro sianokosy” (napisany przez byłą mieszkankę Reguta, Martę Matosek), który opisuje losy jednego z najstarszych mieszkańca Reguta, Józefa Celińskiego oraz jego rodziny, od II wojny światowej aż po czasy współczesne. Książka ta relacjonuje w prozatorski sposób życie codzienne oraz przemiany gospodarcze i społeczne zachodzące w Regucie od lat 50., jak również prezentuje kulturę ludową mieszkańców Reguta i okolic: dożynki, zwyczaje weselne, śpiewki ludowe, prace gospodarcze i rolnicze.
Ochotnicza straż pożarna.
W Regucie, od 1927 roku działa Ochotnicza Straż Pożarna, obecnie jako stowarzyszenie. Oprócz działalności ratowniczo-gaśniczej, zabezpiecza imprezy masowe oraz prowadzi edukację z zakresu przeciw działania pożarom. Przy OSP działa Młodzieżowa Drużyna Pożarnicza.
Szkoła podstawowa.
Pierwsza szkoła w Regucie powstała w latach 20. XX w. W końcu 1922 roku dzieci rozpoczęły naukę w domu prywatnym. W 1926 roku mieszkańcy wybudowali budynek szkoły z jedną izbą lekcyjną i mieszkaniem dla nauczyciela. Składka po 50 ówczesnych zł od domostwa oraz materiał na budowę od mieszkańców i z mienia gromadzkiego pozwoliły na ukończenie budynku. Dzieci do nowej szkoły zaczęły uczęszczać od roku szkolnego 1927/28.
Od końca lat 50. XX w. Szkoła Podstawowa w Regucie mieści się w kolejnym budynku (budowany w latach 1956-58) przy ul. Wiatracznej 13. Jest tam oddział przedszkolaków, klasa "0" oraz klasy I-VI (docelowo po wprowadzeniu reformy oświaty z 2017 r. - I - VIII).
Klub piłkarski RKS Bór Regut.
Regut znany jest również z drużyny piłkarskiej RKS Bór Regut, która oficjalnie powstała w 2000 roku. W klubie jest drużyna seniorów, oldboyów, cheerleaderek oraz kilka drużyn młodzieżowych i dziecięcych. Klub dynamicznie się rozwija. Stadion piłkarski w Regucie, na którym rozgrywa swoje mecze, wybudowali mieszkańcy. Oficjalne otwarcie boiska nastąpiło 13 września 1998 roku. Rocznik 2005 w roku 2020 zdobył vice mistrzostwo Polski w Futsalu.
Przyroda i wypoczynek.
Miejscowość Regut położona jest w Mazowieckim Parku Krajobrazowym. Bliskość Warszawy, niespełna 60 min jazdy samochodem z centrum stolicy, powodują, że jest to atrakcyjne miejsce na weekendowe wypady za miasto. Dojechać można również koleją, stacja Celestynów znajduje się 2,5 km od Reguta. Lasy sosnowe, wydmy polodowcowe i wyznaczone szlaki turystyczne zachęcają do wędrówek. W sezonie można zbierać jagody i grzyby. W lasach można spotkać liczne gatunki dzikich zwierząt: dziki, lisy, sarny, łosie i inne.
Szlaki turystyczne:

</doc>
<doc id="375477" url="https://pl.wikipedia.org/wiki?curid=375477" title="Rejczuchy">
Rejczuchy

Rejczuchy (niem. "Karolinenhof") – wieś w Polsce położona w województwie warmińsko-mazurskim, w powiecie olsztyńskim, w gminie Barczewo.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="375478" url="https://pl.wikipedia.org/wiki?curid=375478" title="Rejmontów">
Rejmontów

Rejmontów – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość administracyjnie należała do województwa płockiego.

</doc>
<doc id="375479" url="https://pl.wikipedia.org/wiki?curid=375479" title="Rejna">
Rejna

Rejna – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 91 mieszkańców. Jest 23. co do wielkości miejscowością gminy Dąbrowa Biskupia.

</doc>
<doc id="375480" url="https://pl.wikipedia.org/wiki?curid=375480" title="Rejowiec-Kolonia">
Rejowiec-Kolonia

Rejowiec-Kolonia (dawn. "Rejowiec-Resztówka") – kolonia w Polsce położona w województwie lubelskim, w powiecie chełmskim, w gminie Rejowiec. Ma status osobnej miejscowości.
W latach 1975–1998 miejscowość administracyjnie należała do województwa chełmskiego. Od 1 stycznia 2006 wchodzi w skład powiatu chełmskiego (przedtem krasnostawskiego).

</doc>
<doc id="375481" url="https://pl.wikipedia.org/wiki?curid=375481" title="Rejów (województwo lubuskie)">
Rejów (województwo lubuskie)

Rejów – wieś w Polsce położona w województwie lubuskim, w powiecie nowosolskim, w gminie Nowe Miasteczko.
W latach 1975–1998 miejscowość administracyjnie należała do województwa zielonogórskiego.

</doc>
<doc id="375483" url="https://pl.wikipedia.org/wiki?curid=375483" title="Rejsyty">
Rejsyty

Rejsyty – osada w Polsce położona w województwie warmińsko-mazurskim, w powiecie elbląskim, w gminie Rychliki.
W latach 1975–1998 miejscowość administracyjnie należała do województwa elbląskiego.
Zabytki.
Grodzisko w Rejsytach to obiekt świetnie zachowany. Grodzisko posiada dookolny wał wysokości około 8 metrów. Dodatkowo od strony zachodniej i północnej grodzisko posiada drugi wał sięgający 2m. Wałom towarzyszą dwie fosy niewielkiej głębokości. To spory obiekt - rozmiary grodziska to 130 metrów na 110 metrów (licząc wały). Od strony zachodniej grodziska, na płaskowyżu, znajdowała się osada przygrodowa.

</doc>
<doc id="375484" url="https://pl.wikipedia.org/wiki?curid=375484" title="Rejsztokiemie">
Rejsztokiemie

Rejsztokiemie (dodatkowa nazwa w j. litewskim Raistiniai) – wieś w Polsce położona w województwie podlaskim, w powiecie sejneńskim, w gminie Puńsk.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="375485" url="https://pl.wikipedia.org/wiki?curid=375485" title="Rejterówka">
Rejterówka

Rejterówka – wieś w Polsce, położona w województwie świętokrzyskim, w powiecie staszowskim, w gminie Łubnice.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="375486" url="https://pl.wikipedia.org/wiki?curid=375486" title="Reklin">
Reklin

Reklin – wieś w Polsce położona w województwie wielkopolskim, w powiecie wolsztyńskim, w gminie Siedlec.
W okresie Wielkiego Księstwa Poznańskiego (1815-1848) miejscowość wzmiankowana jako Reklin należała do wsi większych w ówczesnym powiecie babimojskim rejencji poznańskiej. Reklin należał do tuchorskiego okręgu policyjnego tego powiatu i stanowił część majątku Karna, który należał wówczas do Jana Bnińskiego. Według spisu urzędowego z 1837 roku Reklin liczył 152 mieszkańców, którzy zamieszkiwali 11 dymów (domostw).
W latach 1975–1998 miejscowość administracyjnie należała do województwa zielonogórskiego.

</doc>
<doc id="375487" url="https://pl.wikipedia.org/wiki?curid=375487" title="Reklinek">
Reklinek

Reklinek – wieś w Polsce położona w województwie wielkopolskim, w powiecie wolsztyńskim, w gminie Siedlec. Dawniej osada olęderska.
W okresie Wielkiego Księstwa Poznańskiego (1815-1848) miejscowość wzmiankowana jako Reklin Olendry należała do wsi większych w ówczesnym powiecie babimojskim rejencji poznańskiej. Reklin Olendry należał do tuchorskiego okręgu policyjnego tego powiatu i stanowił część majątku Karna, który należał wówczas do Jana Bnińskiego. Według spisu urzędowego z 1837 roku Reklin Olendry liczył 143 mieszkańców, którzy zamieszkiwali 24 dymów (domostw).
W latach 1975–1998 miejscowość administracyjnie należała do województwa zielonogórskiego.

</doc>
<doc id="375488" url="https://pl.wikipedia.org/wiki?curid=375488" title="Rekowo Lęborskie">
Rekowo Lęborskie

Rekowo Lęborskie (kaszb. "Rekòwò", niem. "Reckow") – wieś kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska na trasie zawieszonej obecnie linii kolejowej (Lębork-Choczewo-Wejherowo). Wieś jest częścią składową sołectwa Karlikowo Lęborskie.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Rekowo: Rekowo

</doc>
<doc id="375489" url="https://pl.wikipedia.org/wiki?curid=375489" title="Rekówka">
Rekówka

Rekówka – wieś w Polsce położona w województwie mazowieckim, w powiecie lipskim, w gminie Ciepielów.
Wierni kościoła rzymskokatolickiego należą do parafii Podwyższenia Krzyża Świętego w Ciepielowie.
Prywatna wieś szlachecka "Rakówka", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
6 grudnia 1942 Niemcy zamordowali w Rekówce 10 Polaków za ukrywanie Żydów. Na podstawie przeprowadzonego śledztwa przez OKBZH w Kielcach ustalono, że w pacyfikacji brali udział żandarmi: Arno Fichtner, Martin Fröde, Rudolf Neubauer, Gustaw Eichler, Jakob Hofmann, Karl Biagi, Paul Vogel i Max Fiehl z I zmotoryzowanego batalionu żandarmerii niemieckiej.

</doc>
<doc id="375490" url="https://pl.wikipedia.org/wiki?curid=375490" title="Rembelszczyzna">
Rembelszczyzna

Rembelszczyzna – wieś w Polsce położona w województwie mazowieckim, w powiecie legionowskim, w gminie Nieporęt.
W latach 1975–1998 miejscowość administracyjnie należała do województwa warszawskiego.
Według stanu na dzień 29 października 2008 roku sołectwo posiadało 235 ha powierzchni i 483 mieszkańców.

</doc>
<doc id="375491" url="https://pl.wikipedia.org/wiki?curid=375491" title="Rembiechowa">
Rembiechowa

Rembiechowa – wieś w Polsce położona w województwie świętokrzyskim, w powiecie jędrzejowskim, w gminie Oksa.
W latach 1975–1998 miejscowość administracyjnie należała do województwa kieleckiego.

</doc>
<doc id="375492" url="https://pl.wikipedia.org/wiki?curid=375492" title="Rembieszów">
Rembieszów

Rembieszów – wieś w Polsce położona w województwie łódzkim, w powiecie zduńskowolskim, w gminie Zapolice. W latach 1975–1998 miejscowość administracyjnie należała do województwa sieradzkiego.
Wieś o metryce późnośredniowiecznej, będąca gniazdem rodzinnym Rembieskich, a później znajdująca się w rękach m.in. Walewskich i Pstrokońskich. Pierwsza pisana wzmianka o wsi pochodzi z 1391 r. Przetrwała wiadomość o modrzewiowym dworze wzniesionym tu w 1618 r. (i rzekomo stojącym do 1805 r.), znanym z opisu z 1790 r. Następnie stał tu parterowy dwór z przełomu XVIII/XIX w. Został jednak rozebrany po zakończeniu II wojny św.
W obrębie niewielkiego fragmentu dawnego parku pozostała murowana, klasycystyczna kaplica podworska pw. Najświętszej MP z pocz. XIX w., wzniesiona na miejscu starszej, drewnianej (z fundacji Radolińskich), restaurowana w 1842 r. przez ówczesnego dziedzica Andrzeja Stawiskiego oraz w 1900 (1902 ?) przez kolejnego właściciela Eugeniusza Zielińskiego, której walory architektoniczne znacznie zubożyły niefortunnie przeprowadzone po r. 1966 prace remontowe. Kaplica jest zbudowana na planie prostokąta, zamknięta półkoistą absydą. Ołtarz kamienny barokowy z końca XVII w. z obrazem MB z Dzieciątkiem z przełomu XVII/XVIII w. Kaplica jest użytkowana jako filia parafii w Strońsku. Obok kaplicy rośnie dąb szypułkowy o obw. 420 cm.
Ok. r. 1873 Edmund Stawiski z Podłężyc odkrył w Rembieszowie cmentarzysko kultury łużyckiej.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="375493" url="https://pl.wikipedia.org/wiki?curid=375493" title="Rembieszyce">
Rembieszyce

Rembieszyce – wieś sołecka w Polsce położona w województwie świętokrzyskim, w powiecie jędrzejowskim, w gminie Małogoszcz.
Historia.
W średniowieczu Rembieszyce stanowiły uposażenie klasztoru cystersów w Jędrzejowie, któremu płacono dziesięcinę snopową i konopną. W XIV w. były siedliskiem rodu Odrowążów. Z Rembieszyc pochodził Mikołaj Odrowąż, który w 1447 r. został opatem klasztoru cystersów w Jędrzejowie. On też dokonał gruntownej przebudowy klasztoru i modernizacji kościoła w stylu gotyckim, zapraszając do prac najlepszych mistrzów m.in. Wita Stwosza. 
Na początku XVI w. łany kmiece w Rembieszycach należały do parafii złotnickiej i płaciły dziesięcinę plebanowi w Złotnikach. Połowa Rembieszyc w wieku XVI należała do Odrowążów Karsznickich, następnie Karsznickich. W 1691 r. właścicielem Rembieszyc był Jan Zabielski, w połowie XVIII w. Rembieszyce stanowiły własność Komornickich herbu Nałęcz a następnie Wasilewskich. 
W 1798 r. Rembieszyce kupił Franciszek Wolski, który w latach 1798-1799 ufundował we wsi nowy kościół. W 1827 r. wieś licząca 22 domy i 140 mórg była jedną z najuboższych w powiecie jędrzejowskim. 
Od 1854 r. właścicielami majątku Rembieszyce byli Romuald Leon Kozłowski i jego żona Bronisława z Radziejowskich (ich grób znajduje się na cmentarzu w Złotnikach). 17 października 1856 r. w Rembieszycach urodziła się ich najstarsza córka Irena Kozłowska-Kosmowska, publicystka, działaczka społeczno-oświatowa a w 1859 r. najstarszy syn Stefan Kozłowski działacz rolniczy i społeczny, który w 1891 r. odziedziczył Rembieszyce. 6 czerwca 1892 r. w Rembieszycach urodził się najstarszy syn Stefana - Leon Kozłowski, późniejszy archeolog, profesor Uniwersytetu Lwowskiego, premier rządu RP w latach 1934–1935. 
W 1877 r. powierzchnia folwarku, w skład którego wchodziły m.in. modrzewiowy dwór, 12 budynków, gorzelnia i stawy rybne, liczyła 490 mórg. Wieś liczyła w tym czasie 28 gospodarstw i 284 morgi. 
W latach 1895–1898 Rembieszyce należały do Włodzimierza Lubienieckiego, a w latach 1898–1906 do Romualda Kozłowskiego (brata Stefana) i Lucyny ze Strasburgerów. Opis Rembieszyc z przełomu XIX i XX wieku pozostawiła w swoich wspomnieniach córka Romualda, Zofia Kozłowska-Budkowa, profesor historii Uniwersytetu Jagiellońskiego. Po roku 1906 właścicielami Rembieszyc byli m.in. Sucheccy i Bankiewiczowie. 
W 1910 r. włościanie wsi Rembieszyce i Złotniki ufundowali sukienkę do obrazu Matki Boskiej Częstochowskiej. Tak zwana "sukienka koralowa" (na tle jedwabnym, wyszywana głównie koralami, a także nicią złotą, galonami i cekinami, o motywach wici roślinnej z drobnymi kwiatkami na sukience Dzieciątka, z krzyżykiem koralowym z XIX w. przy szyi Marii) eksponowana jest obecnie w Muzeum 600-lecia na Jasnej Górze.
W latach 1975–1998 miejscowość administracyjnie należała do województwa kieleckiego.

</doc>
<doc id="375494" url="https://pl.wikipedia.org/wiki?curid=375494" title="Rembiocha">
Rembiocha

Rembiocha – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Zbójno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 235 mieszkańców. Jest szóstą co do wielkości miejscowością gminy Zbójno.
Pomnik Przyrody.
W miejscowości Rembiocha rośnie ponad stuletnia czereśnia. Obwód pierśnicy tego drzewa wynosi 245 cm, wysokość około 15 m, a średnica korony 18m. Czereśnia cieszy się dobrą kondycją i wciąż owocuje.
Fauna i Flora.
Na wschodnim krańcu miejscowości, wzdłuż rzeki Lubianka znajduje się ols okresowo zalewany. W obrębie olsu gniazdują :
czapla biała, zimorodek zwyczajny, bocian czarny, wilga zwyczajna, bielik wschodni, bekas kszyk, czajka i wiele pospolitych gatunków. Rośnie tutaj tojeść pospolita, trzcinnik lancetowaty, jaskier rozłogowy

</doc>
<doc id="375495" url="https://pl.wikipedia.org/wiki?curid=375495" title="Rembówko">
Rembówko

Rembówko – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
Wieś szlachecka "Rębówko" położona była w drugiej połowie XVI wieku w powiecie ciechanowskim ziemi ciechanowskiej. W latach 1975–1998 miejscowość administracyjnie należała do województwa ciechanowskiego.

</doc>
<doc id="375496" url="https://pl.wikipedia.org/wiki?curid=375496" title="Remieńkiń">
Remieńkiń

Remieńkiń – wieś w Polsce położona w województwie podlaskim, w powiecie sejneńskim, w gminie Krasnopol. Leży nad jeziorem Żubrowo.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Wigrach.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="375497" url="https://pl.wikipedia.org/wiki?curid=375497" title="Remiszew">
Remiszew

Remiszew – wieś w Polsce położona w województwie łódzkim, w powiecie łaskim, w gminie Łask.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="375498" url="https://pl.wikipedia.org/wiki?curid=375498" title="Remiszew Duży">
Remiszew Duży

Remiszew Duży – wieś w Polsce położona w województwie mazowieckim, w powiecie sokołowskim, w gminie Repki.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Sokołowie Podlaskim

</doc>
<doc id="375499" url="https://pl.wikipedia.org/wiki?curid=375499" title="Remiszewice">
Remiszewice

Remiszewice (dawniej: Romiszewice, Romiszowice) – wieś w Polsce położona w województwie łódzkim, w powiecie tomaszowskim, w gminie Będków.
W latach 1975–1998 miejscowość administracyjnie należała do województwa piotrkowskiego.
Historia.
Pierwsza wzmianka o miejscowości pochodzi z 1237 roku. Romiszowice stanowiły gniazdo rodowe Jelitczyków – rodziny Romiszewskich/Romiszowskich herbu Jelita oraz były głównym ośrodkiem ich wielowioskowego folwarku. W połowie XIV wieku za czasów Dziwisza z Mierzyna i Romiszowic (cześnika sieradzkiego ), syna Klemensa z Mierzyna (wojewody sieradzkiego), Romiszowice otrzymały immunitet gospodarczy i sądowy. W dokumentach z 1388 roku wspominana jest fortalicja (zamek) Dziwisza z Romiszowic (Romisz(e)owskiego z Koprzywnicy), kasztelana spicimierskiego.
W Remiszewicach zachowane zostały ślady po istniejącym w XIII–XV wieku zamku rodziny Romiszewskich/Romiszowskich/Remiszewskich h. Jelita.
Do połowy XVI wieku Romiszowice znajdowały się w posiadaniu rodziny Romiszewskich/Romiszowskich. W XIX wieku należały do gen. Zajączka, a przed II wojną światową do Wojciechowskich. Przedwojenny dwór został w latach 50. XX wieku rozebrany, a na jego miejscu wyniesiono budynek w stylu pałacowym. Zarówno wcześniejsze, przebudowywane w ciągu wieków dwory, jak i wybudowany w II poł. XX wieku obiekt były wznoszone na starych średniowiecznych fundamentach (piwnicach), pochodzących z czasów Romiszewskich/Romiszowskich.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:
W wojewódzkim rejestrze zabytków znajduje się również:

</doc>
<doc id="375500" url="https://pl.wikipedia.org/wiki?curid=375500" title="Remiszew Mały">
Remiszew Mały

Remiszew Mały – wieś w Polsce położona w województwie mazowieckim, w powiecie sokołowskim, w gminie Repki.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Wawrzyńca w Kożuchówku

</doc>
<doc id="375501" url="https://pl.wikipedia.org/wiki?curid=375501" title="Remki">
Remki

Remki – wieś w Polsce położona w województwie mazowieckim, w powiecie gostynińskim, w gminie Pacyna.
W latach 1975–1998 miejscowość administracyjnie należała do województwa płockiego.

</doc>
<doc id="375502" url="https://pl.wikipedia.org/wiki?curid=375502" title="Rempin">
Rempin

Rempin – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.

</doc>
<doc id="375503" url="https://pl.wikipedia.org/wiki?curid=375503" title="Renice">
Renice

Renice (niem. "Rehnitz") – wieś w Polsce położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 miejscowość administracyjnie należała do województwa gorzowskiego.
Komunikacja.
Renice są bardzo ważnym skrzyżowaniem dróg w tej części województwa.
Osada o bardzo starej metryce, na wschodnim brzegu jeziora niewielkie pozostałości wczesnośredniowiecznego grodziska.

</doc>
<doc id="375504" url="https://pl.wikipedia.org/wiki?curid=375504" title="Repczyce">
Repczyce

Repczyce – wieś w Polsce położona w województwie podlaskim, w powiecie hajnowskim, w gminie Kleszczele.
Wieś królewska starostwa kleszczelowskiego w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
W okolicach wsi na rzece Nurzec znajduje się zbiornik wodny, zbudowany dla celów rekreacyjnych, o powierzchni lustra wody około 12 ha.
Wyznawcy prawosławia należą do parafii w Kuzawie, a rzymscy katolicy – do parafii w Kleszczelach.

</doc>
<doc id="375505" url="https://pl.wikipedia.org/wiki?curid=375505" title="Reptowo (województwo zachodniopomorskie)">
Reptowo (województwo zachodniopomorskie)

Reptowo (dawniej:niem. "Karolinenhorst") – wieś w Polsce położona w województwie zachodniopomorskim, w powiecie stargardzkim, w gminie Kobylanka, nad Miedwinką.
Wieś jest położona 4 km na północ od Kobylanki (siedziby gminy) i 12 km na północny zachód od Stargardu (siedziby powiatu). Druga co do wielkości wieś w gminie Kobylanka.
W latach 1975–1998 miejscowość administracyjnie należała do województwa szczecińskiego.
Wieś powstała w okresie tzw. kolonizacji fryderycjańskiej (w 1777 r.) realizowanej z inicjatywy króla Fryderyka Wielkiego. Pierwsza kolonia składała się z 16 dużych i 16 małych gospodarstw kolonistów.
Obecnie jest to druga co do wielkości wieś w gminie Kobylanka zamieszkana przez 895 mieszkańców w 158 gospodarstwach. Wzrost ludności był dość powolny, dopiero od 2003 r. zarysowuje się intensywniejszy przyrost (1991 – 680 mieszkańców, 1999 – 721 mieszkańców, 2002 – 798 mieszkańców, 2005 – 850 mieszkańców). W Reptowie znajduje się stacja kolejowa (jedna z dwóch w gminie).
We wsi:

</doc>
<doc id="375506" url="https://pl.wikipedia.org/wiki?curid=375506" title="Reskowo">
Reskowo

Reskowo (j. kaszub. "Reskòwò") – wieś kaszubska w Polsce, położona w województwie pomorskim, w powiecie kartuskim, w gminie Chmielno, na Pojezierzu Kaszubskim.
Wieś leży na terenie Kaszubskiego Parku Krajobrazowego nad jeziorem Reskowskim. Wieś jest siedzibą sołectwa Reskowo, w którego skład wchodzą również miejscowości Dejk i Lipowiec.
Reskowo leży na trasie linii kolejowej Kartuzy-Sierakowice-Lębork (obecnie zawieszonej) i przy drodze wojewódzkiej nr . Znajduje się tu również placówka ochotniczej straży pożarnej. W kierunku północno-wschodnim od Miechucina zaczyna się kompleks Lasów Mirachowskich z rezerwatami przyrody "Leśne Oczko" i "Staniszewskie Błoto". W pobliżu wsi znajduje się cmentarzysko płaskie.
Wieś norbertanek żukowskich w województwie pomorskim w II połowie XVI wieku. W latach 1975–1998 miejscowość administracyjnie należała do województwa gdańskiego.

</doc>
<doc id="375507" url="https://pl.wikipedia.org/wiki?curid=375507" title="Restarzew Cmentarny">
Restarzew Cmentarny

Restarzew Cmentarny – wieś w Polsce położona w województwie łódzkim, w powiecie łaskim, w gminie Widawa. Leży nad rzeką Widawką.
W latach 1975–1998 miejscowość administracyjnie należała do województwa sieradzkiego. Część tej wsi nosi nazwę Restarzew Poduchowny.
Przez miejscowość przebiega droga wojewódzka nr 480.
W "Liber beneficiorum archidyecezyi gnieźnieńskiej" Jana Łaskiego znajduje się informacja, że wieś była własnością arcybiskupów gnieźnieńskich, którzy tu wybudowali, wyposażyli i uczynili parafialnym (według tradycji) kościół modrzewiowy już w XII w. Akta konsystorza gnieźnieńskiego w 1 poł. XV w. określają go jako „dawny”. Obecny kościół, murowany z 1924, posiada trzy ołtarze późnobarokowe. Z poprzedniego kościoła została przeniesiona renesansowa płyta nagrobna z 1576 z płaskorzeźbioną postacią Dziedziczki z Sarnowa. Na płycie jest również wyrzeźbione dziecko oraz herb Jastrzębiec i napis.

</doc>
<doc id="375508" url="https://pl.wikipedia.org/wiki?curid=375508" title="Restarzew Środkowy">
Restarzew Środkowy

Restarzew Środkowy – wieś w Polsce położona w województwie łódzkim, w powiecie łaskim, w gminie Widawa.
W latach 1975–1998 miejscowość administracyjnie należała do województwa sieradzkiego.

</doc>
<doc id="375509" url="https://pl.wikipedia.org/wiki?curid=375509" title="Reszkowce">
Reszkowce

Reszkowce – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1954-1959 wieś należała i była siedzibą władz gromady Reszkowce, po jej zniesieniu w gromadzie Nierośno. W 1956 r. włączona do nowo utworzonego powiatu dąbrowskiego, który istniał do końca 1974 r. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Ofiarowania Najświętszej Maryi Panny w Różanymstoku.

</doc>
<doc id="375510" url="https://pl.wikipedia.org/wiki?curid=375510" title="Retka">
Retka

Retka – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława Kostki w Jaciążku.

</doc>
<doc id="375511" url="https://pl.wikipedia.org/wiki?curid=375511" title="Retki">
Retki

Retki – wieś w Polsce położona w województwie łódzkim, w powiecie łowickim, w gminie Zduny.
Położenie.
Miejscowość leży nad rzeką Słudwią niedaleko Łowicza.
Historia.
Wieś została osadzona przez arcybiskupa Jarosława z Bogorii i Skotnik na prawie średzkim w 1351 roku.
W drugiej połowie XVI wieku była wsią duchowną, należącą do kleru położoną w powiecie gąbińskim ziemi gostynińskiej województwa rawskiego. Była wsią klucza łowickiego arcybiskupów gnieźnieńskich tzw. księstwa łowickiego. W XVI wieku mieszkańcy płacili dziesięcinę plebanowi w Złakowie z ról kmiecych i sołtysich, a za kolędę dawali po korcu owsa z łanu.
Po rozbiorach Polski wieś znalazła się w zaborze rosyjskim. Miejscowość jako wieś włościańską, czyli należącą w całości do chłopów, wymienił XIX-wieczny "Słownik geograficzny Królestwa Polskiego". Leżała ona wówczas w powiecie łowickim w gminie Jeziorko i parafii Złaków Kościelny. W 1827 znajdowały się w niej 32 domy, w których mieszkało 189 mieszkańców. W 1888 w 42 domach znajdujących się w miejscowości mieszkało 291 mieszkańców. Liczyła ona w sumie 924 morgi powierzchni, w tym 399 morg nieużytków.
12 października 1904 roku powstała we wsi Straż Ogniowa Ochotnicza
W 1939 urodziła się tu ekonomistka, Stanisława Borkowska. 17 września 1939 żołnierze Wehrmachtu zamordowali we wsi 41 osób, w tym 10 mężczyzn ze Zgierza. 15 nazwisk ofiar udało się ustalić.
W latach 1975–1998 miejscowość administracyjnie należała do województwa skierniewickiego.

</doc>
<doc id="375512" url="https://pl.wikipedia.org/wiki?curid=375512" title="Retkowo">
Retkowo

Retkowo – wieś w Polsce położona w województwie kujawsko-pomorskim, w powiecie nakielskim, w gminie Szubin.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 233 mieszkańców. Jest 21. co do wielkości miejscowością gminy Szubin.

</doc>
<doc id="375513" url="https://pl.wikipedia.org/wiki?curid=375513" title="Retniowiec">
Retniowiec

Retniowiec – wieś w Polsce położona w województwie łódzkim, w powiecie skierniewickim, w gminie Lipce Reymontowskie.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego.
W latach 1973–1976 w gminie Maków, w latach 1977–1982 w gminie Łyszkowice.

</doc>
<doc id="375514" url="https://pl.wikipedia.org/wiki?curid=375514" title="Retno">
Retno

Retno () – wieś w Polsce położona w województwie lubuskim, w powiecie krośnieńskim, w gminie Krosno Odrzańskie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="375515" url="https://pl.wikipedia.org/wiki?curid=375515" title="Retowy">
Retowy

Retowy (niem. "Rettauen") – wieś w Polsce położona w województwie warmińsko-mazurskim, w powiecie bartoszyckim, w gminie Sępopol. W latach 1975–1998 miejscowość administracyjnie należała do województwa olsztyńskiego.
Historia.
W 1978 r. we wsi było 6 indywidualnych gospodarstw rolnych, gospodarujących na łącznym areale 87 ha. W tym czasie w miejscowości była biblioteka i świetlica. W 1983 r. we wsi były cztery domy z 14 mieszkaniami i 49 mieszkańcami.

</doc>
<doc id="375516" url="https://pl.wikipedia.org/wiki?curid=375516" title="Rewica">
Rewica

Rewica – wieś w Polsce położona w województwie łódzkim, w powiecie brzezińskim, w gminie Jeżów.
Wieś królewska w starostwie budziszewskim w ziemi rawskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego.
Zobacz też: Rewica Szlachecka, Rewica-Kolonia

</doc>
<doc id="375517" url="https://pl.wikipedia.org/wiki?curid=375517" title="Rewica-Kolonia">
Rewica-Kolonia

Rewica-Kolonia – wieś w Polsce położona w województwie łódzkim, w powiecie brzezińskim, w gminie Jeżów.
W latach 1975–1998 miejscowość administracyjnie należała do województwa skierniewickiego.

</doc>
<doc id="375518" url="https://pl.wikipedia.org/wiki?curid=375518" title="Rewica Szlachecka">
Rewica Szlachecka

Rewica Szlachecka – wieś w Polsce położona w województwie łódzkim, w powiecie brzezińskim, w gminie Jeżów.
W latach 1975–1998 miejscowość administracyjnie należała do województwa skierniewickiego.
Zobacz też: Rewica, Rewica-Kolonia

</doc>
<doc id="375519" url="https://pl.wikipedia.org/wiki?curid=375519" title="Rezerwa (województwo lubelskie)">
Rezerwa (województwo lubelskie)

Rezerwa – wieś w Polsce położona w województwie lubelskim, w powiecie lubelskim, w gminie Wysokie.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Wysokie. Według Narodowego Spisu Powszechnego z roku 2011 wieś liczyła 76 mieszkańców.

</doc>
<doc id="375520" url="https://pl.wikipedia.org/wiki?curid=375520" title="Rębiechowo (powiat kartuski)">
Rębiechowo (powiat kartuski)

Rębiechowo (dodatkowa nazwa w j. kaszub. Rãbiechòwò) – wieś w Polsce położona w województwie pomorskim, w powiecie kartuskim, w gminie Żukowo na trasie magistrali węglowej (Maksymilianowo-Kościerzyna-Gdynia) – przystanek Rębiechowo. Wschodnia część wsi została włączona do Gdańska w 1973 roku.
Wieś jest siedzibą sołectwa Rębiechowo, w którego skład wchodzi również miejscowość Barniewice. W centrum wsi, przy sklepie stoi zabytkowa kapliczka z 1899 r. poświęcona św. Józefowi.
Przez Rębiechowo przejeżdża autobus linii PKS numer 810 i linii ZTM Gdańsk numer 126.
W latach 1975–1998 miejscowość administracyjnie należała do województwa gdańskiego.

</doc>
<doc id="375521" url="https://pl.wikipedia.org/wiki?curid=375521" title="Rębiechów">
Rębiechów

Rębiechów – wieś w Polsce położona w województwie wielkopolskim, w powiecie krotoszyńskim, w gminie Kobylin.
W okresie Wielkiego Księstwa Poznańskiego (1815–1848) miejscowość wzmiankowana jako "Rembichów" należała do wsi większych w ówczesnym pruskim powiecie Krotoszyn w rejencji poznańskiej. Rembichów należał do okręgu kobylińskiego tego powiatu i stanowił część majątku Kobylin Stary, którego właścicielem był wówczas Aleksander Mielżyński. Według spisu urzędowego z 1837 roku wieś liczyła 152 mieszkańców, którzy zamieszkiwali 12 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="375522" url="https://pl.wikipedia.org/wiki?curid=375522" title="Rębielcz">
Rębielcz

Rębielcz (niem. "Rambeltsch") – wieś w Polsce położona w województwie pomorskim, w powiecie gdańskim, w gminie Pszczółki, na północnych obrzeżach Kociewia.
W latach 1945–1975 miejscowość administracyjnie należała do tzw. dużego województwa gdańskiego, a w latach 1975-1998 do tzw. małego województwa gdańskiego.
Z kart historii.
W latach 1772-1919 Rębielcz podlegał administracji zaboru pruskiego, w 1919 znalazł się na terenie Wolnego Miasta Gdańska. Do 1 września 1939 na południe od Rębielcza przebiegała granica pomiędzy Wolnym Miastem Gdańskiem i Polską. 1 września 1939 został włączony do niemieckiej III Rzeszy. Wiosną 1945 roku Rębielcz znalazł się ponownie w Polsce.
W 1778 nastąpiło utworzenie parafii ewangelickiej w Rębielczu.
W grudniu 2007 otworzono pierwszy odcinek autostrady A1 (Rusocin-Swarożyn).

</doc>
<doc id="375523" url="https://pl.wikipedia.org/wiki?curid=375523" title="Rębielice Królewskie">
Rębielice Królewskie

Rębielice Królewskie – wieś w Polsce, położona w województwie śląskim, w powiecie kłobuckim, w gminie Popów.
W latach 1975–1998 miejscowość administracyjnie należała do województwa częstochowskiego.
Środowisko naturalne.
Miejscowości Rębielice Królewskie i Rębielice Szlacheckie znajdują się w północnej części województwa śląskiego w powiecie kłobuckim. Pierwsza z miejscowości przynależy do gminy Popów, natomiast druga podlega gminie Lipie. Obie wsie oddalone są od siebie o około 3 km. Rozgranicza je głównie las, a także rzeka Liswarta, lewy dopływ Warty. Rzeka ta przed wiekami była południową granicą ziemi wieluńskiej, ale także rozdzielała zasięg biskupstwa gnieźnieńskiego i krakowskiego. Same Rębielice Królewskie leżą nad rzeką Górnianką.
Pod względem geograficznym wsie znajdują się, według podziału prof. J. Kondrackiego, w pasie północnym Wyżyny Śląsko-Krakowskiej, zwanym Wyżyną Woźnicko-Wieluńską, a dokładniej w obrębie Wyżyny Wieluńskiej.
Terytorium miejscowości jest zróżnicowane geologicznie. Wierzchnia część to osady polodowcowe: żwiry, piaski, gliny, zaś głębsza to wapienie z okresu górnej jury. Skały podłoża tylko miejscami odsłaniają się spod osadów czwartorzędowych. Znaczący udział pozostałości jurajskich jest dowodem znajdującego się tu w mezozoiku ciepłego morza, którego dobitnym potwierdzeniem jest występowanie skamielin przewodnich, jakimi w przypadku Rębielic Królewskich i Rębielic Szlacheckich są amonity. Największa koncentracja wspomnianych amonitów występuje na tzw. Górze Rębielskiej (251,5 m n.p.m.), która to zbudowana jest przede wszystkim z wapieni jak większość wzniesień na Wyżynie Krakowsko-Częstochowskiej. Gleby w Rębielicach Królewskich należą do najsłabszych. Najlepsze jakościowo zaliczane są do V klasy bonitacyjnej w większości znajdując się na pograniczu możliwości zagospodarowania. Fakt ten świadczy jak najlepiej o mieszkańcach, którzy uprawiają ziemię przy znacznie większym nakładzie pracy, aniżeli na terenach o lepszych możliwościach glebowych. Stan taki ponadto w znacznym stopniu uniemożliwia uprawę bardziej wymagających roślin, ograniczając tutejszych rolników. Nieco lepsze warunki występuje w Rębielicach Szlacheckich, jednakże nie są one i tam zbyt korzystne. Mimo to nie przeszkadza to w znacznych zbiorach nawet przy uwzględnieniu zmniejszonych plonów, co rekompensowane jest przez duży obszar użytków rolnych.
Pod względem wielkości zdecydowanie większą miejscowością są obecnie Rębielice Królewskie mając ponad 2000 ha, co stanowi 20% ogólnej powierzchni całej gminy Popów, oraz około 850 mieszkańców, natomiast Rębielice Szlacheckie obszarowo są około trzykrotnie mniejsze i mają około 520 mieszkańców. Obie jednak pod względem gospodarczym nie odgrywają wiodącej roli w swoich jednostkach terytorialnych, zwłaszcza mając na uwadze przedsiębiorstwa prywatne. Jednak pod względem produkcji rolnej należą do czołowych w swoich gminach. W sąsiedztwie znajduje się miejscowość wypoczynkowa: Zawady, która jest pierwszą o charakterze, w jakim według planów rozwijać się ma nie tylko gmina Popów, ale również powiat kłobucki. W promocji ma pomóc realizacja programu „Zielony wierzchołek Śląska” w ramach LEADER +. Uczestniczą w nim prawie wszystkie gminy powiatu poza gminą Miedźno. Jedną z miejscowości, która się ma stać szczególnie atrakcyjna turystycznie są Rębielice Królewskie z racji walorów przyrodniczych. Problemem może tu być pewne oddalenie od głównych arterii komunikacyjnych, choć z drugiej strony może to przemawiać za walorem turystycznym wynikającym ze współczesnym zapotrzebowaniem na turystykę ekologiczną. Jednakże jest to dość odległa perspektywa, ponieważ Rębielice Królewskie i Rębielice Szlacheckie pozbawione są infrastruktury turystycznej niezbędnej do rozwoju tej formy działalności gospodarczej.
Historia.
Od pierwszej wzmianki (XIII wieku).
W pierwszych dokumentach miejscowości występują pod nazwą Rambielice, Rambelicze, Rabyelicze. Pierwszą wzmianką, w której pojawiają się Rębielice jest wspomnienie w 1266 roku, kiedy książę Bolesław Pobożny nadał Ubysławowi s. Langnica: Parzymiechy, Kochlew i Rębielice. Miejscowości te przeniesione zostały prawo niemieckie. Wzmiankę tę odnajdujemy w siódmej Księdze podkomorskiej wieluńskiej. Dokument ten informuje również, że miejscowości zostały przeniesione na prawo niemieckie. W tym czasie miejscowości te zostają wymieniane jako „terra Rudensis” co najprawdopodobniej należy wiązać z jedną z najstarszych w południowej Wielkopolsce, a najstarszej w Ziemi Wieluńskiej, miejscowości jaką niewątpliwie jest Ruda, która na pewno istniała jeszcze w XI wieku, a być może i wcześniej jednak potwierdzone wzmianki na jej temat dotyczą roku 1106, w którym to roku doszło w niej do zabójstwa w czasie konsekracji kościoła powstałego w 1104 roku. Kolejną jest zamiana z 1268 roku, w którym to książę dał Piotrowi s. Cieszęty (lub też inaczej Cesanty), za Chotynin wsie na prawie niemieckim: Kokanin i Rębielice. Informację na ten temat można odszukać w Kodeksie dyplomatycznym Wielkopolski. W dokumentach XIII-wiecznych pojawia się tylko dwukrotnie i najprawdopodobniej źródła te dotyczą obecnych Rębielic Szlacheckich lub też ówczesnej północnej części Rębielic, które zapewne funkcjonowały w nazewnictwie jako jedna całość z czasem wyodrębniając dwie części zgodnie z ich przynależnością. Zresztą jeszcze do XIX wieku nazwa Rembielice obejmowała obie miejscowości, choć starano się je rozgraniczać zwracając uwagę na właściciela. Same początki Rębielic są wcześniejsze jeszcze o kilkanaście lat.
Historia miejscowości w XIV i XV wieku.
Do jeszcze XIX wieku funkcjonowała wspólna nazwa Rembielice tak dla części będącej własnością szlachecką jak i dla części książęcej, później królewskiej, aż w XIX wieku będąc w ekonomii Iwanowice własnością władzy carskiej. Choć i w swojej historii była własnością kilku właścicieli. Mimo iż nazwa obejmowała wspólnie oba terytoria to historia obu jest znacząco inna, choć z przyczyn oczywistej bliskości nierozerwalnie związana. Wsie znajdowały się w zasięgu oddziaływania rynków lokalnych takich jak Danków i Kłobuck będące istotniejszymi miejscowościami na trakcie z Krakowa do Wrocławia. Z tą jednak różnicą, że pierwotnie funkcję tę posiadał głównie Danków, który we wcześniejszym okresie był miastem, a który zatracił swój miejski charakter po nadaniu praw miejskich Krzepicom w 1357 roku. Choć proces osłabienia znaczenia Dankowa jako miasta należy szukać już na samym początku wieku XIV, gdyż spadek jego znaczenia związany jest z ponownym scalaniem państwa polskiego po okresie rozbicia dzielnicowego. Poprzez to utracił on swój pograniczny charakter i znaczenie. Jednakże w wieku XIII to Danków spełniał funkcję głównego rynku lokalnego dla obu Rębielic, które znajdowały się w pierwszym rzędzie pod względem zasięgu tj. do 5 kilometrów odległości. W tym czasie maksymalny zasięg miast w ziemi wieluńskiej wynosił 15 km, mierzonych w tzw. linii powietrznej. Najprawdopodobniej z racji bliskości Rębielice odgrywały znaczącą rolę w zaopatrywaniu wspomnianego rynku. W wiekach późniejszych Rębielice Szlacheckie podlegały Krzepicom, a Rębielice Królewskie Kłobuckowi. Od wieku XIV tereny Rębielic należały do form leśno-polnych, jeśli chodzi o zagospodarowanie. Zresztą sama nazwa miejscowości według jednej z wersji wiąże się wyjątkowo ściśle z lasami. Gdyż nazwa Rębielic (inaczej: Rambielice, Rambelicze, Rabyelicze) wiązana jest z procesem wycinania, wyrąbywania lasów, jakże wówczas powszechnymi, a które przez wieki znacznie wytrzebionymi, o których będzie jeszcze mowa. W 1389 roku Dzierżykraj Tłuk ze Strykowa sprzedał Rębielice Szlacheckie Heinkowi z Przemykowa za 1000 grzewien, suma ta obejmowała również Parzymiechy i Lipie w których posiadanie w tymże roku wchodził wspomniany Heinko. W Kodeksie dyplomatycznym Wielkopolski pojawia się informacja dotycząca sąsiedniej miejscowości Szyszków, wymienione jest, że znajduje się ona między Popowem a Rębielicami Szlacheckimi. Wzmianka ta pochodzi z roku 1395. Ma to dość duże znaczenie z racji faktu, iż w następnych stuleciach Rębielice Szlacheckie wraz z Szyszkowem współtworzyły wspólne jednostki. Następna z roku 1397 wymienia akt sprzedaży Rębielic Szlacheckich. Klemensa z Moskarzewa sprzedaje je za 200 grzywien „nobili Hanczloni”. Wioska ta była uprzednio nadana Klemensowi przez króla Władysława Jagiełłę. Zastanawiającym jest, że w krótkim okresie 8 lat Rębielice Szlacheckie mają wymienionych czterech właścicieli, którzy nie powtarzają się w kolejnych aktach sprzedaży. Przez blisko 50 lat nie pojawiają się informacje o właścicielu Rębielic Szlacheckich, co może świadczyć o dłuższej przynależności ich do wspomnianego „nobili Hanczloni”, którego można by utożsamić z osobą Hinczy z Rogowa, podskarbiego wielkiego koronnego. Którego ród związany był z regionem południowej ziemi wieluńskiej, a szczególnie niedalekiego Działoszyna, którego nazwę można wiązać z herbem Hinczy. Innym powodem ciszy na temat nowych właścicieli przez pół wieku może być brak materiałów źródłowych. W roku 1446 Małgorzata żona Mikołaja zaskarżyła 3 Janów synów Jana Długosza z Grabowej o zajęcie gwałtem jej wsi Rębielice z dziedzictwa matczynego, wartości 600 grzywien. Około roku 1450 Rębielice Królewskie wymieniane są wśród 21 wiosek należących do parafii w Kłobucku, z którą to związane były jeszcze do XIX wieku. Rębielice Królewskie posiadały wówczas 2 łany sołtysie i 21 łanów kmiecych. Informacje te zostały zapisane przez Jana Długosza proboszcza tej parafii w latach 1434-1449, słynnego dziejopisarza. Rębielice Królewskie były jedną z odleglejszych miejscowości w całej parafii, które płaciły snopowe biskupowi krakowskiemu i pieniężną dziesięcinę klasztorowi kłobuckiemu. Jeśli doszukiwać się pierwotnej przynależności do którejś z parafii Rębielic Szlacheckich to najwcześniejsze są wzmianki jakoby podlegały one pod Parzymiechy. Informacja ta datowana jest na rok 1520, kiedy to wspomniane jest, że pleban z Parzymiech pobierał miarę (ćwiertnią) owsa i żyta z łana mesznego i 18 groszy dziesięciny od sołtysa, a od zagrodników dziesięciny po groszu od łana. Wcześniej wspomniane jest płacenie dziesięciny arcybiskupowi w formie dwóch donic miodu (1511 rok). W 1468 roku Rębielice Królewskie stały się zastawem dla Jana i Jakuba z Kobylan, którzy pożyczyli 3500 grzywien Piotrowi Myszkowskiemu herbu Jastrzębiec. W roku 1487 przy podziale ziem Rębielice Szlacheckie dostali Jan i Jakub z Kobylan. Jednak podział ten nie obowiązywał w niezmiennej w formie długo, bo już w roku 1489 doszło do kolejnego podziału ziem na mocy, którego Rębielice przypadły Jakubowi Kobylańskiemu, ten musiał jednak płacić 20 grzywien rocznie Piotrowi Myszkowskiemu pod groźbą utraty m.in. Rębielic.
Właściciele miejscowości od XIII do XVIII wieku.
Pierwszym potwierdzonym właścicielem Rębielic Szlacheckich był Bolesław Pobożny, który oddał Ubysławowi synowi Langnica, podkomorzemu wieluńskiemu: Parzymiechy, Kochlew i Rębielice, uprzednio funkcjonujące jako własność książęca. O pierwszym właścicielu nie ma żadnych dokładnych dokumentów poza wiadomością, iż można go utożsamiać z urzędem podkomorzego wieluńskiego w latach 1289-1291 identyfikowanym z kasztelanem rudzkim pełniącym ten urząd w latach 1268-1289, a zresztą jak wynika z materiału źródłowego mógł on być w posiadaniu Rębielic, co najwyżej dwa lata od 1266 do 1268 roku. Rębielic wszedł Piotr syn Cieszęty. O tym właścicielu także nie ma dokładnych danych. W akcie zamiany Rębielice wymieniane są jako wieś przeniesiona na prawo niemieckie. Zamiana ta miała umożliwić budowę zamku w Bolesławcu, do którego budowy potrzebne mu były ziemie Chotynina. Pierwszym potwierdzonym właścicielem Rębielic Szlacheckich był Bolesław Pobożny, który oddał Ubysławowi synowi Langnica, podkomorzemu wieluńskiemu: Parzymiechy, Kochlew i Rębielice, uprzednio funkcjonujące jako własność książęca. O pierwszym właścicielu nie ma żadnych dokładnych dokumentów poza wiadomością, iż można go utożsamiać z urzędem podkomorzego wieluńskiego w latach 1289-1291 identyfikowanym z kasztelanem rudzkim pełniącym ten urząd w latach 1268-1289, a zresztą jak wynika z materiału źródłowego mógł on być w posiadaniu Rębielic, co najwyżej dwa lata od 1266 do 1268 roku. Kolejnym znanym choćby z imienia właścicielem był Dzierżykraj Tłuk ze Strykowa, skarbnik łęczycki. Był on w posiadaniu Rębielic do roku 1389. Po tym roku Rębielice stanowiły własność Heinko z Przemykowa. W 1397 roku Klemens Moskorzewski sprzedaje Rębielice. Był on jednym z najwybitniejszych właścicieli miejscowości. Klemens z Moskorzewa (również Kamieniecki), herbu Pilawa (zm. Moskorzew 1408), kasztelan sanocki, kasztelan kamieniecki. W okresie panowania Władysława Jagiełły Klemens z Moskorzewa pełni urząd podkanclerza królewskiego, uczestniczy w zakładaniu Uniwersytetu i funduje trzy prebendy w katedrze wawelskiej za te oraz inne zasługi wojenne król nadaje mu zamek Kamieniec Podolski. W roku 1387 bierze udział jako podkanclerz Królestwa Polskiego w orszaku królewskim Władysława Jagiełły i Jadwigi W roku 1394 podkanclerzy koronny Klemens buduje istniejący do dziś kościół murowany w Moskorzewie. Buduje również zamek w Odrzykoniu. Umiera w roku 1408 pełniącego urząd podkanclerski w czasach Jagiełły, pochowany w ufundowanym przez siebie kościele w Moskorzewie. Jest protoplastą rodów Moskarzewskich i Kamienieckich. Następnym właścicielem jest tajemniczy „nobili Hanczloni”. W roku 1446 doszło do sporu o miejscowość między Małgorzatą żoną Mikołaja a trzema Janami synami Jana Długosza z Grabowej. Spór wyniknął z zajęcia Rębielic przez Długoszów, a które były dziedzictwem matczynym wspomnianej Małgorzaty. Następnym właścicielem był ród Kobylańskich. W wyniku pierwszego podziału z 1487 roku Rębielice przypadły Janowi i Jakubowi, a już w kolejnym podziale z 1489 wieś znalazła się w posiadaniu tylko Jakuba Kobylańskiego. Wieś jednak była obciążona należnościami wobec Piotra Myszkowskiego, któremu zobowiązano się wypłacać 20 grzywien rocznie pod groźbą utraty Rębielic. Najwybitniejszym właścicielem z rodu Kobylańskich był Krzysztof Kobylański, od 1552 roku związany z Rębielicami. Był on podkomorzym wieluńskim, oprócz Rębielic właściciel rozległych dóbr, był człowiekiem wszechstronnie wykształconym, posiadającym talent poetycki. Należy do rzędu ciekawszych w skali krajowej poetów renesansowych, którzy pisali po łacinie. W 1558 r. wydał zbiór swoich utworów pt. „Variorum Epigrammatum Libellus”, Na szczególną jednak uwagę zasługuje zamieszczona w tym zbiorze bajka ludowa Metamorphoseon Paryuli en purllae o „bracie baranku”, poemacik o metamorfozie dziewczyny i chłopca. Ludowy to motyw, nieznany poetom starożytnym, wprowadził Kobylański do poezji łacińskiej i na tym polega jego nowatorstwo w skali europejskiej. Zamieszczona w jego pracy ilustracja, przypominająca do złudzenia krajobraz działoszyński, stanowi pierwszą w Europie próbę zilustrowania tego tematu baśniowego. Po śmierci Kobylańskiego w 1568 roku majątek jego został podzielony na cztery części: tę z Rębielicami otrzymała Jadwiga Łubnicka. Oprócz Rębielic w jej części znajdowały się: Działoszyn, Szczyty i Raciszyn. Informacji na temat właścicielki nie ma zbyt wiele.
Następnymi właścicielami Rębielic Szlacheckich był ród Warszyckich związany z miejscowością, jak i z całą okolicą w XVII wieku. Najwybitniejszym przedstawicielem tegoż rodu jak i najpotężniejszym spośród wszystkich właścicieli miejscowości był Stanisław Warszycki. Pan na Dankowie, starosta piotrkowski, potem kasztelan krakowski. Miecznik łęczycki i wojewoda sandomierski. Syn Andrzeja Warszyckiego. Ten wielki magnat i wojownik wielokrotnie wykazywał dowody wielkiej odwagi i gorącej miłości do kraju. Jedno z pierwszych jego słynnych działań to ufortyfikowanie swojej wsi Danków ok. 1650, którą otoczył wałami i murem z bastionami oraz zbudował fosy napełnione wodą z pobliskiej rzeki. Była to jedyna w Polsce ufortyfikowana wieś i tak niezwykłe dzieło, że nawet Szwedzi nie mogli zdobyć tej twierdzy.
Warszycki zdobył wykształcenie w Padwie. W swych majątkach gospodarował się wzorowo, zakładał stawy, kanały, dbał o ludowy przemysł krajowy, rozwijał w swych włościach tkactwo, garncarstwo, budował cegielnie i popierał handel. Gdy w czasie Potopu Szwedzi zajęli zamek w Pilicy i osadzili w nim załogę pod dowództwem Lindorna, Warszycki zebrawszy drużynę uderzył na niego i wypędził z zamku. Potem również odpędził Szwedów spod Dankowa oraz wyparł załogę szwedzką z Krzepic. Również dzielnie uczestniczył w obronie oblężonej Jasnej Góry, dla której m.in. dostarczył 12 dział i stado bydła. Jako jeden z nielicznych magnatów w czasie Potopu nie uciekł za granicę oraz nie przystąpił do propozycji przyłączenia się do najeźdźcy. Po ustąpieniu Szwedów Warszycki szybko oczyścił okolice (głównie Siewierszczyzna) z resztek nieprzyjaciół. Wówczas oberlejtnant i arianin Orzechowski naszedł dobra Warszyckiego. Kasztelan stawił mu czoła w otoczeniu uzbrojonych chłopów. Zaciężni żołdacy Orzechowskiego pokonali kasztelana i gdyby nie pomoc jednego ze sług z pewnością zamordowaliby go. Po tym zdarzeniu Warszycki pozwał Orzechowskiego przed trybunał, który skazał buntownika na karę śmierci. O potędze tego możnowładcy świadczyć może fakt, że mimo prób wpłynięcia przez Orzechowskiego na decyzję trybunału poprzez uruchomienie wpływów u króla i królowej, którzy stawili się w obronie winnego Warszycki postawił na swoim i dał warunek, że odstąpi od domagania się wykonania wyroku tylko wówczas, gdy Orzechowski wyrzeknie się arianizmu. Skazany nie zgodził się jednak na tę propozycję, więc wyrok został wykonany i rozstrzelano go na zamku. W Dankowie gościł m.in. króla Jana Kazimierza, królową Marię Ludwikę, Stefana Czarnieckiego i senatorów odbywających z nim narady nad ratunkiem ojczyzny. W 1669 nabył od Mikołaja Firleja za dopłatą 267 tys. zł wsie i dominia Ogrodzieniec, Bydlin, Włodowice, Kromołów, Zawiercie itd. wraz z górami srebrnymi obok Olkusza. Po zniszczeniach dokonanych przez Szwedów Warszycki po uzyskaniu zamku Ogrodzieniec częściowo odbudował go (w latach 1669-80) podobnie jak miasta i wsie należące do jego posiadłości. Jego silna wola powodowała, że nawet w czasie choroby starał się jednać zwaśnionych. Z Radomia przeniesiono go na noszach do Pilicy, gdzie długo chorował. Mimo to przybył na sejm i został przyjęty przez króla i królową. Epitafia Warszyckiego i jego żony znajdują się na Jasnej Górze. Warto dodać, że była to jedyna kobieta pochowana w klasztorze na ścianie bazylikowej. Dzięki staraniom Stanisława Warszyckiego dobra ogrodzienieckie zostały zespolone z olbrzymimi włościami Warszyckich i w ich rękach pozostawały do 1697. Ufortyfikowana, nie do zdobycia wieś Danków oraz nieprzebrane bogactwa zgromadzone w piwnicach warowni powodowały, że Warszycki miał również wielu zazdrosnych przeciwników. Uważali oni, że twierdzę zbudował przy pomocy diabła i za życia został przez niego porwany do piekła.
Choć sam Warszycki miał jeszcze bardziej ambitne plany zwłaszcza, jeśli chodzi budownictwo, kiedy to w około roku 1650 rozpoczął przygotowania do budowy najwspanialszego zamku jaki kiedykolwiek widziano. Budowla miała powstać na obszarze Rębielic Królewskich. Do prac wstępnych przy zaangażowano setki chłopów z licznych włości Warszyckiego. Najbardziej niezwykłym planem było przeniesienie koryta rzeki Liswarty o kilka kilometrów. Właśnie prace przy realizacji tego pomysłu uchodziły za najokrutniejsze, gdyż właściciel osobiście doglądał postępów jak również karał pracujących chłopów. Mimo znaczących postępów prace zostały przerwane z powodu wojny ze Szwedami i zarzucone na dobre. Do dziś można zobaczyć znaczne zagłębienia w ziemi w lesie między Rębielicami Królewskimi a Rębielicami Szlacheckimi, będące fragmentami wykopów pod fundamenty zamku, który nigdy nie powstał.
Mówiono, że kasztelan m.in.: przeciążał poddanych robocizną, dręczył ich i katował, był złym chrześcijaninem i być może heretykiem, nie szanował nakazów wiary i kościoła, gardził księżmi, lekceważył nabożeństwo itd. Na jego temat powstało dość dużo legend. Prawdą jest natomiast, iż jeszcze w 170 lat po jego śmierci zachwycano się Dankowem jako doskonałą twierdzą i niemal jedyną w Polsce ufortyfikowaną wsią. Stanisław Warszycki, ożeniony z Heleną Wiszniowiecką, córką księcia wojewody kijowskiego Konstantego, miał jednego syna Jana Kazimierza i dwie córki: Annę (Helenę) i Teresę.
Warto wspomnieć jeszcze, że w 1669 roku właścicielem zamku w Ogrodzieńcu został Stanisław Warszycki, o którym krąży taka oto legenda: Stanisław Warszycki, był człowiekiem zamożnym, ale złego charakteru. Srogi i nielitościwy był zarówno dla służby jak i dla swoich kolejnych żon. Jedną ponoć za niewierność żywcem zamurował i wysadził tę część zamku, inną chłostał publicznie. Dopóki... nie spotkał swojej Heleny i nie został pantoflarzem. Jednak na starość co złe, to wróciło. Obiecawszy swej córce Barbarze część swego ogromnego majątku jako posag, nie podarował jej nic. Bo chciwy był. Podobno do dziś pilnuje swoich skarbów, których dotąd nikt nie odnalazł. Podczas księżycowych nocy pojawia się pod postacią czarnego psa, obwiązanego brzęczącym łańcuchem, pilnującego dostępu do swoich kosztowności.
W późniejszym okresie właścicielami Rębielic Królewskich był ród Ponińskich. Z tego wielkopolskiego rodu nie było wybitnych postaci w okresie w których Rębielice znajdowały się w ich posiadaniu.
Natomiast, jeśli chodzi o Rębielice Królewskie miały one kilku znaczniejszych właścicieli. Pierwszym niewątpliwie znaczącym był Jan Hińcza z Rogowa, który był w ich posiadaniu na pewno w połowie XV wieku i jest wspominany przy akcie zastawu Rębielic Królewskich z 1468 roku choć Hincza wymieniony tu jest jako były właściciel, ale nie jest określone w jak wielkiej perspektywie czasowej należy rozpatrywać te zagadnienie. Jan Hincza z Rogowa podobnie jak jego ojciec Hinczka z Rogowa był podskarbim wielkim koronnym. Którego to majątek został podzielony w 1487 roku, a w wyniku tegoż podziału Rębielice Szlacheckie przypadły Janowi i Jakubowi z Kobylan herbu Grzymała.
Innym znaczącym właścicielem Rębielic Królewskich stał się w 1581 roku zamek w Krzepicach. Związek ten był długotrwały w roku 1660 na pewno zależność ta ciągle obowiązywała. W tym czasie część rządowa należała do uposażeń kanoników laterańskich w Krzepicach.
Historia obu miejscowości od XVI do XVIII wieku.
W późniejszym okresie mamy znacznie mniej informacji źródłowych na temat, Rębielic Królewskich i Rębielic Szlacheckich. Nieliczne informacje dotyczą głównie wielkości Rębielic Szlacheckich, które wymieniają kolejno 4 łany w 1511 roku, 5 łanów w 1518 i 1553 roku, a także wspomniano o 1 łanie sołtysim w 1552 i 1553, a także o 19 kmieciach i jednej karczmie. Fakt istnienia łanu sołtysiego jest potwierdzeniem przeprowadzonej lokacji, którą przeprowadzono najprawdopodobniej w 1266 roku. Od początku XVII wieku Rębielice Szlacheckie, ale również częściowo Rębielice Królewskie stały się własnością rodu Warszyckich. Najwybitniejszym przedstawicielem tego rodu był Stanisław Warszycki, którego plany dotyczyły również Rębielic Królewskich. Gdzie miał powstać najokazalszy zamek. Nie został on zbudowany jednak prace wstępne i tak wycisnęły piętno na ludności głównie miejscowej, w oczach, której Stanisław Warszycki stał się już na zawsze synonimem okrutnika. Kolejny bliżej poznany okres z dziejów Rębielic, szczególnie części szlacheckiej to druga połowa XVIII wieku. Dane z tego okresu dotyczą w szczególności kwestii folwarku szlacheckiego jego zagospodarowania na tle całości ziemi wieluńskiej. W omawianym okresie folwark Rembielice- Szyszków był największym w ziemi wieluńskiej w kategorii folwarków czterowioskowych liczył on sobie według danych z 1769 roku 12,6 łana. Przy tym znaczącym areale ziemi nie dziwi należąca do jednych z największych produkcji zbóż wynosząca ponad 1750 kop. Wielkości te plasowały folwark na trzecim miejscu wśród wszystkich w całej ziemi wieluńskiej. Pod względem zagospodarowania można mówić o ciekawostkach, do jakich nie wątpliwie należy fakt zasiewów rzadkich odmian grochu białego, jak również pasternaku, którego uprawa zupełnie nie występuje w dobrach królewskich w danym okresie, a zresztą i w dobrach szlacheckich nie należy do popularnych, popularnych przynajmniej, jeśli zwróci się uwagę wyłącznie na drugą połowę XVIII wieku. Jeśli chodzi o charakter zagospodarowania to mówimy tu o trójpolówce, trójpolówce corocznym obszarem uprawnym na poziomie 8,4 łana. Na temat Rębielic Królewskich w tym okresie nie ma niestety materiału źródłowego. Jedyne dane z tego okresu lub też związane z tym okresem pochodzą z Katalogu zabytków, który wspomina o chałupie drewnianej z 1786 roku.
Historia społeczno-gospodarczo-oświatowa w XIX-XX wieku.
Ziemie Rębielic Królewskich i Rębielic Szlacheckich po 1793 r. zostały przyłączone do państwa pruskiego. Jednakże już w 1807 r., terytorium to stało się częścią Księstwa Warszawskiego, a następnie w 1815 r. włączono je do zaboru rosyjskiego. W okresie władzy Księstwa Warszawskiego utworzona została szkoła elementarna w Rębielicach Królewskich w roku najprawdopodobniej 1808. Dokładnej daty nie można określić, a wiadomo, że we wspomnianym już istniała. Rozwijała się ona dość dobrze choć zapewne nie bez przeszkód, szczególnie po 1815 roku. Trudności wynikały najczęściej z powodu materialnego, gdyż koszty funkcjonowania szkoły przerzucone były głównie na ludność miejscową. Mimo tego i represji ze strony władzy carskiej szkoła funkcjonowała w 1850 roku. Jednakże nie zdołała się ona obronić w najgorszym okresie dla szkolnictwa elementarnego, a szczególnie w okręgu częstochowskim w początkach drugiej połowy XIX wieku. Dlatego też w 1860 roku Rębielice Królewskie nie posiadają szkoły elementarnej. Choć likwidacja nie była długotrwała, to należy pamiętać, że wśród szkół powstałych przed 1815 rokiem ta była jedną z dłużej funkcjonujących właściwie jedną z dziewięciu w okręgu częstochowskim działających nieprzerwanie przez niemal 50 lat. Natomiast jak wynika ze spisu z roku 1875 ponownie mieszkańcy mieli na swój użytek szkołę początkową ogólną. Jeśli mając na uwadze porównanie obu miejscowości to można zauważyć, iż w roku 1827 liczba ludności była zbliżona: w Rębielicach Królewskich 407 mieszkańców, a w Rębielicach Szlacheckich 398 mieszkańców. Jednak zwróciwszy uwagę na liczbę domów można zauważyć, iż znacznie lepsze warunki lokalowe posiadały Rębielice Królewskie w których na jeden dom przypadało niespełna 7 osób, gdy w drugiej miejscowości blisko 10 osób na jedno domostwo. W XIX wieku zdecydowanie zwiększyła się ludność Rębielic Królewskich, gdyż w roku 1875 zamieszkiwało je ogółem 1061 mieszkańców w 138 domach. Wzrost ponad 2,5-krotny (dokładnie 260%) w niespełna pół wieku jest znaczący i interesujący tym bardziej że w Rębielicach Szlacheckich przybyło tylko 157 mieszkańców w analogicznym okresie, co stanowiło jedynie 137% stanu z 1827. Tak wielka różnica jest być może związana z rozpoczęciem w drugiej połowie XIX wieku (od 1851 roku) nowej działalności, jaką była jeszcze do lat 90. XX wieku eksploatacja kamienia wapiennego. Jednakże nie jest to bardzo istotny czynnik i właściwie trudno jednoznacznie wskazać ewidentny powód tak zróżnicowanego wzrostu liczby mieszkańców. Choć należy pamiętać, że właśnie około roku 1875 wybuchła w Rębielicach Królewskich epidemia cholery, która spowodowała śmierć dziesiątek osób. Jako wotum w podzięce za oddalenie epidemii zbudowano kaplicę drewnianą, a w 1890 roku zbudowano kościół pw. św. Rocha, i poświęcony 6 października 1890 roku, następnie sprawowana tu była posługa duszpasterska przez kapłanów z Wilkowiecka. Uprzednio ludność Rębielic Królewskich podlegała parafii św. Marcina w Kłobucku. Natomiast pod względem przynależności parafialnej to mieszkańcy Rębielic Szlacheckich podlegali proboszczowi w Dankowie, do którego to przyłączono również mieszkańców północnej części Rębielic Królewskich w 1908 roku. Pod względem obszaru jaki zajmowały obie miejsc to przypuszczam, że obejmowały one tereny nieco większy od obecnego. Na pewno obszarem większym aniżeli współcześnie legitymowały się Rębielice Królewskie, które w 1875 roku zajmowały około 3300 ha, gdy dziś zamyka się ich obszar na nieco ponad 2000 ha. Z czego 83% ziem było wówczas w posiadaniu włościan, 11% stanowiło własność folwarku rządowego, a pozostałe 16% znajdowało się w osiedlu leśnym, które dziś trudno wskazać. Na terenie Rębielic Królewskich istniał okazały zwierzyniec na ogrodzenie, którego zużyto 5017 przęseł. Utrzymaniem tegoż zwierzyńca jak i ogrodzenia mieli zajmować się osadnicy. Wielkość samych Rębielic Szlacheckich jest jeszcze większa od obecnej, ponad 1700 ha w 1875 roku przy około 700 ha obecnie. Główną jednak część ziemi zajmowały lasy które w Rębielicach Szlacheckich zajmowały około 65% wszystkich ziem. Lasy też stanowiły surowiec energetyczny dla istniejącej tu fryszerki „Regina”, która produkowała 3200 pud kutego żelaza, ponadto na terenie wsi znajdowała się również gorzelnia, cegielnia, piec wapienny i młyn „Kępina”. W tym czasie ludność Rębielic Szlacheckich podlegała pod probostwo w Parzymiechach, choć według danych przedstawionych przez parafię w Dankowie do właśnie to do tej drugiej przynależeli, podobnie jak to ma miejsce dziś. Tuż po odzyskaniu niepodległości przez Polskę w 1918 roku, obie miejscowości należały do województwa kieleckiego. Jeszcze przed odzyskaniem niepodległości najbliższe do nie dawna miasta odzyskały prawa miejskie: Kłobuck i Krzepice. Okres dwudziestolecia międzywojennego przebiegał w podobny sposób jak w niemal całej prowincji drugiej Rzeczypospolitej. Szczególnie wyraźnie zarysowały się skutki wielkiego kryzysu i silnej pauperyzacji mieszkańców obu miejscowości. Okres ten pozbawiony był już dużej własności ziemskiej. Gospodarstwa indywidualne rolników nie dawały dostatecznych środków do życia toteż łączono pracę na roli z dodatkowymi zajęciami rzemieślniczymi, zapotrzebowanie wiązało się ze wzrostem cen produktów przemysłowych przy spadku dochodów z tytułu sprzedaży płodów rolnych. W okresie międzywojennym w Rębielicach Królewskich miała mieścić się siedziba gromady. Ponadto znajdowała się tu szkoła podstawowa nie posiadająca formalnie własnego budynku, a biblioteczne zbiory tejże składały się w większości z książek zakupionych z pracy młodzieży szkolnej przy zbiorach w okresie letnim jak pracownicy najemni jak również za pieniądze uzyskane z tytułu zbioru jagód i grzybów. Świadczy to o zaangażowaniu ludności lokalnej w chęci samokształcenia. Do innych instytucji powołanych do życia w tym czasie była ochotnicza straż pożarna, która funkcjonuje w Rębielicach Królewskich od 1917 roku. Obecnie należy do jednych z najprężniej rozwijających się jednostek, a budynek remizy OSP po zeszłorocznym remoncie jest w pełni przystosowany do wszelkiego rodzaju imprez kulturalnych i rozrywkowych. Obecnie spełnia rolę również świetlicy wiejskiej. Przez ponad dwadzieścia lat w remizie znajdowała się biblioteka publiczna. Jednak w wynik połączenia zbiorów z tutejszą biblioteką szkolną została ona przeniesiona do budynku szkoły podstawowej w 1997 roku. Okres drugiej wojny światowej rozpoczął się już 1 września gdy doszło do jednej z największych bitew kampanii wrześniowej pod Mokrą, do której to przygotowania i przemarsze odbywały się w Rębielicach Królewskich. Pomimo waleczności nie udało się w dłuższej perspektywie utrzymać pogranicza, bo należy pamiętać, że miejscowość znajdowała się w odległości niespełna 20 kilometrów od granicy z III Rzeszą. Po wojnie obie miejscowości należały do województwo katowickiego. W granicach, którego znajdowały się do reformy w 1975. Gdy utworzony 49 województw znalazły się one w województwie częstochowskim. Ponownie wróciły pod zwierzchnictwo Katowic po kolejnej reformie administracyjnej w 1999 roku wraz z utworzeniem województwa śląskiego. W tym czasie powstały w obu miejscowościach szkoły podstawowe, które w okresie szczytowym tj. pod koniec lat sześćdziesiątych miały ponad czterokrotnie większe grona uczniów wynikało to głównie z wyżu kompensacyjnego po drugiej wojnie światowej. Szkoły podstawowe powstały w roku 1950, a wraz z nimi integralne do nich biblioteki szkolne początkowo ubogie jednak z czasem ich zbiory znacznie się rozszerzyły i osiągają tak jak to ma miejsce w Rębielicach Królewskich blisko 10000 książek. Do innych instytucji powołanych do życia po drugiej wojnie należy Wiejski Ośrodek Zdrowia w Rębielicach Królewskich skupia on ponad pięciokrotnie więcej pacjentów niż liczą sobie sama miejscowość. Z punktu widzenia gospodarczego niewątpliwie największe znaczenie miało uruchomienie na przemysłową skalę eksploatowanie kamieni wapiennych po roku 1958, dotychczas wykorzystywanych głównie przez ludność miejscową w budownictwie stanowiące charakterystyczny rodzaj zabudowy niestety coraz bardziej wypierany przez inne materiały budowlane. Eksploatację wapienia zakończono z powodu nie opłacalności na początku lat dziewięćdziesiątych. Obecnie śladami tej działalności są kamieniołom oraz kilka pieców wapiennych urozmaicających krajobraz. W 1991 roku Rębielice Królewskie doczekały się utworzenia parafii, powstała ona z oderwanych obszarów parafii Danków i Wilkowiecko, a budynkiem kościelnym dotychczasowa kaplica obsługiwana przez kapłanów ze wspomnianego Wilkowiecka. Obecnie od 2003 roku Rębielice Królewskie są kojarzone z największym w Europie wiatrakiem o którym będzie jeszcze mowa w tej pracy.
Rębielice Królewskie obecnie.
We wsi znajduje się szkoła podstawowa, przedszkole, Ośrodek Zdrowia, Punkt Apteczny, Kościół Parafialny św. Rocha, cmentarz datowany na 1903 r., bar, Ochotnicza Straż Pożarna, 5 sklepów, kilkanaście zakładów produkcyjno-handlowo-usługowych. Jest też wzgórze wapienne na którym znajdziemy pozostałości po eksploatacji kamienia wapiennego i piecach do wypalania wapna. W okresie letnim ze względu na okazałe wzgórze wapienne, bliskość lasu i pobliską rzeczkę Rębielice są miejscowością wypoczynkową dla mieszkańców górnego śląska, którzy to kupują tu działki i stawiają domki letniskowe. Kościół w Rębielicach Królewskich pw. św. Rocha został wzniesiony w 1890 roku w podzięce za oddalenie zarazy. Pierwotnie istniała tu, według ustnych przekazów osób starszych – drewniana kaplica wzniesiona jako wotum za oddalenie zarazy. W 1890 r. wybudowano kaplicę murowaną pw. św. Rocha, która została poświęcona 6 października 1890 r. i w której duszpasterze z Wilkowiecka sprawowali Mszę św. niedzielną i świąteczną.
W 1908 r. część wsi Rębielice Królewskie (na północ od rzeki Rębielanki) – została odłączona od parafii Wilkowiecko i przyłączona do parafii w Dankowie. 12 marca 1991 r. biskup Stanisław Nowak erygował parafię obejmującą obie części Rębielic Królewskich: wilkowiecką i dankowską. Pierwszym proboszczem został ks. Jarosław Binek. Przystąpił on razem ze swoimi parafianami do gruntownego remontu kaplicy – która stała się kościołem parafialnym. 8 listopada 1992 r. arcybiskup Stanisław Nowak poświęcił uroczyście cmentarz grzebalny, który już od jedenastu lat służył miejscowej wspólnocie. Szukając możliwości powiększenia kościoła ks. Mirosław Turoń przystąpił w maju do budowy zakrystii i nawy bocznej dobudowując całość z prawej strony kościoła na miejscu starej zakrystii. Prace zakończono 2 lipca 1994 r. W 1998 r. przystąpiono do generalnego remontu plebanii. Figura Jana Nepomucena, jest jedną z nielicznych tego typu w powiecie kłobuckim. Znajduje się ona na moście na rzece Rębielance, nieopodal kościoła parafialnego. Powstała ona na początku XX wieku. Przez pierwsze lata znajdowała się ona w miejscu współczesnym, jednak w późniejszym okresie została ona przeniesiona do Wąsosza Górnego, obok szkoły skąd zostało z powrotem przeniesione do Rębielic Królewskich, gdzie znajduje się do dziś. Nie ma wiadomości na temat autora tej figury.
Piece wapienne są jednymi z najciekawszych zabytków Rębielic Królewskich, ale również całego powiatu kłobuckiego. Które są świadectwem przeszłości jaka związała przez lata Rębielice Królewskie, a właściwie jej mieszkańców z eksploatacją kamienia wapiennego. Na obszarze Góry Rębielskiej znajdują się cztery takie budowle wykonane z cegieł i z lokalnego surowca, czyli z kamienia wapiennego.
Najstarsze pochodzą z okresu międzywojennego, choć większość ma około 20-30 lat. Nie są one, więc stare, jednak stanowią one ciekawostkę architektoniczną. Ponadto występują tutaj: dziewięćsił bezłodygowy, purchawica olbrzymia. Jeszcze do końca lat sześćdziesiątych XX wieku w Rębielicach Królewskich znajdowała się drewniana chałupa z 1786 roku, która została przeniesiona do skansenu, zresztą jej stan, a także fakt, iż była zbudowana bez ani jednego gwoździa służyła o jakości wykonania jej w końcu XVIII wieku. Budynek ten znajdował się w części północnej wioski. Obecnie jest jeszcze kilkanaście drewnianych chałup z pierwszej połowy XX wieku, jednakże nie są one wykonane tą samą techniką, co wspomniany wcześniej budynek. Najciekawszym miejscem w Rębielicach Królewskich jest kamieniołom po zakończonym wydobyciu kamienia wapiennego w tzw. Rejonie Eksploatacji Kamienia.
Działalność w tym miejscu rozpoczęta była już w roku 1851, jednakże na masową skalę prace wydobywcze rozpoczęły się w 1958 roku. Działalność ta objęła południowo-wschodnią część Góry Rębielskiej. Właśnie ten teren stał się szczególnie lubianym miejscem wycieczek szkolnych jak również prywatnych, a także związanych ze wspinaczką, gdyż pionowe ściany kamieniołomu dobrze spełniają swoją rolę. Do innych atrybutów można zaliczyć powszechność występowania skamielin przewodnich jury: amonitów, poszukiwanych przez pasjonatów. Pod względem przyrodniczym do ciekawych miejsc niewątpliwie należy dolina Liswarty, lewego dopływu Warty. Rzeka przepływa przez lasy rozdzielające Rębielice Królewskie od Rębielic Szlacheckich tworząc przełomy. Popularna wśród wędkarzy oraz turystów, którzy przebywają w ośrodkach wczasowych w sąsiednich Zawadach. W Rębielicach Królewskich na polu znajduje się wiatrak. Pole to jest własnością Józefa Antosa zamieszkałego przy ul. Głównej 41. Urodzony w r. 1932 ślusarz mechanik, przez 25 lat pracował nad konstrukcją największej w Europie elektrowni wiatrowej. Wreszcie w r. 2003 stanęła na wschodnim skraju Rębielic Królewskich potężna konstrukcja stalowa. Ogromny wiatrak z okrągłym skrzydłem został zespawany z setek elementów na miejscu i podniesiony przy pomocy niewielkiej windy. Jego całkowita wysokość ma 54 m, a średnica koła z 280 łopatkami (o powierzchni 300 m kw.) wynosi 32 metry. Ciężar całkowity tej elektrowni to aż 240 ton, jej wytrzymałość na zniszczenie wynosi 65 m/s. „Niestety brak odpowiedniej prądnicy ciągle uniemożliwia panu Antosowi rozpoczęcie produkcji energii elektrycznej.”. Ten jakże ciekawy obiekt jest jedną z największych atrakcji nie tylko wioski, ale również całego powiatu. Dość często pojawiają się informację na jego temat w prasie i telewizji.

</doc>
<doc id="375524" url="https://pl.wikipedia.org/wiki?curid=375524" title="Rębielice Szlacheckie">
Rębielice Szlacheckie

Rębielice Szlacheckie – wieś w Polsce położona w województwie śląskim, w powiecie kłobuckim, w gminie Lipie.
W latach 1975–1998 miejscowość administracyjnie należała do województwa częstochowskiego. Wieś położona jest nad rzeką Liswartą.
W pierwszych dokumentach miejscowości występują pod nazwą Rambielice, Rambelicze, Rabyelicze. Pierwsza wzmianką w której pojawiają się Rębielice jest wspomnienie w 1266 roku, kiedy to książę Bolesław Pobożny nadał Ubysławowi s. Langnica: Parzymiechy, Kochlew i Rębielice. Miejscowości te przeniesione zostały prawo niemieckie. Wzmiankę tę odnajdujemy w siódmej Księdze podkomorskiej wieluńskiej. Dokument ten informuje również, że miejscowości zostały przeniesione na prawo niemieckie. W tym czasie miejscowości te zostają wymieniane jako „terra Rudensis” co najprawdopodobniej należy wiązać z jedną z najstarszych w południowej Wielkopolsce, a najstarszej w ziemi wieluńskiej, miejscowości jaką niewątpliwie jest Ruda, która na pewno istniała jeszcze w XI wieku, a być może i wcześniej jednak potwierdzone wzmianki na jej temat dotyczą roku 1106, w którym to roku doszło w niej do zabójstwa w czasie konsekracji kościoła powstałego w 1104 roku. Kolejną jest zamiana z 1268 roku, w którym to książę dał Piotrowi s. Cieszęty( lub też inaczej Cesanty), za Chotynin wsie na prawie niemieckim: Kokanin i Rębielice. Informację na ten temat można odszukać w Kodeksie dyplomatycznym Wielkopolski. W dokumentach XIII-wiecznych pojawia się tylko dwukrotnie i najprawdopodobniej źródła te dotyczą obecnych Rębielic Szlacheckich lub też ówczesnej północnej części Rębielic, które zapewne funkcjonowały w nazewnictwie jako jedna całość z czasem wyodrębniając dwie części zgodnie z ich przynależnością. Zresztą jeszcze do XIX wieku nazwa Rembielice obejmowała obie miejscowości, choć starano się je rozgraniczać zwracając uwagę na właściciela. Same początki Rębielic są wcześniejsze jeszcze o kilkanaście lat.

</doc>
<doc id="375525" url="https://pl.wikipedia.org/wiki?curid=375525" title="Rębisze-Działy">
Rębisze-Działy

Rębisze-Działy – wieś w Polsce położona w województwie mazowieckim, w powiecie ostrołęckim, w gminie Goworowo.
Wierni kościoła rzymskokatolickiego należą do parafii Podwyższenia Krzyża Świętego w Goworowie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Goworowo.
Według Powszechnego Spisu Ludności z 1921 roku zamieszkiwało tu 86 osób w 16 budynkach mieszkalnych. Miejscowość należała do parafii rzymskokatolickiej w Goworowie. Podlegały pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Goworowie.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład dystryktu warszawskiego.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375526" url="https://pl.wikipedia.org/wiki?curid=375526" title="Rębisze-Kolonia">
Rębisze-Kolonia

Rębisze-Kolonia – wieś w Polsce położona w województwie mazowieckim, w powiecie ostrołęckim, w gminie Goworowo.
Wierni kościoła rzymskokatolickiego należą do parafii Podwyższenia Krzyża Świętego w Goworowie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Goworowo.
Według Powszechnego Spisu Ludności z 1921 roku zamieszkiwało tu 279 osób, 278 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 39 budynków mieszkalnych. Miejscowość należała do parafii rzymskokatolickiej w Goworowie. Podlegały pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Goworowie.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład dystryktu warszawskiego.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375527" url="https://pl.wikipedia.org/wiki?curid=375527" title="Rębisze-Parcele">
Rębisze-Parcele

Rębisze-Parcele – wieś w Polsce położona w województwie mazowieckim, w powiecie ostrołęckim, w gminie Goworowo.
Wierni kościoła rzymskokatolickiego należą do parafii Podwyższenia Krzyża Świętego w Goworowie.
Historia.
W latach 1921–1939 folwark leżał w województwie białostockim, w powiecie ostrołęckim, w gminie Goworowo.
Według Powszechnego Spisu Ludności z 1921 roku zamieszkiwało tu 91 osób, 82 było wyznania rzymskokatolickiego a 9 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 5 budynków mieszkalnych. Miejscowość należała do parafii rzymskokatolickiej w Goworowie. Podlegały pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Goworowie.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład dystryktu warszawskiego.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375528" url="https://pl.wikipedia.org/wiki?curid=375528" title="Rębiszewo-Studzianki">
Rębiszewo-Studzianki

Rębiszewo-Studzianki – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Wierni kościoła rzymskokatolickiego należą do parafii św. Michała Archanioła w Jabłonce Kościelnej.
Historia.
W dokumencie sądowym z roku 1472 wymieniono: "Rembiszewo Studzianki", "Rembiszewo Żegadły" i "Rembiszewo Rzębiki".
W I Rzeczypospolitej miejscowość należała do ziemi łomżyńskiej.
W roku 1827 wieś liczyła 15 domów i 96 mieszkańców, zaś "Rembiszewo Żegadły" 11 domów i 80 mieszkańców.
Pod koniec wieku XIX wieś w powiecie łomżyńskim, gmina "Kossaki", parafia "Kołaki". "Mieszka tu częściowa szlachta".
W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Kołaki. W roku 1921 naliczono tu 20 budynków z przeznaczeniem mieszkalnym i 1 "inny zamieszkały" oraz 97 mieszkańców (46 mężczyzn i 51 kobiet). Wszyscy podali narodowość polską i wyznanie rzymskokatolickie. Miejscowość należała do parafii rzymskokatolickiej w Jabłonce Kościelnej. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Jabłonce Kościelnej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="375529" url="https://pl.wikipedia.org/wiki?curid=375529" title="Rębiszewo-Zegadły">
Rębiszewo-Zegadły

Rębiszewo-Zegadły – wieś w Polsce położona w województwie podlaskim, w powiecie zambrowskim, w gminie Kołaki Kościelne.
Wierni kościoła rzymskokatolickiego należą do parafii św. Michała Archanioła w Jabłonce Kościelnej.
Historia.
W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Kołaki.
Według Powszechnego Spisu Ludności z 1921 roku wieś zamieszkiwało 111 osób w 18 budynkach mieszkalnych. Miejscowość należała do parafii rzymskokatolickiej w Jabłonce. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Jabłonce Kościelnej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="375530" url="https://pl.wikipedia.org/wiki?curid=375530" title="Rębkowo">
Rębkowo

Rębkowo – wieś w Polsce położona w województwie mazowieckim, w powiecie pułtuskim, w gminie Winnica.
Wieś szlachecka położona była w drugiej połowie XVI wieku w ziemi zakroczymskiej. W latach 1975–1998 miejscowość administracyjnie należała do województwa ciechanowskiego.

</doc>
<doc id="375531" url="https://pl.wikipedia.org/wiki?curid=375531" title="Rębków">
Rębków

Rębków – wieś w Polsce położona w województwie mazowieckim, w powiecie garwolińskim, w gminie Garwolin.
Wieś królewska "Rębkowo" położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Matki Boskiej Częstochowskiej w Garwolinie.
Historia.
Pierwsza wzmianka o wsi pojawia się w dokumentach czerskich z XI wieku. Nazwę wsi zapisano wtedy jako "Rembkowo". Zachowała się informacja o Rębkowie w dokumencie sprzedaży Garwolina z roku 1407. Wspomina się tam o tym, że pola wsi Garwolin graniczą z polami wsi Wola Rębkowska. W średniowieczu powszechnie warzono w tej wsi piwo, co jest opisane lustracjach królewskich dóbr.
Około 500 lat temu we wsi było wójtostwo, lecz później zostało zamienione na folwark. We wsi mieszkało wtedy około 1000 mieszkańców. Początkowo folwark był własnością książąt mazowieckich, a po przyłączeniu Mazowsza do korony stał się folwarkiem królewskim. W czasach jego świetności majątek zatrudniał około 300 osób i sprzedawał do Gdańska zboże w ilości około 100 ton rocznie. W samej wsi mieszkali chłopi łanowi (około 5 rodzin), chłopi zwani gospodarzami (około 40 rodzin), oraz podsadki, czyli osoby nie posiadające własnej ziemi, a jedynie małe sady (około 10 rodzin) – razem około 1000 osób.
W 1565 roku, we wsi na rzece Wildze, wtedy zwanej "Wielka Wilczą" lub "Wilką", działały dwa młyny. Większy, który miał cztery koła, należał do folwarku, a mniejszy pobudowany w 1614 roku przez Matysa Krupę miał jedno koło. W większym młynie jedno z kół w 1556 roku było używane do folowania płótna, a już w roku 1617 na tym kole postawiono tartak do cięcia drewna. Jeszcze na planach z 1836 roku jest zaznaczony młyn pod Borkami, oznaczony jako osada młyńska "Pogorzil" lub "Pogorzel", lecz prawdopodobnie nie jest to ten sam duży młyn co wymieniany w dokumentach lustracyjnych w XVII i XVIII wieku, gdyż jest on postawiony na małej odnodze Wilgi bez zbiornika wody.
Po uwłaszczeniu chłopów w 1864 roku wokół Rębkowa powstały: Ewelin, Borki, Podsadowiec i Podbiele (trzy ostatnie jako części wsi Rębków). Wskutek reformy z lat 1919–1920 ziemię (nawet po 8–14 hektarów) dostało kilkanaście rodzin chłopskich. Powstała dzięki temu część Rębkowa zwana Rębków Parcele (na Zakrupiu, czyli za młynem Krupy). Część Rębkowa Parceli przy lesie w kierunku Wilkowyj nazywana była "Pieńki". W 1949 roku powstała w Rębkowie Spółdzielnia produkcyjna na bazie byłych pracowników folwarku i chłopów małorolnych, której siedziba znajdowała się w dawnych zabudowaniach folwarku. Po jedenastu latach działania tej spółdzielni z około 24 obiektów folwarku, które ocalały z wojny, pozostały jedynie dwa budynki – resztę rozebrano na opał i spalono.
W 2006 roku na łąkach wsi Rębków zwanych Pacipiem znaleziono dobrze zachowane kości mamuta, reniferów i słonia.

</doc>
<doc id="375532" url="https://pl.wikipedia.org/wiki?curid=375532" title="Ręboszewo">
Ręboszewo

Ręboszewo (dodatkowa nazwa w j. kaszub. Rãbòszewò) – wieś kaszubska w Polsce, położona w województwie pomorskim, w powiecie kartuskim, w gminie Kartuzy, na terenie Kaszubskiego Parku Krajobrazowego przy drodze wojewódzkiej nr 228. Wieś leżąca obecnie na trasie Drogi Kaszubskiej i szlaku wodnego „Kółko Raduńskie” została umiejscowiona pomiędzy jeziorami Małym Brodnem i Wielkim Brodnem. Ręboszewo jest siedzibą sołectwa, w którego skład wchodzą również Legard i Przybród. Na przełomie czerwca i lipca w okolicach Ręboszewa, u podnóża Złotej Góry, odbywa się tu coroczny festyn kaszubski – Truskawkobranie. Przez miejscowość prowadzi czerwony turystyczny, szlak Kaszubski. Na szczycie wzgórza Sobótka (300 m na pn.-wsch. od mostu na Raduni) znajduje się kawiarnia i punkt widokowy.
Wieś norbertanek żukowskich w województwie pomorskim w II połowie XVI wieku. W latach 1975–1998 miejscowość administracyjnie należała do województwa gdańskiego.
Historia.
Ręboszewo zostało nadane żukowskim siostrom norbertankom w 1209 roku przez Mściwoja I. W okresie I Rzeczypospolitej wieś znajdowała się w powiecie mirachowskim. Od końca I wojny światowej wieś znajdowała się w granicach Polski (powiat kartuski). 
Do 1918 roku obowiązującą nazwą niemieckiej administracji dla Ręboszewa było "Remboschewo". Jak opisywał Aleksander Majkowski w przewodniku po „Zdrojach Raduni” z 1913 roku: „Ręboszewo jest wioską, licząca 523 mieszkańców, samych katolików, z których 12 podaje jako ojczysty język niemiecki, reszta Kaszubi.” Podczas okupacji niemieckiej nazwa "Remboschewo " została w 1942 r. przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Broddenfurt".
Zabytki.
Według rejestru zabytków NID na listę zabytków wpisana jest zagroda nr 23 z 1 ćw. XIX w., nr rej.: 971 z 5.07.1986: drewniany dom i szachulcowa stodoła.

</doc>
<doc id="375533" url="https://pl.wikipedia.org/wiki?curid=375533" title="Rębowola">
Rębowola

Rębowola – wieś w Polsce położona w województwie mazowieckim, w powiecie grójeckim, w gminie Belsk Duży. 
Sołtysem jest Iwona Snopek.
W latach 1975–1998 miejscowość administracyjnie należała do województwa radomskiego.
Znajduje się tutaj dwór i pozostałości po parku krajobrazowym z końca XIX wieku.
Przez wieś przebiega droga wojewódzka nr 725.

</doc>
<doc id="375534" url="https://pl.wikipedia.org/wiki?curid=375534" title="Rębusz">
Rębusz

Rębusz (niem. "Augustwalde") – wieś sołecka w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 152 mieszkańców. 
Kolonie wchodzące w skład sołectwa: Grzywna, Kosinek, Przykuna.
Geografia.
Wieś leży ok. 5 km na północny zachód od Bierzwnika, między Pławnem a miejscowością Chłopowo, przy linii kolejowej nr 351, ok. 1,5 km na północ od jeziora Bierzwnik.
Gospodarka.
Mieszkańcy wsi zajmują się głównie rolnictwem i produkcją mleczną.
Komunikacja.
W miejscowości znajduje się stacja kolejowa linii kolejowej nr 351.

</doc>
<doc id="375535" url="https://pl.wikipedia.org/wiki?curid=375535" title="Ręczaje Polskie">
Ręczaje Polskie

Ręczaje Polskie – wieś w Polsce położona w województwie mazowieckim, w powiecie wołomińskim, w gminie Poświętne.
W latach 1975–1998 miejscowość administracyjnie należała do województwa siedleckiego.

</doc>
<doc id="375536" url="https://pl.wikipedia.org/wiki?curid=375536" title="Kolonia Ręczno">
Kolonia Ręczno

Kolonia Ręczno – wieś w Polsce położona w województwie łódzkim, w powiecie piotrkowskim, w gminie Ręczno.
W latach 1975–1998 miejscowość administracyjnie należała do województwa piotrkowskiego.
Przez miejscowość przebiega droga wojewódzka nr 742.

</doc>
<doc id="375537" url="https://pl.wikipedia.org/wiki?curid=375537" title="Ręczyn">
Ręczyn

Ręczyn (niem. Reutnitz) – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Ręczyn to wieś leżąca na Pogórzu Izerskim, u północnego podnóża Wyniosłości Działoszyńskiej, na granicy z Doliną Nysy Łużyckiej, na lewym brzegu Witki, na wysokości około 200-215 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="375538" url="https://pl.wikipedia.org/wiki?curid=375538" title="Rędocin">
Rędocin

Rędocin – wieś w Polsce położona w woj. świętokrzyskim, pow. skarżyskim, w gm. Bliżyn.
W 1975-1998 miejscowość administracyjnie należała do woj. kieleckiego.
Przez R. przechodzi niebieski szlak turystyczny z Pogorzałego do Kuźniaków.
R. jest ośrodkiem garncarstwa wiejskiego. W miejscowości mieszka kilku twórców, związanych gł. z rodziną A. Rokity, specjalizującego się w przedstawieniach figuralnych świątków i ptaków.
Wierni Kościoła rzymskokatolickiego należą do parafii Matki Bożej Nieustającej Pomocy w Hucie lub do parafii Parafia św. Rocha w Mroczkowie.

</doc>
<doc id="375539" url="https://pl.wikipedia.org/wiki?curid=375539" title="Rędziny-Borek">
Rędziny-Borek

Rędziny-Borek – wieś w Polsce położona w województwie małopolskim, w powiecie miechowskim, w gminie Słaboszów.
W latach 1975–1998 miejscowość administracyjnie należała do województwa kieleckiego.

</doc>
<doc id="375540" url="https://pl.wikipedia.org/wiki?curid=375540" title="Rędziny Zbigalskie">
Rędziny Zbigalskie

Rędziny Zbigalskie – wieś w Polsce położona w województwie małopolskim, w powiecie miechowskim, w gminie Słaboszów.
W latach 1975–1998 miejscowość administracyjnie należała do województwa kieleckiego.

</doc>
<doc id="375541" url="https://pl.wikipedia.org/wiki?curid=375541" title="Rękawczyn (województwo mazowieckie)">
Rękawczyn (województwo mazowieckie)

Rękawczyn – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.

</doc>
<doc id="375542" url="https://pl.wikipedia.org/wiki?curid=375542" title="Rękawiec">
Rękawiec

Rękawiec – wieś w Polsce położona w województwie łódzkim, w powiecie tomaszowskim, w gminie Budziszewice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="375543" url="https://pl.wikipedia.org/wiki?curid=375543" title="Rękowice">
Rękowice

Rękowice – wieś w Polsce położona w województwie mazowieckim, w powiecie kozienickim, w gminie Magnuszew.
Wieś szlachecka Rakowice położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Rocha w Mniszewie.

</doc>
<doc id="375544" url="https://pl.wikipedia.org/wiki?curid=375544" title="Ręków">
Ręków

Ręków (niem. "Rankau") – wieś położona w województwie dolnośląskim, w powiecie wrocławskim, w gminie Sobótka.
W latach 1975–1998 miejscowość należała administracyjnie do województwa wrocławskiego.
Krótki opis.
Jest to typowa wielodrożnica. Wieś zamieszkana jest obecnie (III 2011 r.) przez 364 osoby. Jest czwartą co do wielkości miejscowością gminy Sobótka. We wsi znajduje się niepubliczna szkoła podstawowa, do której uczęszczają dzieci z miejscowości: Ręków, Olbrachtowice, Stary Zamek i Kryształowice. Odległość do Wrocławia wynosi 27 km, a do siedziby władz gminy, Sobótki - 8 km.
Zabytki.
We wsi znajdował się kościół ewangelicki zniszczony w 1945 roku.
Demografia.
Liczba ludności Rękowa na przestrzeni ostatnich 2 wieków: 
Wykres liczby ludności Rękowa.

</doc>
<doc id="375545" url="https://pl.wikipedia.org/wiki?curid=375545" title="Rękusy">
Rękusy

Rękusy (niem. "Renkussen") – wieś w Polsce położona w województwie warmińsko-mazurskim, w powiecie ełckim, w gminie Ełk.
W pobliżu Rękus położony jest cmentarz wojenny. 
We wsi znajduje się również Szkoła Podstawowa im. rot. Witolda Pileckiego.
W latach 1975–1998 miejscowość administracyjnie należała do województwa suwalskiego.

</doc>
<doc id="375546" url="https://pl.wikipedia.org/wiki?curid=375546" title="Ręszów">
Ręszów

Ręszów (niem. "Ransen") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego. Według danych z roku 2006 wieś miała 290 mieszkańców. Podczas Narodowego Spisu Powszechnego (III 2011 r.) spisano w Ręszowie 276 mieszkańców.
Historia.
Najstarsza wzmianka o Ręszowie pochodzi z 1209 roku ("Ransen"). W 1267 roku Ręszów płacił dziesięcinę klasztorowi w Trzebnicy. W 1296 roku dobra podarowane zostały przez księcia Henryka III głogowskiego braciom z zakonu Św. Ducha ze Ścinawy. W latach 1541-1715 Ręszów był rezydencją rodziny von Nostitz, później rodu von Unruh.
W roku 1945 wieś została przyłączona do Polski. Dotychczasowych mieszkańców wysiedlono do Niemiec. W folwarku utworzone zostało Państwowe Gospodarstwo Rolne (PGR).
Zabytki.
Do wojewódzkiego rejestru zabytków wpisane są:
Kościół pw. Narodzenia Najświętszej Maryi Panny.
Kościół filialny pw. Narodzenia Najświętszej Maryi Panny wzmiankowany był już w 1376 roku. To późnogotycka, jednonawowa budowla, wzniesiona na planie prostokąta z wydzielonym prostokątnym prezbiterium i czworoboczną wieżą zwieńczoną cebulastym hełmem z latarnią. W 1509 roku proboszczem kościoła był brat ścinawskiego zakonu Świętego Ducha, w 1516 roku wzmiankowany był ojciec Gregorius. W 1520 roku kościół być może był już ewangelicki. W 1619 roku wzniesiona została wieża przez Friedricha von Nostitz. Odbudowany został wkrótce po pożarze 27 marca 1645 roku. Zachował wyposażenie wnętrza pochodzące z czasów przebudowy w 2. połowie XVII wieku. Na zewnętrznych ścianach kościoła zachowało się kilka płyt i epitafiów nagrobnych.
Cmentarz.
Cmentarz przykościelny (zamknięty) założony został na planie owalu, wokół muru rzędowe obsadzenie lipowe, zachowały się pojedyncze mogiły. Wyróżnia się płyta Benno Ringelhanna (1856-1928) - organisty, nauczyciela i miejscowego zarządcy kościelnego przez okres 38 lat. Budynek dawnej szkoły, która istniała w Ręszowie już około 1650 roku, znajduje się po zachodniej stronie kościoła.
Zespół pałacowy (folwarczno-rezydencjonalny).
Inne zabytki w Ręszowie:
Pomnik poległych.
W centralnej części wsi stoi pomnik z 1922 roku, upamiętniający poległych w I wojnie światowej żołnierzy pochodzących z Ręszowa. W 2003 roku pomnik został odrestaurowany.

</doc>
<doc id="375547" url="https://pl.wikipedia.org/wiki?curid=375547" title="Rętwiny">
Rętwiny

Rętwiny – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Radomin.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 271 mieszkańców. Jest szóstą co do wielkości miejscowością gminy Radomin.

</doc>
<doc id="375548" url="https://pl.wikipedia.org/wiki?curid=375548" title="Rgielew">
Rgielew

Rgielew – wieś w Polsce położona w województwie wielkopolskim, w powiecie kolskim, w gminie Kłodawa.
Wieś szlachecka "Rgielewo" położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość administracyjnie należała do województwa konińskiego.

</doc>
<doc id="375549" url="https://pl.wikipedia.org/wiki?curid=375549" title="Rgielsko">
Rgielsko

Rgielsko – wieś w Polsce położona w województwie wielkopolskim, w powiecie wągrowieckim, w gminie Wągrowiec.
Wieś duchowna, własność opata cystersów w Wągrowcu pod koniec XVI wieku leżała w powiecie kcyńskim województwa kaliskiego. W latach 1975–1998 miejscowość administracyjnie należała do województwa pilskiego.
Nazwa.
Nazwa miejscowości ma charakter patronimiczny, a ściślej rzecz ujmując - demonimiczny i pochodzi od imienia Rgieł. W panteonie bogów słowiańskich Rgieł był bogiem urodzaju. Rgielsko było prawdopodobnie przez wieki swoistym sanktuarium tego boga, tak jak Arkona na Rugii – miejscem kultu boga Świętowita.
Gramatycznie nazwa składa się z dwóch członów: patronomicznego - "Rgiel" oraz bezosobowej końcówki "sko" wywodzącej się od przyrostkowego formantu przymiotnikowego "-sk" określającego przynależność do czegoś lub kogoś, która jest charakterystyczna dla bardzo dawnych nazw miejscowych nadawanych miejscowościom na terenie średniowiecznej Polski.
Położenie i historia.
Wieś leży nad jeziorem Rgielskim i przecina ją rzeczka Nielba, wypływająca z tego akwenu. Nazwa jej pojawia się w piśmiennictwie już w Średniowieczu w dokumencie fundacyjnym dla cystersów łekneńskich, datowanym na 24 marca 1153 r. Zagospodarowane ziemie: Rgielsko z jeziorem, Straszewo i Panigródz oraz dochody z rynku i karczmy (forum cum taberna) w Łeknie, przekazał w tym roku zakonowi cystersów przybyłych z Altenbergu pod Kolonią komes Zbylut z rodu Pałuków). Była to tzw. święta wymiana: w zamian otrzymał dobra niebiańskie. Rgielsko z jeziorem wchodziło w skład jego ojcowizny. 
Według niektórych historyków motywem sprowadzenia cystersów do Łekna miały być również prace misyjne, bowiem ważnym elementem działania cystersów było m.in. dążenie do ugruntowania wiary chrześcijańskiej na danym terytorium. Od ok. 1205 roku cystersi łekneńscy zaczęli prowadzić misję chrystianizacyjną w Prusach.
Rgielsko i okoliczne miejscowości były w Średniowieczu swoistą enklawą, chronioną od wpływów zewnętrznych bagnami i puszczą. Prawie nie istniała migracja i autochtoniczna ludność tu osiadła, długo była niechętna obcym, w tym cystersom. Mógłby o tym świadczyć poniższy zapis z XVI w. "Roku Pańskiego 1396. Ten opat [Tylman] przeniósł klasztor z Łekna do Wągrowca - posiadłości klasztoru za panowania Władysława Jagiełły, kiedy w katedrze gnieźnieńskiej przewodniczył Dobrogost. Nie potrafimy odgadnąć (...) jakim powodem wiedziony i jakimi impulsami poruszony opat Tylman przeniósł klasztor z Łekna, który już dobrze korzenie swoje tam umocnił. Bo co do miejsca, wygląda [ono] podobnie jak obecnie [tj. w XVI w.]. Czy zaś zaradzając spokojniejszej swojej samotności to zrobili nie możemy stwierdzić. Bo to co inni opowiadają, że wszyscy bracia klasztoru łekneńskiego [zostali] zaproszeni na ucztę przez mieszkańców Łekna ( ...), [a Łeknianie] wkrótce po zapadnięciu zmroku (...) podpalili stos drewna w klasztorze łekneńskim, [cystersi] zaś pijani spiesząc do ugaszenia pożaru przez jezioro, na którym most był położony, złamali [go] na [swoją] zgubę, [i] wkrótce zatonęli (...), nikt z mądrych nie ważył się tego potwierdzić. Oby była wiara u tych, którzy takie rzeczy mówią". Od połowy XVIII w. w księgach parafii Łęgowo-Tarnowo, do której należało Rgielsko, powtarzają się takie nazwiska jak: Rochowiak, Pałczyński, Kubisz, Wiśniewski, czy Małkowski.
Ciekawostki.
Różne ciekawostki o Rgielsku zamieszczone są w poszczególnych tomach „Słownika geograficznego Królestwa Polskiego i innych krajów słowiańskich”:
Rgielsko zostało lokowane na prawie niemieckim w 1282 r. W 1439 r. srożyło się we wsi powietrze morowe. W 1739 r. przeprowadzono podział dóbr cystersów na części przynależne opatowi i klasztorowi. Dochody z Rgielska przypisano temu pierwszemu. W latach 1773-75 sejm powołał komisję do rozgraniczenia dóbr dziedzicznych Jakuba Radońskiego od posiadłości opactwa cystersów w Rgielsku. W 1797 r. władze zaboru pruskiego przeprowadziły kasację klasztoru cystersów. Zaraz potem rząd pruski przejął dobra klasztorne i ustanowił z nich domenę (czyli majątek skarbu państwa), która w powiecie wągrowieckim zajmowała ok. 24 000 ha (w tym 20 772 ha włościańskie, do których odnosił się w następnych latach edykt królewski o zniesieniu pańszczyzny i uwłaszczeniu chłopów, obowiązujący w W. Ks. Poznańskim od 1823 r.), czyli czwartą część jego obszaru. W jej skład weszło również Rgielsko. Około 1880 r. wieś liczyła 35 dymów i 245 mieszkańców. W skład okręgu wiejskiego wchodził młyn Straszewski (2 dymy i 40 mieszkańców). W całym okręgu wiejskim mieszkało zatem 285 mieszkańców w tym 269 katolików i 16 protestantów. Gospodarka wsi była nastawiona na chów bydła. We wsi istniała maślarnia. 

</doc>
<doc id="375550" url="https://pl.wikipedia.org/wiki?curid=375550" title="KKH Katowice">
KKH Katowice



</doc>
<doc id="375551" url="https://pl.wikipedia.org/wiki?curid=375551" title="Robaczewo">
Robaczewo

Robaczewo (niem. "Robertshof") – osada w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1975–1998 miejscowość administracyjnie należała do województwa olsztyńskiego.

</doc>
<doc id="375552" url="https://pl.wikipedia.org/wiki?curid=375552" title="Robaczyn">
Robaczyn

Robaczyn – wieś w Polsce położona w województwie wielkopolskim, w powiecie kościańskim, w gminie Śmigiel.
Przez wieś przebiega linia Śmigielskiej Kolei Dojazdowej ze Starego Bojanowa przez Śmigiel do Wielichowa (znajduje się tutaj przystanek osobowy Robaczyn) oraz żółty pieszy szlak turystyczny w lasy śmigielskie. Okolice wsi nadają się do uprawiania turystyki pieszej i rowerowej z uwagi na pofałdowany krajobraz, mieszane lasy i sieć dróg bitych.
W okresie Wielkiego Księstwa Poznańskiego (1815-1848) miejscowość wzmiankowana jako Robaczyn należała do wsi większych w ówczesnym pruskim powiecie Kosten rejencji poznańskiej. Robaczyn należał do okręgu śmigielskiego tego powiatu i stanowił część majątku Bojanowo stare, który należał wówczas do księżnej z rodu Hohenzollern. Według spisu urzędowego z 1837 roku Robaczyn liczył 178 mieszkańców, którzy zamieszkiwali 26 dymów (domostw).
We wsi znajduje się zabytkowy cmentarz ewangelicki z 1789 założony przez Carla Aleksandra Bojanowskiego.
W latach 1975–1998 miejscowość administracyjnie należała do województwa leszczyńskiego.

</doc>
<doc id="375553" url="https://pl.wikipedia.org/wiki?curid=375553" title="Robawy">
Robawy

Robawy (niem. "Robaben", "Robawen") – wieś w Polsce położona w województwie warmińsko-mazurskim, w powiecie kętrzyńskim, w gminie Reszel przy skrzyżowaniu dróg wojewódzkich nr 590 i 594.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
W przeszłości Robawy znajdowały się na terenie powiatu reszelskiego, a później powiatu biskupieckiego.
Nazwy wsi używane przed 1945 w literaturze polskiej: "Robawy, Robowy i Robowo". Jedna z wcześniejszych nazw miejscowości to "Borgholez". 
Historia wsi.
Zasadźcą wsi był Ditlen Robabe. 
Wieś lokowana była na prawie chełmińskim 6 sierpnia 1363 r. na mocy przywileju biskupa warmińskiego Jana. W 1722 r. wieś była w posiadaniu Sebastiana Młodzianowskiego, dworzanina biskupa Teodora Potockiego. Biskup Ignacy Krasicki w Robawach nadał karczmę Piotrowi Makomaskiemu oraz 8 włók Annie Lożance. Sołtysem wsi był Markuszewski.
25 lutego 1783 urodził się tu biskup pomocniczy warmiński Franciszek Grossman.
W maju 2007 r. kętrzyńscy archeolodzy odkryli w Robawach cmentarzysko, w którym znajdowały się przedmioty z okresu końca wpływów rzymskich i początków wędrówki ludów, czyli od III do IV w. n.e. Archeolodzy odkryli 11 grobów ciałopalnych przy czym każdy z nich posiadał inne wyposażenie - męskie zawierały obcięte łby końskie z wędzidłami lub poćwiartowane konie, kobiece natomiast przęśniki, paciorki szklane i zapinki kuszowate z brązu.
Demografia i inne.
W XIX w. wieś miała obszar 1096 ha. 
Poniżej informacje o liczbie mieszkańców:

</doc>
<doc id="375554" url="https://pl.wikipedia.org/wiki?curid=375554" title="Robczysko">
Robczysko

Robczysko – wieś w Polsce położona w województwie wielkopolskim, w powiecie leszczyńskim, w gminie Rydzyna.
W latach 1975–1998 miejscowość administracyjnie należała do województwa leszczyńskiego.
Jest to stara wieś, która pochodzi z początku XIV w. W końcu XVIII w. należała do rodu Mielżyńskich z Pawłowic. Czynem społecznym mieszkańców powstał Park Kultury i Wypoczynku z muszlą koncertową i amfiteatrem. W parku znajduje się wykuty z piaskowca pomnik Adama Mickiewicza, dzieło Leona Dudka, artysty ludowego z Włoszakowic. Pomnik przypomina pobyt wieszcza w pobliskiej Luboni w 1831 roku. Przy drodze w kierunku Dąbcza oraz Pawłowic znajdują się stare, odrestaurowane figury świętych. W kierunku Ponieca, po lewej stronie drogi jest budynek dawnej szkoły oraz krzyż.

</doc>
<doc id="375555" url="https://pl.wikipedia.org/wiki?curid=375555" title="Robercin">
Robercin

Robercin – wieś w Polsce położona w województwie mazowieckim, w powiecie piaseczyńskim, w gminie Piaseczno.
W latach 1975–1998 miejscowość administracyjnie należała do województwa warszawskiego.

</doc>
<doc id="375557" url="https://pl.wikipedia.org/wiki?curid=375557" title="Robertowo">
Robertowo

Robertowo – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego.

</doc>
<doc id="375558" url="https://pl.wikipedia.org/wiki?curid=375558" title="Robertów">
Robertów

Robertów – wieś w Polsce położona w województwie mazowieckim, w powiecie gostynińskim, w gminie Pacyna.
W latach 1975–1998 miejscowość administracyjnie należała do województwa płockiego.

</doc>
<doc id="375559" url="https://pl.wikipedia.org/wiki?curid=375559" title="Robity (powiat elbląski)">
Robity (powiat elbląski)

Robity – wieś w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego.

</doc>
<doc id="375560" url="https://pl.wikipedia.org/wiki?curid=375560" title="Robuń">
Robuń

Robuń (do 1945 r. niem. "Rabuhn") – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno.
Według danych z 2014-06-30 wieś miała 398 stałych mieszkańców .
Robuń ma średniowieczną metrykę, sięgającą 1276 r. Było to lenno rodziny von Damitz. W roku 1725 odkupił ją Johann von Westorp. W XVIII i XIX w. majątek wielokrotnie zmieniał właścicieli. Zabytkiem jest zespół dworski z XIX w., w skład którego wchodzi niewielki dwór o skrajnych ryzalitach, zabudowania gospodarcze i rozległy park.
W latach 1946–1954 miejscowość była siedzibą gminy Robuń.
We wsi znajduje się szkoła podstawowa z dużym stadionem sportowym, kościół, sklepy, przystanek autobusowy.
Wieś tworzy „Sołectwo Robuń”, obejmujące tylko Robuń. Rada sołecka, która wspomaga sołtysa może się składać od 3 do 6 członków, a ich liczbę ustala zebranie wiejskie. Mieszkańcy Sołectwa Robuń i Sołectwa Myślino wybierają wspólnie 1 z 15 radnych do Rady Gminy w Gościnie.
W miejscowości działało "Państwowe Gospodarstwo Rolne „Robuń”".

</doc>
<doc id="375561" url="https://pl.wikipedia.org/wiki?curid=375561" title="TKS Szopienice">
TKS Szopienice



</doc>
<doc id="375562" url="https://pl.wikipedia.org/wiki?curid=375562" title="Robuzy">
Robuzy

Robuzy – wieś w Polsce położona w województwie warmińsko-mazurskim, w powiecie braniewskim, w gminie Płoskinia.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="375563" url="https://pl.wikipedia.org/wiki?curid=375563" title="Roby (Polska)">
Roby (Polska)

Roby – wieś sołecka w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów.
Według danych z 28 lutego 2009 wieś miała 240 mieszkańców.
Przez wieś biegnie droga powiatowa nr 0139Z z Mrzeżyna do Bieczyna i Bieczynka. Odchodzi od niej droga powiatowa nr 0124Z Gorzysławia. Po drogach tych poprowadzono dwa znakowane szlaki turystyczne: czerwony Szlak Nadmorski oraz EV10 Szlak Rowerowy Wokół Bałtyku.
W latach 1946–1998 miejscowość administracyjnie należała do województwa szczecińskiego.
Na terenie wsi stoi zabytkowy kościół pw. Niepokalanego Serca NMP, budowany w XIII, XV, XVII-XVIII wieku.
Kościół posiada ołtarz (ukończony w roku 1654), ambonę oraz część empor fundacji Zofii holsztyńskiej (1579-1658) żony księcia pomorskiego Filipa II szczecińskiego (1573-1618). Ołtarz ucierpiał znacznie podczas wojny, zaginęło wiele rzeźb oraz rzeźbiona scena ukrzyżowana z głównej części. Obecnie w ołtarzu znajdują się współczesne obrazy przedstawiające ostatnią wieczerze i ukrzyżowanie. W ołtarzu w bocznych partiach Predelli znajdują się herby Filipa II szczecińskiego oraz jego żony Zofii holsztyńskiej. Przy kościele znajduje się tablica pamiątkowa. .
Przed II wojną światową w wiosce działała stacja Gryfickiej Kolei Wąskotorowej na liniach Trzebiatów–Mrzeżyno oraz Roby–Rogowo. Na drodze w kierunku Mrzeżyna pozostałości po moście drogowym i czynny most kolejowy (obecnie samochodowy). Konstrukcje poniemieckie. W środkowej części wsi znajduje się plac zabaw dla dzieci.
0,3 km na południe rezerwat przyrody Roby.
Samorząd gminy Trzebiatów utworzył sołectwo Roby, będące jej jednostką pomocniczą. Obejmuje ono jedynie wieś Roby, której mieszkańcy wyłaniają sołtysa i 5-osobową radę sołecką.
Mieszkańcy Robów wybierają 1 radnego do 15-osobowej Rady Miejskiej w Trzebiatowie, w jednomandatowym okręgu wyborczym obejmującym także wschodnią część Mrzeżyna i kolonię Rogowo.
Kościół filialny i katoliccy mieszkańcy przynależą do parafii rzymskokatolickiej w Mrzeżynie.

</doc>
<doc id="375565" url="https://pl.wikipedia.org/wiki?curid=375565" title="Rochaliki">
Rochaliki

Rochaliki – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="375566" url="https://pl.wikipedia.org/wiki?curid=375566" title="Rochnia">
Rochnia

Rochnia – wieś w Polsce położona w województwie mazowieckim, w powiecie mławskim, w gminie Szreńsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="375567" url="https://pl.wikipedia.org/wiki?curid=375567" title="Rochowice">
Rochowice

Rochowice – wieś w Polsce położona w województwie dolnośląskim, w powiecie strzelińskim, w gminie Borów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="375568" url="https://pl.wikipedia.org/wiki?curid=375568" title="Rochowo">
Rochowo

Rochowo (niem. "Rochow") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.

</doc>
<doc id="375569" url="https://pl.wikipedia.org/wiki?curid=375569" title="Rodaki">
Rodaki

Rodaki – wieś w Polsce położona w województwie małopolskim, w powiecie olkuskim, w północnej części gminy Klucze, przy drodze wojewódzkiej nr 791 Olkusz – Zawiercie, w paśmie Krajobrazowego Parku Orlich Gniazd.
W 1595 roku wieś położona w powiecie proszowskim województwa krakowskiego była własnością wojewody krakowskiego Mikołaja Firleja. W latach 1975–1998 miejscowość administracyjnie należała do województwa katowickiego.
Z najwyższego wzniesienia – Świniuszki (487 m n.p.m.) – roztacza się widok na Pustynię Błędowską i ruiny zamku w Ogrodzieńcu. Na zboczu Świniuszki znajduje się jaskinia, zaliczana do jednych z najgłębszych na Jurze Krakowsko-Częstochowskiej. U południowo-zachodniego podnóża Świniuszki wypływa Źródło Miłości z cenioną przez mieszkańców bardzo czystą wodą. Wieś otacza obszar lesisty usiany ostańcami, poprzecinany skalistymi dolinkami, stanowiący szlak turystyczny i rowerowy, jest to teren do wspinaczek i dla grotołazów.
Rodaki podzielone są na cztery części: Dwór, Wieś, Nowsie oraz przysiółek Rzeka.
Nazwa.
Hipoteza I: Nazwa miejscowości jest etniczna i pochodzi od jakiegoś rodu (lub rodziny), który mógł posiadać tę włość, jednak nie wiadomo jakiego (rodak – współobywatel, krewniak). W 1398 roku występuje jako Rodak, w latach 1470-80 jako Rodaky.
Hipoteza II: Nazwa „Rodaki” pochodzi od słowa „rod” – źródło.
Historia.
Już w 1325 roku był tu kościółek, ale sama wieś należała do parafii Chechło.
Do 1388 roku była królewszczyzną. Wtedy jednak, wraz z Kluczami i zamkiem w Ogrodzieńcu, nadana została cześnikowi Włodkowi.
W XV w. wieś była własnością Salomona i Piotra herbu Łabędź. Miała wówczas 15 łanów kmiecych, z których dziesięcinę wartą 4 grzywny płacono biskupowi krakowskiemu, zaś dziesięcinę wartą 2 grzywny z łanu sołtysiego płacono plebanowi w Chechle. Według regestru poborowego w 1490 roku wieś miała 11 łanów. W 1581 roku była własnością Bonerów. W XVI w. był w Rodakach młyn i karczma. W XIX w. należała do gminy Ogrodzieniec w powiecie olkuskim. W 1870 roku dobra Rodaki zostały zakupione za sumę 11 tys. rubli przez Jana Ulryka Schaffgotsch. W 1876 r. tutejszy folwark liczył 1396 mórg powierzchni, z czego 401 mórg miały grunty orne i sady, łąk mórg 39, lasu 922, nieużytków mórg 34, były w nim 4 budynki murowane i 18 drewnianych. W końcu XIX w. ziemia dworska została rozparcelowana między chłopów.
W latach 1954–1972 włączone do gromady Rodaki.
Zabytki.
Obiekt wpisany do rejestru zabytków nieruchomych województwa małopolskiego:
Komunikacja.
Z Rodak odjeżdżają autobusy ZKGKM Olkusz o numerach: 471, 476, 477.
Dodatkowo przez miejscowość przejeżdżają autobusy linii dalekobieżnej relacji Kraków – Częstochowa realizowanej przez PKS Częstochowa.

</doc>
<doc id="375570" url="https://pl.wikipedia.org/wiki?curid=375570" title="Górnik 1920 Katowice">
Górnik 1920 Katowice



</doc>
<doc id="375571" url="https://pl.wikipedia.org/wiki?curid=375571" title="Rodele">
Rodele

Rodele (niem. "Rodehlen") – osada w Polsce położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 miejscowość administracyjnie należała do województwa olsztyńskiego.
Do sołectwa Rodele należą miejscowości (stan 2008 r.): Dębiany, Gumniska, Markławka i Rodele.
Przez wieś przebiega droga wojewódzka nr 591.
Historia.
Nazwa wsi jest pochodzenia pruskiego: rodele - rudy.
Wieś wymieniana była w dokumentach w 1419, podawana jest też data powstania wsi w roku 1427. Wieś lokowana była na prawie chełmińskim, a jedną ze służb rycerskich pełnił Tomasz Salmon. W roku 1437 czynsz z Rodel opłacany był z pięciu włók. 
W okresie XVII-XIX w. była własnością rodu "von Schwerin". W roku 1859 Adela von Schwerin otrzymała w prezencie ślubnym Rodele i Dębiany od swojej ciotki Sophie von Schwerin z domu von Dönhoff (ze Skandawy).
W roku 1913 Rodele razem z folwarkiem w Dębianach miały powierzchnię 643 ha. Właścicielem majątku w tym czasie i później był Werner von Alvensleben, po nim Ferdinad von Alvensleben do roku 1943 i wdowa po Ferdinandzie do stycznia 1945. 
Po II wojnie światowej w Rodelech powstał PGR. Przed likwidacją PGR był to samodzielny zakład rolny funkcjonujący w ramach wielozakładowego PPGR Barciany. Do Zakładu Rolnego Rodele należały obiekty produkcyjne Gumniska i Markławka.
Pałac.
Eklektyczny pałac w Rodelach wybudowany został w latach 1859-1861. Pałac wzniesiony został na rzucie prostokąta, jako budowla dwupoziomowa. Na osi wzdłużnej pałacu od strony frontowej i parku znajdują się dwa ryzality. Do reprezentacyjnego wejścia pałacu prowadzi wysoki podjazd. Z podjazdu przejście do pałacu przez podcień arkadawy pod rozległym tarasem. Duży tars znajduje się także od strony parku. Pałac przykryty jest dachem dwuspadowym. Na narożach dachu i ryzalitów umieszczone są oktogonalne sterczyny zakończone ozdobnymi detalami architektonicznymi.
Park wokół pałacu urządzony został w drugiej połowie XIX wieku. Na terenie parku krajobrazowego usytuowano dwa stawy i cmentarz rodowy.
Przed II wojną światową właścicielem pałacu była rodzina "von Alvensleben". Po roku 1945 pałac użytkowany był przez PGR. Znajdowały się w nim biura i mieszkania pracownicze. W okresie użytkowania pałacu przez PGR przeprowadzono jego gruntowny remont. Pałac wraz z parkiem od roku 2001 jest własnością prywatną.

</doc>
<doc id="375572" url="https://pl.wikipedia.org/wiki?curid=375572" title="Rodnowo">
Rodnowo

Rodnowo (niem. "Reddenau") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
We wsi znajduje się gotycki kościół, kaplica, Szkoła Podstawowa im. ks. Jerzego Popiełuszki z oddziałem przedszkolnym (przedszkole otwarto w ramach projektu unijnego w 2008 r.) oraz Wiejski Dom Kultury.
Historia.
W 1376 r. powstał majątek rycerski i wieś szlachecka pod nazwą "Rodenaw". Kościół wybudowano w XIV w., parafia powstała w 1326 r. W 1377 w dokumentach wymieniano proboszcza Krzysztofa. Kościół po raz pierwszy w dokumentach wymieniano w 1384 r.
Prawo patronatu należało do dziedziców z Tolko. Szkoła powstała w XVI w. W 1737 r. szkoła przeszła pod nadzór państwowy (do tego czasu była to szkoła parafialna).
W 1935 r. w tutejszej szkole pracował jeden nauczyciel i uczyło się 93 dzieci. W 1939 r. we wsi było 448 mieszkańców.
W 1945 r. kościół powrócił do katolików (pw. Matki Boskiej Szkaplerznej. Parafia powstała 13 grudnia 1982 r. Oprócz kościoła znajduje się także kaplica, adaptowana przez ks. Janusza Końca z budynku gospodarczego (nabożeństwa od 1989 r.). Szkołę po II wojnie światowej uruchomiono w 1946 r. Organizatorka szkoły i pierwsza kierowniczka była "Janina Pawłowska". W 1968 r. szkołę przeniesiono do nowego budynku, a wybudowano ją w czynie społecznym ze składek mieszkańców i wsparciu pobliskiej jednostki wojskowej w Bartoszycach. W tym okresie kierownikiem szkoły był "Jan Hładysz". Od 1954 r. Rodnowo było siedzibą Gromadzkiej Rady Narodowej.
W 1983 r. we wsi było 57 domów, skupionych w zwartej zabudowie, ulice miały elektryczne oświetlenie. W tym czasie w Rodnowie było 282 mieszkańców oraz 66 indywidualnych gospodarstw rolnych, obejmujących łącznie areał 623 ha. We wsi hodowano 473 sztuki bydła (w tym 255 krów), 246 świń, 37 koni i 122 owce. We wsi była szkoła podstawowa, przedszkole, dom kultury, świetlica, filia biblioteczna, kino na 100 miejsc, boisko sportowe, urząd pocztowy, sklep spożywczy.
Do Szkoły Podstawowej w Rodnowie dawniej należały trzy punkty filialne w Burkartach, Wajsnorach i Sortławkach. Później filie te zostały zlikwidowane a dzieci z tych miejscowości uczęszczają do szkoły w Rodnowie. W ostatnich latach (przed wprowadzeniem obecnej reformy) liczba uczniów kształtowała się w granicach 150- 170, łącznie z oddziałem „0”. Ogólnie w ciągu 55 lat istnienia szkoły opuściło ją ponad 1000 absolwentów.

</doc>
<doc id="375573" url="https://pl.wikipedia.org/wiki?curid=375573" title="Rodzone (województwo kujawsko-pomorskie)">
Rodzone (województwo kujawsko-pomorskie)

Rodzone – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Radomin.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 68 mieszkańców. Jest czternastą co do wielkości miejscowością gminy Radomin.

</doc>
<doc id="375574" url="https://pl.wikipedia.org/wiki?curid=375574" title="Rogacz (województwo świętokrzyskie)">
Rogacz (województwo świętokrzyskie)

Rogacz – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="375575" url="https://pl.wikipedia.org/wiki?curid=375575" title="Rogacze (powiat siemiatycki)">
Rogacze (powiat siemiatycki)

Rogacze (biał. Рагачы) – wieś w Polsce położona w województwie podlaskim, w powiecie siemiatyckim, w gminie Milejczyce, nad rzeką Nurczyk. 
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Stanisława w Milejczycach.
Historia.
Osadę założono w XV wieku jako Rohacze. W 1784 Rogacze były własnością kasztelanowej brzeskiej Anny Matuszewiczowej i jej synów, Wincentego i Tadeusza.
Według części historyków w Rogaczach urodził się Adam (Hipacy) Pociej, kasztelan brzeski, potem prawosławny biskup włodzimierski i brzeski, zaś po Unii Brzeskiej, której był współtwórcą, unicki metropolita kijowski.
Demografia.
Według Powszechnego Spisu Ludności z 1921 roku wieś zamieszkiwało 299 osób, wśród których 12 było wyznania rzymskokatolickiego, 264 prawosławnego a 23 mojżeszowego. Jednocześnie 19 mieszkańców zadeklarowało polską przynależność narodową, 255 białoruską 16 żydowską a 9 inną. Było tu 54 budynki mieszkalne.

</doc>
<doc id="375576" url="https://pl.wikipedia.org/wiki?curid=375576" title="Rogacze (powiat sokólski)">
Rogacze (powiat sokólski)

Rogacze – kolonia w Polsce położona w województwie podlaskim, w powiecie sokólskim, w gminie Nowy Dwór.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. 
Wierni kościoła rzymskokatolickiego należą do parafii św. Jana Chrzciciela w Nowym Dworze.

</doc>
<doc id="375577" url="https://pl.wikipedia.org/wiki?curid=375577" title="Rogaczew">
Rogaczew

Rogaczew – kolonia w Polsce położona w województwie śląskim, w powiecie częstochowskim, w gminie Dąbrowa Zielona.
W latach 1975–1998 miejscowość administracyjnie należała do województwa częstochowskiego.

</doc>
<doc id="375578" url="https://pl.wikipedia.org/wiki?curid=375578" title="Rogaczewo Małe">
Rogaczewo Małe

Rogaczewo Małe – wieś w Polsce położona w województwie wielkopolskim, w powiecie kościańskim, w gminie Krzywiń.
W okresie Wielkiego Księstwa Poznańskiego (1815-1848) miejscowość wzmiankowana jako Rogaczewo Małe należała do wsi większych w ówczesnym pruskim powiecie Kosten rejencji poznańskiej. Rogaczewo Małe należało do okręgu krzywińskiego tego powiatu i stanowiło część majątku Rogaczewo, którego właścicielką była wówczas (1846) Skórzewska. W skład majątku Rogaczewo wchodziła także wieś Moszczenno (1 dom, 13 osób). Według spisu urzędowego z 1837 roku Rogaczewo Małe liczyło 200 mieszkańców, którzy zamieszkiwali 16 dymów (domostw).
W latach 1975–1998 miejscowość administracyjnie należała do województwa leszczyńskiego.
Zobacz też: Rogaczewo Wielkie

</doc>
<doc id="375579" url="https://pl.wikipedia.org/wiki?curid=375579" title="Rogaczewo Wielkie">
Rogaczewo Wielkie

Rogaczewo Wielkie – wieś w Polsce położona w województwie wielkopolskim, w powiecie kościańskim, w gminie Krzywiń.
W okresie Wielkiego Księstwa Poznańskiego (1815-1848) miejscowość wzmiankowana jako Rogaczewo Wielkie należała do wsi większych w ówczesnym pruskim powiecie Kosten rejencji poznańskiej. Rogaczewo Wielkie należało do okręgu krzywińskiego tego powiatu i stanowiło część majątku Kopaszewo, którego właścicielem był wówczas (1846) generał Dezydery Chłapowski. Według spisu urzędowego z 1837 roku Rogaczewo Wielkie liczyło 125 mieszkańców, którzy zamieszkiwali 12 dymów (domostw).
W latach 1975–1998 miejscowość administracyjnie należała do województwa leszczyńskiego.
We wsi w 1931 urodził się Antoni Dziatkowiak – polski kardiochirurg.
Zobacz też: Rogaczewo Małe

</doc>
<doc id="375580" url="https://pl.wikipedia.org/wiki?curid=375580" title="Rogaczówek">
Rogaczówek

Rogaczówek – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.
Jest to niewielka wieś położona ok. 3 km od Żytna w stronę Maluszyna na odcinku drogi Żytno – Silnica (pierwszy zakręt w prawo, przy krzyżu). W Rogaczówku są 34 domy i mieszka w nich 146 mieszkańców. We wsi znajduje się kilka zabytkowych kapliczek, jedna z nich pochodzi z 1936 r. i znajduje się na skrzyżowaniu, zwanym potocznie "rogatkami". Druga kapliczka została wybudowana w 1954 r. przez mieszkańców wsi, dawniej w tym miejscu stał krzyż. Przy tej kapliczce kilka razy do roku spotykają się ludzie na wspólnych modlitwach i śpiewach. W Rogaczówku znajduje się też sklep i remiza strażacka, w której latem odbywają się dyskoteki.

</doc>
<doc id="375581" url="https://pl.wikipedia.org/wiki?curid=375581" title="Rogale Wielkie">
Rogale Wielkie

Rogale Wielkie (niem. "Groß Rogallen") – wieś w Polsce położona w województwie warmińsko-mazurskim, w powiecie piskim, w gminie Biała Piska. W latach 1975–1998 miejscowość administracyjnie należała do województwa suwalskiego. Wieś znajduje się niedaleko granicy województwa warmińsko-mazurskiego z województwem podlaskim.
Dawniej we wsi znajdowała się szkoła podstawowa, lecz po pewnym czasie uległa likwidacji. Teraz młodzież ze wsi Rogale Wielkie uczęszcza do szkoły w Skarżynie i Białej Piskiej.
Historia.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni), z obowiązkiem służby rycerskiej (zbrojnej). W XV w. wieś wymieniana w dokumentach pod nazwą "Rogalen, Rogaller" i należała do parafii w Różyńsku. Osada powstała przed wojną trzynastoletnią (1454−1466). Wieś lokowana przez komtura "Zygfryda Flacha von Schwartzburga" w 1471 r., na 30 łanach na prawie magdeburskim, z obowiązkiem dwóch służb konnych. Przywilej otrzymał "Maciej Rogala" wraz z krewnymi: "Grzegorzem" i "Stefanem".

</doc>
<doc id="375582" url="https://pl.wikipedia.org/wiki?curid=375582" title="Rogalinek">
Rogalinek

Rogalinek – wieś w Polsce położona w województwie wielkopolskim, w powiecie poznańskim, w gminie Mosina.
Historia i zabytki.
Kościół w Rogalinku istniał już przed 1510.
Wieś duchowna "Rogalinko", własność kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego. W 1997 roku Rogalinek obchodził 750-lecie swojego istnienia.
W Rogalinku znajduje się zabytkowy drewniany kościół św. Michała Archanioła i Matki Bożej Wspomożenia Wiernych z lat 1682–1712. Ufundował go sufragan poznański Hieronim Wierzbowski. Świątynia kryta jest gontem, a dach zwieńczono wieżyczką. Przynależąca do kościoła plebania została wzniesiona w 1900, a przykościelną dzwonnicę wybudowano w 1893.
Barokowy kościółek posiada bogate wyposażenie. Do najciekawszych zabytków należy ołtarz z późnogotycką rzeźbą Madonny (rzeźba została skradziona w 2002 r., potem zastąpiona kopią) oraz ołtarz boczny, stanowiący przykład sztuki ludowej z przełomu XVII/XVIII wieku oraz obraz także podobnego pochodzenia, Chrystus Ubiczowany. Znajdują się tu trzy ołtarze barokowe z końca XVIII stulecia.
We wsi urodził się prof. Andrzej Kostrzewski (geograf).
Od 2000 roku w Rogalinku działa tu Pracownia Artystyczna (świetlica socjoterapeutyczna założona i prowadzona do 2021 roku przez malarkę Lucynę Smok), w której mieszkańcy okolicznych miejscowości uczą się malarstwa i ikonopisania. Po śmierci w 2021 roku założycielki postanowiono nadać Pracowni jej imię. Uroczystość ta odbyła się 12 listopada 2022 roku, a przy tej okazji nadano jej imię także posadzonemu przez nią dębowi, rosnącemu koło Pracowni.
Od 2006 roku istnieje tu też Przystań Jana Pawła II nad Wartą, założona przez zasłużonego kolekcjonera, Alojzego Szabelskiego, który opiekuje się również zbiorami regionalnymi (introligatorstwo, drukarstwo itp.).
Szlaki turystyczne.
Przez Rogalinek przebiega szlak turystyczny Osowa Góra – Sulęcinek oraz szlak pątniczy – Wielkopolska Droga św. Jakuba. Na przystanku autobusowym w centrum wsi kończy się szlak pieszy Wiórek – Rogalinek.
Rogalinek jest także punktem startowym Drogi Opanowania – jednego z przyrodniczych szlaków pielgrzymkowych, utworzonych z okazji 200-lecia kościoła pw. św. Marcelina w Rogalinie.

</doc>
<doc id="375583" url="https://pl.wikipedia.org/wiki?curid=375583" title="Rogalino">
Rogalino

Rogalino (niem. "Röglin") – wieś w Polsce położona w województwie zachodniopomorskim, w powiecie świdwińskim, w gminie Świdwin.

</doc>
<doc id="375584" url="https://pl.wikipedia.org/wiki?curid=375584" title="Rogalów (województwo lubelskie)">
Rogalów (województwo lubelskie)

Rogalów – wieś w Polsce położona w województwie lubelskim, w powiecie puławskim, w gminie Wąwolnica.
W latach 1975–1998 miejscowość należała administracyjnie do ówczesnego województwa lubelskiego.
Rogalów swoim obszarem zajmuje 151,7 ha gminy Wąwolnica. Wieś stanowi sołectwo gminy Wąwolnica.
Przez miejscowość przebiega droga wojewódzka nr 830 relacji Lublin-Bochotnica oraz tory zabytkowej kolei wąskotorowej.
Historia.
Wieś notowana w XIV wieku. W roku 1381 występuje jako „Rogalyew”, według dokumentu z tego roku dziedzicem był Wyszko z Rogalina. Wieś rodowa Rogalowskich. W roku 1468 w działach (akta ziemskie lubelskie) odnotowano Jana i Stanisława Rogalowskich, Bartłomieja, Jakuba, Pawła, Stanisława, Elżbietę i dwie Barbary. Długosz wymienia (w latach 1470–1480) jako dziedzica Jan Rogalowskiego herbu Nabra. W latach 1473–1482 występuje Jan z Rogalowa. W księgach poborowych z lat 1531–1533 wymieniano już tylko szlachta bez kmieci, pobór z jednego względnie 2 łanów.

</doc>
<doc id="375586" url="https://pl.wikipedia.org/wiki?curid=375586" title="Rogaszyce (powiat ostrzeszowski)">
Rogaszyce (powiat ostrzeszowski)

Rogaszyce – wieś w Polsce położona w województwie wielkopolskim, w powiecie ostrzeszowskim, w gminie Ostrzeszów.
W latach 1975–1998 miejscowość administracyjnie należała do województwa kaliskiego.
Położenie.
Wieś Rogaszyce należy do gminy Ostrzeszów i jest największym powierzchniowo sołectwem tej gminy.
W skład sołectwa Rogaszyce, wchodzi tylko wieś Rogaszyce. 
Wieś Rogaszyce jest położona w południowej części gminy Ostrzeszów. We wsi ustanowiono integralne mniejsze historyczne części: 
Toponimia.
Nazwa wsi prawdopodobnie pochodzi od "Rogacza", "Rogacze" - od jeleni a dosłownie od poroża. 
Historia.
Jak podają księgi fundacji biskupstwa wrocławskiego, parafia Rogaszyce należała do Diecezji Wrocławskiej już w 1300 roku. Kodeks dyplomatyczny Wielkopolski nr 1432 zawiera wzmiankę datowaną na rok 1360, która wspomina o Rogaszycach. Najwcześniejsze znane doniesienia historyczne mówiące o istnieniu w Rogaszycach kaplicy lub kościoła pochodzą z 3 czerwca 1638 roku, kiedy to "spisano dokument o erekcji i uposażeniu nowego kościoła parafialnego w Rogaszycach, dodając, że w miejsce starego i spustoszonego zbudował Jan Mączyński, dziedzic dóbr Rogaszyckich nowy drewniany kościół parafialny, powiększył nowymi ofiarami w ziemi i łąkach dawniejsze uposażenie". Z dokumentu tego jednak jasno wynika, że już przed 1638 rokiem znajdował się w Rogaszycach kościół z uposażeniem. Istnieją także dokumenty, które świadczą o istnieniu szkoły na terenie Rogaszyc już w XVII wieku, wizytacja Rogaszyc odbyta przez księdza Wawrzyńca Joanstona 23 kwietnia 1671 roku donosi o szkole, w której mieszkał nauczyciel i 210 parafianach, którzy uczestniczyli w obchodach Wielkanocy. 
Aktualnie znaczenie historyczne maja następujące obiekty znajdujące się na terenie wsi:
Demografia.
Wieś Rogaszyce jest w chwili obecnej ludnościowo drugą co do wielkości miejscowością w gminie Ostrzeszów (za miastem Ostrzeszów), na koniec roku 2007 zamieszkiwało w niej 1370 osób.
Oświata, kultura i sport.
Szkoła podstawowa.
. Szkoła dysponuje, oddaną do użytku w 2011 roku, salą gimnastyczną. 
Do szkoły podstawowej uczęszczają uczniowie z terenu Rogaszyc oraz sąsiednich miejscowości: Turza i Kochłów. W budynku szkoły znajduje się także siedziba miejscowej filii Biblioteki Publicznej w Ostrzeszowie. 
Przedszkole.
W Rogaszycach, jako jedynej wsi w gminie Ostrzeszów znajduje się przedszkole. Na terenie obecnego przedszkola niegdyś istniała pierwsza we wsi szkoła, która została wyburzona, zaś na jej miejscu wybudowano obecny budynek przedszkola. W 2020r. Przedszkole przyjęło im. "Kolorowe Kredki". 
Wiejski dom ludowy i remiza strażacka.
Jedną z organizacji we wsi jest ochotnicza straż pożarna, która ma 20 czynnych członków, w tym dwie kobiety, 50 wspierających i jednego honorowego. Aktualnie OSP Rogaszyce nie posiada własnego zaplecza technicznego. 
W 1977 roku mieszkańcy wsi założyli zespół pieśni i tańca. Na początku lat dziewięćdziesiątych doszło do powolnego zaniechania podejmowanych działań i zespół przestał istnieć. W 1997 roku powołano zespół śpiewaczy "Ciotki sołtysa", koło zmieniło nazwę na zespół: Rogaszanie. Trzon zespołu stanowiły panie z Koła Gospodyń Wiejskich.
Koło Gospodyń Wiejskich działa w Rogaszycach od roku 1964. 
Na terenie wsi działa także Koło Polskiego Związku Emerytów, Rencistów i Inwalidów, które funkcjonuje od roku 2000. Koło skupia w swych szeregach ponad 37 członków. 
Sport.
Klub Sportowy Rogaszyce istnieje z przerwami od 1960 roku. W jest organizacją pożytku publicznego. Klub prowadzi tylko sekcję sportową piłki nożnej. Drużyna seniorów uczestniczy w rozgrywkach klasy A Okręgowego Związku Piłki Nożnej w Kaliszu. W chwili obecnej, klub nie odnosi większych sukcesów. 

</doc>
<doc id="375587" url="https://pl.wikipedia.org/wiki?curid=375587" title="Rogaszyn (powiat łęczycki)">
Rogaszyn (powiat łęczycki)

Rogaszyn – wieś w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.

</doc>
<doc id="375588" url="https://pl.wikipedia.org/wiki?curid=375588" title="Rogawica">
Rogawica

Rogawica (kaszb. "Rogajca" lub "Rogaczô") (niem. Roggatz) – osada sołecka w Polsce obejmująca miejscowość Kukowo. Położona jest w województwie pomorskim, w powiecie słupskim, w gminie Słupsk.
We wsi klasycystyczny, piętrowy pałac z 1889 roku, z dostawionym prostopadle wąskim skrzydłem poprzedzonym czworoboczną wieżą z krenelażem, który osłania hełm namiotowy. Pałac otoczony parkiem i małym stawem. W pobliżu zabudowania folwarku z przełomu XIX i XX wieku.

</doc>
<doc id="375589" url="https://pl.wikipedia.org/wiki?curid=375589" title="Rogawka">
Rogawka

Rogawka (białorus. Рогаўка)– wieś w Polsce położona w województwie podlaskim, w powiecie siemiatyckim, w gminie Siemiatycze.
Prawosławni mieszkańcy wsi należą do parafii Cudownego Zbawiciela w Rogawce, a wierni kościoła rzymskokatolickiego parafii Wniebowzięcia Najświętszej Maryi Panny w Siemiatyczach.
Historia.
Wieś wzmiankowana w dokumentach pisanych w 1469 jako wieś królewska i w 1537, gdy wymienione jest nazwisko jej wójta Wojciecha Nardułtowskiego (Ardułtowskiego?). Kolejna informacja o Rogawce pochodzi z 1563; wieś wymieniono w dokumencie dotyczącym dwóch włók między Rogawką a Sytkami, należącymi do uposażenia drohiczyńskiej cerkwi Zaśnięcia Matki Bożej. Teren ten do 1625 przeszedł na własność parafii unickiej w Siemiatyczach.
Rogawka to dawna wieś królewska, która w 1795 roku położona była w starostwie drohickim w ziemi drohickiej województwa podlaskiego.
Według Pierwszego Powszechnego Spisu Ludności z 1921 roku Rogawka była wsią liczącą 68 domów i zamieszkałą przez 418 osób (223 kobiety i 195 mężczyzn). Większość mieszkańców miejscowości (406 osób) zadeklarowała wyznanie prawosławne, pozostali podali wyznanie rzymskokatolickie (12 osób). Pod względem narodowościowym większość stanowili mieszkańcy narodowości białoruskiej (399 osób); reszta zgłosiła kolejno: narodowość polską (17 osób) i narodowość rosyjską (2 osoby). W okresie międzywojennym miejscowość znajdowała się w powiecie bielskim.
W latach 1975–1998 miejscowość administracyjnie należała do województwa białostockiego.

</doc>
<doc id="375590" url="https://pl.wikipedia.org/wiki?curid=375590" title="Rogiedle">
Rogiedle

Rogiedle (dawniej niem. "Regerteln") – wieś w Polsce na Warmii położona w województwie warmińsko-mazurskim, w powiecie lidzbarskim, w gminie Lubomino. W latach 1975–1998 miejscowość administracyjnie należała do województwa olsztyńskiego.
Wieś wzmiankowana z 1297. We wsi gotycki kościół pod wezwaniem św. Małgorzaty, wymieniany w dokumentach już w 1358 r. Obecna budowla pochodzi z XV w., konsekrowana 15 września 1580 przez biskupa warmińskiego Marcina Kromera. Wieża przebudowana w stylu neogotyckim w 1850 r., zakrystię dobudowano w XVII w. Ołtarz z roku 1680. W 1918 r. powiększono kościół przez dobudowanie nowej części nawy (od strony południowej). Do parafii należy także filialny kościół w Wilczkowie.

</doc>
<doc id="375591" url="https://pl.wikipedia.org/wiki?curid=375591" title="Rogielkajmy">
Rogielkajmy

Rogielkajmy (niem. "Rockeln") – wieś w Polsce położona w województwie warmińsko-mazurskim, w powiecie bartoszyckim, w gminie Sępopol. W latach 1975–1998 miejscowość administracyjnie należała do województwa olsztyńskiego.
Historia.
W 1978 r. we wsi było 14 indywidualnych gospodarstw rolnych, uprawiających 122 ha ziemi. We wsi była świetlica. W 1983 r. w Rogielkajmach było 7 domów z 13 osobnymi mieszkaniami i 42 mieszkańców. 

</doc>
<doc id="375592" url="https://pl.wikipedia.org/wiki?curid=375592" title="Rogienice Piaseczne">
Rogienice Piaseczne

Rogienice Piaseczne – wieś w Polsce położona w województwie podlaskim, w powiecie kolneńskim, w gminie Mały Płock.
Wierni kościoła rzymskokatolickiego należą do parafii Znalezienia Krzyża Świętego w Małym Płocku.
Historia.
Wieś szlachecka położona była w drugiej połowie XVI wieku w powiecie kolneńskim ziemi łomżyńskiej. W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 125 osób, 118 było wyznania rzymskokatolickiego a 7 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 19 budynków mieszkalnych. Miejscowość należała do parafii rzymskokatolickiej w m. Małym Płocku. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.

</doc>
<doc id="375593" url="https://pl.wikipedia.org/wiki?curid=375593" title="Rogienice Wielkie">
Rogienice Wielkie

Rogienice Wielkie – wieś w Polsce położona w województwie podlaskim, w powiecie kolneńskim, w gminie Mały Płock.
Wierni kościoła rzymskokatolickiego należą do parafii Znalezienia Krzyża Świętego w Małym Płocku.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 185 osób, 172 było wyznania rzymskokatolickiego a 13 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 31 budynków mieszkalnych. Miejscowość należała do parafii rzymskokatolickiej w m. Mały Płock. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.
W latach 1921–1939 i 1973–1976 miejscowość była siedzibą gminy Rogienice Wielkie.
Zobacz też.
Rogienice, Rogienice Piaseczne, Rogienice-Wypychy

</doc>
<doc id="375594" url="https://pl.wikipedia.org/wiki?curid=375594" title="Rogienice-Wypychy">
Rogienice-Wypychy

Rogienice-Wypychy – wieś w Polsce położona w województwie podlaskim, w powiecie kolneńskim, w gminie Mały Płock.
Wierni kościoła rzymskokatolickiego należą do parafii Znalezienia Krzyża Świętego w Małym Płocku.
Historia.
Wieś szlachecka położona była w drugiej połowie XVI wieku w powiecie kolneńskim ziemi łomżyńskiej. W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 97 osób w 14 budynkach. Miejscowość należała do parafii rzymskokatolickiej w m. Mały Płock. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="375595" url="https://pl.wikipedia.org/wiki?curid=375595" title="Rogieniczki">
Rogieniczki

Rogieniczki – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.

</doc>
<doc id="375596" url="https://pl.wikipedia.org/wiki?curid=375596" title="Rogierówko">
Rogierówko

Rogierówko – wieś w Polsce położona w województwie wielkopolskim, w powiecie poznańskim, w gminie Rokietnica. Nazwa miejscowości pochodzi od imienia hrabiego Rogera Raczyńskiego, dziedzica nieodległego Kiekrza.
Historia.
W 1926 na łące rolnika Paczkowskiego, podczas kopania torfu, odnaleziono pozostałości osady kultury łużyckiej (m.in. ułomek naczynia, kości zwierzęce i pięcioboczny toporek kamienny).
W latach 1975–1998 miejscowość administracyjnie należała do województwa poznańskiego.
Zabytki.
We wsi zabytkowy, ośmioboczny, wiatrak "holender" z 1905 roku, o konstrukcji szkieletowej, obitej deskami, jedyny na ziemiach polskich posiadał dodatkowo napęd parowy. Wał napędowy jest zbudowany z egzotycznego drewna, a dzięki zwartości olejków eterycznych zachowuje wilgotność i naoliwia całe urządzenie. Elementy mechanizmu łączyła lina z włókien konopi i sierści wielbłąda. Obecnie znajduje się w nim punkt etnograficzny Muzeum Pierwszych Piastów na Lednicy. W latach 80. XX wieku wiatrak był remontowany, ale jego śmigło nie funkcjonuje.

</doc>
<doc id="375597" url="https://pl.wikipedia.org/wiki?curid=375597" title="Rogity (wieś w województwie warmińsko-mazurskim)">
Rogity (wieś w województwie warmińsko-mazurskim)

Rogity (niem. "Regitten") – wieś w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="375598" url="https://pl.wikipedia.org/wiki?curid=375598" title="Rogojny (gmina Świętajno)">
Rogojny (gmina Świętajno)

Rogojny – wieś w Polsce położona w województwie warmińsko-mazurskim, w powiecie oleckim, w gminie Świętajno.
W latach 1975–1998 miejscowość administracyjnie należała do województwa suwalskiego.

</doc>
<doc id="375599" url="https://pl.wikipedia.org/wiki?curid=375599" title="Rogolin">
Rogolin

Rogolin – wieś w Polsce położona w województwie mazowieckim, w powiecie białobrzeskim, w gminie Radzanów. Przez wieś przepływa niewielka rzeka, Pierzchnianka, dopływ Pilicy.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do Parafii św. Marcina z Tours w Radzanowie lub do parafii Narodzenia Najświętszej Maryi Panny w Starej Błotnicy. 

</doc>
<doc id="375600" url="https://pl.wikipedia.org/wiki?curid=375600" title="Rogotwórsk">
Rogotwórsk

Rogotwórsk – wieś w Polsce położona w województwie mazowieckim, w powiecie płockim, w gminie Drobin.
Miejscowość jest siedzibą rzymskokatolickiej parafii św. Wawrzyńca w dekanacie raciążskim, diecezji płockiej. 
Wieś duchowna, własność prebendalna płockiej kapituły katedralnej w 1542 roku, położona była w drugiej połowie XVI wieku w powiecie raciąskim województwa płockiego. W latach 1975–1998 miejscowość administracyjnie należała do województwa płockiego.
W 1917 urodził się tu Józef Żabowski, profesor Politechniki Warszawskiej.
Linki zewnętrzne.
 

</doc>
<doc id="375601" url="https://pl.wikipedia.org/wiki?curid=375601" title="Rogowa (województwo mazowieckie)">
Rogowa (województwo mazowieckie)

Rogowa – wieś w Polsce położona w województwie mazowieckim, w powiecie radomskim, w gminie Wolanów.
Była wsią klasztoru cystersów wąchockich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela i św. Stanisława Kostki w Mniszku.

</doc>
<doc id="375602" url="https://pl.wikipedia.org/wiki?curid=375602" title="Rogowice">
Rogowice

Rogowice – wieś w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 miejscowość administracyjnie należała do województwa kieleckiego.
Przez wieś przechodzi żółty szlak turystyczny z Końskich do Serbinowa oraz zielony szlak rowerowy z Sielpii Wielkiej do Błotnicy.

</doc>
<doc id="375603" url="https://pl.wikipedia.org/wiki?curid=375603" title="Rogowo-Folwark">
Rogowo-Folwark

Rogowo-Folwark – wieś w Polsce położona w województwie mazowieckim, w powiecie ostrowskim, w gminie Stary Lubotyń.
Wierni kościoła rzymskokatolickiego należą do parafii Nawiedzenia Najświętszej Maryi Panny w Starym Lubotyniu.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Lubotyń.
Według Powszechnego Spisu Ludności z 1921 roku wieś zamieszkiwało 171 osób, 170 było wyznania rzymskokatolickiego, 1 prawosławnego. Jednocześnie 170 mieszkańców zadeklarowało polską przynależność narodową, 1 rosyjską. Było tu 26 budynków mieszkalnych. Miejscowość należała do parafii rzymskokatolickiej w m. Lubotyń. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Ostrów Mazowiecka.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375604" url="https://pl.wikipedia.org/wiki?curid=375604" title="Rogozina (powiat gryficki)">
Rogozina (powiat gryficki)

Rogozina – wieś w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów. Przez wieś przebiega droga wojewódzka nr 102. Z Rogoziny odchodzi droga powiatowa nr 0117Z do Sadlna i Sadlenka.
Według danych z 28 lutego 2009 wieś miała 166 mieszkańców.
We wsi znajduje się Centrum Integracji Społecznej Fundacji "Rozwój-Integracja".
Położenie.
Wieś jest położona na północnej krawędzi pradoliny, na Wybrzeżu Trzebiatowskim.
Rogozina jest częścią 6-kilometrowej ulicówki, na którą składają się także sąsiednie Konarzewo i Zapolice.
Teren wsi został objęty dwoma nachodzącymi na siebie obszarami programu Natura 2000 tj. obszarem specjalnej ochrony ptaków "Wybrzeże Trzebiatowskie", a także specjalnym obszarem ochrony siedlisk Trzebiatowsko-Kołobrzeski Pas Nadmorski.
W latach 1946–1998 miejscowość administracyjnie należała do województwa szczecińskiego. 
Historia.
W 1946 r. otwarto w Rogozinie szkołę podstawową. Znajdowała się później w budynku po gromadzkiej radzie narodowej, który wyremontowano w 1981 r. W 1999 r. do szkoły uczęszczały dzieci z miejscowości: Rogozina, Sadlenko, Sadlno, Zapolice, Drozdowo, Drozdówko, Konarzewo, Skalno.
1 września 2005 r. szkoła w Rogozinie otrzymała status Filii Szkoły Podstawowej Nr 1 w Trzebiatowie. W 2008 r. zlikwidowano placówkę oświatową w Rogozinie.
Społeczność.
Dzieci z miejscowości uczęszczają do Szkoły Podstawowej Nr 1 im. Jana Kochanowskiego w Trzebiatowie.
Gmina Trzebiatów utworzyła "Sołectwo Rogozina", będące jej jednostką pomocniczą. Obejmuje ono Rogozinę oraz wieś Zapolice, których mieszkańcy wspólnie wybierają na zebraniu wiejskim sołtysa i 5-osobową radę sołecką. 

</doc>
<doc id="375605" url="https://pl.wikipedia.org/wiki?curid=375605" title="Rogoziniec">
Rogoziniec

Rogoziniec (niem. "Rogsen") – wieś w Polsce położona w województwie lubuskim, w powiecie świebodzińskim, w gminie Zbąszynek.
Wieś królewska należąca do starostwa międzyrzeckiego, pod koniec XVI wieku leżała w powiecie kościańskim województwa poznańskiego. W latach 1975–1998 miejscowość administracyjnie należała do województwa zielonogórskiego.
Opis.
Najstarsze znane źródło, w którym wzmiankowany jest Rogoziniec pochodzi z 1425 roku. Według źródła z 1640 roku we wsi funkcjonowała wówczas szkoła. Po 1871 roku na południowych obrzeżach Rogozińca, w ramach reparacji francuskich po wojnie francusko-pruskiej, wybudowane zostały koszary. Według spisu z maja 1939 roku przed II wojną światową w Rogozińcu zamieszkiwało 789 osób (742 ewangelików i 47 katolików). W 1947 roku w dawnych koszarach otwarto Technikum Leśne (obecnie Zespół Szkół Leśnych). Rogoziniec, wspólnie z Chociszewem posiada przystanek kolejowy, a także miejsce obsługi podróżnych przy autostradzie A2.
Zabytki.
Do wojewódzkiego rejestru zabytków wpisany jest:

</doc>
<doc id="375606" url="https://pl.wikipedia.org/wiki?curid=375606" title="Rogozino">
Rogozino

Rogozino – wieś w Polsce położona w województwie mazowieckim, w powiecie płockim, w gminie Radzanowo.
Wieś duchowna, własność prebendalna płockiej kapituły katedralnej w 1542 roku położona była w drugiej połowie XVI wieku w powiecie płockim województwa płockiego. Do 1954 roku siedziba wiejskiej gminy Rogozino. W latach 1975–1998 miejscowość administracyjnie należała do województwa płockiego.
We wsi znajduje się siedziba Parafia św. Faustyny Apostołki Bożego Miłosierdzia należąca do dekanatu płockiego wschodniego.

</doc>
<doc id="375607" url="https://pl.wikipedia.org/wiki?curid=375607" title="Rogoźnica-Kolonia">
Rogoźnica-Kolonia

Rogoźnica-Kolonia – wieś w Polsce położona w województwie lubelskim, w powiecie bialskim, w gminie Międzyrzec Podlaski.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Matki Bożej Nieustającej Pomocy w Maniach.

</doc>
<doc id="375608" url="https://pl.wikipedia.org/wiki?curid=375608" title="Rogoźniczka">
Rogoźniczka

Rogoźniczka – wieś sołecka w Polsce położona w województwie lubelskim, w powiecie bialskim, w gminie Międzyrzec Podlaski.
W latach 1975–1998 miejscowość administracyjnie należała do województwa bialskopodlaskiego.
Wieś położona wzdłuż biegu drogi krajowej nr 2. Obok miejscowości przepływa niewielka rzeka Złota Krzywula, dopływ Krzny.
Około 800 metrów na północ przy „Drodze Sturskiej” położona jest Kolonia Rogoźniczka. Nazywana kolonią wsi, w urzędowym wykazie nazw miejscowości nie występuje.
Wierni Kościoła rzymskokatolickiego należą do parafii Matki Bożej Nieustającej Pomocy w Maniach.

</doc>
<doc id="375609" url="https://pl.wikipedia.org/wiki?curid=375609" title="Rogoż">
Rogoż

Rogoż (niem. "Rux") – wieś w Polsce położona w województwie dolnośląskim, w powiecie trzebnickim, w gminie Wisznia Mała.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="375610" url="https://pl.wikipedia.org/wiki?curid=375610" title="Rogożajny Małe">
Rogożajny Małe

Rogożajny Małe – wieś w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.

</doc>
<doc id="375611" url="https://pl.wikipedia.org/wiki?curid=375611" title="Rogożajny Wielkie">
Rogożajny Wielkie

Rogożajny Wielkie – wieś w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.

</doc>
<doc id="375612" url="https://pl.wikipedia.org/wiki?curid=375612" title="Rogożany">
Rogożany

Rogożany (, ) – wieś w Polsce położona w województwie opolskim, w powiecie głubczyckim, w gminie Kietrz.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Miejscowość została zanotowana w roku 1267 w zlatynizowanej formie jako "Rosensan" oraz w 1430 jako "Rogosan". Nazwa miejscowości pochodzi od starosłowiańskiego określenia "rogoz" oznaczającego roślinność stosowaną w plecionkarstwie..
Zabytki.
Do wojewódzkiego rejestru zabytków wpisane są:

</doc>
<doc id="375613" url="https://pl.wikipedia.org/wiki?curid=375613" title="Rogożek">
Rogożek

Rogożek – wieś w Polsce położona w województwie mazowieckim, w powiecie kozienickim, w gminie Głowaczów, nad Radomką.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Wawrzyńca w Głowaczowie.

</doc>
<doc id="375614" url="https://pl.wikipedia.org/wiki?curid=375614" title="Rogożewek">
Rogożewek

Rogożewek – wieś w Polsce położona w województwie mazowieckim, w powiecie gostynińskim, w gminie Gostynin.
Do 1954 roku siedziba wiejskiej gminy Lucień. W latach 1975–1998 miejscowość administracyjnie należała do województwa płockiego.

</doc>
<doc id="375615" url="https://pl.wikipedia.org/wiki?curid=375615" title="Rogożewo">
Rogożewo

Rogożewo – wieś w Polsce, położona w województwie wielkopolskim, w powiecie rawickim, w gminie Jutrosin.
W latach 1975–1998 miejscowość administracyjnie należała do województwa leszczyńskiego.
W okresie Wielkiego Księstwa Poznańskiego (1815-1848) miejscowość wzmiankowana jako Rogoszewo należała do wsi większych w ówczesnym pruskim powiecie Kröben (krobskim) w rejencji poznańskiej. Rogoszewo należało do okręgu jutroszyńskiego tego powiatu i stanowiło część majątku Sielec (dziś Nowy Sielec), którego właścicielem był wówczas (1846) Potulicki. Według spisu urzędowego z 1837 roku wieś liczyła 243 mieszkańców, którzy zamieszkiwali 19 dymów (domostw).

</doc>
<doc id="375616" url="https://pl.wikipedia.org/wiki?curid=375616" title="Rogożynek">
Rogożynek

Rogożynek – wieś w Polsce położona w województwie podlaskim, w powiecie augustowskim, w gminie Lipsk.
W latach 1975–1998 miejscowość administracyjnie należała do województwa suwalskiego.

</doc>
<doc id="375617" url="https://pl.wikipedia.org/wiki?curid=375617" title="Rogów Górowski">
Rogów Górowski

Rogów Górowski – wieś w Polsce położona w województwie dolnośląskim, w powiecie górowskim, w gminie Góra.
Podział administracyjny.
W latach 1975–1998 miejscowość administracyjnie należała do województwa leszczyńskiego.

</doc>
<doc id="375618" url="https://pl.wikipedia.org/wiki?curid=375618" title="Rogówiec">
Rogówiec

Rogówiec – wieś w Polsce położona w województwie łódzkim, w powiecie rawskim, w gminie Rawa Mazowiecka.
Wieś szlachecka "Rogowiec" położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="375619" url="https://pl.wikipedia.org/wiki?curid=375619" title="Rogów Opolski">
Rogów Opolski

Rogów Opolski (niem. "Rogau") – wieś w Polsce, położona w województwie opolskim, w powiecie krapkowickim, w gminie Krapkowice.
Od 1950 miejscowość administracyjnie należy do województwa opolskiego.
Nazwa.
W 1295 w księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") wymieniających miejscowości płacące dziesięcinę wieś wymieniona jest jako "Rogow" we fragmencie "Rogow decima more polonico".
Historia.
Tereny Rogowa Opolskiego były zamieszkane od dawna. Przeprowadzono tutaj wykopaliska archeologiczne, podczas których znaleziono części naczyń glinianych, pochodzących z pierwszych wieków naszej ery. Znaleziono także miecz żelazny o długości 95 cm, pochodzący z XI wieku. W średniowieczu Rogów miał być siedzibą Templariuszy, którzy mieli wybudować tutaj zamek wodny, a z tego zamku miały prowadzić podziemne ganki do zamków w Otmęcie, Krapkowicach oraz do strażnicy Tempelberg nad Odrą w Obrowcu. Jednak nie ma na to potwierdzających dokumentów. W 1335 roku pierwszy raz został wzmiankowany murowany kościół parafialny, wówczas należący do parafii w Głogówku. Samodzielna parafia w Rogowie została ponownie erygowana w 1926 roku. Według topografii Śląska w 1845 roku było wtedy 61 budynków i 785 mieszkańców. Od grudnia 1989 roku w Rogowie wydawano kwartalnik „Nowiny Rogowskie”.
Zabytki.
Do wojewódzkiego rejestru zabytków wpisane są:
Park.
Park w Rogowie Opolskim znajduje się wokół zamku w Rogowie Opolskim, o powierzchni około 20 ha. Park ten powstał w latach 70. XIX w. z ogrodu pochodzącego z 1. połowy XVIII w.
W XX wieku przy pałacu założono ogród w stylu historyzmu. Dokoła pałacu rozciąga się fosa z mostem kamiennym, poniżej dziedzińca rozmieszczone są tarasy ogrodowe odgradzające teren dawnego koryta Odry. Nieopodal pałacu zachowała się kaplica grobowa. Park posiada zachowany dawny układ komunikacyjny i liczne okazy starodrzewia, m.in.: buk pospolity, dąb burgundzki, dąb szypułkowy, miłorząb dwuklapowy, tulipanowiec amerykański. Na terenie parku są pozbawione wody stawy, które obecnie zarosły roślinnością bagienną.
Kamieniołomy wapieni.
We wsi zachowały się dwa duże, nieczynne kamieniołomy wapieni środkowtriasowych ze zjawiskami krasowymi oraz piaskownia.
Instytucje publiczne.
W Rogowie Opolskim znajdują się:

</doc>
<doc id="375620" url="https://pl.wikipedia.org/wiki?curid=375620" title="Rogów-Wieś">
Rogów-Wieś

Rogów-Wieś – wieś w Polsce położona w województwie łódzkim, w powiecie brzezińskim, w gminie Rogów.
W latach 1975–1998 miejscowość administracyjnie należała do województwa skierniewickiego.

</doc>
<doc id="375621" url="https://pl.wikipedia.org/wiki?curid=375621" title="Rogów Wołowski">
Rogów Wołowski

Rogów Wołowski – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="375622" url="https://pl.wikipedia.org/wiki?curid=375622" title="Rogóziec">
Rogóziec

Rogóziec – wieś w Polsce położona w województwie mazowieckim, w powiecie siedleckim, w gminie Mordy.
Wierni Kościoła rzymskokatolickiego należą do parafii Parafia św. Michała Archanioła w Mordach.
W latach 1975–1998 miejscowość administracyjnie należała do województwa siedleckiego.
We wsi działa założona w 1956 roku jednostka ochotniczej straży pożarnej która posiada lekki samochód GLM Volkswagen Transporter.

</doc>
<doc id="375624" url="https://pl.wikipedia.org/wiki?curid=375624" title="Rogóźno-Kolonia">
Rogóźno-Kolonia

Rogóźno-Kolonia – kolonia w Polsce położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Tomaszów Lubelski.

</doc>
<doc id="375625" url="https://pl.wikipedia.org/wiki?curid=375625" title="Rogóźno-Zamek">
Rogóźno-Zamek

Rogóźno-Zamek (niem. "Roggenhausen") – wieś w Polsce położona w województwie kujawsko-pomorskim, w powiecie grudziądzkim, w gminie Rogóźno, przy trasie drogi krajowej nr 16.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 428 mieszkańców. Jest czwartą co do wielkości miejscowością gminy Rogóźno.
Zamek krzyżacki.
We wsi znajdują się ruiny zamku krzyżackiego. Zamek komturski wzmiankowany w 1285 r., został założony prawdopodobnie 10 lat wcześniej, na wzgórzu u ujścia Gardęgi (Gardei) do Osy. Szybko utracił znaczenie i od 1333 r. był siedzibą wójtostwa. W latach 1410 i 1414 został zajęty przez wojska polskie, ze zniszczeń się już nie podniósł. W 1454 r. został spalony przez wycofujących się Krzyżaków, następnie w czasach polskich do 1590 r. był siedzibą starostów królewskich, później zarządu ekonomii, lecz stan budowli nie był dobry. W 1628 r. część murów wysadzili Szwedzi. Większość zabudowań została rozebrana przez Prusaków po 1772 r., a cegły przeznaczono na budowę Twierdzy Grudziądz. Pierwotnie cały kompleks składał się z kwadratowego zamku górnego, zamku średniego i rozległego przedzamcza, na którym planowano założenie miasta. Jego widok budził podziw współczesnych, m.in. późniejszego cesarza Karola IV. Do dziś zachowała się monumentalna 7-kondygnacyjna wieża bramna zamku średniego, narożna wieżyczka i fragmenty murów. Na terenie przedzamcza w XIX w. wybudowano dwór. Przypuszczalnie z miejscowej kaplicy zamkowej pochodzi drewniana rzeźba Madonny szafkowej z końca XIV w., obecnie w zbiorach Germanisches Nationalmuseum w Norymberdze. Ruiny zamku znajdują się na terenie rezerwatu przyrody Rogóźno Zamek.

</doc>
<doc id="375626" url="https://pl.wikipedia.org/wiki?curid=375626" title="Rogulice">
Rogulice

Rogulice – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.

</doc>
<doc id="375627" url="https://pl.wikipedia.org/wiki?curid=375627" title="Rogusko">
Rogusko

Rogusko – wieś w Polsce położona w województwie wielkopolskim, w powiecie średzkim, w gminie Nowe Miasto nad Wartą.
W latach 1975–1998 miejscowość administracyjnie należała do województwa poznańskiego.

</doc>
<doc id="375628" url="https://pl.wikipedia.org/wiki?curid=375628" title="Roje (Polska)">
Roje (Polska)

Roje (niem. "Royen") – wieś w Polsce położona w województwie warmińsko-mazurskim, w powiecie ostródzkim, w gminie Miłakowo.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
Szkoła została założona na początku XVIII wieku jako jednoklasowa. Uczęszczały do niej dzieci z pobliskich Ponar.
Wieś wzmiankowana w dokumentach z roku 1325, jako wieś pruska na około 8 włókach. Pierwotna nazwa "Rogin" najprawdopodobniej wywodzi się z języka pruskiego (porównaj litewskie "rojus", oznaczające raj). W roku 1782 we wsi odnotowano 14 domów (dymów), natomiast w 1858 w 20 gospodarstwach domowych było 152 mieszkańców. W latach 1937–39 było 113 mieszkańców. W roku 1973 wieś należała do powiatu morąskiego, gmina Miłakowo, poczta Boguchwały.
Okrągła Góra (niem. Kugels Berg) – pagórek o wysokości 123 m, położony około dwóch kilometrów na północ od wsi Roje.
Rojski Las (niem. "Royer Wald") – las znajdujący się na wschód od wsi Roje.

</doc>
<doc id="375629" url="https://pl.wikipedia.org/wiki?curid=375629" title="Rojew">
Rojew

Rojew – wieś w Polsce położona w województwie wielkopolskim, w powiecie krotoszyńskim, w gminie Kobylin.
W okresie Wielkiego Księstwa Poznańskiego (1815–1848) miejscowość wzmiankowana jako "Rojewo" należała do wsi większych w ówczesnym pruskim powiecie Krotoszyn w rejencji poznańskiej. Rojewo należało do okręgu kobylińskiego tego powiatu i stanowiło część majątku Kuklinów, którego właścicielem był wówczas Józef Chełkowski. Według spisu urzędowego z 1837 roku wieś liczyła 111 mieszkańców, którzy zamieszkiwali 11 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="375630" url="https://pl.wikipedia.org/wiki?curid=375630" title="Rojewice">
Rojewice

Rojewice – wieś w Polsce, położona w województwie kujawsko-pomorskim, w powiecie inowrocławskim, w gminie Rojewo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 151 mieszkańców. Jest czternastą co do wielkości miejscowością gminy Rojewo.

</doc>
<doc id="375631" url="https://pl.wikipedia.org/wiki?curid=375631" title="Rojęczyn">
Rojęczyn

Rojęczyn – wieś w Polsce położona w województwie wielkopolskim, w powiecie leszczyńskim, w gminie Rydzyna.
Początkowo miejscowość leżała w granicach Śląska. Po I wojnie światowej weszła w skład województwa poznańskiego II Rzeczypospolitej. W latach 1975–1998 miejscowość administracyjnie należała do województwa leszczyńskiego. We wsi ma swoją siedzibę przedsiębiorstwo Agromix (dawny Państwowy Ośrodek Maszynowy), zajmujące się sprzedażą i wynajmem nowoczesnych maszyn rolniczych. Przemysł na terenie wsi reprezentuje przedsiębiorstwo Folar, zajmujące się ekologiczną produkcją folii LDPE oraz opakowań z polietylenu. Hala produkcyjna znajduje się w bezpośrednim sąsiedztwie "Agromixu".

</doc>
<doc id="375632" url="https://pl.wikipedia.org/wiki?curid=375632" title="Rojów">
Rojów

Rojów – wieś sołecka w Polsce położona w województwie wielkopolskim, w powiecie ostrzeszowskim, w gminie Ostrzeszów.
Położenie.
Wieś jest usytuowana na północno-zachodnich zboczach Wzgórz Ostrzeszowskich, będących wschodnią częścią Wału Trzebnickiego. 
Administracyjnie Rojów położony jest w województwie wielkopolskim, w powiecie ostrzeszowskim, w gminie Ostrzeszów. W latach 1975–1998 miejscowość położona była w województwie kaliskim.
Wieś jest położona na zachód od Ostrzeszowa. Sołectwo Rojów ma 19,75 km² powierzchni i jest drugim pod wzglęcem powierzchni (po Rogaszycach) sołectwem w gminie. Graniczy z sołectwami: Szklarka Myślniewska (od zachodu), Bledzianów, Kuźniki (od północy) i Olszyna (od wschodu). Od południa graniczy z gminą Kobyla Góra, z sołectwami Bierzów i Mostki.
Środowisko naturalne.
Rojów jest położony na Wzgórzach Ostrzeszowskich i charakteryzuje się zróżnicowanym ukształtowaniem powierzchni. Występują tu staroglacjalne formy ukształtowania terenu wykształcone podczas zlodowacenia środkowopolskiego. Najniżej położone są tereny w północno-zachodniej części wsi (poniżej 160 m n.p.m.), na najwyżej wzgórza we wschodniej części (najwyższe ma 235,1 m n.p.m.; wzgórze w przysiółku Meszyny - ponad 232 m n.p.m.; wzgórze na którym wznosi się kościół pw. św. Wojciecha ma ok. 218 m n.p.m.). Rojów znajduje się na obszarze monokliny zbudowanej ze skał mezozoicznych, na których spoczywają utwory trzeciorzędowe (neogen) i plejstoceńskie.
Obszar Rojowa leży w dorzeczu Odry. Największą rzeką przepływającą przez Rojów jest Złotnica (lewobieżny dopływ Baryczy), płynąca równolegle do Gęstwy. Równolegle do Złotnicy, w południowo-zachodniej części wsi znajdują się cztery zbiorniki wodne - Stawy Rojowskie.
W Rojowie dominują gleby słabe. Występują to gleby brunatne właściwe oraz wyługowanie i kwaśne, a także gleby bielicowe. 
Większość obszaru Rojowa zajmują kompleksy leśne, które rozciągają się od strony północno-zachodniej (Lasy Ostrzeszowskie). Dominują tu bory sosnowe wraz z towarzyszącymi w wielu miejscach brzozami. Na terenie wsi znajdują się też zbiorowiska drzew liściastych, głównie na żyźniejszych glebach, przy drogach oraz domach. W bardziej żyznych miejscach i nad zbiornikami wodnymi rozwija się roślinność łąkowa oraz zbiorowiska łęgowe. Lasy będące własnością Skarbu Państwa są zarządzane przez Nadleśnictwo Przedborów.
Dzięki obecności lasów oraz obszarów wodnych wieś charakteryzuje się dużą różnorodnością gatunkową zwierząt. Występują tu m.in. łosie, sarny, dziki, zające i krety, a z ptaków bażanty, kuropatwy i dzikie kaczki.
Toponimia.
Nazwa wsi "Rojów" pochodzi od właściciela dóbr ziemskich - Roja. Początkowo wieś nazywała się "Royów". W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "villa Roycow". 
Z okresu przynależności wsi do Prus i Niemiec wieś nosiła nazwę "Rojow" oraz "Rojòw", a w czasie II wojny światowej nazwę zmieniono na "Royhof".
Historia.
Pierwszym właścicielem dóbr ziemskich na terenie sołectwa był Roj. W XIV w. majątkiem władał Mikołaj z Katowic, który zastawił wtedy Rojów i Olszynę Janowi z Sieniawy. W tym samym okresie wzniesiono kościół pw. św. Jana Chrzciciela, który był kościołem parafialnym. W XV w. okolice sołectwa były często napadane przez różne bandy (w tym Tatarów), gdyż sołectwo było położone w pobliżu granicy polsko-śląskiej. W 1494 wyznaczono nowy szlak, łączący Śląsk z Mazowszem i Litwą, który przechodził przez wieś. W tym czasie powstały trzy karczmy, które funkcjonały jeszcze na początku XX wieku. Od około 1570 właścicielem majątku był szlachcic Jan Pakosławski. Na obszarze sołectwa występowały pokłady rudy darniowej. 
W XVII w. działała również huta szkła. 
W XVIII w. przez terytorium wsi przechodziły liczne przemarsze wojsk polskich, szwedzkich, saskich oraz rosyjskich. Wraz z wojskami do wsi rozprzestrzeniła epidemia, która trwała w 1708 i w okresie 1717-1711, która zdziesiątkowała ludność oraz inwentarz żywy. W 1793 epidemia cholery doprowadziła do śmierci połowy mieszkańców. W tym samym roku w wyniku rozbiorów wieś przyłączono do Prus. W XIX w. majątkiem ziemskim władały rodziny Psarskich, Frezerów i Wężyków. Pod koniec XIX w. wybudowano nowy, murowany kościół. 
1 września 1939 wysadzono dwa mosty we wsi w celu opóźnienia marszu wojsk niemieckich. W latach 1940-1944 majątkami ziemskimi zarządzali Niemcy, a w 1945 Rojów po latach okupacji hitlerowskiej powrócił do Polski.
Morfologia i zabytki.
Morfologia wsi.
Wieś ma charakter ulicówki ze zwartą zabudową mieszkaniową oraz zagrodową. W przysiółkach zabudowa jest bardziej rozproszona. Ciągnie się ona wzdłuż bocznych ulic, które łączą się z drogą główną (droga wojewódzka nr 449). Zabudowa jest niska (jedno- i dwukondygnacyjna) i pochodzi z różnego okresu, zarówno z przełomu XIX i XX wieku, jak i nowsza, z XX i XXI wieku.
Zabytki.
Neogotycki kościół powstał obok miejsca dawnego, drewnianego kościoła pw. św. Jana Ewangelisty, który popadł w ruinę. Poświęcenie nowego kościoła nastąpiło 10 grudnia 1883.
Pochodzi on z końca XVIII w. Pierwotnie to była siedziba szlachecka. Po II wojnie światowej dworek stał się własnością skarbu państwa i zorganizowano w nim mieszkania. W 1966 otwarto tu klub, który istniał do końca lat 80. XX w. Obecne jest własnością prywatną.
Demografia.
Sołectwo Rojów w 2009 zamieszkiwało 716 osób i było największym sołectwem w gminie Ostrzeszów pod względem liczby ludności po Rogaszycach, Siedlikowie i Olszynie. Średnia gęstość zaludnienia wynosiła wówczas 36,2 os./km² i była niższa aniżeli średnia gęstość zaludnienia dla terenów wiejskich (śr: 53,0 os/km²). 
W ostatnich latach sołectwo Rojów charakteryzuje się wzrostem liczby mieszkańców. Wynika to zarówno z przyrostu naturalnego, jak i dodatniego salda migracji. Poniższy wykres przedstawia liczbę mieszkańców sołectwa w latach 2000-2009:
Gospodarka.
Wieś ma charakter głównie rolno-leśny z rozwijającym się przemysłem (na wschodzie) i usługami. Pełni też funkcje mieszkaniowe ("wieś-sypialnia" dla miasta Ostrzeszowa).
W 2011 we wschodniej części wsi (rejon ul. Hetmańskiej), przy granicy z miastem Ostrzeszów utworzono Łódzką Specjalną Strefę Ekonomiczną, Podstrefę Ostrzeszów. Działki w tej strefie zakupiły cztery przedsiębiorstwa. Druga podstrefa znajduje się w pobliżu oczyszczalni ścieków
Komunikacja.
Przez wieś prowadzi droga wojewódzka nr 449, łącząca Syców z Błaszkami. Średni ruch samochodów na docinku biegnący przez sołectwo w 2010 wynosił 5650 pojazdów na dobę, w tym m.in. 4689 samochodów osobowych, 542 lekkie samochody ciężarowe i 272 samochody ciężarowe i 11 ciągników rolniczych.
Na terenie sołectwa znajdują się dwa przystanki PKS: Rojów (w centrum wsi, naprzeciwko budynku szkoły podstawowej) oraz Rojów Gęstwa (w zachodniej części sołectwa, na wysokości przysiółku Gęstwa). Z przystanku Rojów realizowane są (2013) połączenia głównie do Ostrzeszowa (21 połączeń), Wrocławia (13), Kobylej Góry (8) i Oleśnicy (7). Dodatkowo realizowane są połączenia m.in. do Czajkowa, Międzyborza i Ostrowa Wielkopolskiego. Połączenia te obsługują dwaj przewoźnicy: PKS Ostrów Wielkopolski oraz P.W. Beskid.
Oświata i sport.
Szkoła podstawowa.
W Rojowie przy ul. Meszyny 1 znajduje się szkoła podstawowa z oddziałami integracyjnymi. Szkoła istnieje od lat 40. XIX wieku. Budynki szkoły powstały prawdopodobnie w połowie XIX w. - dwa szkoły katolickiej i jeden ewangelickiej. Podział ten utrzymał się do końca lat 20. XX w. Obecnie w dwóch budynkach mieszczą się m.in. sale lekcyjne, sala oddziału przedszkolnego, a w trzecim sala gimnastyczna i sala świetlicy środowiskowej.
RLKS Ajax Rojów.
W sołectwie występuje klub sportowy Rojowski Ludowy Klub Sportowy "Ajax" Rojów. Klub rozpoczął swoją działalność w 1963 jako Ludowy Zespół Sportowy w Rojowie. W klubie rozwijały się wtedy sekcje piłki nożnej, siatkówki, warcabów, szachów oraz tenisa stołowego. Obecną nazwę klubu przyjęto w 1999. Na obecnym boisku klub gra od 1996, a w 2006 otwarto budynek klubowy. Największym sukcesem sportowym klubu był w 2004 awans do A-klasy, w której to później klub występował przez 2 sezony. Obecnie klub występuje w B-klasie.

</doc>
<doc id="375633" url="https://pl.wikipedia.org/wiki?curid=375633" title="Rokicina">
Rokicina

Rokicina – wieś w Polsce położona w województwie mazowieckim, w powiecie sochaczewskim, w gminie Młodzieszyn.
W latach 1975–1998 miejscowość administracyjnie należała do województwa skierniewickiego.

</doc>
<doc id="375634" url="https://pl.wikipedia.org/wiki?curid=375634" title="Rokiciny-Kolonia">
Rokiciny-Kolonia

Rokiciny-Kolonia – wieś w Polsce położona w województwie łódzkim, w powiecie tomaszowskim, w gminie Rokiciny.
W latach 1975–1998 miejscowość administracyjnie należała do województwa piotrkowskiego.

</doc>
<doc id="375635" url="https://pl.wikipedia.org/wiki?curid=375635" title="Rokiciny Podhalańskie">
Rokiciny Podhalańskie

Rokiciny Podhalańskie – wieś w Polsce, położona w województwie małopolskim, w powiecie nowotarskim, w gminie Raba Wyżna.
W latach 1975–1998 wieś administracyjnie należała do województwa nowosądeckiego.
Historia.
Wieś leży w Kotlinie Rabczańskiej i na zachodnich podnóżach Gorców, na średniej wysokości 550 m n.p.m. Górne zagrody sięgają z jednej strony pod Piątkową Górę (712 m) do szosy zakopiańskiej, a z drugiej strony do szosy spytkowskiej (dawniej zwanej gościńcem cesarskim). Górna część wsi leży u stóp Rabskiej Góry (783 m).
Nazwa jej pochodzi od gwarowego określenia pewnego gatunku wierzby zwanego rokitą. Wieś zamieszkuje 1706 mieszkańców. Miejscowość leży na trasie PKS Rabka – Czarny Dunajec i PKP Chabówka – Zakopane.
Według "Słownika geograficznego Królestwa Polskiego i innych krajów słowiańskich", w roku 1869 we wsi znajdowały się 73 domy oraz 451 mieszkańców. W 1880 odnotowano 78 budynków i 483 osoby zamieszkujące ten teren. Rokiciny należały do rzymskokatolickiej parafii św. Stanisława BM w Rabie Wyżnej. Właścicielami byli kolejno: w 1869 Leonard Wężyk, a pod koniec lat 80. XIX wieku Jędrzej Glosser.
Opis wsi.
W Rokicinach znajduje się zabytkowy dwór, który w 1925 roku zakupiły siostry Urszulanki Unii Rzymskiej, organizując tam swoją wspólnotę zakonną. Z powodu spadającej liczby powołań zakonnice rozpoczęły wynajmowanie budynku na różnego rodzaju rekolekcje i kolonie organizowane głównie dla dzieci i młodzieży. Ostatecznie w 2012 roku siostry opuściły klasztor, a w 2013 roku został on kupiony od zgromadzenia przez Jadwigę i Artura Bocianowskich, którzy doprowadzili do gruntownego remontu budynku i w jego zabudowaniach utworzyli nowoczesny, prywatny dom pomocy społecznej o nazwie „Pałac Seniora. Stary Klasztor".
W 1959 roku otwarto znajdującą się w centrum wsi szkołę podstawową. Od 1988 roku jej patronem jest Bronisław Czech, polski narciarz i olimpijczyk, który zginął w obozie koncentracyjnym w Auschwitz w 1944 roku. W 2017 roku w tym samym budynku otwarto także gminne przedszkole, któremu patronuje Święta Rodzina.
Od 1960 roku w Rokicinach działa ochotnicza straż pożarna, której obecny budynek został oficjalnie oddany do użytku w 1976 roku. W latach 1977–2017 w górnej części remizy mieściło się gminne przedszkole. Od 2018 roku działa tam prywatny żłobek i przedszkole „Baby Smile".
Wieś jest także siedzibą rzymskokatolickiej parafii Miłosierdzia Bożego, która została ustanowiona w 1989 roku. Nabożeństwa odbywały się początkowo w niewielkiej Kaplicy Maryjnej. Budowę kościoła rozpoczęto natomiast w 1990 roku. Świątynia została konsekrowana w 1996 roku przez kard. Franciszka Macharskiego. W latach 1989–2020 pierwszym proboszczem parafii był ks. kanonik Antoni Syc, który zmarł na skutek powikłań po zarażeniu się koronawirusem (SARS-CoV-2). Niedługo po jego śmierci nowym proboszczem został ks. Robert Janczura.
W miejscowości znajduje się także boisko istniejącego od 1969 roku klubu piłkarskiego Szarotka Rokiciny Podhalańskie, plac zabaw dla dzieci oraz stojący na terenie kościelnym krzyż wraz z pomnikiem Świętego Jana Pawła II i arcybiskupa Stanisława Dziwisza (obecnie kardynała oraz emerytowanego metropolity krakowskiego).

</doc>
<doc id="375636" url="https://pl.wikipedia.org/wiki?curid=375636" title="Rokitnica-Kąty">
Rokitnica-Kąty

Rokitnica-Kąty – wieś w Polsce położona w województwie łódzkim, w powiecie rawskim, w gminie Sadkowice.
W latach 1975–1998 miejscowość administracyjnie należała do województwa skierniewickiego.

</doc>
<doc id="375637" url="https://pl.wikipedia.org/wiki?curid=375637" title="Rokitnica-Wieś">
Rokitnica-Wieś

Rokitnica-Wieś – wieś w Polsce położona w województwie kujawsko-pomorskim, w powiecie brodnickim, w gminie Świedziebnia.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyła 221 mieszkańców. Jest dziewiątą co do wielkości miejscowością gminy Świedziebnia.

</doc>
<doc id="375638" url="https://pl.wikipedia.org/wiki?curid=375638" title="Ikurriña">
Ikurriña



</doc>
<doc id="375640" url="https://pl.wikipedia.org/wiki?curid=375640" title="Rokitnik (powiat lidzbarski)">
Rokitnik (powiat lidzbarski)

Rokitnik – wieś w Polsce położona w województwie warmińsko-mazurskim, w powiecie lidzbarskim, w gminie Kiwity.
W latach 1975–1998 miejscowość administracyjnie należała do województwa olsztyńskiego.
Przez miejscowość przepływa rzeka Pisa Północna, dopływ Łyny.

</doc>
<doc id="375641" url="https://pl.wikipedia.org/wiki?curid=375641" title="Rokitno-Majątek">
Rokitno-Majątek

Rokitno-Majątek – osada w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="375642" url="https://pl.wikipedia.org/wiki?curid=375642" title="Rokitno Szlacheckie">
Rokitno Szlacheckie

Rokitno Szlacheckie – wieś w Polsce, położona w województwie śląskim, w powiecie zawierciańskim, w gminie Łazy.
Do 1947 roku miejscowość należała do gminy Rokitno-Szlacheckie. W latach 1975–1998 miejscowość administracyjnie należała do województwa katowickiego.
Jest to wieś położona we wschodniej części gminy Łazy. Jej zabudowa została ukształtowana w oparciu o układ krzyżujących się dróg. Do dzisiaj zachowany został przestrzenny układ wsi oraz pozostałości dawnej zabudowy.
Etymologia nazwy.
Nazwa Rokitno pochodzi od słowa rokita, rokicie, oznaczającym krzewy z rodziny wierzbowatych dochodzące do 1 m wysokości o cienkich płożących się pędach, a tereny na których rosły nazwano Rokicinem, Rokitnem. Miejscowość znana była jako Rokitno aż do XIX wieku, kiedy dodano jej przydomek Szlacheckie, prawdopodobnie od jedynego najdłużej utrzymującego się i najlepiej prosperującego w okolicy majątku szlacheckiego.
Historia.
Pierwsza wzmianka o wsi pochodzi z 1415 roku i jest zawarta w dokumencie Piotra Szafrańca Starszego – właściciela zamku w Pieskowej Skale. Rokitno wchodziło w skład dóbr Pieskowej Skały do 1445 roku, kiedy zostało sprzedane rodzinie Krzyszyńskich. W latach 1471–92 miejscowość wchodziła w skład dóbr ogrodzienieckich. Przez krótki okres Rokitno należało do dóbr pilickich, ale już od 1526 roku wróciło ponownie do dóbr ogrodzienieckich. W XV wieku odnotowano istnienie we wsi młyna na rzece Mitrędze (stąd pochodzi nazwa dzisiejszej dzielnicy Łaz – Młynka). W 1595 roku wieś rokitno położona w powiecie lelowskim województwa krakowskiego była własnością wojewody krakowskiego Mikołaja Firleja.
W 1791 roku do Rokitna Szlacheckiego należały okoliczne przyległości: Łazy, Mitręga i Młynek. W samym Rokitnie było 76 zabudowań, w tym karczma, browar i dwór, w którym rezydował administrator, leśniczy i dozorca jeleni. W miejscowości mieszkało 509 osób (241 mężczyzn i 268 kobiet), w tym 7 osób pochodzenia szlacheckiego oraz 10 Żydów.
W XVIII i XIX wieku na terenie miejscowości istniały kopalnie węgla kamiennego, m.in. Kamila i Ludwika. Ostatni właściciele Rokitna należeli do rodu Poleskich i zarządzali majątkiem aż do reformy rolnej po II wojnie światowej. Michał hrabia Poleski herbu Poraj wraz z żoną Lucyną z hrabiów Szembek ,zgromadził bogate zbiory muzealne i biblioteczne, z których część została przekazana do Muzeum Narodowego w Krakowie, a reszta uległa zniszczeniu podczas zawieruch wojennych.
Obiekty historyczne i zabytkowe.
Zespół pałacowo-parkowy znajdujący się przy ul. Nowe Życie. Nie zachował się pierwotny, drewniany budynek dworski, pochodzący z przełomu XVIII i XIX wieku. Zachowały się natomiast fragmenty neogotyckiej rozbudowy z II połowy XIX wieku, na które składają się biblioteka i wieża oraz część zabudowań gospodarczych. Wokół budynków rośnie park krajobrazowy ze starodrzewiem o mało czytelnej kompozycji. Zatarciu uległ pierwotny układ ścieżek parkowych. Zachowały się jedynie aleje: lipowa i kasztanowa oraz szpaler drzew.
Nie zachowała się również kapliczka stojąca przy ul. 1 Maja. Pochodziła z XIX wieku. Był to obiekt murowany, otynkowany. Wewnątrz znajdowała się rzeźba ludowa św. Jana Nepomucena. Zburzono ją przy okazji budowy skweru przy skrzyżowaniu ulic: 1 Maja i Szlacheckiej.
W miejscowości znajdują się: parafialny kościół polskokatolicki pw. św. Antoniego przy ul. 1 Maja oraz parafialny kościół rzymskokatolicki pw. Miłosierdzia Bożego przy ul. Kościuszki, którego proboszczem od początku ustanowienia parafii, tj. od 7 grudnia 1992 r. jest ks. Piotr Kubat.

</doc>
<doc id="375643" url="https://pl.wikipedia.org/wiki?curid=375643" title="Rokitów">
Rokitów

Rokitów – wieś w Polsce, położona w województwie lubelskim, w powiecie biłgorajskim, w gminie Turobin.
W latach 1975–1998 wieś administracyjnie należała do województwa zamojskiego.
Wieś stanowi sołectwo – zobacz jednostki pomocnicze gminy Turobin. 

</doc>
<doc id="375644" url="https://pl.wikipedia.org/wiki?curid=375644" title="Rokocin">
Rokocin

Rokocin – wieś kociewska na Pojezierzu Starogardzkim w Polsce położona w województwie pomorskim, w powiecie starogardzkim, w gminie Starogard Gdański przy drodze krajowej nr 22. 
Rokocin graniczy ze Starogardem Gdańskim, Sucuminem, Suminem oraz Nową Wsią Rzeczną i Koteżami. We wsi znajduje się Jezioro Rokocińskie wraz z plażą (ul. Plażowa). Naprzeciwko jeziora mieści się ośrodek rekreacji konnej, hotel i restauracja "Hubertus". 
W Rokocinie funkcjonuje szkoła podstawowa. We wsi działa zespół ludowy o nazwie "Rokockie Kociewiaki".
W latach 1975–1998 miejscowość administracyjnie należała do województwa gdańskiego.
Zabytki.
Według rejestru zabytków NID na listę zabytków wpisany jest zespół dworski, 1 poł. XIX, nr rej.: A-1206 z 15.02.1988: dwór i park.
Niewielki pałac z końca XIX wieku otoczony parkiem ze starodrzewiem. Obecnie służy jako dom pomocy społecznej. 
Tradycje jeździeckie.
W latach 1926–1939 na tzw. "polach rokocińskich" (rejon obecnej stadniny "Hubertus") odbywały się parady elitarnego 2. Pułku Szwoleżerów Rokitniańskich, stacjonującego w Starogardzie Gdańskim. We wrześniu 1934 (w 20-lecie pułku) rewię kawaleryjską obserwował tu prezydent RP – Ignacy Mościcki. Oficerem tego pułku był m.in. major Henryk Dobrzański "Hubal".
Inne miejscowości.
Inne miejscowości z prefiksem Rokocin w nazwie: Rokocina

</doc>
<doc id="375645" url="https://pl.wikipedia.org/wiki?curid=375645" title="Rokocina">
Rokocina

Rokocina – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="375646" url="https://pl.wikipedia.org/wiki?curid=375646" title="Rokotów">
Rokotów

Rokotów – wieś w Polsce położona w województwie mazowieckim, w powiecie sochaczewskim, w gminie Nowa Sucha.
Wieś szlachecka "Rokotowo" położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="375647" url="https://pl.wikipedia.org/wiki?curid=375647" title="Rokszyce Drugie">
Rokszyce Drugie

Rokszyce Drugie (do 31.12.2012 Rokszyce Szkolne) – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
1 lutego 1977 część Rokszyc Drugich (72 ha) włączono do Piotrkowa Trybunalskiego.
W latach 1975–1998 miejscowość administracyjnie należała do województwa piotrkowskiego.
Na terenie dawnej szkoły podstawowej został utworzony w 2015 roku Dom Opieki Rokszyce.

</doc>
<doc id="375648" url="https://pl.wikipedia.org/wiki?curid=375648" title="Rokutów">
Rokutów

Rokutów – wieś w Polsce położona w województwie wielkopolskim, w powiecie pleszewskim, w gminie Pleszew, nad Prosną.
W latach 1975–1998 miejscowość administracyjnie należała do województwa kaliskiego.

</doc>
<doc id="375649" url="https://pl.wikipedia.org/wiki?curid=375649" title="Rolantowice">
Rolantowice

Rolantowice – wieś w Polsce położona w województwie dolnośląskim, w powiecie wrocławskim, w gminie Kobierzyce.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="375650" url="https://pl.wikipedia.org/wiki?curid=375650" title="Rolbik">
Rolbik

Rolbik (dodatkowa nazwa w j. kaszub. Rólbiék, niem. "Rolbick", dawniej "Rurbik", "Rulbik", "Rohrbegk") – wieś kaszubska w Polsce położona w województwie pomorskim, w powiecie chojnickim, w gminie Brusy na obszarze Zaborskiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.

</doc>
<doc id="375651" url="https://pl.wikipedia.org/wiki?curid=375651" title="Rolki">
Rolki

Rolki (niem. "Rollken") – wieś w Polsce położona w województwie warmińsko-mazurskim, w powiecie piskim, w gminie Biała Piska. W latach 1975–1998 miejscowość administracyjnie należała do województwa suwalskiego.
Historia.
Wieś służebna powstała w ramach kolonizacji Wielkiej Puszczy. Wcześniej był to obszar Galindii. Rolki położone na południe od Płachty, na południowy wschód od wsi Kożuchy i na północny zachód od Gurek, na północ od Danowa. Dawniej wieś ziemiańska, dobra służebne w posiadaniu drobnego rycerstwa (tak zwani wolni), z obowiązkiem służby rycerskiej (zbrojnej).
W XV w. wieś w dokumentach zapisywana jako "Rolkoff".
Osada, stanowiąca późniejsze Rolki, wzmiankowana w dokumentach z 1424 r., kiedy to o tereny te starał się Bartosz i Rafał z Pisza, o 70 łanów przy "Pauloczinstog" (dąbrowa w środkowym biegu rzeki Pauloczinstog dzisiejsza rzeka Konopka). Przy tej rzece leżała inna stara wieś i młyn.
Rolki jako dobra służebne, nadane zostały w 1435 r. przez komtura bałgijskiego "Erazma Fishborna", za wiedzą wielkiego mistrza "Pawła von Rusdorfa", na prawie chełmińskim, z okresem 10 lat wolnizny od służby zbrojnej i płużnego. Dobra te liczące 64 łany otrzymał niejaki Bartosz, z których 48 położonych było przy strumieniu "Paulotzine" (rz. Konopka), a 16 łanów nad rzeką Wincentą w jej dolnym biegu. Bartosza zobowiązano do 4 służb lekkozbrojnych. Z późniejszych źródeł wynika, że było to nadanie dla 4 dóbr nad strumykiem Konopka: Pawłocina, sąsiednich Płacht i Rolek przy Kożuchach oraz położonych nieco dalej Konopek, z których każde z czterech dóbr pełniono jedna służbę zbrojną.
W 1519 Rolki wymieniane były w popisie wojskowym.

</doc>
<doc id="375652" url="https://pl.wikipedia.org/wiki?curid=375652" title="Rolnowo">
Rolnowo

Rolnowo (niem. "Rollnau") – wieś w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych. 
W 1928 r. do wsi przyłączono, jako przysiółki, dwa dawne folwarki Anin (założony w 1854) i Antoniewo (założony w 1873), wchodzące wcześniej w skład dóbr w Nowym Dworze. Folwark Anin i Antoniewo zostały rozparcelowane.
Wieś wzmiankowana w dokumentach z roku 1402 i 1408, jako wieś pruska na 48 włókach. Pierwotna nazwa "Rulnaw" najprawdopodobniej wywodzi się od imienia Prusa – "Rulena". W roku 1782 we wsi odnotowano 9 domów (dymów), natomiast w 1858 w 20 gospodarstwach domowych było 138 mieszkańców. W latach 1937-1939 było 457 mieszkańców. W roku 1973 wieś należała do powiatu morąskiego, gmina Morąg, poczta Dobrocin.

</doc>
<doc id="375653" url="https://pl.wikipedia.org/wiki?curid=375653" title="Romaniuki">
Romaniuki

Romaniuki – wieś w Polsce położona w województwie podlaskim, w powiecie suwalskim, w gminie Szypliszki.
Według Pierwszego Powszechnego Spisu Ludności z 1921 roku wieś Romaniuki liczyła 10 domów i 52 mieszkańców (24 kobiety i 28 mężczyzn). Wszyscy mieszkańcy miejscowości zadeklarowali wówczas wyznanie rzymskokatolickie oraz narodowość litewską. W okresie dwudziestolecia międzywojennego Giłujsze znajdowały się w gminie Andrzejewo.
W latach 1975–1998 miejscowość administracyjnie należała do województwa suwalskiego.

</doc>
<doc id="375654" url="https://pl.wikipedia.org/wiki?curid=375654" title="Romanki (województwo wielkopolskie)">
Romanki (województwo wielkopolskie)

Romanki – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość administracyjnie należała do województwa kaliskiego.
Historia.
Romanki znane w XIX w. jako folwark w gminie Pamięcin, parafii Rychnów. Wraz z Rychnowem w okresie powojennym należały do gromady Jastrzębniki, a następnie w 1973 r. włączone zostały do gminy Blizanów. Przez wieś Romanki przebiega Szlak Bursztynowy.

</doc>
<doc id="375655" url="https://pl.wikipedia.org/wiki?curid=375655" title="Romankowo">
Romankowo

Romankowo (niem. "Romsdorf") – wieś w Polsce, położona w województwie warmińsko-mazurskim, w powiecie bartoszyckim, w gminie Sępopol. Siedziba sołectwa, w którego skład wchodzi również miejscowość Miedna. 
W latach 1975–1998 wieś administracyjnie należała do województwa olsztyńskiego.
Historia.
Wieś lokowana w 1468 r. na prawie chełmińskim na 60 włókach. Zasadźcą był Michał z Korsz. W XVI w. ziemia została włączona do majątku szlacheckiego. W XVII wieku Romankowo należało do rodu zu Eulenburg z Prosny. W 1733 r. powstała we wsi szkoła. W 1889 r. Romankowo jako majątek ziemski, należało do niejakiego Zimmermanna, i obejmowało 978 ha ziemi. W 1935 r. w tutejszej szkole nauczało dwóch nauczycieli a do szkoły uczęszczało 79 uczniów. W 1939 r. we wsi mieszkało 457 osób.
W latach 60. XX wieku wybudowano we wsi nową szkołę. W 1977 r. szkoła została zlikwidowana. W 1978 r. we wsi było 59 indywidualnych gospodarstw rolnych, uprawiających łącznie 631 ha ziemi. W tym czasie we wsi była świetlica, punkt biblioteczny, sala kinowa na 60 miejsc, sklep wielobranżowy i siedziba leśnictwa. W 1983 r. we wsi było 50 domów i 275 mieszkańców.

</doc>
<doc id="375656" url="https://pl.wikipedia.org/wiki?curid=375656" title="Romanowce (Polska)">
Romanowce (Polska)

Romanowce – wieś w Polsce położona w województwie podlaskim, w powiecie sejneńskim, w gminie Krasnopol.
W latach 1975–1998 miejscowość administracyjnie należała do województwa suwalskiego. 
W Romanowcach mieszka ok. 200 osób, głównie są to Polacy i Litwini. Pośród około 50 domów znajduje się również tzw. klub (swojego rodzaju świetlica wiejska) oraz budynek szkoły podstawowej, która została zamknięta ze względu na niską liczbę dzieci w wieku szkolnym w tej okolicy. Wieś jest atrakcyjna turystycznie ze względu na okoliczne jeziora i malowniczy Rezerwat Przyrody "Ostoja bobrów Marycha".

</doc>
<doc id="375657" url="https://pl.wikipedia.org/wiki?curid=375657" title="Romanowo Dolne">
Romanowo Dolne

Romanowo Dolne – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość administracyjnie należała do województwa pilskiego.
Romanowo Dolne to jedna z najdalej wysuniętych wsi w Gminie Czarnków spośród 24 sołectw. Wieś ma charakter bardzo długiej ulicówki ciągnącej się wzdłuż drogi asfaltowej Czarnków – Walkowice na przestrzeni 4,5 km. Mieszka w niej około 880 mieszkańców. Po wschodniej stronie drogi ku rzece Noteć znajduje się prawie 20-metrowa urwista krawędź piaszczystej terasy. Z krawędzi można podziwiać piękne nadrzeczne widoki i jej przeciwległy brzeg oraz rozległe nadnoteckie łąki.
W niektórych miejscach widoczna jest pozioma warstwa większych głazów tzw. bruk morenowy. W Romanowie Dolnym znajduje się kilka ogromnych głazów narzutowych, a także można zobaczyć domy o konstrukcji szachulcowej. W lutym 1919 roku Romanowo było widownią walk powstańczych oddziałami Grenzschutzu. Bliższa historia to osadnictwo niemieckie, które przetrwało na tym terenie do okresu po II wojnie światowej.
Romanowo Dolne słynie z dwóch rzeczy. Po pierwsze, ze swojej długości, jest bowiem najdłuższą wsią w województwie wielkopolskim. Po drugie, z ogromnej liczby bocianów – naliczono 13 gniazd, a w nich 49 bocianów. Na terasie zalewowej spotykamy zadrzewienia. Zadrzewienia te występują jako ugrupowania kępowe lub powierzchniowe, zwykle w obniżeniach terenowych wśród pól i łąk, w układach rzędowych natomiast porastają brzegi Noteci, kanału Romanowo, najczęściej jednak występują wzdłuż dróg publicznych. Ich ekologiczne znaczenie jest duże: zapobiegają erozji gleby, poprawiają i podwyższają jej urodzajność, mają też znaczenie dla regulacji stosunków wodnych.
Zasilają i wzbogacają biocenotyczne współzależności różnych grup organizmów – roślin i zwierząt, głównie bezkręgowców, także płazów i ptaków. Dając schronienie, pożywienie i miejsce bytowania są zadrzewienia bardzo pomocne w ekologicznej walce ze szkodnikami roślin uprawnych. Podkreślić również należy wpływ zadrzewień na lokalny klimat: zmniejszają szkody wywoływane przez wiatry i mróz. Urozmaicają też w sposób znaczący monotonię pól, podnosząc
estetykę krajobrazu. Gleby bielicowe porastają bory sosnowe. Są to lasy typu gospodarczego. Monolity sosnowe sprzyjają gradacjom szkodliwych owadów i grzybów.
Leśne tereny Romanowa Dolnego są bogate w zwierzynę grubą: jelenie, dziki i sarny. Zadomowiły się tu również drapieżniki: lisy, kuny i jenoty Tutejsze lasy są wysoko cenione przez turystów i myśliwych. Często podkreślane są ich walory przyrodnicze i krajobrazowe. Drzewostany są bardzo zasobne w jagody i grzyby.
Głazy narzutowe (eratyki) przywleczone zostały przez lodowiec ze Skandynawii. Głaz narzutowy, znajduje się w Romanowie Dolnym, 100 metrów od szosy Czarnków – Walkowice. Uznany został za pomnik przyrody w 1957 r. Jego wymiary to: obwód 730 cm, długość 250 cm, szerokość 150 cm. Głaz rozbity jest na dwie części w wyniku wietrzenia.
Romanowo rozciąga się wzdłuż lewego brzegu Noteci na przestrzeni prawie 4,5 kilometra.
Historia.
Założenie osady wiejskiej datuje się na rok 1797, gdy Mikołaj Świnarski, właściciel dóbr kruszewskich i lubaskich, sprowadził tu osadników z północnych Niemiec, z okolic Lubeki na północ od Schwerinu. Oni tu utworzyli dwie kolonie, jedna z nich została nazwana „Romanshof”, którą spolszczono po I wojnie światowej – Romanów, dziś przyjęła się nazwa Romanowo. Miejscowość została podzielona na dwie gminy: Górną i Dolną, stąd obecna nazwa miejscowości. W wiosce można jeszcze zobaczyć wiele domów mieszkalnych zbudowanych przeważnie w pierwszej połowie XIX wieku: gliniane, gliniane oblicowane kamieniem polnym oraz o zabudowie szachulcowej.
Romanowianie uczestniczą w nabożeństwach w niewielkim kościółku z czerwonej cegły, o cechach eklektycznych usytuowanym przy drodze. Kościół pod wezwaniem św. Michała Archanioła powstał po roku 1860, wcześniej mieściła się tu świątynia protestancka, po drugiej wojnie światowej została zaadaptowana na potrzeby kościoła katolickiego, a co roku 29 września odbywa się tu odpust. Nieopodal kościoła znajdował się dom pastora, dziś mieści się w nim gimnazjum. W dali widać budynek szkoły podstawowej. W jednym z najstarszych budynków wsi mieści się przedszkole.
W okresie międzywojennym w miejscowości stacjonowała placówka Straży Granicznej I linii „Romanowo”.

</doc>
<doc id="375658" url="https://pl.wikipedia.org/wiki?curid=375658" title="Romanowo Górne">
Romanowo Górne

Romanowo Górne – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość administracyjnie należała do województwa pilskiego.

</doc>
<doc id="375659" url="https://pl.wikipedia.org/wiki?curid=375659" title="Romanówek (Lubrza)">
Romanówek (Lubrza)

Romanówek (niem. "Hammer Vorwerk") – przysiółek wsi Lubrza w Polsce, położony w województwie lubuskim, w powiecie świebodzińskim, w gminie Lubrza.
W latach 1975–1998 przysiółek należał administracyjnie do województwa zielonogórskiego.
Historia.
W kwietniu 1941 roku na północ od miejscowości utworzono obóz pracy, RAB-Lager Liebenau I, w którym wykorzystywano żydowskich więźniów do budowy pobliskiej autostrady. W obozie przebywało w sumie 175 robotników przymusowych, którzy po zaniechaniu prac nad autostradą latem 1942 roku zostali przewiezieni do obozu pracy w Kostrzynie nad Odrą, gdzie pracowali w fabryce celulozy. Około 400 metrów na wschód od miejscowości znajduje się wysadzony, jednokondygnacyjny Panzerwerk 693, czyli element Międzyrzeckiego Rejonu Umocnionego.

</doc>
<doc id="375660" url="https://pl.wikipedia.org/wiki?curid=375660" title="Romany-Fuszki">
Romany-Fuszki

Romany-Fuszki – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375661" url="https://pl.wikipedia.org/wiki?curid=375661" title="Romany-Janowięta">
Romany-Janowięta

Romany-Janowięta – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375662" url="https://pl.wikipedia.org/wiki?curid=375662" title="Romany-Sebory">
Romany-Sebory

Romany-Sebory – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
19 stycznia 1945 r. NKWD dokonało aresztowań żołnierzy AK, mieszkańców Roman-Sebor, którzy zostali wywiezieni do łagru w ZSRR. 17 z nich zmarło w drodze lub w łagrze nr 26.. 
W latach 1954-1959 wieś należała i była siedzibą władz gromady Romany-Sebory, po jej zniesieniu w gromadzie Mchowo. W latach 1975–1998 miejscowość administracyjnie należała do województwa ostrołęckiego.

</doc>
<doc id="375663" url="https://pl.wikipedia.org/wiki?curid=375663" title="Romany-Sędzięta">
Romany-Sędzięta

Romany-Sędzięta – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375664" url="https://pl.wikipedia.org/wiki?curid=375664" title="Romartów">
Romartów

Romartów – wieś w Polsce położona w województwie łódzkim, w powiecie łęczyckim, w gminie Witonia.
Wieś duchowna, własność seminarium duchownego w Gnieźnie położona była w końcu XVI wieku w powiecie łęczyckim województwa łęczyckiego.
W latach 1975–1998 miejscowość administracyjnie należała do województwa płockiego.

</doc>
<doc id="375665" url="https://pl.wikipedia.org/wiki?curid=375665" title="Klub Sportowy Murcki-Kostuchna Górnik Katowice">
Klub Sportowy Murcki-Kostuchna Górnik Katowice



</doc>
<doc id="375666" url="https://pl.wikipedia.org/wiki?curid=375666" title="Romaszki (województwo lubelskie)">
Romaszki (województwo lubelskie)

Romaszki – wieś w Polsce położona w województwie lubelskim, w powiecie bialskim, w gminie Rossosz.
Wieś posiadał w 1673 roku starościc lubelski Mikołaj Andrzej Firlej, leżała w ziemi mielnickiej województwa podlaskiego w 1795 roku. W latach 1975–1998 miejscowość administracyjnie należała do województwa bialskopodlaskiego. Wieś stanowi sołectwo. Według Narodowego Spisu Powszechnego (III 2011 r.) liczyła 402 mieszkańców i była drugą co do wielkości miejscowością gminy Rossosz.
W Romaszkach znajduje się kaplica należąca do parafii św. Stanisława w Rossoszu.

</doc>
<doc id="375667" url="https://pl.wikipedia.org/wiki?curid=375667" title="Romatowo">
Romatowo

Romatowo – wieś w Polsce położona w województwie mazowieckim, w powiecie sierpeckim, w gminie Mochowo.
W latach 1975–1998 miejscowość administracyjnie należała do województwa płockiego.

</doc>
<doc id="375668" url="https://pl.wikipedia.org/wiki?curid=375668" title="Rombark">
Rombark

Rombark – wieś kociewska w Polsce położona w województwie pomorskim, w powiecie tczewskim, w gminie Pelplin. Wieś wchodzi w skład sołectwa Bielawki.
W latach 1975–1998 miejscowość administracyjnie należała do województwa gdańskiego.

</doc>
<doc id="375669" url="https://pl.wikipedia.org/wiki?curid=375669" title="Romejki (województwo podlaskie)">
Romejki (województwo podlaskie)

Romejki – wieś w Polsce położona w województwie podlaskim, w powiecie monieckim, w gminie Jaświły.
Wieś królewska (sioło) "Romieyki", należąca do wójtostwa jaszwiłowskiego starostwa knyszyńskiego w 1602 roku, położona była w 1795 roku w ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Serca Pana Jezusa w Jaświłach.

</doc>
<doc id="375670" url="https://pl.wikipedia.org/wiki?curid=375670" title="Romnów">
Romnów

Romnów – wieś w Polsce położona w województwie dolnośląskim, w powiecie wrocławskim, w gminie Kąty Wrocławskie. 
Leży na terenie Parku Krajobrazowego Dolina Bystrzycy, w widłach rzek Bystrzycy i Strzegomki. Przez miejscowość przebiega droga wojewódzka nr 362.
Historia.
Pierwsza wzmianka o wsi pochodzi z 1292. W 1939 liczyła sobie ona 128 mieszkańców. Do 1945 pod niemiecką nazwą "Rommenau".
W latach 1975–1998 miejscowość administracyjnie należała do województwa wrocławskiego.

</doc>
<doc id="375671" url="https://pl.wikipedia.org/wiki?curid=375671" title="Romoty">
Romoty

Romoty – wieś w Polsce położona w województwie warmińsko-mazurskim, w powiecie ełckim, w gminie Kalinowo.
W latach 1975–1998 miejscowość administracyjnie należała do województwa suwalskiego.
Leży nad brzegiem Jeziora Białego.

</doc>
<doc id="375672" url="https://pl.wikipedia.org/wiki?curid=375672" title="Romualdów">
Romualdów

Romualdów – wieś w Polsce położona w województwie mazowieckim, w powiecie przysuskim, w gminie Wieniawa.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Szczepana w Skrzynnie.

</doc>
<doc id="375673" url="https://pl.wikipedia.org/wiki?curid=375673" title="Ronica">
Ronica

Ronica (niem. Rönz) – osada w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość administracyjnie należała do województwa szczecińskiego.

</doc>
<doc id="375674" url="https://pl.wikipedia.org/wiki?curid=375674" title="Ronin (województwo warmińsko-mazurskie)">
Ronin (województwo warmińsko-mazurskie)

Ronin – wieś w Polsce położona w województwie warmińsko-mazurskim, w powiecie braniewskim, w gminie Frombork w pobliżu drogi wojewódzkiej nr 505.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.
W 2015 Ronin uzyskał wraz z miastem Frombork i sołectwem Bogdany status obszaru ochrony uzdrowiskowej („Obszar Ochrony Uzdrowiskowej Frombork”).
Błędna nazwa.
Przez pewien czas funkcjonowała m.in. w rejestrze TERYT błędna nazwa miejscowości "Ronina".

</doc>
<doc id="375675" url="https://pl.wikipedia.org/wiki?curid=375675" title="Ronino">
Ronino

Ronino (kaszb. "Ròninò", niem. "Rönneberg") – wieś w Polsce położona w województwie zachodniopomorskim, w powiecie sławieńskim, w gminie Postomino przy drodze wojewódzkiej nr . Wieś jest częścią składową sołectwa Chudaczewo. Znajduje się nad rzeką Stobnica.
W latach 1975–1998 miejscowość administracyjnie należała do województwa słupskiego.

</doc>
<doc id="375676" url="https://pl.wikipedia.org/wiki?curid=375676" title="KS Murcki-Kostuchna Górnik Katowice">
KS Murcki-Kostuchna Górnik Katowice



</doc>
<doc id="375677" url="https://pl.wikipedia.org/wiki?curid=375677" title="Rońsko">
Rońsko

Rońsko – wieś w Polsce położone w województwie lubelskim, w powiecie krasnostawskim, w gminie Krasnystaw.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Krasnystaw. Według Narodowego Spisu Powszechnego (III 2011 r.) wieś liczyła 101 mieszkańców.

</doc>
<doc id="375678" url="https://pl.wikipedia.org/wiki?curid=375678" title="Ropele">
Ropele

Ropele – wieś w Polsce położona w województwie mazowieckim, w powiecie ciechanowskim, w gminie Ciechanów.
Wieś szlachecka położona była w drugiej połowie XVI wieku w powiecie ciechanowskim ziemi ciechanowskiej. W latach 1975–1998 miejscowość administracyjnie należała do województwa ciechanowskiego.

</doc>
<doc id="375679" url="https://pl.wikipedia.org/wiki?curid=375679" title="Ropianka">
Ropianka

Ropianka – wieś w miejscu nieistniejącej wsi łemkowskiej w Polsce, w województwie podkarpackim, w powiecie krośnieńskim, w gminie Dukla. Leży nad potokiem Ropianką, dopływem Wilszni.
W latach 1975–1998 miejscowość administracyjnie należała do województwa krośnieńskiego.
Historia Ropianki.
Wieś została założona w XVI w. przez Stadnickich z Nowego Żmigrodu. W 1581 r. było tu pięć dworzyszcz wołoskich. W 1880 r. wieś zamieszkiwało 224 mieszkańców (30 domów): 150 grekokatolików, 69 rzymskich katolików i 5 żydów. W 1938 r. we wsi 31 domów, szyby naftowe. W 1947 wieś została wysiedlona w ramach akcji „Wisła”.
W latach 1781–1782 przyrodnik Jan Krzysztof Kluk opisywał pobliskie źródła ropy naftowej. W 1866 otwarto pierwszą kopalnię ropy naftowej (udziałowcem był m.in. Ignacy Łukasiewicz), później powstały kolejne. W 1882 były tu już 63 szyby naftowe. W 1888 r. głębokość wierceń sięgała 400 m pod ziemią.
W Ropiance w latach 1885-1888 działała Praktyczna Szkoła Wiercenia Kanadyjskiego, której założycielem i kierownikiem był wynalazca, powstaniec styczniowy inż. Zenon Suszycki. Była to jedna z pierwszych na świecie zawodowych szkół wiertniczych, kształciła specjalistów w zakresie wierceń udarowych. W 1888 r. placówkę tę przeniesiono do Wietrzna, a przy końcu XIX w. do Borysławia. We wsi wybudowano obelisk upamiętniający pierwszą w Polsce i Europie szkołę wiertniczą.
W 1908 r. poprowadzono z Ropianki do stacji kolejowej w Targowiskach ropociąg. W 1924 r., z powodu zmniejszenia ilości wydobywanej ropy, rurociąg został rozebrany. Przed II wojną światową i w początku okupacji kierownikiem kopalni ropy był inż. por. Jan Postępski, oficer AK, który poległ otoczony przez Niemców w Iwoniczu. Kilkanaście lat po II wojnie światowej zaprzestano pozyskiwania ropy.
W Ropiance znajduje się chatka Akademickiego Klubu Turystycznego Maluch.

</doc>
<doc id="375680" url="https://pl.wikipedia.org/wiki?curid=375680" title="Ropica Górna">
Ropica Górna

Ropica Górna (j. łemkowski Ропиця Руска, d. Ropica Ruska, Ropica Sękowska) – wieś w Polsce położona w województwie małopolskim, w powiecie gorlickim, w gminie Sękowa.
Historia.
W 1342 król Kazimierz Wielki przeniósł Ropicę z prawa polskiego na niemieckie. Jako wieś królewska należała do starostwa bieckiego w powiecie bieckim województwa krakowskiego. W XVI wieku przeszła Ropica na prawo wołoskie. W 1629 wieś liczyła 8 łanów, był tartak i młyn. Pod koniec XIX wieku wieś liczyła ponad 700 mieszkańców, w większości unitów. W tym czasie odkryto tutaj złoża ropy naftowej. W 1875 działały na terenie wsi 74 szyby z łącznym wydobyciem ponad 200 ton rocznie. Wydobycie kontynuowano także w okresie międzywojennym i po wojnie ale nie przekroczyło kilkuset ton rocznie.
10 lipca 1948 zmieniono nazwę wsi z Ropicy Ruskiej na Ropicę Sękowską. W 1949 zmieniono nazwę wsi z Ropicy Sękowskiej na Ropicę Górną. Próba przywrócenia historycznej nazwy miejscowości w l. 90. XX wieku nie powiodła się na skutek sprzeciwu większości mieszkańców. W latach 1975–1998 miejscowość administracyjnie należała do województwa nowosądeckiego.
Integralne części miejscowości: Dragaszów, Kraczonka.
Zabytki.
Obiekty wpisane do rejestru zabytków nieruchomych województwa małopolskiego

</doc>
<doc id="375681" url="https://pl.wikipedia.org/wiki?curid=375681" title="Ropica Polska">
Ropica Polska

Ropica Polska (w latach 1949-1990 Ropica Dolna) – wieś w Polsce, położona w województwie małopolskim, w powiecie gorlickim, w gminie Gorlice, nad Ropą dopływem Wisłoki.
W latach 1975–1998 miejscowość administracyjnie należała do województwa nowosądeckiego.
Nazwa.
Miejscowość pierwotnie nosiła nazwę "Ropica" i wzmiankowana była po raz pierwszy w 1404 roku. Nazwa pochodzi od nazwy rzeki Ropy, której etymologia związana jest z wyrazem pospolitym "ropa" w znaczeniu ‘gęsta ciecz’ lub po prostu ‘ropa naftowa’. Od XVIII wieku funkcjonowała forma "Ropica Polska" z członem dodanym na podstawie charakteru etnicznego wsi w celu odróżnienia od pobliskiej Ropicy Ruskiej. 3 września 1949 roku dokonano zmiany nazwy "Ropica Polska" na "Ropica Dolna" (przemianowano również Ropicę Ruską na Ropicę Górną). 1 stycznia 1991 roku przywrócona została forma "Ropica Polska".
Zabytki.
Obiekty wpisane do rejestru zabytków nieruchomych województwa małopolskiego
W miejscowości ma swoją siedzibę parafia Miłosierdzia Bożego, należąca do dekanatu Gorlice, diecezji rzeszowskiej.
Na jednym z najwyższych wzniesień miejscowości znajduje się krzyż milenijny.
We wsi działają zespoły artystyczne: Szok, Ropicoki, Fraszka, Bąbelki.
Zespół Szkół w Ropicy Polskiej bierze czynny udział w wymianach ze szkołami europejskimi i projekcie Comenius, a także w projekcie „Partnerzy Przyszłości”.

</doc>
<doc id="375682" url="https://pl.wikipedia.org/wiki?curid=375682" title="Ropienka">
Ropienka

Ropienka – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne. Leży w dolinie potoku Ropienka.
Miejscowość jest siedzibą parafii rzymskokatolickiej Świętej Barbary, należącej do dekanatu Ustrzyki Dolne w archidiecezji przemyskiej.
Od października 1939 do sierpnia 1944 wieś była siedzibą urzędu gminy w powiecie sanockim. W latach 1973–1977 miejscowość była siedzibą gminy Ropienka. W latach 1975–1998 miejscowość administracyjnie należała do województwa krośnieńskiego. Do 31 grudnia 2001 w gminie Olszanica.
Pierwsza wzmianka o wsi pochodzi z roku 1513, założona na prawie wołoskim u podnóża pasma Chwaniów, własność szlachecka Piotra Kmity, klucz leski. Od roku 1546 wieś należała do łacińskiej parafii w Tyrawie Wołoskiej.
W połowie XIX wieku właścicielkami posiadłości tabularnej w Ropience były Aniela Białobrzeska i Margareta Niesiołowska.
W końcu lipca 1944 roku bojówka UPA dokonała tu pierwszych zbrodni na Polakach.

</doc>
<doc id="375683" url="https://pl.wikipedia.org/wiki?curid=375683" title="Ropuchy">
Ropuchy

Ropuchy – wieś kociewska w Polsce położona w województwie pomorskim, w powiecie tczewskim, w gminie Pelplin przy drodze wojewódzkiej nr 229. Wieś jest siedzibą sołectwa "Ropuchy" w którego skład wchodzą również miejscowości Dębina, "Nadleśnictwo" i Nowy Dwór Pelpliński.
W latach 1975–1998 miejscowość administracyjnie należała do województwa gdańskiego.

</doc>
<doc id="375684" url="https://pl.wikipedia.org/wiki?curid=375684" title="Rosanów">
Rosanów

Rosanów – wieś w Polsce położona w województwie łódzkim, w powiecie zgierskim, w gminie Zgierz. 
W latach 1975−1998 miejscowość administracyjnie należała do ówczesnego województwa łódzkiego.
W Rosanowie znajduje się cmentarz ewangelicki, na terenie którego zlokalizowana jest niewielka kwatera wojenna żołnierzy niemieckich z czasów I wojny światowej.
W okolicy Rosanowa znajdowały się przystanki "Lućmierz" i "Emilia (Rosanów)" podmiejskiej linii tramwajowej nr 46, Łódź (Zdrowie) – Zgierz – Ozorków, do 2017 roku obsługiwanej przez Miejskie Przedsiębiorstwo Komunikacyjne – Łódź Sp. z o.o.
Przyroda.
Obok Rosanowa we wsi Ciosny znajdują się źródła rzeki Ciosenki − największe i najwydajniejsze źródła w Polsce Środkowej.
Na terenie wsi znajduje się, utworzony w 1971 roku rezerwat przyrody „Ciosny” chroniący unikatowe skupisko wyjątkowo okazałych jałowców w wieku ok. 160 lat, rosnących na śródlądowych wydmach polodowcowych przedpola Wzniesień Łódzkich. Na powierzchni ok. 2.4 ha rośnie tu kilka tysięcy jałowców. Grubość pni niektórych okazów dochodzi do 5 centymetrów, a wysokość do 5–6 metrów.
Sport.
W sezonie 2021/22, w Rosanowie działały dwa kluby piłkarskie. Grająca w grupie Łódź III klasy B Rosa Rosanów oraz występujący w grupie Łódź I klasy B LKS Rosanów.

</doc>
<doc id="375685" url="https://pl.wikipedia.org/wiki?curid=375685" title="Rosiejów">
Rosiejów

Rosiejów – wieś w Polsce położona w województwie świętokrzyskim, w powiecie kazimierskim, w gminie Skalbmierz. Leży przy drodze wojewódzkiej nr 783.
W latach 1975–1998 miejscowość administracyjnie należała do województwa kieleckiego.
Dawniej też Rosiejowice, od staropolskiej nazwy osobowej Rosiej. Prowadzone tu od lat 20. XX w. badania archeologiczne potwierdziły osadnictwo z epoki neolitu sięgające 4000 p.n.e. Znaleziono tu szereg siekier krzemiennych, toporów kamiennych ceramikę oraz grobowce. Pozostawiła je ludność pucharów lejkowatych oraz kultury ceramiki sznurowej 3000 p.n.e. W pobliżu wsi kurhany z epoki brązu usypane przez ludność kultury trzcinieckiej – ok. 1500 p.n.e. Wieś zapisana w źródłach w 1376 w formie Roszeyow. Według Jana Długosza dziesięciny z tej wsi stanowiły uposażenie prebendy i kanonii zwanej rosiejowską przy katedrze krakowskiej. W 1581 własność kasztelanii krakowskiej – 13 1/2 łana kmiecego, 3 zagrodników bez roli, 5 komorników bez bydła, 1 rzemieślnik. W latach 1787-1792 właścicielem był szambelan królewski Antoni Bzowski. Był tu wówczas dwór, browar, młyn, karczma. We wsi mieszkało wówczas 5 żydów, którzy należeli do kahału w Działoszycach. W 1827 było tam 27 domów i 185 mieszkańców, w 1999 – 95 domów i 363 mieszkańców.
W 1918 we wsi należącej wówczas do tzw. Republiki Pińczowskiej doszło do strajku rolnego. Strajkujący uwiezieni przez ekspedycje karną w zabudowaniach folwarcznych, zostali uwolnieni w czasie odsieczy zorganizowanej przez Jana Lisowskiego.
W Rosiejowie działa jednostka OSP oraz MDP ze swoją siedzibą w wiejskiej remizie.
Istnieje także kaplica, którą wybudowała ludność wsi Rosiejów.
Rosiejów posiada także własna drużynę piłkarską.
Znani mieszkańcy.
Mariola Bączek - Przewodnicząca zespołu "Rosiejowianki"

</doc>
<doc id="375686" url="https://pl.wikipedia.org/wiki?curid=375686" title="Rosin">
Rosin

Rosin (niem. "Rissen") – wieś w Polsce, położona w województwie lubuskim, w powiecie świebodzińskim, w gminie Świebodzin.
W latach 1945-54 siedziba gminy Rosin. W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="375687" url="https://pl.wikipedia.org/wiki?curid=375687" title="Rosiny">
Rosiny

Rosiny (niem. "Rosenfelde") – wieś w Polsce, położona w województwie zachodniopomorskim, w powiecie pyrzyckim, w gminie Przelewice.
Od reformy administracji w 1954 r. należała do gromady Płońsko. W latach 1962-1968 wieś należała i była siedzibą władz gromady Rosiny, po jej zniesieniu w gromadzie Przelewice. W latach 1975–1998 miejscowość administracyjnie należała do województwa szczecińskiego.
Wieś w formie owalnicy z dużą liczbą budynków z XIX w. 

</doc>
<doc id="375688" url="https://pl.wikipedia.org/wiki?curid=375688" title="Roskajmy">
Roskajmy

Roskajmy ([[język niemiecki|niem. "Roskeim") – [[wieś]] w [[Polska|Polsce]] położona w [[województwo warmińsko-mazurskie|województwie warmińsko-mazurskim]], w [[powiat bartoszycki|powiecie bartoszyckim]], w [[Sępopol (gmina)|gminie Sępopol]]. [[Podział administracyjny Polski (1975–1998)|W latach 1975–1998]] miejscowość administracyjnie należała do [[Województwo olsztyńskie (1975–1998)|województwa olsztyńskiego]].
Historia.
W 1939 r. mieszkały tu 233 osoby.
W 1978 r. w Roskajmach było 15 indywidualnych gospodarstw rolnych, o łącznym areale 148 ha. We wsi była świetlica i punkt biblioteczny. W 1983 r. była to wieś o zwartej zabudowie z 12 domami i 59 mieszkańcami.
Przypisy.
[[Kategoria:Sępopol (gmina)]]

</doc>
<doc id="375689" url="https://pl.wikipedia.org/wiki?curid=375689" title="Roskosz (powiat bialski)">
Roskosz (powiat bialski)

Roskosz (dawniej "Rozkosz") – wieś w Polsce położona w województwie lubelskim, w powiecie bialskim, w gminie Biała Podlaska.
Wierni Kościoła rzymskokatolickiego należą do parafii Zwiastowania Najświętszej Marii Panny w Hrudzie.
Wieś magnacka położona była w końcu XVIII wieku w hrabstwie bialskim w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.
We wsi znajduje się odrestaurowany klasycystyczny dwór z połowy XIX wieku zaprojektowany przez Franciszka Jaszczołda. Wokół dworu rozciąga się park w stylu angielskim, w którym to znajduje się także dawna stajnia w stylu klasycystyczno-romańskim. Nad rzeczką Klukówką – most nieistniejącej kolejki wąskotorowej, przystosowany do ruchu pieszego i rowerowego.
Istniejące zaplecze hotelowo-gastronomiczne oraz rozległy park powodują, że Roskosz staje się miejscem wypoczynku weekendowego dla mieszkańców położonej opodal Białej Podlaskiej.

</doc>
<doc id="375690" url="https://pl.wikipedia.org/wiki?curid=375690" title="Rosochackie">
Rosochackie

Rosochackie (niem. "Albrechtsfelde") – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.
Nazwa.
Nazwa miejscowości wzięła się od nazwiska zasadźcy (z drugiej lokacji wsi). Niemiecka nazwa to Rosochatzken, którą w 1927 roku zmieniono na Albrechtsfelde.
9 grudnia 1947 r. ustalono urzędową polską nazwę miejscowości – Rosochackie, określając drugi przypadek jako Rosochackich, a przymiotnik – rosochacki.
Historia.
Wieś lokowana na prawie magdeburskim w 1475 roku przez komtura pokarmińskiego, który nadał 15 włók Maciejowi, Jakubowi i Hankowi. Widocznie lokacja ta nie udała się, bowiem w 1562 roku starosta książęcy, Wawrzyniec von Halle, sprzedał Wojtkowi Rosochackiemu z Czapel trzy włóki boru na sołectwo (po 60 grzywien za włókę), by w tym samym miejscu, między Kukowem, Dobkami, Jaśkami i Oleckiem, założył wieś czynszową na 30 włókach na prawie chełmińskim.
W 1600 roku w Rosochackich mieszkali sami Polacy. Szkoła powstała w miejscowości 1830 roku. W roku 1935 zatrudniała ona jednego nauczyciela, uczniów zaś miała w klasach od pierwszej do czwartej 42, a od piątej do ósmej – 18. W 1939 roku Rosochackie miały 261 mieszkańców.

</doc>
<doc id="375691" url="https://pl.wikipedia.org/wiki?curid=375691" title="Rosocha-Kolonia">
Rosocha-Kolonia

Rosocha-Kolonia – wieś w Polsce położona w województwie wielkopolskim, w powiecie konińskim, w gminie Golina.
W latach 1975–1998 miejscowość administracyjnie należała do województwa konińskiego.

</doc>
<doc id="375692" url="https://pl.wikipedia.org/wiki?curid=375692" title="Rosochata">
Rosochata

Rosochata – wieś w Polsce położona w województwie dolnośląskim, w powiecie legnickim, w gminie Kunice.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="375693" url="https://pl.wikipedia.org/wiki?curid=375693" title="Rosochate (województwo podlaskie)">
Rosochate (województwo podlaskie)

Rosochate – wieś w Polsce położona w województwie podlaskim, w powiecie kolneńskim, w gminie Grabowo.
Wierni kościoła rzymskokatolickiego należą do parafii Nawiedzenia Najświętszej Maryi Panny w Romanach.
Historia.
Prywatna wieś szlachecka położona była w drugiej połowie XVI wieku w powiecie wąsoskim ziemi wiskiej województwa mazowieckiego.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku zamieszkiwały tu 53 osoby w 8 budynkach. Miejscowość należała do parafii rzymskokatolickiej w m. Romany. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.
W latach 1975–1998 miejscowość administracyjnie należała do województwa łomżyńskiego.

</doc>
<doc id="375694" url="https://pl.wikipedia.org/wiki?curid=375694" title="Rosochate Kościelne">
Rosochate Kościelne

Rosochate Kościelne – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Miejscowość jest siedzibą parafii rzymskokatolickiej św. Doroty, należącej do metropolii białostockiej, diecezji łomżyńskiej, dekanatu Czyżew. W pobliżu znajduje się cmentarz parafialny.
Historia.
Historia wsi.
Wieś założona przy ujściu rzeczki Święcienicy do Broku w pobliżu grodu w Święcku. 
Około roku 1414 ponownie kolonizowana na 60 włókach przez braci Jana i Jakuba z Kleczkowa z obowiązkiem służby drobnego rycerstwa. Wymienieni byli protoplastami Rosochackich herbu Prus, do których w roku 1673 należało 12 z 19 działów wsi.
Jeszcze w XVI wieku nazywana jako Rosochate-Święcienica.
W 1783 zamieszkiwana przez dwadzieścia rodzin szlacheckich o różnych nazwiskach.
W roku 1827 w miejscowość liczyła 9 domów i 67 mieszkańców. Pod koniec XIX w. należała do powiatu ostrowskiego, gmina Dmochy-Glinki. We wsi znajdowały się: szkółka początkowa, 30 domów i 236 mieszkańców (włościanie i drobna szlachta).
W 1921 r. naliczono tu 83 budynki z przeznaczeniem mieszkalnym oraz 500 mieszkańców (239 mężczyzn i 261 kobiet). Narodowość polską podało 452 osób, a 48 żydowską.
Historia kościoła.
Pierwszy, znany z dokumentów kościół drewniany ufundowali założyciele wsi Jan i Jakub. Parafia powstała prawdopodobnie w zbliżonym czasie, jednak dokumenty fundacyjne zaginęły. Istnienie parafii potwierdzone w roku 1458.
Kolejny kościół wznoszono w dwóch fazach. Najpierw zbudowano prezbiterium z piętrową zakrystią a później korpus nawowy. Ukończenie budowy prawdopodobnie w roku 1546, proboszcz Serafin Świerżowski. Według opisu z roku 1609 nawy boczne były sklepione, główna i prezbiterium przykryte stropem. 
Wielokrotnie remontowany i przemurowywany, między innymi w 1690, 1775, 1807, 1853. W roku 1781 spłonął dach, stropy i wystrój wnętrza. 
W czasie pierwszej wojny światowej uszkodzony pociskiem artyleryjskim. Odbudowany według założeń Oskara Sosnowskiego. Wtedy też na wzór kościoła w Kleczkowie wykonano nowy szczyt w elewacji zachodniej. Wewnątrz wydzielono kruchtę pod chór muzyczny.
Spalony w roku 1944, odbudowany pod kierunkiem Piotra Kozińskiego w latach 1946–1949.

</doc>
<doc id="375695" url="https://pl.wikipedia.org/wiki?curid=375695" title="Rosochate Nartołty">
Rosochate Nartołty

Rosochate Nartołty – wieś w Polsce położona w województwie podlaskim, w powiecie wysokomazowieckim, w gminie Czyżew. Położona nad rzeką Brok Mały.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Rosochatem Kościelnem.
Historia.
Miejscowość wymieniona w dokumencie z 1452 roku – dobra Rosochate Nartułty w ziemi nurskiej, powiecie nurskim.
W roku 1827 w miejscowość liczyła 26 domów i 185. mieszkańców. Pod koniec XIX w. należała do Powiatu ostrowskiego, gmina Dmochy-Glinki, parafia Rosochate – 10 domów i 73. mieszkańców (drobna szlachta).
W 1921 r. naliczono tu 17 budynków z przeznaczeniem mieszkalnym oraz 113 mieszkańców (63. mężczyzn i 50 kobiet). Wszyscy podali narodowość polską.

</doc>
<doc id="375697" url="https://pl.wikipedia.org/wiki?curid=375697" title="Rosochatka">
Rosochatka

Rosochatka – borowiacka wieś letniskowa w Polsce, położona w województwie kujawsko-pomorskim, w powiecie tucholskim, w gminie Śliwice, na obszarze Borów Tucholskich, w pobliżu trasy magistrali węglowej Maksymilianowo – Kościerzyna – Gdynia.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 256 mieszkańców. Wraz z miejscowością Okoniny Nadjeziorne (którą też zamieszkuje 256 osób), jest czwartą co do wielkości miejscowością gminy Śliwice.
Historia.
W roku 1773 w Rosochatce zamieszkiwało 27 osób: 5 rolników, 1 zagrodnik oraz 1 owczarz posiadający 20 owiec, bez gruntu. Oprócz podatku od rolników i opłaty zastępującej szarwark mieszkańcy płacili Kościołowi dziesięcinę w wysokości 2 korców żyta i 2 korców owsa rocznie. Inwentarz gospodarski stanowiły 22 woły i 95 owiec. 
8 maja 1881 wieś padła ofiarą pożaru – w ciągu 2 godzin spłonęło 15 domów, w których zginęło kilkoro dzieci. 
W okresie PRL we wsi funkcjonowało Koło Gospodyń Wiejskich. 
Budynek szkoły powstał w latach 1884–1886. Jest to masywna budowla na kamiennych fundamentach. Do obwodu szkolnego znajdującej się we wsi czteroklasowej szkoły należały dzieci z Rosochatki, Okonin Polskich, Główki, Zwierzyńca, a po likwidacji tamtejszych szkół, także z Lipowej (od 1975) i Lubocienia. Funkcjonował tu m.in. amatorski teatr szkolny. Od roku 1957 szkoła posiadała status siedmioklasowej, a następnie ośmioklasowej. W tym czasie z braku miejsca korzystano również z sali w domu p. Sabiniarza, pełniącej również funkcję sali tanecznej i kina wiejskiego. W późniejszym czasie imprezy te organizowano w nowej remizie OSP, gdzie mieścił się także Klub Prasy i Książki. Po jego likwidacji sala w remizie została przeznaczona na cele oświatowe. Powstała w niej czwarta klasa szkoły podstawowej i dwa pomieszczenia biurowe. W 1999 szkołę zlikwidowano, a budynek przeznaczono na mieszkania dla nauczycieli. Od 2004 służy on jako mieszkanie socjalne.
W 1970 mieszkańcy wsi zbudowali w czynie społecznym przystanek kolejowy na przebiegającej tędy magistrali węglowej. W czynie społecznym powstała również remiza strażacka, na której ścianie umieszczona jest pamiątkowa tablica odsłonięta podczas uroczystości poświęcenia linii wodociągowej dla Rosochatki. 
W 1997 we wsi zlokalizowano gminne składowisko odpadów komunalnych (zamknięte w 2015). W 2001 postawiono maszt telefonii komórkowej Plus GSM. 2004 we wsi funkcjonowały dwa sklepy spożywczo-przemysłowe: w sali remizy strażackiej i w sprywatyzowanym sklepie GS-u.
We wsi znajdują się następujące miejsca kultu:

</doc>
<doc id="375698" url="https://pl.wikipedia.org/wiki?curid=375698" title="Rosochaty Róg">
Rosochaty Róg

Rosochaty Róg – wieś w Polsce położona w województwie podlaskim, w powiecie sejneńskim, w gminie Krasnopol.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Wigrach.
Historia.
Miejscowość została założona w 1845 roku przez przybyłych na sejneńszczyznę rosyjskich staroobrzędowców. 
W 1921 roku wieś liczyła 24 domy i 161 mieszkańców, w tym: 109 staroobrzędowców, 50 katolików i 2 prawosławnych.
W okresie międzywojennym wieś nazywano "Sawkową Górą". 
W latach 1975–1998 miejscowość administracyjnie należała do województwa suwalskiego.
Zabytki.
W miejscowości zachował się cmentarz staroobrzędowców.

</doc>
<doc id="375699" url="https://pl.wikipedia.org/wiki?curid=375699" title="Rosochów">
Rosochów

Rosochów – wieś w Polsce położona w województwie mazowieckim, w powiecie grójeckim, w gminie Belsk Duży.
Rosochów to miejscowość sadowniczo-rolnicza z przewagą kultur sadowniczych – produkcja jabłek, gruszek, śliwek, porzeczek, czereśni, wiśni, aronii, a także uprawa zboża. 
Nazwa wsi pochodzi od licznych tu dawniej wierzb rosochatych. W miejscowości znajduje się dwór z początku XX wieku.
Rosochów ma bezpośredni dostęp do rezerwatu Modrzewina.
Dawniej w miejscowości Rosochów dawał koncerty Aleksander Wielchorski, uczeń Siergieja Iwanowicza Taniejewa. Rosochów był wówczas majątkiem ziemskim, do dziś pozostał pałacyk, zmodernizowany oraz zamieszkany, a także bruk pod drogą powiatową relacji Sadków Szlachecki – Lewiczyn.
Położenie.
W latach 1975–1998 miejscowość administracyjnie należała do województwa radomskiego.
W Rosochowie krzyżują się drogi powiatowe relacji: Sadków Szlachecki – Lewiczyn oraz Grójec – Rożce
Drogi i media.
Obydwie te drogi są w całości utwardzone, o zmodernizowanej nawierzchni na odcinku Rosochów – Złota Góra o długości ok. 4 km. Droga Lewiczyn – Sadków Szlachecki modernizowana w latach 1999–2005 na odcinku Rosochów – Belsk Duży i w latach 2009–2010 na odcinku Rosochów – Sadków Szlachecki.
Rosochów posiada prąd, gaz, sieć telekomunikacyjną, a także wodociągową.
Komunikacja.
Do Rosochowa można dojechać autobusem oddziału PKS Grójec.

</doc>
<doc id="375700" url="https://pl.wikipedia.org/wiki?curid=375700" title="Rosołów">
Rosołów

Rosołów – wieś w Polsce położona w województwie mazowieckim, w powiecie grójeckim, w gminie Pniewy.
W latach 1975–1998 miejscowość administracyjnie należała do województwa radomskiego.

</doc>
<doc id="375701" url="https://pl.wikipedia.org/wiki?curid=375701" title="Rosołówka">
Rosołówka

Rosołówka – wieś w Polsce położona w województwie świętokrzyskim, w powiecie staszowskim, w gminie Bogoria.
W latach 1975–1998 miejscowość administracyjnie należała do województwa tarnobrzeskiego.
Dawne części miasta – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Rosołówki zawarty w tabeli 1.

</doc>
<doc id="375702" url="https://pl.wikipedia.org/wiki?curid=375702" title="Rososza">
Rososza

Rososza – wieś w Polsce położona w województwie łódzkim, w powiecie łaskim, w gminie Sędziejowice.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga wojewódzka nr 481.

</doc>
<doc id="375703" url="https://pl.wikipedia.org/wiki?curid=375703" title="Rososzka (województwo mazowieckie)">
Rososzka (województwo mazowieckie)

Rososzka – wieś w Polsce położona w województwie mazowieckim, w powiecie grójeckim, w gminie Chynów.
Wieś szlachecka Rososa Minor położona była w drugiej połowie XVI wieku w powiecie czerskim ziemi czerskiej województwa mazowieckiego. 
W połowie XIX wieku wieś wchodziła w skład majątku Żelazna. W tym okresie właścicielem majątku był Jan Wincenty Brandtkie, profesor Uniwersytetu Warszawskiego.
W latach 1975–1998 miejscowość administracyjnie należała do województwa radomskiego.

</doc>
<doc id="375704" url="https://pl.wikipedia.org/wiki?curid=375704" title="Rososznica">
Rososznica

Rososznica (niem. "Olbersdorf") – wieś w Polsce położona w województwie dolnośląskim, w powiecie ząbkowickim, w gminie Ziębice.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Wzmiankowana w I poł. XIII w.
Zabytki.
Do wojewódzkiego rejestru zabytków wpisany jest:
Szlaki turystyczne.
 Strzelin - Szańcowa - Gościęcice Średnie - Skrzyżowanie pod Dębem - Gromnik - Dobroszów - Kalinka - Skrzyżowanie nad Zuzanką - Źródło Cyryla – Ziębice - Lipa - Rososznica - Stolec - Cierniowa Kopa - Kolonia Bobolice - Kobyla Głowa - Karczowice - Podlesie - Ostra Góra - Starzec - Księginice Wielkie - Sienice - Łagiewniki - Oleszna - Przełęcz Słupicka - Sulistrowiczki - Ślęża - Sobótka
 Starczów - Służejów - Rososznica - Czerńczyce - Muszkowice - Muszkowicki Las Bukowy (północ)

</doc>
<doc id="375705" url="https://pl.wikipedia.org/wiki?curid=375705" title="Rosowo">
Rosowo

Rosowo (niem. "Rossow") – osada w Polsce położona w województwie zachodniopomorskim, w powiecie stargardzkim, w gminie Stara Dąbrowa, położona 7,5 km na północny wschód od Starej Dąbrowy (siedziby gminy) i 18,5 km na północny wschód od Stargardu (siedziby powiatu). Północna część wsi graniczy z wsią Chlebowo.
W latach 1975–1998 miejscowość administracyjnie należała do województwa szczecińskiego.
Na przełomie XV i XVI wieku został wzniesiony późnogotycki kościół pw. św. Katarzyny. Świątynia zbudowana na planie prostokąta z kamieni polnych dekorowana blendami.

</doc>
<doc id="375706" url="https://pl.wikipedia.org/wiki?curid=375706" title="Rossocha">
Rossocha

Rossocha – osada w Polsce położona w województwie łódzkim, w powiecie rawskim, w gminie Rawa Mazowiecka.
W latach 1975–1998 miejscowość administracyjnie należała do województwa skierniewickiego.
W 1977 roku zespół pałacowy w Rossosze został wpisany do rejestru zabytków. W skład zespołu parkowo-pałacowego wchodzą:
Zespół nie jest udostępniony do zwiedzania, a pałac nie jest widoczny z zewnątrz.
Na terenie zespołu pałacowo-parkowego w Rossosze powstały zdjęcia do serialu "Rodzina Połanieckich" i filmu "Honor dziecka".
Właścicielami majątku rolnego Rossocha do roku 1945 byli Helena i Jan Czarnowscy. Następnie – do roku 1951 – gospodarstwo należało do Łódzkiej Izby Rolniczej. 1 stycznia 1951 roku gospodarstwo Rossocha zostało włączone w struktury organizacyjne Instytutu Zootechniki – Państwowego Instytutu Badawczego jako Zootechniczny Zakład Doświadczalny Rossocha. W październiku 1994 roku został on przekształcony w spółkę z ograniczoną odpowiedzialnością „Zakład Doświadczalny IZ PIB Rossocha Sp. z o.o.” należącą do Instytutu Zootechniki. Należał do niej zespół pałacowo-parkowy w Rossosze oraz 370 ha gruntów. W 2011 r. spółka została wystawiona na sprzedaż i w 2012 r. przeszła w ręce prywatne.

</doc>
<doc id="375707" url="https://pl.wikipedia.org/wiki?curid=375707" title="Rostek (powiat gołdapski)">
Rostek (powiat gołdapski)

Rostek (niem. "Schöneberg") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Zobacz też: Rostek 

</doc>
<doc id="375708" url="https://pl.wikipedia.org/wiki?curid=375708" title="Rostki Bajtkowskie">
Rostki Bajtkowskie

Rostki Bajtkowskie (niem. "Rostken") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.

</doc>
<doc id="375709" url="https://pl.wikipedia.org/wiki?curid=375709" title="Rostki-Daćbogi">
Rostki-Daćbogi

Rostki-Daćbogi – wieś w Polsce położona w województwie mazowieckim, w powiecie ostrowskim, w gminie Zaręby Kościelne.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Zarębach Kościelnych.

</doc>
<doc id="375710" url="https://pl.wikipedia.org/wiki?curid=375710" title="Rostki-Piotrowice">
Rostki-Piotrowice

Rostki-Piotrowice – wieś w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Nawrócenia św. Pawła Apostoła w Małkini Górnej.

</doc>
<doc id="375711" url="https://pl.wikipedia.org/wiki?curid=375711" title="Rostki Skomackie">
Rostki Skomackie

Rostki Skomackie (niem. "Rostken") – wieś w Polsce położona w województwie warmińsko-mazurskim, w powiecie piskim, w gminie Orzysz. Zabudowania wsi w formie ulicówki leżą na zachodnim brzegu jeziora Rostki. Częścią miejscowości Rostki Skomackie jest Bogaczewo, położone po przeciwnej stronie jeziora.
W latach 1975–1998 miejscowość administracyjnie należała do województwa suwalskiego.
Nazwa.
W dokumentach krzyżackich (1511-1518) "Krigstin", "Rostky".
Na mapie "Districtus Reinensis" (1663) Józefa Naronowicza-Narońskiego - "Rostki". 
Później "Rostken", a dla rozróżnienia wielu miejscowości o tej nazwie również z dodaniem parafii - "Rostken Ksp. Klaussen".
Rozporządzeniem Ministrów: Administracji Publicznej i Ziem Odzyskanych z dnia 1 października 1948 r. nadano miejscowości obowiązującą nazwę "Rostki Skomackie".
Historia.
Początku lokacji Rostek należy szukać w czasie, gdy komtur ryński Jerzy Ramung von Rameg ("Georg Ramung von Ramegk") w roku 1483, wystawił przywilej Grzegorzowi (Grzegorzowi Janowi), w którym nadał mu 12 łanów na prawie magdeburskim z obowiązkiem jednej służby. W przywileju nie jest wymieniona nazwa wsi, dla której przyznano 10 lat wolnizny, potem musiano odpracowywać szarwark. Na początku XVI wieku wieś określano jako "Krigstin" od pobliskiego jeziora Kraksztyn wówczas tak nazywanego. Sołtys otrzymał prawo do niższego sądownictwa w granicach swoich dóbr, do 4 szelągów. Wolni z Rostek otrzymali możliwość samodzielnego polowania, a z upolowanych kun i bobrów dostarczali za opłatą skóry Krzyżakom. Za skórę bobra otrzymywali 8 skojców, a za skórę kuny 1 wiardunek. W rachunkach krzyżackich z lat 1539-1540 w Rostkach wykazano 7 wolnych i 5 zagrodników, w których posiadaniu było 11 koni i dwa źrebaki, 16 koni pociągowych, 37 krów, 76 kóz, 58 owiec i 69 świń. Wiadomo, że w 1540 roku siedział w Rostkach Szymon Gutt. W 1542 roku wolni z Rostek, bracia Wojtek i Jan Rostkowie kupili od starosty ryńskiego Jerzego von Diebesa ("Georg von Diebes") 4 łany oraz kawałek lasu i puszczy na prawie chełmińskim. Książę Albrecht potwierdził to nadanie w roku 1565. Od tych dóbr płacili 2 grzywny "Freygeldu" oraz oddawali płużne w wysokości 2 korców żyta i tyle samo pszenicy. Mogli łowić ryby w najbliższym zbiorniku wodnym przy pomocy saków i sieci na płycizny, tylko na własne potrzeby stołowe, a także zakładać pasieki w ogrodach i w granicach dóbr. Rostki płaciły czynsz bartny od jednego boru ("Heyde"), czyli kawałka lasu z 60 barciami. Od lat siedemdziesiątych XVI wieku Rostki należą do parafii w Klusach.
W październiku 1656 roku Tatarzy uprowadzili w jasyr 17 mieszkańców wsi, w tym 8 kobiet.
Według danych opublikowanych w 1823 roku w Rostkach mieszkały 103 osoby.
W 1857 roku we wsi mieszkały 154 osoby. Istniała szkoła i młyn wodny (Przykop), a sołtysem był "Symanczick".
Od 1868 roku w szkole ludowej w Rostkach uczył się Michał Kajka. W 1872 roku został parobkiem miejscowego karczmarza. 
W 1933 roku w miejscowości mieszkało 270 osób, a spis powszechny z maja 1939 roku wykazuje 248 mieszkańców.
Turystyka.
Przez Rostki przebiega szlak rowerowy wokół jeziora Orzysz.
Od 1994 roku przez jezioro Rostki przebiega szlak kajakowy im. Michała Kajki z jeziora Zdedy do jeziora Śniardwy.
Zabytki.
Zabytki ujęte w gminnej ewidencji zabytków:
Mogiła z okresu I wojny światowej położona po prawej stronie drogi krajowej nr 16 z Ełku do Orzysza, w pobliżu skrzyżowania z drogą do Rostek Skomackich. Jest to najprawdopodobniej mogiła jednego nieznanego żołnierza armii rosyjskiej.
Inne zabytki:

</doc>
<doc id="375712" url="https://pl.wikipedia.org/wiki?curid=375712" title="Rostki Wielkie">
Rostki Wielkie

Rostki Wielkie – wieś w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Nawrócenia św. Pawła Apostoła w Małkini Górnej.

</doc>
<doc id="375713" url="https://pl.wikipedia.org/wiki?curid=375713" title="Rostkowo-Orszymowice">
Rostkowo-Orszymowice

Rostkowo-Orszymowice – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="375714" url="https://pl.wikipedia.org/wiki?curid=375714" title="Rostołty">
Rostołty

Rostołty – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.
Wieś w przeszłości była królewszczyzną.
Na wschód od wsi, w końcu lat 30. i latach 1960 – 62, prowadzono prace wykopaliskowe. W 5 kurhanach z III wieku n.e., od nazwy miejscowości określanych jako „typu rostołckiego”, należących do kultury wielbarskiej, odkryto splądrowane w dawnych czasach pochówki z ozdobami i przedmiotami codziennego użytku. Znaleziska są w posiadaniu Muzeum Podlaskiego w Białymstoku.
W okresie międzywojennym istniała we wsi, w domu prywatnym, szkoła podstawowa. Rozpoczęta budowa szkoły przed wojną zakończyła się na fundamentach. W latach trzydziestych zlikwidowano we wsi szachownicę - przeprowadzono scalanie i komasację gruntów.
W 1961 roku zakończono elektryfikację wsi i oddano do użytku parterowy budynek szkoły podstawowej. Pierwszą kierowniczką 4-klasowej Szkoły Podstawowej była Władysława Samosiewicz. Szkoła funkcjonowała do początku lat 70. W dniu 1 czerwca 1965 r. trąba powietrzna zniszczyła część zabudowań, głównie gospodarczych. Po odbudowie zniknęły ze wsi strzechy.
Mimo wielu zabiegów władz nigdy nie udało się utworzyć we wsi komórki POP. Wieś oparła się kolektywizacji.
W latach 70. w budynku b. szkoły działał Klub "Ruch". Wieś posiadała zlewnię mleka i remizę Ochotniczej Straży Pożarnej.
Organizacje działające we wsi do końca lat 80. XX wieku: kółko rolnicze, Koło Gospodyń Wiejskich, Ludowy Zespół Sportowy "Pogrom", Związek Młodzieży Wiejskiej. 
W okresie "błotostrady" (określenie z reportaży Edwarda Redlińskiego w "Gazecie Białostockiej") dużo młodych osób wyprowadziło się "do miasta".
W okresie obchodów 2 tysięcy lat chrześcijaństwa, przy wjeździe do wsi, mieszkańcy wystawili kapliczkę. Odbywają się przy niej wiejskie nabożeństwa majowe i czerwcowe. W 2010 roku zostało założone Stowarzyszenie Rostołty, wpisane do rejestru stowarzyszeń od 7 lipca 2010 r. 
Istniejącą od kilku lat sieć wodociągową uzupełniono o kanalizację działającą już od 2012 roku.
Budynek byłej szkoły, w roku 2012, został odnowiony. Wykonano nową elewację, docieplono ściany i wymieniono stolarkę - okna i drzwi. W budynku urządzono i wyposażono pomieszczenia wiejskiej świetlicy oraz sklepu. 
Nazwy miejscowe części gruntów należących do wsi Rostołty: "Szmatki", "Rytnica", "Struga" (Struha), "Bodziśpiewnia" (Wodziśpiewnia), "Parowie", "Hory", "Nowiny", "Smużka", Hłybocka.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Tryczówce.

</doc>
<doc id="375715" url="https://pl.wikipedia.org/wiki?curid=375715" title="Rostowa">
Rostowa

Rostowa – wieś w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="375716" url="https://pl.wikipedia.org/wiki?curid=375716" title="Rostworowo">
Rostworowo

Rostworowo – wieś w Polsce położona w województwie wielkopolskim, w powiecie poznańskim, w gminie Rokietnica.
W latach 1975–1998 miejscowość administracyjnie należała do województwa poznańskiego.
We wsi znajduje się zabytkowy zespół dworsko-folwarczny, w skład którego wchodzi dwór murowany z końca XVIII wieku, przebudowany w 2. połowie XIX wieku i po 1918 (dobudowa skrzydła), pozostałości bramy i park krajobrazowy, a także zabudowania folwarczne. Zespół był początkowo własnością Rostworowskich, od końca XVIII wieku Krzyżanowskich, a w XIX i XX wieku Szołdrskich z pobliskiego Żydowa. Majątek w 1926 liczył 595 ha.

</doc>
<doc id="375717" url="https://pl.wikipedia.org/wiki?curid=375717" title="Zabezpieczenie biometryczne">
Zabezpieczenie biometryczne

Zabezpieczenie biometryczne – rodzaj zabezpieczenia opartego na danych biometrycznych: wizerunku twarzy, zapisu linii papilarnych palców, zapisu obrazu tęczówki. Zabezpieczenie ma na celu eliminację fałszerstw lub stanowi kod dostępu. Zabezpieczenie biometryczne jako zabezpieczenie druku stosowane jest w dokumentach niektórych krajów, np. na zezwoleniach na pobyt, w paszportach.
Obecnie najpopularniejsze techniki biometryczne można podzielić na następujące grupy:
Linie papilarne: w przypadku kontroli dostępu weryfikacja musi się odbywać bardzo szybko i z dużą dokładnością. Służą do tego czytniki linii papilarnych.
Urządzenia takie wyposażone są w odpowiednie pole skanujące, do którego należy przyłożyć opuszkę dowolnego palca prawej lub lewej dłoni. System sprawdza linie papilarne, bada układ punktów charakterystycznych i innych cech identyfikujących palec.
Stosowane mogą tu być dwa rozwiązania: identyfikacja jest dokonywana w samym czytniku (jest to wtedy urządzenie dość złożone) albo (częściej) w połączonym z nim komputerze PC.
Geometria dłoni. Czytniki geometrii dłoni wykonują trójwymiarowe zdjęcie dłoni, rejestrując długość, szerokość, grubość czterech palców oraz wielkość obszarów pomiędzy kostkami. Łącznie wykonywanych jest ponad 90 pomiarów różnych cech charakterystycznych dłoni. Wynik tych pomiarów jest przechowywany w pamięci urządzenia w formie 9-bajtowego wzorca, co w teorii daje ponad 4 tryliardy możliwych kombinacji. Identyfikator ten jest praktycznie unikatowy dla każdego człowieka.
Rozpoznawanie głosu. Za pomocą urządzeń rejestrujących nagrania audio niektóre aplikacje są w stanie spreparować oraz oczyścić niemal każdą próbkę dźwięku.
Rozpoznawanie tęczówki oka. Obecne systemy rozpoznawania tęczówki wykonują ogólny przegląd rysów twarzy w celu zlokalizowania oczu, specjalna kamera wykonuje zdjęcie tęczówki o bardzo wysokiej rozdzielczości.
Systemy są odporne na przypadkowe i celowe ruchy głowy, mrugnięcie czy przymknięcie powieki.
W kolejnym kroku system ze zrobionego zdjęcia przygotowuje kod zawierający skrócony opis punktów charakterystycznych. W zaawansowanych systemach taki kod jest następnie szyfrowany i porównywany z zaszyfrowanym kodem oryginału zapisanym w bazie systemu.
Obecnie jeszcze większość produkowanych komercyjne urządzeń biometrycznych nie zapewnia zadowalającego poziomu bezpieczeństwa.
Biometria układu naczyń krwionośnych dłoni. System uwierzytelniania polega na porównaniu zapisanego wzorca układu naczyń krwionośnych dłoni, unikalnego dla każdego człowieka do wzoru naczyń krwionośnych dłoni zbliżonej do czytnika. Krew musi płynąć przez skanowane bliską podczerwienią naczynia krwionośne. Wspomniany wzorzec może być zapisany w centralnej bazie danych, ale również np. w urządzeniu weryfikującym, na smartfonie czy na zwykłej karcie magnetycznej, co pozwala uniknąć problemów w przypadku prawnych wątpliwości co do możliwości zastosowania tej metody weryfikacji biometrycznej. Ponieważ zapis wzorca jest dwukrotnie szyfrowany, nie jest możliwe jego nieuprawnione użycie. Możliwość błędnej autoryzacji osoby nieuprawnionej szacowana jest na 1 : 10 000 000. Inne systemy autoryzacji biometrycznej mają gorszy wskaźnik FAR ("False Acceptance Rate").
System jest coraz szerzej stosowany na świecie, m.in. w systemach kontroli fizycznej do budynków, logicznej – do systemów komputerowych, dostępów do masowych obiektów sportowych, czy do weryfikacji tożsamości osób uprawnionych do wykonywania operacji bankowych przez bankomaty. System jest opatentowany przez jedną z japońskich firm technologicznych. Więcej w sieci pod nazwą PalmSecure.
Geometria twarzy. Elementem pobierającym próbki jest aparat fotograficzny lub kamera, a z uzyskanego w ten sposób obrazu tworzony jest wzór matematyczny opisujący geometrię badanej twarzy. Dąży się do tego, aby w procesie tworzenia wzorca wybrać cechy niezmienne (np. wielkość oczu) tak, aby móc go wykorzystywać w zmieniających się warunkach (np. zmiana uczesania). W przypadku tego typu metod identyfikacja użytkownika może napotkać na problemy przy niewłaściwym kącie nachylenia głowy, ale też zbyt słabym oświetleniu. Wygląd twarzy można też skopiować stosując techniki znane charakteryzatorom. 
Stosowanie technologii biometrycznych w przedsiębiorstwach.
Obecnie zabezpieczenia biometryczne prywatnego smartfona czy laptopa sprawdzają się dużo płynniej niż tekstowe czy cyfrowe hasła (z uwagi na to, iż nie są zbyt złożone). W przypadku szczególnie wrażliwych danych firmowych czy znaczenia konkretnych pomieszczeń, do których dostęp powinien być ograniczony, najlepszą metodą jest wykorzystanie licznych technologii biometrycznych, dodatkowo wspieranych hasłami dostępu.

</doc>
<doc id="375718" url="https://pl.wikipedia.org/wiki?curid=375718" title="Rosy">
Rosy

Rosy – wieś w Polsce położona w województwie lubelskim, w powiecie łukowskim, w gminie Stoczek Łukowski.
W 1660 roku wieś wchodziła w skład starostwa Latowicz. 
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Stoczku Łukowskim.

</doc>
<doc id="375719" url="https://pl.wikipedia.org/wiki?curid=375719" title="Roszczep">
Roszczep

Roszczep – wieś w Polsce położona w województwie mazowieckim, w powiecie wołomińskim, w gminie Klembów.
Prywatna wieś szlachecka położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.
We wsi realizowane były zdjęcia do dwóch polskich komedii: "Kogel-mogel" (1988) oraz "Galimatias, czyli kogel-mogel II" (1989), gdzie wieś nosiła nazwę Grabowo.

</doc>
<doc id="375720" url="https://pl.wikipedia.org/wiki?curid=375720" title="Roszczyce">
Roszczyce

Roszczyce (kaszb. "Roszczëce" lub też "Rószczëce", niem.: "Roschütz") – osada w Polsce położona w województwie pomorskim, w powiecie lęborskim, w gminie Wicko.
W latach 1975–1998 miejscowość administracyjnie należała do województwa słupskiego.
Wieś to dawny majątek szlachecki z zachowanym niewielkim, późnobarokowym dworem z I poł. XIX w. z niewielkim portykiem i dachem mansardowym wraz z parkiem. Znajduje się tu również zabytkowy kościół z 1659 prywatnej fundacji właścicieli majątku, obecnie filialny parafii Sarbsk. Posiada wieżę nakrytą kopulastym hełmem i barokowy wystrój. Po drugiej wojnie światowej w PRL utworzono tu Państwowe Gospodarstwo Rolne, wybudowano szkołę podstawową. PGR i szkoła zostały zlikwidowane po przemianach w 1989 roku. Zachowane zabudowania gospodarcze majątku w użytku jako baza prywatnego gospodarstwa rolnego.
Na wschód od miejscowości wzniesienie Kobyla Góra.
Zabytki.
Według rejestru zabytków NID na listę zabytków wpisany jest kościół filialny pw. Wniebowzięcia NMP, 1659, nr rej.: A-1312 z 12.06.1990.

</doc>
<doc id="375721" url="https://pl.wikipedia.org/wiki?curid=375721" title="Roszki">
Roszki

Roszki (niem. "Roschki") – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
Jest siedzibą największego w gminie sołectwa Roszki, obejmującego oprócz wsi Roszki 13 przysiółków: Bór, Brzezinka, Dąbrowa, Jastrzębiec, Jelonek, Miłowiec, Odrodzenie, Rozdrażewek, Ryczków, Sokołówka, Stare Budy, Stary Las oraz Teresiny.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Roszki należały do okręgu krotoszyńskiego tego powiatu i stanowiły część majątku Baszyny, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 547 mieszkańców, którzy zamieszkiwali 59 dymów (domostw).
W latach 1975–1998 miejscowość administracyjnie należała do województwa kaliskiego. Leży na południowym krańcu kompleksu leśnego Jasne Pole, należącego do Dąbrów Krotoszyńskich.
We wsi znajduje się kościół Niepokalanego Serca NMP z 1985 i karczma z 1845.

</doc>
<doc id="375722" url="https://pl.wikipedia.org/wiki?curid=375722" title="Roszki-Chrzczony">
Roszki-Chrzczony

Roszki-Chrzczony – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Chrzczony należący do okolicy zaściankowej Roszki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Michała Archanioła w Płonce Kościelnej.
Historia.
"Roszki" zostały założone najprawdopodobniej w XV w. Wymienione w dokumentach w roku 1545 i 1548.
W I Rzeczypospolitej wieś należała do ziemi bielskiej. Wchodziła w skład tzw. okolicy szlacheckiej "Roszki", którą w roku 1827 tworzyły:
Pod koniec wieku XIX wieś drobnoszlachecka w powiecie "mazowieckim", gmina Sokoły, parafia Płonka.
W roku 1921 wyszczególniono:
Naliczono tu łącznie 14 budynków z przeznaczeniem mieszkalnym oraz 62 mieszkańców (34 mężczyzn i 28 kobiet). Wszyscy podali narodowość polską.

</doc>
<doc id="375723" url="https://pl.wikipedia.org/wiki?curid=375723" title="Roszki Leśne">
Roszki Leśne

Roszki Leśne – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Leśne należący do okolicy zaściankowej Roszki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Michała Archanioła w Płonce Kościelnej.
Historia.
"Roszki" zostały założone najprawdopodobniej w XV w. Wymienione w dokumentach w roku 1545 i 1548.
W I Rzeczypospolitej wieś należała do ziemi bielskiej. Wchodziła w skład tzw. okolicy szlacheckiej "Roszki", którą w roku 1827 tworzyły:
Pod koniec wieku XIX wieś drobnoszlachecka należąca do powiatu "mazowieckiego", gmina Sokoły, parafia Płonka.
W roku 1921 wyszczególniono:
Naliczono tu łącznie 14 budynków z przeznaczeniem mieszkalnym oraz 62 mieszkańców (34 mężczyzn i 28 kobiet). Wszyscy podali narodowość polską.

</doc>
<doc id="375724" url="https://pl.wikipedia.org/wiki?curid=375724" title="Roszki-Sączki">
Roszki-Sączki

Roszki-Sączki – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Sączki należący do okolicy zaściankowej Roszki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Michała Archanioła w Płonce Kościelnej.
Historia.
"Roszki" zostały założone najprawdopodobniej w XV w. Wymienione w dokumentach w roku 1545 i 1548.
W I Rzeczypospolitej wieś należała do ziemi bielskiej. Wchodziła w skład tzw. okolicy szlacheckiej "Roszki", którą w roku 1827 tworzyły:
Pod koniec wieku XIX wieś drobnoszlachecka należąca do powiatu "mazowieckiego", gmina Sokoły, parafia "Płonka".
W roku 1921 naliczono tu 6 budynków z przeznaczeniem mieszkalnym oraz 42 mieszkańców (20 mężczyzn i 22 kobiety). Wszyscy podali narodowość polską.

</doc>
<doc id="375725" url="https://pl.wikipedia.org/wiki?curid=375725" title="Roszki-Włodki">
Roszki-Włodki

Roszki-Włodki – wieś w Polsce położona w województwie podlaskim, w powiecie białostockim, w gminie Łapy.
W latach 1975–1998 miejscowość administracyjnie należała do województwa białostockiego.

</doc>
<doc id="375726" url="https://pl.wikipedia.org/wiki?curid=375726" title="Roszki-Wodźki">
Roszki-Wodźki

Roszki-Wodźki – wieś w Polsce położona w województwie podlaskim, w powiecie białostockim, w gminie Łapy.
Wieś razem z polami zajmuje obszar 428 ha.
W latach 1975–1998 miejscowość administracyjnie należała do województwa białostockiego.
Przez miejscowość przebiega droga wojewódzka nr 681.
6 sierpnia 1944 wycofujące się oddziały Wehrmachtu otoczyły i spacyfikowały wieś. Niemcy rozstrzelali 15 osób.
Wierni kościoła rzymskokatolickiego należą do parafii św. Michała Archanioła w Płonce Kościelnej.

</doc>
<doc id="375727" url="https://pl.wikipedia.org/wiki?curid=375727" title="Roszki-Ziemaki">
Roszki-Ziemaki

Roszki-Ziemaki – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Ziemaki należący do okolicy zaściankowej Roszki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Michała Archanioła w Płonce Kościelnej.
Historia.
Roszki zostały założone najprawdopodobniej w XV w. Wymienione w dokumentach w roku 1545 i 1548.
W I Rzeczypospolitej wieś należała do ziemi bielskiej. Wchodziła w skład tzw. okolicy szlacheckiej "Roszki", którą w roku 1827 tworzyły:
Pod koniec wieku XIX wieś drobnoszlachecka należąca do powiatu "mazowieckiego", gmina Sokoły, parafia Płonka.
W roku 1921 naliczono tu 30 budynków z przeznaczeniem mieszkalnym oraz 186 mieszkańców (96 mężczyzn i 90 kobiet). Narodowość polską podało 185 osób, a 1 "inną".

</doc>
<doc id="375728" url="https://pl.wikipedia.org/wiki?curid=375728" title="Roszkowa Wola">
Roszkowa Wola

Roszkowa Wola – wieś w Polsce położona w województwie łódzkim, w powiecie tomaszowskim, w gminie Rzeczyca.
Przez wieś przebiega jedna z głównych linii kolejowych w Polsce. Jest to linia Warszawa – Katowice. 
Miejscowość znajduje się na pograniczu województwa łódzkiego oraz mazowieckiego.
W latach 1975–1998 miejscowość administracyjnie należała do województwa piotrkowskiego.
W Roszkowej Woli urodziła się Franciszka Siedliska – założycielka Zgromadzenia Sióstr Nazaretanek.

</doc>
<doc id="375729" url="https://pl.wikipedia.org/wiki?curid=375729" title="Roszkówko (powiat rawicki)">
Roszkówko (powiat rawicki)

Roszkówko – osada w Polsce położona w województwie wielkopolskim, w powiecie rawickim, w gminie Miejska Górka.
W okresie Wielkiego Księstwa Poznańskiego (1815-1848) miejscowość wzmiankowana jako folwark Roszkówko należała do wsi większych w ówczesnym pruskim powiecie Kröben (krobskim) w rejencji poznańskiej. Roszkówko należało do okręgu sarnowskiego tego powiatu i stanowiło część majątku Miejska Górka, którego właścicielem był wówczas (1846) książę Sułkowski. Według spisu urzędowego z 1837 roku folwark Roszkówko liczył 251 mieszkańców, którzy zamieszkiwali 40 dymów (domostw).
W latach 1975–1998 miejscowość administracyjnie należała do województwa leszczyńskiego.
Zobacz też: Roszkowo

</doc>
<doc id="375730" url="https://pl.wikipedia.org/wiki?curid=375730" title="Roszowice">
Roszowice

Roszowice (dodatkowa nazwa w j. niem. Roschowitzdorf; w latach 1936-1945 "Gräfenstein") – wieś w Polsce, położona w województwie opolskim, w powiecie kędzierzyńsko-kozielskim, w gminie Cisek.
W latach 1975–1998 wieś administracyjnie należała do ówczesnego województwa opolskiego.
Komunikacja.
Przez Roszowice przebiega droga wojewódzka nr 427.

</doc>
<doc id="375731" url="https://pl.wikipedia.org/wiki?curid=375731" title="Roszowicki Las">
Roszowicki Las

Roszowicki Las (dodatkowa nazwa w j. niem. Roschowitzwald, w latach 1936-45 "Eichrode") – wieś w Polsce, położona w województwie opolskim, w powiecie kędzierzyńsko-kozielskim, w gminie Cisek.
W latach 1975–1998 wieś administracyjnie należała do ówczesnego województwa opolskiego.
Historia.
Folwark Roszowicki Las powstał w 1750 na leśnych gruntach wsi Roszowice.
Grunty pod osadę wykupił od hrabiego von Gaschina młynarz Damboń, który został pierwszym osadnikiem. 
Rodzina Damboń wciąż zamieszkuje w swoim gospodarstwie w Roszowickim Lesie (już ponad 250 lat), a grobowce jej przedstawicieli znajdują się na miejscowym cmentarzu przykościelnym. Pieniądze ze sprzedaży gruntów zasiliły fundację klasztoru na Górze św. Anny, z której hrabia von Gaschin w XVIII w. odnawiał kaplice kalwaryjskie. W 1845 wieś liczyła już 99 domów i 628 mieszkańców.
Zabytki.
Do wojewódzkiego rejestru zabytków wpisany jest:
Archeologia.
Na terenie wsi znajdują się ślady osady z okresu celtyckiej kultury lateńskiej.
Pierwsze penetracje archeologiczne na jej terenie miały miejsce w I połowie XX w., a zabytki z tych prac trafiły do muzeum w Raciborzu w 1931 i do Muzeum Śląska Opolskiego w Opolu w 1932.
Badania i prace archeologiczne na większą skalę rozpoczęto tu w ostatnim ćwierćwieczu XX w. Prowadzone były przez naukowców z Katedry Archeologii Uniwersytetu Wrocławskiego.

</doc>
<doc id="375732" url="https://pl.wikipedia.org/wiki?curid=375732" title="Roszyce">
Roszyce

Roszyce () – wieś w Polsce położona w województwie dolnośląskim, w powiecie kłodzkim, w gminie Kłodzko, w północnej części Kotliny Kłodzkiej, na terenie Wzgórz Ścinawskich.
Położenie.
Roszyce leżą na zachód od Kłodzka, na rozległym płaskowyżu, nad górnym biegiem Roszyckiego Spławu, na wysokości około 360-370 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsza wzmianka o Roszycach pochodzi z 1348 roku, wieś figuruje w niej pod nazwą Roschicz. Z powodu położenia na uboczu i małej ilości gruntów uprawnych miejscowość rozwijała się powoli. Na początku 1825 roku w Roszycach powstał szpital, w 1834 roku zbudowano szkołę, a pod koniec XIX wieku cegielnię wykorzystującą lokalne złoża gliny. W 1840 roku wieś liczyła 34 domy, w wśród mieszkańców było 12 rzemieślników. Po 1945 roku Roszyce nadal były typową wsią rolniczą o ustabilizowanej sytuacji demograficznej, czemu sprzyjało korzystne położenie w pobliżu miasta i dostatek terenów rolnych.
Zabytki.
Na skrzyżowaniu w centrum Roszyc stoi figura św. Jana Nepomucena, poza tym we wsi jest kilka kapliczek słupowych i krzyży przydrożnych.

</doc>
<doc id="375733" url="https://pl.wikipedia.org/wiki?curid=375733" title="Rościce">
Rościce

Rościce – wieś w Polsce położona w województwie lubuskim, w powiecie żarskim, w gminie Żary.
W latach 1975–1998 miejscowość administracyjnie należała do województwa zielonogórskiego.

</doc>
<doc id="375734" url="https://pl.wikipedia.org/wiki?curid=375734" title="Rościmin">
Rościmin

Rościmin – wieś w Polsce położona w województwie kujawsko-pomorskim, w powiecie nakielskim, w gminie Mrocza. Co roku w czerwcu jest tam organizowana "Rościminiada sobótkowa" z okazji rozpoczęcia lata. 
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 253 mieszkańców. Jest dziesiątą co do wielkości miejscowością gminy Mrocza.

</doc>
<doc id="375735" url="https://pl.wikipedia.org/wiki?curid=375735" title="Rościnno">
Rościnno

Rościnno – wieś w Polsce położona w województwie wielkopolskim, w powiecie wągrowieckim, w gminie Skoki.
W latach 1975–1998 miejscowość administracyjnie należała do województwa poznańskiego.

</doc>
<doc id="375736" url="https://pl.wikipedia.org/wiki?curid=375736" title="Rościno">
Rościno

Rościno (niem. "Rostin") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 199 mieszkańców. Miejsce budowy pierwszej na świecie tzw. podwodnej elektrowni wodnej.
Geografia.
Wieś leży nad Parsętą, ok. 4 km na północny zachód od Białogardu.
Zabytki i ciekawe miejsca.
W 1936 r. wybudowano unikalną, pierwszą na świecie podwodną elektrownię wodną. Obecnie elektrownię eksploatuje Koszalińskie Elektrownie Wodne Sp. z o.o.
We wsi liczne obiekty gospodarcze z XIX wieku o konstrukcji szkieletowej wypełnionej gliną. 
Przy wjeździe do wsi po prawej stronie stoi nowo wybudowana kapliczka.
Przy drodze Białogard - Rościno znajdował się magazyn amunicji wojska radzieckiego.
Przyroda.
W miejscowości znajdują się dwa pagórki kemowe: 
oraz torfowiska niskie.
W centrum wsi znajdował się jesion o wysokości około 25 m. Został ścięty i aktualnie ma 6 m.
Turystyka.
Przez wieś prowadzą trzy szlaki turystyczne:
Gospodarka.
Na terenie Rościna znajduje się plantacja wikliny, dostarczająca surowiec do produkcji artykułów użytkowych, które również są eksportowane.
Komunikacja.
W Rościnie znajduje się przystanek komunikacji autobusowej.

</doc>
<doc id="375737" url="https://pl.wikipedia.org/wiki?curid=375737" title="Rościsławice">
Rościsławice

Rościsławice (niem. "Riemberg") – wieś w Polsce, położona w województwie dolnośląskim, w powiecie trzebnickim, w gminie Oborniki Śląskie. 
W latach 1975–1998 wieś administracyjnie należała do województwa wrocławskiego.
Od nazwy wsi, pochodzi nazwa mezoregionu fizycznogeograficznego Wysoczyzna Rościsławicka.
Ochrona fauny.
Obecnie na należących do tej wsi łąkach realizowany jest program przywracania faunie Polski susła moręgowanego.
Zabytki.
Do wojewódzkiego rejestru zabytków wpisane są:

</doc>
<doc id="375738" url="https://pl.wikipedia.org/wiki?curid=375738" title="Rośle">
Rośle

Rośle (do 31 grudnia 2013 Rośle Duże) – wieś w Polsce położona w województwie wielkopolskim, w powiecie kolskim, w gminie Dąbie.
W latach 1975–1998 miejscowość administracyjnie należała do województwa konińskiego.
Osadnictwo holenderskie.
W 1576 r. wieś Rośle stanowiła własność Anny Duninowem, wdowy po Piotrze Duninie. Miała 6 łanów powierzchni i 10 osad. W XVI w. łany folwarczne dawały dziesięcinę plebanowi w Pieczewie, zaś łany kmiece na stół arcybiskupi w Gnieźnie. W 1827 r. było w niej 9 domów i 121 mieszkańców. W 1888 r. miała 22 domy, 202 mieszkańców i 405 morgów powierzchni.
Mała wieś rzędowa położona na północny wschód od Dąbia, na północ od drogi z Dąbia do Łęczycy. Zagrody rozlokowane po północnej stronie drogi biegnącej równoleżnikowo przez wieś. Grunta osady opadają w kierunku południowym (kanałów odprowadzających wodę gruntową).
Krajobraz kulturowy związany z osadnictwem holenderskim zachowany w dobrym stanie. Zachowane tradycyjne rozłogi pól oraz posadowienie zagród, a także kanały gromadzące nadmiar wody gruntowej. Brak przykładów tradycyjnej architektury związanej z osadnikami.
Straż pożarna.
Od 1923 roku, we wsi Rośle działa Ochotnicza Straż Pożarna

</doc>
<doc id="375739" url="https://pl.wikipedia.org/wiki?curid=375739" title="Rotembark">
Rotembark

Rotembark (dodatkowa nazwa w j. kaszub. Rotenbark; niem. "Rottenberg") – wieś kaszubska w Polsce położona w województwie pomorskim, w powiecie kościerskim, w gminie Kościerzyna na Pojezierzu Kaszubskim, na północnym obrzeżu Wdzydzkiego Parku Krajobrazowego i w bliskim sąsiedztwie Kościerzyny.
W pobliżu wsi znajduje się Jezioro Chude.
W latach 1975–1998 miejscowość administracyjnie należała do województwa gdańskiego. Siedziba sołectwa o powierzchni 389,22 ha.
Miejsce urodzin kaszubskiego poety Franciszka Sędzickiego.
W okolicach Rotembarku doszło 20 czerwca 1944 r. do starcia partyzantów z Gryfa Pomorskiego (zgrupowanie Breski - "Zbych") z formacjami niemieckimi.

</doc>
<doc id="375740" url="https://pl.wikipedia.org/wiki?curid=375740" title="Rotki">
Rotki

Rotki – wieś w Polsce położona w województwie podlaskim, w powiecie siemiatyckim, w gminie Drohiczyn.
W latach 1975–1998 miejscowość administracyjnie należała do województwa białostockiego, a od roku 1998 znajduje się na obszarze województwa podlaskiego.
Wierni kościoła rzymskokatolickiego należą do parafii św. Rocha w Miłkowicach-Maćkach.

</doc>
<doc id="375741" url="https://pl.wikipedia.org/wiki?curid=375741" title="Rotnowo">
Rotnowo

Rotnowo "(z niem. Rottnow)" – wieś w Polsce, położona w województwie zachodniopomorskim, w powiecie gryfickim, w gminie Gryfice.
Miejscowość zajęta 6 marca 1945 przez wojska radz. 3A 1 FB i przekazana następnie władzom Polski.
W latach 1946–1998 miejscowość administracyjnie należała do województwa szczecińskiego.
Zabytki.
W miejscowości znajduje się wpisany do księgi zabytków (nr rej. 313 z 12.09.1958 r.) kościół pw. Matki Boskiej Częstochowskiej z 1780 roku o konstrukcji szkieletowej, murowany, jednonawowy z wieżą, pokryty gontem i dachówką. Jego budowniczym był Reuter. Wewnątrz kościoła znajduje się barokowy ołtarz. W "Atlasie sztuki ludowej i folkloru w Polsce" zamieszczone są informacje o wsi ze względu na ten zabytek kultury ludowej. Kościół ponownie poświęcono 3 maja 1947 r. 
Przy drodze prowadzącej do wsi znajduje się nieczynny cmentarz poniemiecki, na którym postawiono pomnik poświęcony mieszkańcom wsi poległym w I wojnie światowej. 
Niektóre z budynków mieszkalnych, a także budynki gospodarcze pochodzące z połowy XIX w. są obiektami chronionymi. 
W miejscowości (działka nr 162/2) rośnie buk zwyczajny w odmianie zwisłej w wieku ok. 120 lat, obwodzie pnia 330 cm i wysokości 21 m, który został uznany za pomnik przyrody.
Kultura i szkolnictwo.
We wsi w 1950-1980 mieściła się jednoklasowa szkoła, w której funkcję nauczyciela i kierownika pełniła Felicja Jakubiak z domu Zatońska.
Placówką kultury jest tu świetlica, opiekę nad nią sprawuje Gryficki Dom Kultury, natomiast jej funkcjonowanie na co dzień włączając w to zajęcia jest zasługą Rady Sołeckiej.
W miejscowości funkcjonuje jednostka Ochotniczej Straży Pożarnej.
Gmina Gryfice utworzyła jednostkę pomocniczą – "Sołectwo Rotnowo", które obejmuje miejscowości: Rotnowo i Skowrony. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności od ustaleń wyborczego zebrania wiejskiego. Powierzchnia sołectwa wynosi 646 ha.

</doc>
<doc id="375742" url="https://pl.wikipedia.org/wiki?curid=375742" title="Rowele">
Rowele

Rowele – wieś w Polsce położona w województwie podlaskim, w powiecie suwalskim, w gminie Rutka-Tartak.
W latach 1975–1998 miejscowość administracyjnie należała do województwa suwalskiego.
18 maja 2010 roku nad wsią przeszła trąba powietrzna, uszkadzając budynki i infrastrukturę. 
Przez miejscowość przebiega droga wojewódzka nr 651.

</doc>
<doc id="375743" url="https://pl.wikipedia.org/wiki?curid=375743" title="Rowiny">
Rowiny

Rowiny – wieś w Polsce położona w województwie lubelskim, w powiecie bialskim, w gminie Wisznice. Przez miejscowość przepływa niewielka rzeka Grabarka, dopływ Zielawy.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 165 mieszkańców i była dziesiątą co do wielkości miejscowością gminy Wisznice.
Wierni Kościoła rzymskokatolickiego należą do parafii Przemienienia Pańskiego w Wisznicach.
Historia.
Rowiny w wieku XIX, wieś i folwark w powiecie włodawskim, gminie Horodyszcze, parafii Wisznice. W roku 1883 było tu 37 domów i 284 mieszkańców gruntu 3162 mórg, w tym 927 mórg włościańskich. W 1827 r. spis wykazał 22 domy i 138 mieszkańców. Wieś wchodziła w skład dóbr Curyn. Według spisu powszechnego z roku 1921 miejscowość Rowiny posiadała 43 domy i 227 mieszkańców.

</doc>
<doc id="375744" url="https://pl.wikipedia.org/wiki?curid=375744" title="Rowiska">
Rowiska

Rowiska – wieś w Polsce położona w województwie mazowieckim, w powiecie węgrowskim, w gminie Korytnica.
Wieś szlachecka położona była w drugiej połowie XVI wieku w powiecie liwskim ziemi liwskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Wawrzyńca w Korytnicy.

</doc>
<doc id="375745" url="https://pl.wikipedia.org/wiki?curid=375745" title="Rozajny">
Rozajny

Rozajny (niem. "Gross Rosainen") – wieś w Polsce położona w województwie pomorskim, w powiecie kwidzyńskim, w gminie Gardeja.
W latach 1975–1998 miejscowość administracyjnie należała do województwa elbląskiego.
Zobacz też: Rozajny Małe

</doc>
<doc id="375746" url="https://pl.wikipedia.org/wiki?curid=375746" title="Rozajny Małe">
Rozajny Małe

Rozajny Małe – osada w Polsce położona w województwie pomorskim, w powiecie kwidzyńskim, w gminie Gardeja i nad jeziorem Różany.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Rozajny: Rozajny

</doc>
<doc id="375747" url="https://pl.wikipedia.org/wiki?curid=375747" title="Rozalinowo">
Rozalinowo

Rozalinowo – wieś w Polsce położona w województwie kujawsko-pomorskim, w powiecie żnińskim, w gminie Gąsawa.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 40 mieszkańców. Jest najmniejszą miejscowością gminy Gąsawa.

</doc>
<doc id="375748" url="https://pl.wikipedia.org/wiki?curid=375748" title="Rozbitek (województwo wielkopolskie)">
Rozbitek (województwo wielkopolskie)

Rozbitek – niewielka wieś sołecka w Polsce, położona w województwie wielkopolskim, w powiecie międzychodzkim, w gminie Kwilcz, przy drodze krajowej nr 24.
W latach 1975–1998 miejscowość administracyjnie należała do województwa poznańskiego.
Historia.
Wieś szlachecka położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Rozbitek należał do okręgu kwileckiego tego powiatu i stanowił odrębny majątek, którego właścicielem był wówczas Otto Reich. Według spisu urzędowego z 1837 roku wieś liczyła 221 mieszkańców, którzy zamieszkiwali 26 dymów (domostw).
Urodził się tu Józef Biniaś – podkomisarz Policji Państwowej, kawaler Orderu Virtuti Militari, jedna z ofiar zbrodni katyńskiej.

</doc>
<doc id="375749" url="https://pl.wikipedia.org/wiki?curid=375749" title="Rozbitówka">
Rozbitówka

Rozbitówka – wieś w Polsce położona w województwie lubelskim, w powiecie bialskim, w gminie Tuczna.
Wierni Kościoła rzymskokatolickiego należą do parafii św. Anny w Tucznej.
Wieś magnacka położona była w końcu XVIII wieku w hrabstwie kodeńskim w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.

</doc>
<doc id="375750" url="https://pl.wikipedia.org/wiki?curid=375750" title="Rozbity Kamień">
Rozbity Kamień

Rozbity Kamień – wieś w Polsce położona w województwie mazowieckim, w powiecie sokołowskim, w gminie Bielany. Miejscowość położona jest około 10 km od Sokołowa Podlaskiego i Węgrowa oraz 20 km od Siedlec.
W latach 1975–1998 miejscowość administracyjnie należała do województwa siedleckiego.
Wieś jest siedzibą rzymskokatolickiej parafii Trójcy Przenajświętszej. Obecny kościół parafialny Trójcy Przenajświętszej został konsekrowany w 1995. W miejscowości znajduje się także zabytkowy kościół z XVIII w., który znajduje się na szlaku Drewniane Skarby Mazowsza na Pętli Siedleckiej.
We wsi znajduje się także Zespół Szkół im. Sybiraków (przedszkole, szkoła podstawowa i gimnazjum).
Z tejże miejscowości pochodzi prezydent miasta Siedlce – Wojciech Kudelski.
Historia.
Miejscowość powstała przed rokiem 1446, gdyż z tego okresu pochodzą pierwsze wzmianki w dokumentach. Pierwotnie nazywana była Komory lub Komorowo, w okresie późniejszym funkcjonowała nazwa Rozbicie (aż do II wojny światowej). Według miejscowej tradycji zmiana nazwy nastąpiła po rozbiciu przez piorun olbrzymiego głazu, służącego pogańskiemu kultowi (stąd nazwa Rozbity Kamień – potocznie Rozbicie).
Wieś jest siedzibą parafii rzymskokatolickiej pw. Trójcy Przenajświętszej. Parafia powstała przed 1448, gdyż w księgach sądu ziemskiego drohickiego jest zapis mówiący, że Urban i Wojciech, rodzeni bracia pochodzący z Komor sprzedali grunt z patronatem kościoła. W parafii istniały trzy kościoły: pierwszy znany jest dzięki kronice parafialnej z lat 1617-1641. Wynika z niej, że kościół ten powstał w pierwszej połowie XV wieku a fundatorami byli Rozbiccy i Wężowie – właściciele Rozbitego Kamienia. Kolejna świątynia powstała w 1778 roku a jej fundatorem był Kazimierz Jastrzębski, dziedzic Rozbitego Kamienia, Wężów i Trebnia, sędzia ziemi łukowskiej. Wykończeniem świątyni zajmowała się wdowa po fundatorze Zofia Jastrzębska. Świątynia ta oprócz istniejącego tytułu Trójcy Przenajświętszej otrzymała również tytuł św. Mikołaja. Budynek kościoła istnieje do dziś, chociaż część jego wyposażenia została przeniesiona do trzeciego z rzędu kościoła wybudowanego w 1994 przez ks. Andrzeja Krupę.
Na skraju wsi położony jest cmentarz grzebalny, powstały w połowie XIX wieku. Pierwszy cmentarz znajdował się w sąsiedztwie kościoła w miejscu obecnej, murowanej świątyni (na mocy zarządzenia austriackich władz zaborczych cmentarze były przenoszone na krańce wsi). Przy drewnianym kościele stoi murowana dzwonnica z 1893, niedaleko cmentarza jest kapliczka św. Jana Nepomucena.
Księgi parafialne są dobrze zachowane (brakuje pojedynczych egzemplarzy), pierwsze wzmianki dotyczące rodzin szlacheckich (Dmowskich, Kosieradzkich, Księżopolskich, Rozbickich) są od 1600, rodzin chłopskich – sto lat później. Stanowi to unikat regionalny – są to jedne z najstarszych ksiąg parafialnych na terenie Podlasia Zachodniego.
Szkoła w Rozbitym Kamieniu.
Z inicjatywy Polskiej Macierzy w roku szkolnym 1915/1916 powstała w Rozbitym Kamieniu Szkoła Powszechna. Pierwszym nauczycielem był Stanisław Kurek.
W roku szkolnym 1916/1917 szkoła została przemianowana na publiczną, a w 1924/25 otrzymała nazwę Szkoły Rozwojowej. Edukacja trwała 7 lat na razie w 5 oddziałach. Kierownictwo w szkole objął Wiktor Szajkowski. Na sale lekcyjne były wynajmowane izby na wsi. W 1931/32 w porozumieniu z proboszczem parafii księdzem Stanisławem Próchniewiczem w Domu Katolickim urządzono dwie sale lekcyjne i kancelarię.
W 1937/38 zmieniono nazwę placówki na Publiczną Szkołę Powszechną stopnia III w Rozbitym Kamieniu. W styczniu 1939 podczas komasacji gruntów rolnych i wydzielono. działkę o powierzchni 1 ha na budowę szkoły. We wrześniu wybucha II wojna światowa. Wydano rozkaz zniszczenia podręczników, księgozbioru biblioteki, map, portretów i obrazów. IX 1941 sale lekcyjne zostały zajęte na kwatery wojskowe dla Niemców, nauka odbywała się w stodołach. 27 X 1943  został aresztowany i rozstrzelany kierownik szkoły W. Szajkowski.
W 1944  opuszczony przez okupanta budynek przedstawiał jedno wielkie rumowisko. Z pomocą społeczeństwa został wyremontowany na tyle, by można było rozpocząć nowy rok szkolny. 15 II 1945 wieś została otoczona przez wojsko polsko-rosyjskie i aresztowano mężczyzn powyżej 15 r. życia. Zostało również aresztowanych 2 nauczyciel i wywiezionych w głąb Rosji. W 1945 Maria Golubska i Maria Śledziewska na nowo organizowały szkołę, pomagał im ks. Jan Głąb. 2 X 1945 wróciła z więzienia nauczycielka Maria Pawłowska, dotarła wiadomość o śmierci nauczyciela Kazimierza Ługowskiego wywiezionego do obozu "Kaszaj I". 20 XI 1947 wrócił z Uralu kierownik szkoły Otton Golubski.
W 1949 powołany Komitet Budowy Szkoły rozpoczął pracę budowlane. Nowy rok szkolny 1952. n powitano w nowym budynku. 10 XI 1960 zorganizowano przy szkole klasy przedszkolne. W 1980 zorganizowane zostało przedszkole. Od 1 IX 1986 na stanowisko Dyrektora Szkoły została powołana mgr Grażyna Zawarczyńska i pełni tę funkcję do chwili obecnej jako Dyrektor Zespołu Oświatowego.
W roku szkolnym 1999/2000 weszła w życie reforma szkolna. Powstała 6-letnia szkoła podstawowa. Oprócz szkoły podstawowej mieściła się jedna klasa gimnazjum funkcjonująca jako Oddział Zamiejscowy Publicznego Gimnazjum w Bielanach. Do Zespołu Oświatowego dołączono w 2002/2003 r. Publiczne Gimnazjum. 14 X 2003  szkoła otrzymała imię „Sybiraków”. Wybór patrona związany jest z historią regionu. W czasie II wojny światowej z Rozbitego Kamienia i okolic na Sybir wywieziono ponad 100 osób.

</doc>
<doc id="375751" url="https://pl.wikipedia.org/wiki?curid=375751" title="Rozbórz Długi">
Rozbórz Długi

Rozbórz Długi – wieś w Polsce, położona w województwie podkarpackim, w powiecie jarosławskim, w gminie Pruchnik.
W latach 1975–1998 miejscowość administracyjnie należała do województwa przemyskiego.
Historia.
Nazwa "Długi" wsi pochodzi od rozciągniętej podłużnie zabudowy. Nazwa miejscowości ulegała zmianom. W XV wieku wieś nazywano "Wola Rozborska", później "Rozbórz Nowy", a niekiedy "Rozbórz Wielki". Od XVIII w. nazwa ma brzmienie jak dziś. W okolicach Rozborza Długiego przeważają gleby lessowe i czarnoziemy.
Rozbórz (wraz z innymi wsiami) należał do rodziny Rozborskich herbu Korczak od połowy XIV do połowy XVI wieku. Od roku 1549 przez niemal 150 lat wieś była własnością rodziny Wojakowskich. Majątek przejęli później Konopaccy. W połowie XVIII wieku wykupił go Antoni Konopacki, skarbnik przemyski, i wybudował w okolicy dwa drewniane dwory (dolny i górny, istniały do II wojny światowej, zniszczone po niej). Majątek i jego składniki często zmieniał właścicieli. Z rąk rodziny Konopackich przeszedł w posiadanie rodziny Wolskich. Ludomir Wolski zastał zabudowania w 1919 r. w ruinie (wojny, częste zmiany użytkowników). Z zabudowań dworskich do dziś pozostały tylko części parku.
Wieś ma charakter rolniczy. Budynki użyteczności publicznej: Dom Strażaka, szkoła, boiska sportowe. 

</doc>
<doc id="375752" url="https://pl.wikipedia.org/wiki?curid=375752" title="Rozbórz Okrągły">
Rozbórz Okrągły

Rozbórz Okrągły – wieś w Polsce położona w województwie podkarpackim, w powiecie jarosławskim, w gminie Pruchnik.
W latach 1975–1998 miejscowość administracyjnie należała do województwa przemyskiego.

</doc>
<doc id="375753" url="https://pl.wikipedia.org/wiki?curid=375753" title="Rozdrażewek (gmina Rozdrażew)">
Rozdrażewek (gmina Rozdrażew)

Rozdrażewek – wieś w Polsce położona w województwie wielkopolskim, w powiecie krotoszyńskim, w gminie Rozdrażew.
W latach 1975–1998 miejscowość administracyjnie należała do województwa kaliskiego.

</doc>
<doc id="375754" url="https://pl.wikipedia.org/wiki?curid=375754" title="Rozdziały">
Rozdziały

Rozdziały – wieś w Polsce położona w województwie mazowieckim, w powiecie pułtuskim, w gminie Obryte.
Prywatna wieś szlachecka położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.

</doc>
<doc id="375755" url="https://pl.wikipedia.org/wiki?curid=375755" title="Rozdzielna (Polska)">
Rozdzielna (Polska)

Rozdzielna – wieś w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość administracyjnie należała do województwa skierniewickiego.

</doc>
<doc id="375756" url="https://pl.wikipedia.org/wiki?curid=375756" title="Rozgart">
Rozgart

Rozgart (była nazwa niem. "Preußisch Rosengart") – wieś w Polsce położona w województwie warmińsko-mazurskim, w powiecie elbląskim, w gminie Gronowo Elbląskie, na obszarze Żuław Elbląskich. W latach 1975–1998 miejscowość administracyjnie należała do województwa elbląskiego.

</doc>
<doc id="375757" url="https://pl.wikipedia.org/wiki?curid=375757" title="Rozgity">
Rozgity

Rozgity (niem. "Rosgitten") – wieś w Polsce położona w województwie warmińsko-mazurskim, w powiecie olsztyńskim, w gminie Dywity. W latach 1975–1998 miejscowość administracyjnie należała do województwa olsztyńskiego.
Wieś warmińska, położona na wschód od Spręcowa.
Historia.
Wieś powstała przed 1399 rokiem (w 1382 wzmiankowana pod nazwą "Resigethen", a w 1388 r. pod nazwą "Rosegithen"), bowiem 5 maja 1399 r. kapituła warmińska odnowiła dokument lokacyjny, dodając 10 włók do tych, które dwaj Prusowie – Sclode i Tustir – mieli już w pobliskim Spręcowie. W odnowionym dokumencie lokacyjnym nazwę wsi zapisano jako "Rosegythen".
Wśród wsi w komornictwie olsztyńskim, w których po 1520 roku stan pustek (łanów opuszczonych) wynosił od 50% do 100% wymieniane są Różgity (obok Bartąga, Dywit, Giław, Jonkowa, Kieźlin, Klebarka Małego, Likus, Mątek, Porbad, Pupek, Różnowa, Słup, Spręcowa, Stawigudy, Warkał, Wołowna, Woryt, Wrzesiny i Zalbek).
W 1538 kustosz katedralny Tiedemann Gize oraz kapituła warmińska nadały wieś "Rosgita" Stefanowi Laskowskiemu, obejmującej 10 włók, na prawie chełmińskim.
W końcu XVIII w Różgity były małą wsią z 6 domami. W XIX wieku pojawiają się w dokumentach polskie nazwy: "Rosogity", "Rozgity" (obok niemieckich nazw "Rosegythen", "Rosgitten"), aby w końcu przyjąć współczesną nazwę Różgity.
W okresie międzywojennym we wsi trzy osoby – Augustyna, Józefina i Maria Gollan – należały do Związku Polaków w Niemczech.
W 1993 r. we wsi mieszkało 35 osób. W 2014 r. we wsi było 95 mieszkańców

</doc>
<doc id="375758" url="https://pl.wikipedia.org/wiki?curid=375758" title="Rozgorze">
Rozgorze

Rozgorze (kaszb. "Rozgòrzé" lub też "Rozgôrz", niem. "Rosgars") – osada kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska. Wieś jest częścią składową sołectwa Janowiczki.
W latach 1975–1998 miejscowość administracyjnie należała do województwa słupskiego.

</doc>
<doc id="375759" url="https://pl.wikipedia.org/wiki?curid=375759" title="Rozięcin">
Rozięcin

Rozięcin (dawn. "Rozieńcin") – wieś w Polsce położona w województwie lubelskim, w powiecie chełmskim, w gminie Wojsławice.
W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Wojsławice. Według Narodowego Spisu Powszechnego (III 2011 r.) liczyła 165 mieszkańców i była piątą co do wielkości miejscowością gminy Wojsławice.

</doc>
<doc id="375760" url="https://pl.wikipedia.org/wiki?curid=375760" title="Rozkosz (województwo lubelskie)">
Rozkosz (województwo lubelskie)

Rozkosz – kolonia w Polsce położona w województwie lubelskim, w powiecie chełmskim, w gminie Dorohusk.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 117 mieszkańców.

</doc>
<doc id="375761" url="https://pl.wikipedia.org/wiki?curid=375761" title="Rozkoszówka">
Rozkoszówka

Rozkoszówka – wieś w Polsce położona w województwie lubelskim, w powiecie hrubieszowskim, w gminie Uchanie.
Historia.
Pierwsze wzmianki o wsi pochodzą z 1819 roku, natomiast ze spisu w 1827 roku wiadomo, że na jej terenie mieszkało wówczas 293 osób. Przez cały okres swego istnienia Rozkoszówka była wsią jednolitą narodowościowo i wyznaniowo – jedynie przed II wojną światową zasiedlały ją 4 osoby narodowości ukraińskiej i 11 osób narodowości żydowskiej (stan na 1921 r. z ogólnej liczby 730 mieszkańców) oraz 3 osoby narodowości ukraińskiej i 6 osób narodowości żydowskiej (stan na 1938 r. z ogólnej liczby 830 mieszkańców). W latach okupacji hitlerowskiej nasilił się terror: 13 stycznia 1943 roku władze niemieckie przeprowadziły akcję wysiedleńczą osadników gminy Uchanie, w tym mieszkańców Rozkoszówki. Mieszkańców uwięziono w obozie tymczasowym w Zamościu a następnie podzielono na kilka grup. Jedna z nich, Paweł Pąk (w ewidencji Paweł Ponk) trafiła do obozu w Oświęcimiu, kolejne zostały wysłane transportem kolejowym na roboty przymusowe do Niemiec. Dzieci nienadające się do pracy zostały wysłane koleją do Siedlec. W 1953 roku nastąpiła radiofonizacja, a w 1956 roku elektryfikacja wsi.
Demografia.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 425 mieszkańców i była drugą co do wielkości miejscowością gminy Uchanie.
Znane osoby.
W Rozkoszówce urodził się Bronisław Sowiński – żołnierz Batalionów Chłopskich, a także rzeźbiarz Stefan Momot. Z Rozkoszówki pochodził również Paweł Pąk, syn Pawła Pąka, który zginął w Oświęcimiu, żołnierz armii Andersa, zginął 12 maja 1944 pod Monte Cassino oraz jego siostrzenica prof. Maria Stopa-Boryczka. 

</doc>
<doc id="375762" url="https://pl.wikipedia.org/wiki?curid=375762" title="Rozlazłów">
Rozlazłów

Rozlazłów – wieś w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="375763" url="https://pl.wikipedia.org/wiki?curid=375763" title="Rozłazino (województwo pomorskie)">
Rozłazino (województwo pomorskie)

Rozłazino (kaszb. "Rozłazëno", niem. "Roslasin") – wieś kaszubska w Polsce, położona w województwie pomorskim, w powiecie wejherowskim, w gminie Łęczyce. Wieś jest siedzibą sołectwa Rozłazino, w którego skład wchodzą również Jeżewo, Rozłazinko, Redystowo, Dąbrówka Wielka.
Według danych na dzień 31 grudnia 2011 roku wieś zamieszkuje 978 mieszkańców na powierzchni 26,36 km² (powierzchnia obejmuje grunty wsi Rozłazino, Jeżewo i Redystowo). W skład wsi Rozłazino wchodzi również kilka okolicznych osad i przysiółków: Kwietnica, Karczemka Rozłaska, Rębiszcze, Rozłaski Młyn, Rozłazino Wybudowanie.
Położenie.
Rozłazino znajduje się na trasie linii kolejowej Kartuzy – Lębork (obecnie zawieszonej) na wysokości ok. 120 m n.p.m. Najbliżej położonym miastem jest Lębork, wieś znajduje się na południowy wschód od tego miasta. Na północny wschód w odległości ok. 2 km od Rozłazina znajduje się Dąbrowa Góra 210 m n.p.m.
Historia.
Pierwsze wzmianki o miejscowości pochodzą dopiero z roku 1356 i związane są z lokowaniem tej miejscowości oraz budową kościoła w dokumencie wydanym przez komtura gdańskiego Swedera von Pfellanda. Jednak wielu badaczy zgodnie przesuwa istnienia w tym miejscu kościoła i osady do początku XIII w., a niektórzy z nich wskazują na istnienie miejscowości z kościołem w XII w. Taka sytuacja związana jest z przechodzącym w średniowieczu przez Rozłazino jednego z dwóch lądowych szlaków komunikacyjnych południowych tj. szlaku (Gdańsk - Oliwa - Szemud - Pobłocie - Strzepcz - Rozłazino - Godętowo - Łęczyce - Łebień - Białogarda - Wicko i dalej na Słupsk). Szlak ten stracił na znaczeniu po upadku ośrodka w Białogardzie i lokowaniu Lęborka w XIV w. przez Krzyżaków, i uaktywnienia się szlaku równoleżnikowego.
Od początku XV w.tj. 1414 roku do 1571 roku przy rozłazińskim kościele funkcjonuje samodzielna parafia z proboszczem. Kres katolickiej parafii kładzie reformacja.
W 1571 roku wizytuje Rozłazino komisja ewangelicka, która nie zastaje pastora, ale zastaje w miejscowości duże rozprężenie moralne za co mieszkańcy zostają skarceni. W latach 1614 -1641 działa w kościele w Rozłazinie Zbór. Około roku 1641 na podstawie umowy miejscowy kościół jako będący pod patronatem panującego zostaje zwrócony katolikom i popada w ruinę.
W tym czasie tj. w 1635 roku Rozłazino/Roslasin umieszczone jest na mapach jako miejscowość parafialna. W trakcie wizytacji przedstawiciela biskupa archidiakona A. Albinowskiego w 1686 roku naliczono we wsi 15 katolików.
W 1687 roku na koszt bp Madalińskiego wystawiony zostaje nowy kościół (drugi) na miejsce starego zniszczonego.
W 1760 roku w trakcie wojny siedmioletniej w pobliżu miejscowości przechodzą oddziały kozackie, które pustoszą pobliski Dzięcielec.
W latach 1840-1841 wybudowany został na miejscu poprzedniego obecny kościół. Kościół nie posiadał wieży kościelnej z przeznaczeniem na dzwonnicę, na której wybudowanie nie zgodziły się ówczesne władze pruskie.
Między 1641 a 1864 rokiem mieszkańcy Rozłazina podlegali pod parafię rzymskokatolicką w Lęborku pw. Świętego Jakuba Apostoła obecnie Diecezjalne Sanktuarium św. Jakuba Apostoła. Obecną parafię w Rozłazinie erygowano 28 listopada 1864.
Już w drugiej połowie XVIII wieku istniała w Rozłazinie szkoła. Po jej pożarze w 1894 roku wybudowano nowy budynek szkolny, który rozbudowano 1924 roku ze względu na dużą liczbę uczniów..
W 1905 roku do Rozłazina dotarła kolej. Do obecnych czasów dotrwał budynek „stacji kolejowej” w Rozłazinie.
Po I wojnie światowej pomimo uchwalonej w 1919 przez mieszkańców Rozłazina rezolucji o przyłączeniu do Polski – II Rzeczypospolitej, miejscowość znalazła się na terytorium niemieckim w ówczesnej Republice Weimarskiej.
W latach 1922-1923 w prezbiterium kościoła w Rozłazinie zamontowano dwa witraże z polskimi napisami, kaszubsko-polskimi i niemieckimi nazwiskami, jak również datami śmierci 58 mieszkańców parafii poległych w czasie pierwszej wojny. Polegli pochodzili z miejscowości: Godętowo, Jeżewo, Węgornia, Bożepole Małe, Bożepole Wielkie, Chmieleniec, Wielistowo, Łówcz, Okalice, Osiek, Nowe Rozłazino, Rozłazino, jak również z miejscowości, które znalazły się po ówczesnej polskiej stronie granicy. Na witrażach nie umieszczono z nieznanych powodów, nazwiska co najmniej pięciu poległych, pochodzących z terenu tej parafii.
W okresie międzywojennym na terenie ówczesnej Gminy Rozłazino i samego Rozłazina działał Związek Polaków w Niemczech.
W sierpniu 1939 w trakcie przygotowań do wojny na terenie Gminy Roslasin w Rozłazinie i pobliskim Popowie zostaje rozlokowane po plutonie Grenzschutzu w ramach osłony niemieckiej strony pobliskiej granicy.
Pod koniec II wojny światowej w 1945 roku Rozłazino znajdowało się na trasie tzw. ewakuacji więźniów niemieckiego obozu koncentracyjnego Stutthof. Na cmentarzach Łówcza i Nawcza znajdują się groby pomordowanych przez hitlerowców więźniów Stutthofu, którym niedane było nigdy osiągnąć celu owego marszu śmierci.
W marcu 1945 roku miejscowość zostaje zajęta - „wyzwolona” przez oddziały armii czerwonej. W wyniku tego radzieccy żołnierze dokonują wielu gwałtów zostaje zabitych i zamordowanych od kilku do kilkunastu mieszkańców Rozłazina. Oprócz tego spalone zostaje kilka okolicznych zabudowań.
W 1945 roku nastąpiły wysiedlenia ludności niemieckiej ze szczególnym uwzględnieniem „ewangelickiej” przez nowe władze i napływem w jej miejsce ludności polskiej „katolickiej”, oraz przejmowaniem majątków tzw poniemieckich prywatnych jak i kościołów ewangelickich.
Wysiedlenia i zmiany ludności w Gminie Rozłazino w latach 1945 -1946.
Wysiedlenia na mniejszą skalę kontynuowane były jeszcze na początku lat 50. XX w. tym razem do NRD w ramach tzw. „akcji łączenia rodzin”.
15 marca 1947 roku nazwa miejscowości została zmieniona z Roslasin na Rozłazino.
Na przełomie XX i XXI wieku za budynkiem starej szkoły wybudowano nową. Obecnie w Rozłazinie funkcjonuje nowa szkoła podstawowa i przedszkole w tym samym budynku.
W latach 2013-2014 przy kościele wybudowana zostaje wieża dzwonnicy.
Co najmniej od początku XX w. do czasów obecnych w miejscowości funkcjonuje placówka Ochotniczej Straży Pożarnej.
W latach 1945-1954 miejscowość administracyjnie należała do województwa gdańskiego, powiatu lęborskiego, gminy Rozłazino. Po zniesieniu gmin i pozostawieniu w ich miejscu gromad, w latach 1957-1975 miejscowość administracyjnie należała do województwa gdańskiego, powiatu lęborskiego, gromady Rozłazino. W latach 1975–1998 miejscowość administracyjnie należała do województwa gdańskiego. Obecnie miejscowość zaliczana jest do ziemi lęborskiej włączonej w skład powiatu wejherowskiego.
Zabytki.
Na terenie wsi znajdują się

</doc>
<doc id="375764" url="https://pl.wikipedia.org/wiki?curid=375764" title="Rozłopy">
Rozłopy

Rozłopy – wieś w Polsce położona w województwie lubelskim, w powiecie zamojskim, w gminie Sułów.
Prywatna wieś szlachecka "Rozłupy" położona była na przełomie XVI i XVII wieku w ziemi chełmskiej województwa ruskiego. W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Sułów.
Historia.
"Rozłopy" alias Rozłupy (takie dwie nazwy funkcjonowały zamiennie) w wieku XIX opisano jako wieś w powiecie zamojskim, gminie Gmina Sułów, parafii rzymskokatolickiej i prawosławnej w Szczebrzeszynie. Wieś odległa 27 wiorst w kierunku na zachód od Zamościa a 3 wiorsty od Szczebrzeszyna. Według noty słownika „Leżą w pięknej równinie, na stoku płaskowzgórza szczebrzeskiego”. Rozłupy mają w roku 1888 484 mieszkańców (260 katolików i 224 prawosławnych). Według spisu z 1827 roku było we wsi 42 domy i 255 mieszkańców. Wieś posiadała obszaru 1118 mórg oraz osad włościańskich 45. Dwie osady poproboszczowskie posiadały 36 mórg. „Gleba lekka, urodzajna, pastwiska i łąk nie ma”. Wieś wchodziła w skład dóbr Bodaczew, należących do ordynacyi Zamoyskich.
Według spisu powszechnego z roku 1921 we wsi Rozłopy ówczesnej gminie Sułów nazywanej też Rozłupy było 117 domów i 688 mieszkańców, folwark był wyludniony osób wyznania prawosławnego było 40, ale tylko 20 osób podało narodowaość rusińską (ukraińską).
10 lipca 1943 – miało miejsce wysiedlenie Polaków ze Szczebrzeszyna i okolicznych wsi (Bodaczów, Deszkowice, Rozłopy, Sułów i inne). Wysiedlenia poprzedzały aresztowania mężczyzn, w sumie 1500 osób, których umieszczono najpierw w obozie przejściowym w Zwierzyńcu, skąd większość wywieziono na roboty do Niemiec lub do obozów koncentracyjnych.

</doc>
<doc id="375765" url="https://pl.wikipedia.org/wiki?curid=375765" title="Rozłopy-Kolonia">
Rozłopy-Kolonia

Rozłopy-Kolonia – wieś w Polsce położona w województwie lubelskim, w powiecie zamojskim, w gminie Sułów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Sułów.

</doc>
<doc id="375766" url="https://pl.wikipedia.org/wiki?curid=375766" title="Rozmierka">
Rozmierka

Rozmierka (j. niem. "Gross Massdorf") – wieś w Polsce położona w województwie opolskim, w powiecie strzeleckim, w gminie Strzelce Opolskie.
7 kwietnia 1972, część Rozmierki (139 ha z gromady Rozmierz) włączono do Strzelec Opolskich.
W latach 1973–1975 miejscowość była siedzibą gminy Rozmierka. W latach 1975–1998 miejscowość administracyjnie należała do ówczesnego województwa opolskiego.
We wsi działa klub sportowy LKS Jedność Rozmierka.
Zabytki.
Do wojewódzkiego rejestru zabytków wpisane są:

</doc>
<doc id="375767" url="https://pl.wikipedia.org/wiki?curid=375767" title="Rozmierz">
Rozmierz

Rozmierz (niem. "Rosmierz", 1936-1945 "Angerbach")– wieś w Polsce położona w województwie opolskim, w powiecie strzeleckim, w gminie Strzelce Opolskie.
W latach 1975–1998 miejscowość administracyjnie należała do ówczesnego województwa opolskiego. Po nowym podziale terytorialnym Polski na 16 województw, Rozmierz wciąż należy do województwa opolskiego.
Zabytki.
Do wojewódzkiego rejestru zabytków wpisane są:*

</doc>
<doc id="375768" url="https://pl.wikipedia.org/wiki?curid=375768" title="Rozniszew">
Rozniszew

Rozniszew dawniej też Rożniszów, Rozniszów lub Rożniszew – wieś w Polsce położona w województwie mazowieckim, w powiecie kozienickim, w gminie Magnuszew. Znajduje się na Mazowszu na terenie historycznego Zapilicza.
Wieś jest siedzibą rzymskokatolickiej parafii pw. Narodzenia NMP. We wsi jest szkoła podstawowa i OSP.
Historia.
Niewielka parafia, wyłączona zapewne z mniszewskiej, a założona najwcześniej w XIV w. Dokument erekcyjny nie jest znany.
1359 – Kazimierz Wielki odstąpił Siemowitowi III 4 zapilickie parafie: m.in. Rozniszew – które należały do diecezji poznańskiej (później dekanat Warka).
W 1383 r. – na gruntach wsi Rozniszew należącej do norbertanek lokowano miasto Mniszew (wieś Mniszew istniała już w XII w.).
Przez Rozniszew przechodził Trakt Królewski (Gościniec Czerski) z Warszawy przez Górę Kalwarię, Konary, Przylot, Ostrołękę, Pilicę, – (przeprawa przez rzekę – początkowo bród, a od XVII w. most) po drugiej stronie Boguszków, Rozniszew, Grzybów, Wola Magnuszewska i dalej do Kozienic, Puław.
Wieś szlachecka położona była w drugiej połowie XVI wieku w powiecie wareckim ziemi czerskiej województwa mazowieckiego.
W latach 1576–1819 właścicielami wsi Rozniszew byli Giżyccy (herbu Gozdawa).
1603 – wizytacja biskupa poznańskiego Goślickego. W Rozniszewie był wtedy kościół drewniany pod wezwaniem św. Urszuli i Towarzyszek (Undecim Milia Virginum – Jedenastu Tysięcy św. Panien). Do parafii należały Zagroby tworząc razem niewielką parafię. W księgach biskupich bliższe wiadomości są dopiero od ok. 1531 r.
Plebania miała w uposażeniu (wraz z wikariuszem i nauczycielem) folwark i dwa gospodarstwa kmiece w Rozniszewie, lecz zajęte przez patrona Marcjana Giżyckiego, oraz dziesięciny folwarczne i kmiece z obu wsi parafii (tj. Rozniszew i Zagroby), częściowo również zajęte przez patrona. W Rozniszewie była szkoła, której rektorem był Florian z Grabkowa, a kantorem – Jan Chojecki.
1795 rok III rozbiór Polski – północna granica zaboru austriackiego oparta na prawobrzeżnej Pilicy i Wiśle. Zapilicze znalazło się w zaborze austriackim.
1863 – powstanie styczniowe – 14 V 1863 r. – bitwa pod Rozniszewem Oddziału Kononowicza. Zginęło 15 powstańców, którzy są pochowani na cmentarzu w Rozniszewie (pomnik). Rosjan w tej potyczce zginęło 70.
rok 1880 – gmina i parafia Rozniszew – wystawiono murowany kościół (1880–95) w stylu neogotyckim.
Do Dóbr Rozniszewkich należał m.in. folwark Anielin.
1917 – W pobliżu wsi mieszkańcy usypali kopiec poświęcony Kościuszce.
W okresie II wojny światowej działała placówka AK (Obwód Kozienice – V “Północ”)
W czasie walk na przyczółku warecko-magnuszewskim kościół został zburzony i odbudowany w latach 1947–1972.
Do 1954 roku istniała gmina Rozniszew. W latach 1975–1998 miejscowość administracyjnie należała do województwa radomskiego.

</doc>
<doc id="375769" url="https://pl.wikipedia.org/wiki?curid=375769" title="Rozpędziny">
Rozpędziny

Rozpędziny – wieś w Polsce położona w województwie pomorskim, w powiecie kwidzyńskim, w gminie Kwidzyn.
W latach 1975–1998 miejscowość administracyjnie należała do województwa elbląskiego.

</doc>
<doc id="375770" url="https://pl.wikipedia.org/wiki?curid=375770" title="Rozpętek">
Rozpętek

Rozpętek – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 136 mieszkańców.
Zabytki.
Według rejestru zabytków NID na listę zabytków wpisany jest pałac, około 1870 r., nr rej.: 98/A z 18.12.1981.

</doc>
<doc id="375771" url="https://pl.wikipedia.org/wiki?curid=375771" title="Rozpłucie Drugie">
Rozpłucie Drugie

Rozpłucie Drugie – wieś w Polsce położona w województwie lubelskim, w powiecie łęczyńskim, w gminie Ludwin. Leży między jeziorami Zagłębocze i Piaseczno.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="375772" url="https://pl.wikipedia.org/wiki?curid=375772" title="Rozpłucie Pierwsze">
Rozpłucie Pierwsze

Rozpłucie Pierwsze (dawn. "Rozpłucie-Grabów") – wieś w Polsce położona w województwie lubelskim, w powiecie łęczyńskim, w gminie Ludwin.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="375773" url="https://pl.wikipedia.org/wiki?curid=375773" title="Rozpucie">
Rozpucie

Rozpucie (dawniej Rospucze, w latach 1977–1981 Tkaczowa) – wieś w Polsce położona w województwie podkarpackim, w powiecie sanockim, w gminie Tyrawa Wołoska.
W skład sołectwa Rozpucie wchodzą: Rozpucie, Kreców i Lachowa
Historia.
Od 1340 do 1772 ziemia sanocka, województwo ruskie. W początkach XV w. należała do Mikołaja Czeszyka. Do 1914 powiat sanocki, pow. podatkowy Bircza, austriacka prowincja Galicja.
Wieś lokowana na prawie wołoskim ok. roku 1530 przez Stecza Dablowicza. Zgodnie z uzyskanym przywilejem wieś miała liczyć 18 kolonów, sołectwo, karczmę oraz księdza, okres wolnizny miał trwać 24 lata. Własność szlachecka rodu Tyrawskich, potomków Czeszyka. Następni właściciele Humniccy. W połowie XIX wieku właścicielem posiadłości tabularnej Rospucze był Stanisław hr. Humnicki. W XX wieku własność Roberta Donisa.
Na przełomie roku 1913/14 cieśla Marian Bilański zbudował dzięki fundacji Leokadii Żuk-Skarszewskiej nowy drewniany kościół rzymskokatolicki pw. Krzyża św. i Matki Boskiej Królowej Polski. Świątynia jest dwudzielna, kryta dachówką, szalowana deskami. We wnętrzu zachowały się elementy wyposażenia świątyni z XVIII wieku.
W latach 1975–1998 miejscowość administracyjnie należała do województwa krośnieńskiego.

</doc>
<doc id="375774" url="https://pl.wikipedia.org/wiki?curid=375774" title="Rozstępniewo">
Rozstępniewo

Rozstępniewo – wieś w Polsce położona w województwie wielkopolskim, w powiecie rawickim, w gminie Miejska Górka.
Wieś szlachecka, własność kasztelana międzyrzeckiego Andrzeja Górki, około 1580 roku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Rozstępniewo należała do wsi większych w ówczesnym pruskim powiecie Kröben (krobskim) w rejencji poznańskiej. Rozstępniewo należało do okręgu sarnowskiego tego powiatu i stanowiło część majątku Miejska Górka, którego właścicielem był wówczas (1846) książę Sułkowski. Według spisu urzędowego z 1837 roku Rozstępniewo liczyło 191 mieszkańców, którzy zamieszkiwali 29 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="375775" url="https://pl.wikipedia.org/wiki?curid=375775" title="Rozstrzębowo">
Rozstrzębowo

Rozstrzębowo – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Historia
Osada Rozstrzębowo zajmowała zawsze ważne miejsce wśród dóbr ziemskich w południowej części ziemi nadnoteckiej. W źródłach pisanych wspomniana została po raz pierwszy w roku 1373. [AK: O ówczesnych właścicielach nie mamy jednak żadnych informacji.] 
W dniu 3 kwietnia 1745 roku od pani Agnieszki Złotnickiej, z domu Jemielskiej, dziedziczki na Dziewierzewie, Szczepicach, Kuspit, Adamowiczach i in. za 7700 złotych (tymfów) gotówką 538 hektarowe szlacheckie dobra Rozstrzembowo koło Szubina, kupił Krzysztof Gregor. W akcie zakupu wykonywanie jurysdykcji zostało przyznane nowemu właścicielowi. Śluby, chrzciny i inne akty religijne miały być prowadzone przez kościół katolicki w Kcyni. 
Właściciel miał wolne prawo zbycia nabytych dóbr w całości lub w części, co szybko wykorzystał. W 1747 r. wydzielił z obszaru dóbr pięć gospodarstw, które odsprzedał pięciu osadnikom, pozostawiając sobie największą część oraz generalne prawo własności. W ten sposób powstała wieś sołtysia (wolnych włościan) Rozstrzębowo. Wizja dóbr z 7.X.1754 opisuje: Z Szczepic do Roztrębowa idąc, tam wszystkie budynki nowe, dobre. Osada była malowniczo położona, zabudowania rozłożyły się wokół stawu otoczonego topolami. Niewielki staw, zwany "Stawem Mnichów", zapewne służył niegdyś klasztorowi karmelitów w Kcyni jako staw rybny, były tam jeszcze drewniane śluzy i koryta do jego napełniania i opróżniania. Stara smolarnia służyła niegdyś do produkcji węgla drzewnego. 
Córkę Krzysztofa, Marię Gregor poślubił Jerzy Wojciech Kunkel z Sokołowa (ur. 1740ca w Sokołowie, zm. 1804), syn Krzysztofa, dzierżawcy z Sokołowa w domenie Podstolice w starostwie budzyńskim.
W czasach wojen napoleońskich syn Jerzego Wojciecha, Jerzy Kunkel uzbrojony w szablę, co było przywilejem szlachty, wraz z równie wojowniczą żoną swego syna Jana, właściciela ziemskiego w Rozstrzębowie, bronić musieli osady przed nękającymi ją maruderami z przeciągających wojsk francuskich. 
Po roku 1919 Rozstrzębowo powróciło w granice Polski. 1 lipca 1924 Albert Gustaw Kunkel, syn Zygmunta otrzymał od Rządu Polskiego potwierdzenie nadania ziemi w Rozstrzębowie [Koerner]. W r. 1919/20 w Rozstrzębowie kwaterowały przez 13 miesięcy polskie oddziały powstańcze, a podczas ataku Niemców na miasto Kcynię wieś 3 lutego dostała się pod ogień artyleryjski, co spowodowało znaczne straty w zabudowaniach. 
Wojciech (Albert) Kunkel z Rozstrzębowa, był poznańskim radcą rolniczym, oraz zasiadał w zarządach licznych organizacji społecznych i samorządowych. Był członkiem rady powiatu, a 7 października 1924 r. powołany został w skład Rady Szkolnej nowo utworzonej szkoły katolickiej w Rozstrzębowie. 
Znane osoby.
Tu, 14 października 1794, urodził się Marcin Gregor (zm. 1863), polski duchowny ewangelicki, profesor uniwersytetu w Królewcu.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 112 mieszkańców. Jest 33. co do wielkości miejscowością gminy Kcynia.

</doc>
<doc id="375776" url="https://pl.wikipedia.org/wiki?curid=375776" title="Rozterk">
Rozterk

Rozterk – wieś w Polsce położona w województwie opolskim, w powiecie oleskim, w gminie Praszka.
W latach 1975–1998 miejscowość administracyjnie należała do województwa częstochowskiego.
Rozterk to mała wieś sołecka oddalona o 3 kilometry od Praszki nad rzeką Wyderką. Znajduje się przy drodze drugorzędnej: Praszka-Dalachów. 

</doc>
<doc id="375777" url="https://pl.wikipedia.org/wiki?curid=375777" title="Roztocznik">
Roztocznik

Roztocznik (niem. "Olbersdorf") – wieś w Polsce położona w województwie dolnośląskim, w powiecie dzierżoniowskim, w gminie Dzierżoniów.
W latach 1945–1954 siedziba gminy Roztocznik. W latach 1975–1998 wieś administracyjnie należała do województwa wałbrzyskiego.
Historia.
W roku 1375 wieś wzmiankowano jako "Albrechtsdorf". W roku 1677 pojawiła się forma "Olbersdorf", a od roku 1785 doszła do niej nazwa "Ullersdorf"; obydwu używano do roku 1945 jako oznaczenie różnych części wsi. W latach 1945–1947 miejscowość nosiła nazwę "Gniły Potok". Ta nazwa miejscowości została jednak błędnie podana w niektórych publikacjach o charakterze popularno-historycznym i powielana przez innych autorów. W rzeczywistości bowiem, według ksiąg Stanu Cywilnego miejscowości Roztocznik, w latach 1945-47 miejscowość nosiła nazwę Albertów.
Zabytki.
Do wojewódzkiego rejestru zabytków wpisane są obiekty:

</doc>
<doc id="375778" url="https://pl.wikipedia.org/wiki?curid=375778" title="Roztoka Ryterska">
Roztoka Ryterska

Roztoka Ryterska – wieś w Polsce położona w województwie małopolskim, w powiecie nowosądeckim, w zachodniej części gminy Rytro. Zajmuje obszar 2264 ha (22,64 km²) i jest największym terytorialnie sołectwem gminy. Zamieszkuje ją ponad 400 mieszkańców.
Położenie.
Rozpościera się od wys. 380 m (dolina potoku Wielkiej Roztoki) do wys. 1262 m (Radziejowa). Roztoka swymi granicami obejmuje górną część dolin Małej i Wielkiej Roztoki i wschodnie lesiste stoki i odnogi Pasma Radziejowej.
Od zachodu graniczy z gminą Szczawnica (Jaworki), na północy z gminą Stary Sącz (Przysietnica), od południa z miastem Piwniczna-Zdrój (Kosarzyska) i gminą Piwniczna-Zdrój (Młodów) od wschodu z Rytrem.
Etymologia nazwy i opis miejscowości.
Nazwa wsi pochodzi od jednej z najczęściej spotykanych w górach nazw topograficznych – Roztoka, co ma oznaczać „rozwidloną dolinę”, „dolinę górską z potokiem”.
Inne spotykane nazwy: „Rostoka”, „Rostoka Ryterska” (1942). Zabudowa wsi skupia się głównie w dolinie potoku i parę domów rozrzuconych na stokach Mikołaski i po lewej stronie doliny potoku Wielkiej Roztoki. Część doliny Małej Roztoki należy do sąsiedniej wsi Młodów (M i G Piwniczna), co jest powodem ciekawego przypadku p. M. Zbyszowskiego (Młodów 38). Dolina potoku Wielka Roztoka częściowo należy do Rytra. Granica biegnąca potokiem, zostawia po stronie Rytra ośrodki „Perła Południa” i „Ryterski Gościniec” (d. „Jantar”) i gminny park ekologiczny. Natomiast do Roztoki Ryterskiej należą już zabudowania leśniczówki (Roztoka Ryterska 33), gajówka Bystry Potok (Roztoka Ryterska 44) i tzw. Domek natury. Nowo otwarty Ośrodek Narciarski „Ryterski Raj” w zdecydowanej części znajduje się na terenie Roztoki Ryterskiej (stoki Jastrzębskiej Góry). Roztoka jest przedłużeniem Rytra, zabudowa przechodzi niepostrzeżenie z Rytra w Roztokę. Do listopada 2010 roku brak było zielonej tablicy wjazdowej (E 18) oznaczającej miejscowość.
Poszczególne części wsi noszą nazwy: Majdan, Pod Majdanem, Pagorek, Kamieniec, Ogród (Na Ogrodzie), Padulówka, Syskówka, Pod Jasionową, Zbyszowskie (dawniej zwane Hucisko).
Załącznik nr 2 do Statutu Sołectwa Roztoka Ryterska z 2012 r. wymienia 6 przysiółków: Majdan, Pod Majdan, Padulówka, Obłazy od Roztoki, Zbysiory, Syskówka.
Drewniana zabudowa począwszy od lat 70. XX w została wyparta przez bezstylowe domy murowane. Zachowało się parę drewnianych domów z drewnianą zabudową gospodarczą. Około 80% powierzchni wsi zajmują lasy. Dominują tu pospolite gatunki drzew: buk, świerk, jodła i inne. Kompleksy leśne należą do Lasów Państwowych – Nadleśnictwo Piwniczna (Leśnictwo Roztoka Mała i Leśnictwo Roztoka Wielka). W latach 1945–1975 było to Nadleśnictwo Rytro. Od 1987 r. w granicach Popradzkiego Parku Krajobrazowego. Potok Roztoka (zwany też Roztoczanką a nawet Rytrzanką) powstaje z połączenia dwóch ramion: Roztoki Małej dł. 6 km i Roztoki Wielkiej o dł. 7 km, wypływających ze źródeł leśnych spod Radziejowej i Wielkiego Rogacza. Jest on największym lewobrzeżnym dopływem Popradu. Wskutek większych opadów zamienia się często w groźną rzekę.
W dolinie potoku Roztoka Wielka spotykane są źródła wody mineralnej siarczkowej (HCO³-Ca-Na). Źródła te: „Rogaś” (d. „Źródło Hrabiny”) i „Katarzyna” w 1997 r. zostały uznane za pomniki przyrody. Pod Radziejową można spotkać też okresowe stawki. Znaleźć można też kilka małych jaskiń szczelinowych największa Roztoczańska liczy ok. 130 m długości (okolice polany Koniecznej).
Historia.
Tereny te do 1770 r. należały do ziemi krakowskiej jako część Sądecczyzny. Pierwotnie doliny obu Roztok porastała rozległa Puszcza Karpacka, której skrawek 56 ha można jeszcze zobaczyć w rezerwacie Baniska w bocznej dolinie Wielkiej Roztoki. Tereny te były własnością królewską, zarządzaną po upadku znaczenia zamku ryterskiego (I poł. XVI w.) z Barcic (starostwo barcickie). W „Księdze uposażeń diecezji krakowskiej” Jana Długosza z ok. 1475 r. wspomniana jest dolina Roztoki (Rosthoka) w związku z poszukiwaniem tu złota w XIII w. Wspomina o tym cytowany tam tzw. „Testament Piotra Wydżgi”, który rzekomo miał powstać nieco po 1223 r. a przekazany został Długoszowi z klasztoru klarysek starosądeckich w 1455 r.
Duże nachylenie terenu skutecznie ograniczało zasięg osadnictwa, które do XVIII w. ograniczało się do Rytra. Po zasiedleniu sąsiednich dolin, gdy zrobiło się tam ciasno przyszła kolej na osadnictwo w dolinie Roztoki. Część terenów zamieniano stopniowo na wyręby, a następnie na polany i pola uprawne. Osiedlali się tu chłopi z sąsiednich wsi: Rytra, Suchej Strugi, Młodowa, Przysietnicy i Barcic. Chłopi żyli z rolnictwa, hodowli bydła, wołów i owiec, wypalania węgla drzewnego, bartnictwa. Zatrudniani byli również przez właścicieli okolicznych lasów jako drwale i zwozili drewno do ryterskiego tartaku. Według miejscowych podań na terenie obecnej wsi miały kiedyś istnieć młyny na Małej Roztoce i huta szkła – miałyby o tym świadczyć znajdowane, podczas prac polowych duże ilości zeszklonych pozostałości. W sierpniu 1770 r. tereny te zostały zagarnięte i przyłączone do monarchii habsburskiej (początkowo do Królestwa Węgierskiego (1770–1773), następnie do austriackiej Galicji). Austriacki już spis z 1777 r. wykazał istnienie w Roztoce 14 domów i 87 mieszkańców.
W 1785 r. tereny te władze austriackie przyłączyły do sądeckich kameralnych dóbr państwowych, zarządzanych od 1801 r. ze Starego Sącza (K.k. Cameral Amt in Alt Sandez). Według cesarskiego zarządzenia z 1784 r. osiedle liczące co najmniej 10 domów mogło tworzyć gminę wiejską. Roztoka spełniała ten warunek i od 1786 r. występuje w dokumentach jako wieś. W niektórych publikacjach można spotkać się z informacjami jakoby Roztoka powstała w I poł. XVII w. i stanowiła własność kościelną i należeć do muszyńskiego państwa biskupów krakowskich. Informacje te dotyczą Roztoki Wielkiej położonej w dolinie Kamienicy Nawojowskiej, obecnie w gminie Łabowa.
W czasach autonomicznej Galicji, po 1867 r. Rostoka Ryterska (ówczesna pisownia) była gminą jednowioskową z wydzielonym z niej obszarem dworskim. Wójtami bywali przedstawiciele rodzin Olszowskich i Tomasiaków. Według „Przewodnika statystyczno-geograficznego” K. Orzechowskiego z 1872 r. (dane z 1870 r.) Roztokę zamieszkiwało 196 mieszkańców, zajmowała obszar 328 mórg (morga – 0,56 ha), w tym grunty orne 101 mórg, 164 morgi zajmowały łąki i ogrody, a pastwiska 63 morgi. Obszar dworski liczył 3565 mórg lasów, 13 mórg łąk, 2 morgi pastwisk i morgę roli. Wedle ówczesnej terminologii obszar gminy zaliczano do terenów "o przeważającem gospodarstwie leśnem tudzież chów bydła, uprawa żyta i owsa". Mieszkańcy należeli do parafii w Barcicach (parafia w Rytrze powstała w 1931). Do sądu powiatowego i notariusza udawali się do Starego Sącza. Urzędy powiatowe i sąd obwodowy, urząd podatkowy znajdowały się w Nowym Sączu. Pocztę mieli w Starym Sączu (poczta w Rytrze powstała dopiero w 1888 r.).
Lasy w Roztoce (dawniej lasy kameralne) w 1870 r. Należały do "Towarzystwa dla produkcyi leśnej" w Wiedniu. Następnie nabył je baron Johann Freiherr von Liebieg junior (1836–1917) z Reichenberga (obec. Liberec w Czechach). W 1906 r. kupił je hrabia Dominik Potocki z Bobrownik koło Tarnowa za 2,16 mln koron austriackich. Dwa lata później za 5 mln koron sprzedaje je Niemcowi z Westfalii Gustawowi Linnartzowi. Od 3 września 1916 do 1 marca 1945 roku stanowiły własność hrabiego Adama Stadnickiego (majątek Nawojowa – Rytro – Szczawnica) z Nawojowej. Zimą 1937 roku podczas miesięcznego pobytu w Krynicy holenderskiej księżnej Juliany ze świeżo poślubionym mężem księciem Bernardem, w tutejszych lasach hrabia Stadnicki wydał na ich cześć polowanie (27 stycznia 1937).
Polowania dla różnych rodzaju dygnitarzy partyjnych i państwowych kontynuowano też po upaństwowieniu tych lasów. W lasach tych znajdowało się ponad 20 polan należących do mieszkańców Rytra i Roztoki. Na kilku polanach wysoko położonych znajdowały się gospodarstwa. I tak na polanie Jasionowa – 2 gospodarstwa (Gondek, Maślanka), na Kanarkówce jedno (Lisowski), Jaworzyna Wielka jedno (Gawlak), na Magorzycy jedno (Chałas), na Koniecznej nawet 5 (wymienione za czasów hrabiego Stadnickiego na grunty w Przysietnicy), Maćkowska dwa (Padula i Kulig). Ostatnim gospodarującym na Kicorze był p. Wojciech Buczek zmarły w marcu 2012 r. (w wieku 98 lat). Jeszcze dzisiaj na opuszczonych polanach można spotkać resztki zabudowań – kamienne fundamenty, piwnice, zdziczałe drzewa owocowe. Większość polan została zasadzona i po niektórych nie ma już śladu. W lipcu 1906 r. rozpoczął się tutaj zorganizowany ruch turystyczny (pierwsza wycieczka Towarzystwa Turystycznego z Nowego Sącza), co upamiętnia pomnik w dolinie Wlk. Roztoki.
Działania wojenne pierwszej wojny nie objęły tych terenów. Wojska rosyjskie dotarły w listopadzie 1914 r. do Barcic, tu zostały zatrzymane a w grudniu odrzucone na wschód. W niepodległej II RP Roztoka utrzymała status gminy do 1934 r. Po reformie została gromadą gminy zbiorowej Piwniczna-Wieś. Według danych z 1930 r. Roztoka liczyła 269 osób. Mieszkał tu jeden Żyd – Aron Żorn, prowadzący tu trafikę. Jego dzieci jeszcze przed wojną wyjechały do Palestyny. Od 1 lipca 1922 r. organizowano tu obozy letnie przysposobienia rezerw, a później Przysposobienia Wojskowego i Wychowania Fizycznego. W 1937 r. wspólny obóz polsko-rumuński wizytował tu ks. Michał Rumuński (24 lipca 1937 r.), późniejszy król Rumunii (1940–1947).
Okupacja niemiecka trwała tu od 4 września 1939 r. do 23 stycznia 1945 r. Wojna przyniosła z sobą biedę, głód, choroby. Największa śmiertelność panowała w latach 1942 i 1943. W stosunku do okupanta mieszkańcy wykazywali różne postawy: od gorliwej współpracy po udział w ruchu oporu. Warunki terenowe, zwarte kompleksy leśne, wysoko w górach położone osiedla stwarzały warunki do prowadzenia działań partyzanckich. Działały tu oddziały Batalionów Chłopskich, Armii Krajowej, a od 1944 partyzanci radzieccy. Grasowali tutaj też zgrywających się na partyzantów zwykli rabusie (miejscowi), rabujący wszystko co miało jakąkolwiek wartość. Patronem ryterskiej szkoły podstawowej jest roztoczanin Stefan Pawlik ps. "Puszczyk", żołnierz AK poległy w 21 stycznia 1945 r. wzbudzający w czerwcu 2008 sporo kontrowersji (współpraca z partyzantami radzieckimi) podczas przekazywania szkole sztandaru.
Pamiątką tamtych lat są pomniki poświęcone partyzantom. W dolinie Wielkiej Roztoki za leśniczówką, w bloku piaskowca jest stylizowany na obelisk, pomnik "Partyzantom Ziemi Sądeckiej" odsłonięty w 1966 r. Na polanie Konieczna, we wrześniu 1976 r. wzniesiono pomnik o konstrukcji metalowej w kształcie skrzydeł (obecnie zniszczony) a w 1971 roku mały obelisk informujący o śmierci w tym miejscu 3 partyzantów.
W minionej epoce organizowane były na Koniecznej rocznicowe uroczystości ku czci partyzantów polskich i radzieckich. Wytyczono nawet specjalny szlak turystyczny prowadzący na Halę Konieczna.
Wybudowana w dolinie Małej Roztoki w 1950 r. kapliczka(z cegieł pozostałych po wysadzonym ryterskim tartaku) pod wezwaniem MB Królowej Polski (ostatnio odnowiona i poświęcona 3 maja 2008) też upamiętnia wojenne wydarzenie (wdzięczność za ocalenie życia podczas niemieckiej obławy na partyzantów). Po II wojnie w 1947 r. po kilka rodzin tutejszych wyjechało na tereny połemkowskie (Jastrzębik koło Muszyny) i tzw. Ziemie Odzyskane (Dolny Śląsk). Dzięki staraniom ks. Józefa Woźniackiego, od 1953 r. Siostry Felicjanki mają tu swoją placówkę. (Dom lokalny śś. Felicjanek pw. MB Dobrej Rady, Roztoka Ryterska 10).
Roztoka skorzystała dużo podczas tzw. eksperymentu sądeckiego w latach 1958–1964. Wieś zelektryfikowano (zdarzały się przypadki oporu gospodarzy przed przyjęciem "prądu"), pobudowano asfaltowe drogi. Upaństwowione lasy i zakłady przemysłowe Nowego Sącza, Starego Sącza, Piwnicznej, ośrodki wypoczynkowe dawały zarobek mieszkańcom wsi. Od 1954 do 1972 Roztoka jako gromada podlegała Prezydium Gromadzkiej Rady Narodowej w Rytrze. Kolejna reforma administracyjna: to status sołectwa Miasta i Gminy Piwniczna. Od 1994 r. jest sołectwem reaktywowanej gminy Rytro. Ostatnie lata to telefonizacja, budowa wodociągu, kanalizacja. Równocześnie zanikają tradycyjne zajęcia mieszkańców, (rolnictwo, hodowla), młodzież wyjeżdża za granicę w poszukiwaniu pracy, brak tu jakiejkolwiek instytucji kulturalnej. Być może otwarty w 2006 r. ośrodek narciarsko-rekreacyjny Ryterski Raj wymusi potrzebne zmiany.
Dolinę Roztoki rozpropagowała Maria Kownacka (przebywała w Rytrze w latach 1955–1958) książką "Rogaś z Doliny Roztoki" (1957).
Wieś nie posiadała i nie posiada herbu. W czasach autonomii galicyjskiej gmina posługiwała się okrągłą pieczęcią napisową "Zwierzchność Gminna. Rostoka ad Rytro".
Demografia.
Ludność według spisów powszechnych, w 2009 według PESEL.
Linki zewnętrzne.
https://web.archive.org/web/20160304113316/http://www.mapywig.org/m/WIG_maps/series/025K/P51-S31-B_ROZTOKA_RYTERSKA_WT_1936.jpg Mapa topograficzna z 1936 r.

</doc>
<doc id="375779" url="https://pl.wikipedia.org/wiki?curid=375779" title="Roztoka Wielka">
Roztoka Wielka

Roztoka Wielka (j. łemkowski Розтока Велика) – wieś w Polsce położona w województwie małopolskim, w powiecie nowosądeckim, w gminie Łabowa.
W latach 1975–1998 miejscowość administracyjnie należała do województwa nowosądeckiego.
Demografia.
Ludność według spisów powszechnych, w 2009 według PESEL.
Zabytki.
We wsi znajduje się dawna drewniana cerkiew greckokatolicka z 1819 r. z niemal pełnym wyposażeniem. Dzisiaj pełni funkcję kościoła rzymskokatolickiego.

</doc>
<doc id="375780" url="https://pl.wikipedia.org/wiki?curid=375780" title="Roztoki Dolne">
Roztoki Dolne

Roztoki Dolne (daw. "Rostoki Dolne") – wieś w Polsce położona w województwie podkarpackim, w powiecie leskim, w gminie Baligród.
Wieś była w posiadaniu Mikołaja Herburta Odnowskiego około roku 1539. Wieś prawa wołoskiego w latach 1551-1600, położona w ziemi sanockiej województwa ruskiego. W połowie XIX wieku właścicielami posiadłości tabularnej Rostoki byli spadkobiercy Onufrego Truskolaskiego. Późniejszym właścicielem był Franciszek Truskolaski (zm. 1894).
W latach 1975–1998 miejscowość administracyjnie należała do województwa krośnieńskiego.

</doc>
<doc id="375781" url="https://pl.wikipedia.org/wiki?curid=375781" title="Roztropice">
Roztropice

Roztropice (niem. "Rostropitz") – wieś w Polsce położona w województwie śląskim, w powiecie bielskim, w gminie Jasienica, na Śląsku Cieszyńskim. Powierzchnia sołectwa wynosi 576,1 ha, a liczba ludności 719, co daje gęstość zaludnienia równą 124,8 os./km².
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Rotropiz". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Według austriackiego spisu ludności z 1900 w 61 budynkach w Roztropicach na obszarze 575 hektarów mieszkało 432 osób, co dawało gęstość zaludnienia równą 75,1 os./km². z tego 327 (75,7%) mieszkańców było katolikami, 96 (22,2%) ewangelikami a 9 (2,1%) wyznawcami judaizmu, 417 (96,5%) było polsko- a 9 (2,1%) niemieckojęzycznymi. Do 1910 roku liczba mieszkańców wzrosła do 441 osób, z czego 340 (77,1%) było katolikami, 98 (22,2%) ewangelikami a 3 żydami, 433 (98,2%) polsko- a 8 (1,8%) niemieckojęzycznymi.
W latach 1975–1998 miejscowość położona była w województwie bielskim.
Religia.
W miejscowości znajduje się rzymskokatolicka kapliczka pw. Najświętszego Serca Pana Jezusa znajdująca się w granicach parafii św. Mikołaja w Pierśćcu.

</doc>
<doc id="375782" url="https://pl.wikipedia.org/wiki?curid=375782" title="Roztropna">
Roztropna

Roztropna – wieś w Polsce położona w województwie mazowieckim, w powiecie sochaczewskim, w gminie Nowa Sucha.
W latach 1975–1998 miejscowość administracyjnie należała do województwa skierniewickiego.

</doc>
<doc id="375783" url="https://pl.wikipedia.org/wiki?curid=375783" title="Roztworów">
Roztworów

Roztworów – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.

</doc>
<doc id="375784" url="https://pl.wikipedia.org/wiki?curid=375784" title="Roztylice">
Roztylice

Roztylice – wieś w Polsce, położona w województwie świętokrzyskim, w powiecie ostrowieckim, w gminie Waśniów. 
Wieś jest siedzibą sołectwa "Roztylice", w skład którego wchodzą również miejscowości Nagorzyce i Witosławice.
W latach 1975–1998 miejscowość administracyjnie należała do województwa kieleckiego.
Na południe od wsi położona jest Góra Witosławska oraz rozciąga się rezerwat przyrody Małe Gołoborze.
Zabytki.
Drewniana kaplica pw. Zesłania Świętego Ducha, na Górze Witosławskiej, z końca XVIII w., rozbudowana w 1830, wpisana do rejestru zabytków nieruchomych (nr rej.: A.627 z 19.06.1958 i z 14.01.1972).

</doc>
<doc id="375785" url="https://pl.wikipedia.org/wiki?curid=375785" title="Rozumice">
Rozumice

Rozumice (, ) – wieś położona w województwie opolskim, w powiecie głubczyckim, w gminie Kietrz.
Nazwa.
Miejscowość została zanotowana w roku 1335 w zlatynizowanej formie jako "Resenitz", w 1377 "Rosenicz", w 1430 "Rosumicz", w 1612 "Rosnitz". Nazwa miejscowości jest nazwą patronimiczną pochodzącą od imienia rodowego "Rozum" z końcówką "-ice". W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod nazwą "Rosumic" oraz zgermanizowaną "Rösnitz".
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Pierwsza historyczna wzmianka Rozumic jest z 1335 roku, kiedy należała do księstwa raciborsko-opawskiego. Nazwa jest pochodzenia słowiańskiego jednak możliwe że od średniowiecza zamieszkała była przez przybyszów z Frankonii, gdyż miejscowy dialekt wykazywał później duże podobieństwo do dialektu Górnej Frankonii. Wiadomo że osadnictwo niemieckie pojawiło się w okolicy być może już w 1230 roku (sam Kietrz). Kościół wzmiankowano w 1430. Po wojnach śląskich znalazła się w granicach Prus i powiatu głubczyckiego. Pierwotnie była zamieszkała również przez tzw. Morawców, jeszcze w XVII wieku językiem kazań był język morawski (gwary laskie).
W 1523 księstwo karniowskie zostało zakupione przez Jerzego Hohenzolerna, który wprowadził wyznanie luterańskie, którego obecność w Rozumicach była potwierdzona w źródłach w 1577 a dominowało do 1946.
W granicach Polski od końca II wojny światowej. W 1945 roku stacjonowała tu strażnica Wojsk Ochrony Pogranicza. W 1946 roku miejscowa ludność zostaje wysiedlona, a nieliczni pozostali tu ewangelicy uczęszczali do ewangelickiego kościoła w Ściborzycach Wielkich. Osiedleni tu z Kresów Wschodnich obecni mieszkańcy utrzymują kontakty z dawnymi mieszkańcami wsi.

</doc>
<doc id="375786" url="https://pl.wikipedia.org/wiki?curid=375786" title="Rozwadówka-Folwark">
Rozwadówka-Folwark

Rozwadówka-Folwark – wieś w Polsce położona w województwie lubelskim, w powiecie bialskim, w gminie Sosnówka.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo.

</doc>
<doc id="375787" url="https://pl.wikipedia.org/wiki?curid=375787" title="Rozwady (województwo mazowieckie)">
Rozwady (województwo mazowieckie)

Rozwady – wieś w Polsce położona w województwie mazowieckim, w powiecie przysuskim, w gminie Gielniów.
W latach 1975–1998 miejscowość administracyjnie należała do województwa radomskiego.
W Rozwadach znajduje się Szkoła podstawowa oraz straż pożarna. Istnieje również koło gospodyń wiejskich.
Wierni kościoła rzymskokatolickiego należą do parafii bł. Władysława z Gielniowa w Gielniowie.

</doc>
<doc id="375788" url="https://pl.wikipedia.org/wiki?curid=375788" title="Rozwadza">
Rozwadza

Rozwadza (niem. "Annengrund") – wieś w Polsce położona w województwie opolskim, w powiecie krapkowickim, w gminie Zdzieszowice.
Od 1950 r. miejscowość administracyjnie należy do województwa opolskiego.
Nazwa.
Po raz pierwszy nazwę zanotowano w 1302 roku w bulli papieża Bonifacego VIII jako "Rosvatzha" lub "Rozwadze".
Papież nałożył na wieś Rosvatzha dziesięcinę na rzecz klasztoru Cystersów w Gemelnitz (dawna nazwa dzisiejszej Jemielnicy). Nazwa pojawia się także w kronice cystersów z Jemielnicy z 1282 roku. Nazwa miejscowości pochodzi najprawdopodobniej od staropolskiego imienia Rozwad.
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Rozwadza" oraz niemiecką "Rozwadze". W okresie narodowego socjalizmu w latach 1936-1945 w ramach akcji germanizacji nazw zmieniono nazwę miejscowości na nową, niemiecką "Annengrund".
Historia.
Do 1816 roku Rozwadza należała do powiatu prudnickiego. W związku z reformą administracyjną, w 1816 Rozwadza została odłączona od powiatu prudnickiego i przyłączona do strzeleckiego. W 1910 roku 1241 mieszkańców mówiło w języku polskim, 8 w językach polskim i niemieckim, natomiast 46 osób posługiwało się jedynie językiem niemieckim. W wyborach komunalnych w listopadzie 1919 roku 198 głosów oddano na kandydatów z list polskich, którzy zdobyli łącznie 6 z 9 mandatów. Podczas plebiscytu w 1921 roku we wsi uprawnionych do głosowania było 899 mieszkańców (w tym 160 emigrantów). Za Polską głosowało 340 osób, za Niemcami 542 osób. W 1920 r. mieszkańcy założyli tu oddział Towarzystwa Gimnastycznego „Sokół”.
W czasie trwania III powstania śląskiego, 9 maja 1921 roku wieś została zdobyta przez baon strzelecki Pawła Dziewiora, przy współdziałaniu baonu kozielskiego Leonarda Krukowskiego. Po zaciętych walkach, kiedy miejscowość przechodziła z rąk do rąk, ostatecznie 21 maja została opanowana przez siły niemieckie. Próba polskiego kontrataku została 23 maja rozbita w Zdzieszowicach.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="375789" url="https://pl.wikipedia.org/wiki?curid=375789" title="Rozwarowo">
Rozwarowo

Rozwarowo – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1975–1998 miejscowość administracyjnie należała do województwa szczecińskiego.
Obszar miejscowości został włączony do obszaru specjalnej ochrony ptaków Bagna Rozwarowskie.

</doc>
<doc id="375790" url="https://pl.wikipedia.org/wiki?curid=375790" title="Rozwarzyn">
Rozwarzyn

Rozwarzyn (za II RP "Rozważyn") – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 232 mieszkańców. Jest piętnastą co do wielkości miejscowością gminy Nakło nad Notecią.
II wojna światowa.
W październiku 1939 miejscowi Niemcy zrzeszeni w szeregach paramilitarnego Selbstschutzu zamordowali w pobliskim Polichnie 18 mieszkańców Rozwarzyna.

</doc>
<doc id="375791" url="https://pl.wikipedia.org/wiki?curid=375791" title="Rozworzyn">
Rozworzyn

Rozworzyn – wieś w Polsce położona w województwie łódzkim, w powiecie brzezińskim, w gminie Brzeziny.
Wieś kapituły katedralnej gnieźnieńskiej w ziemi rawskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego.

</doc>
<doc id="375792" url="https://pl.wikipedia.org/wiki?curid=375792" title="Rozwozin">
Rozwozin

Rozwozin – wieś w Polsce, położona w województwie mazowieckim, w powiecie żuromińskim, w gminie Żuromin.
Do 1954 roku istniała gmina Rozwozin. W latach 1975–1998 wieś administracyjnie należała do województwa ciechanowskiego.
Wierni Kościoła rzymskokatolickiego należą do parafii św. Floriana w Poniatowie.

</doc>
<doc id="375793" url="https://pl.wikipedia.org/wiki?curid=375793" title="Roździn">
Roździn

Roździn – wieś w Polsce położona w województwie łódzkim, w powiecie bełchatowskim, w gminie Kluki.
Wieś arcybiskupstwa gnieźnieńskiego w powiecie piotrkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa piotrkowskiego. Pierwsza wzmianka o wsi pojawia się w 1514 roku. Co roku we wsi świętuje się urodziny Roździna.

</doc>
<doc id="375795" url="https://pl.wikipedia.org/wiki?curid=375795" title="Rożno-Parcele">
Rożno-Parcele

Rożno-Parcele (do 1 stycznia 2007 Roźno) – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.

</doc>
<doc id="375796" url="https://pl.wikipedia.org/wiki?curid=375796" title="Roźwienica">
Roźwienica

Roźwienica – wieś w Polsce położona w województwie podkarpackim, w powiecie jarosławskim, siedziba gminy Roźwienica.
W latach 1975–1998 miejscowość administracyjnie należała do województwa przemyskiego.
Historia.
Pierwsza pisana wzmianka o Roźwienicy (Rozdwienicy) pochodzi z 1387 roku, kiedy to król Władysław Jagiełło ofiarował za zasługi we wprowadzeniu go na polski tron Janowi z Tarnowa miasto Jarosław wraz z zamkiem i districtus iaroslaviensis. Jedną z miejscowości jakie obejmował ten obszar była Roźwienica. Darowiznę tę potwierdziła w 1393 roku podobnym dokumentem królowa Jadwiga. Jednak rodowód wsi jest starszy, miejscowość najpewniej założono w czasie akcji kolonizacyjnej Rusi Halickiej (Czerwonej), przeprowadzonej przez Kazimierza Wielkiego, a więc w połowie XIV wieku. Od możnej rodziny Leliwitów Tarnowskich w lenno miejscowość otrzymał Jan Gołuchowski. Na terenie Rusi Czerwonej lenno nazywane jest maństwem, a lennicy manami. Naczelnym obowiązkiem manów była służba wojskowa, każdy lennik musiał stawiać się na każde wezwanie seniora osobiście i zazwyczaj z jednym zbrojnym. W 1440 roku Jan z Jarosławia uwolnił od obowiązku służby wojskowej Jana Gołuchowskiego, mana ze wsi Roźwienica. Nie wiemy, jakie okoliczności zadecydowały o tym postanowieniu, a że był to przypadek odosobniony należy wnioskować, iż Gołuchowski musiał bardzo przysłużyć się swemu seniorowi. Przypuszcza się, że z jego inicjatywy w pierwszej połowie XV wieku powstała na gruntach Roźwienicy Wola, zwana później Roźwienicką, z czasem przekształcona w odrębną wieś. Roźwienicę po Janie odziedziczył jego najmłodszy syn Jakub, który w aktach występuje jako Gołuchowski bądź jako Roźwienicki, man Roźwienicy i Woli Roźwienickiej. Wieś pozostała własnością tej rodziny aż do XVI wieku. W 1444 roku Roźwienica została wyceniona na 500 grzywien, co wskazuje na to, że wieś albo była niewielka, albo goiła rany po „jakiś” poważnych zniszczeniach. W tym samym czasie biedniejsza część Rokietnicy – Wola została sprzedana za 1000 grzywien. Początkiem XVI wieku (1507 r.) w Roźwienicy wzmiankowana jest cerkiew. Świątynia została spalona w czasie najazdów tatarskich z lat 1623–1624, następnie odbudowana i ponownie zniszczona w czasie wojen z połowy XVII wieku.
Według spisu podatkowego z 1628 roku Roźwienica posiadała 15 ¼ zagospodarowanych łanów kmiecych, podatek płaciło 9 zagrodników i 4 komorników posiadających bydło i 9 bez bydła. We wsi znajdowała się cerkiew, która na swoje utrzymanie posiadała na swoje utrzymanie bliżej nie określony nadział ziemi, ponieważ w źródłach wymieniany jest opodatkowany pop. Miejscowość w 1628 roku należała do Macieja Stanisława Drohojowskiego (zmarł w 1652 roku), ale puszczona była w dzierżawę Hermolausowi, Spytkowi, Wojciechowi i Władysławowi Jordanom Sytuacja gospodarcza Roźwienicy w 1651 roku nie zmieniła się ze stanem z 1628 roku, zamieszkał jedynie 1 rzemieślnik, zapewne zaspokajający potrzeby wsi oraz podróżnych. W 1658 roku w spisie nie zanotowano żadnej informacji dotyczącej Roźwienicy. Należy przypuszczać, że wieś została dotkliwie spustoszona w czasie niszczących wojen z drugiej połowy XVII wieku. Przypuszczalnie taki stan utrzymywał się aż do drugiego dziesięciolecia XVIII wieku. Potwierdza to rejestr pogłównego z 1674 roku, Roźwienica razem z Wolą Roźwienicką zapłaciła tylko 36 florenów podatku, podczas gdy same Rudołowice 43 floreny. W tym okresie wieś należała do Felicjana i Rafała Grochowskich oraz Wapowskich. Również w rewizji generalnej ziemi przemyskiej z 1713 roku Roźwienica została wymieniona z Rudołowicami, co oznacza, iż obie miejscowości należały do tego samego właściciela. Razem miejscowości liczyły 56 chałup, mieszkało tam 7 kmieci gospodarujących na łanie ziemi, 22 kmieci półłanowych, 20 zagrodników i 10 chałupników, 6 chałup należało do plebanii w Rudołowicach.
Około połowy wieku XIX wieś przeszła w posiadanie Tomasza Górskiego. W rękach tej rodziny Roźwienica pozostała aż do wybuchu pierwszej wojny światowej. Słownik geograficzny Królestwa Polskiego i innych krajów słowiańskich wymienia Roźwienicę jako wieś w powiecie jarosławskim w lekko sfałdowanej równinie wzniesionej 248 m n.p.m. przy drodze z Jarosławia do Pruchnika. Parafia rzymskokatolicka w Rudołowicach, greckokatolicka w Pełnatyczach. Ludność: 238 wyznania rzymskokatolickiego, 134 grekokatolików i 19 izraelitów, domów 74. Szkołę założono 24 maja 1874 roku jako etatową, publiczną jednoklasową. W 1902 roku w drewnianym budynku szkoły uczyło się 85 osób, a nauczycielem w tym czasie Antoni Wiceniak. Bibliotekę założono dwa lata później, początkowo liczyła 183 książki. W stosunku do danych Słownika geograficznego (około 1880) Roźwienica w 1902 roku liczyła 93 domy i 598 osób, w tym 5 domów i 97 osób należało do dworu, którego przełożonym był Władysław Górski. 29 września 1907 r. Jadwiga Poleska sprowadziła do Roźwienicy siostry służebniczki w celu zorganizowania i prowadzenia ochronki. Po II wojnie placówkę zlikwidowano. Ochotnicza Straż Pożarna została założona w 1910 roku. Mniej więcej w tym czasie Roźwienica liczyła 598 osób
Pośrodku wsi na lekkiej wyniosłości dawny pałac, zbudowany w XIX wieku, obecnie siedziba Urzędu Gminy, starannie odrestaurowany w latach 1975–1980. W otoczeniu dobrze zachowany park krajobrazowy założony w miejscu starszego, XVIII – wiecznego, geometrycznie rozplanowanego ogrodu. Ogrody krajobrazowe, dominujące dziś w całym układzie przestrzennym, pochodzą z początków XX wieku. Centralne miejsce zajmuje duży, murowany pałac z końca XIX wieku oraz rozległa łąka kwietna na osi frontowej elewacji dworu. Zachowane są dwa główne wjazdy: jeden paradny, od strony drogi pruchnickiej, prowadzącej do podjazdu pod dwór i gazon centralny, drugi, gospodarczy, od majdanu i głównej drogi prowadzącej na folwark. Zbiorowiska roślinne mają charakter wysokich drzewostanów. Zbliżone są swoim składem fitosocjologicznym do grądów. Składają się głównie z dębu, brzozy, lipy, jesionu i buka. W najbliższym otoczeniu dworu rosną: dąb błotny, cyprysiki, żywotniki, platany, iglicznia trócierniowa, orzechy czarne i sosny wejmutki. Są też prastare lipy i topole białe. Uroku Roźwienicy dodają również zabytkowe kapliczki i domy z przełomu XIX i XX wieku.

</doc>
<doc id="375797" url="https://pl.wikipedia.org/wiki?curid=375797" title="Rożce">
Rożce

Rożce – wieś w Polsce położona w województwie mazowieckim, w powiecie grójeckim, w gminie Belsk Duży.
W latach 1975–1998 miejscowość administracyjnie należała do województwa radomskiego.
Linki zewnętrzne.
 

</doc>
<doc id="375798" url="https://pl.wikipedia.org/wiki?curid=375798" title="Rożdżałów">
Rożdżałów

Rożdżałów – wieś w Polsce położona w województwie lubelskim, w powiecie chełmskim, w gminie Chełm.
"Rozdzialowi dwa" były wsią starostwa chełmskiego w 1570 roku. W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Chełm. Według Narodowego Spisu Powszechnego (III 2011 r.) liczyła 389 mieszkańców i była 11. co do wielkości miejscowością gminy Chełm.
Historia.
Wieś notowana od roku 1434 jako Drozdzalow (nie ma jednak pewności co do tożsamości). W tymże roku mowa jest o Rożdzałowie Małym datowanym także w 1434 r.(Roczniki Ziemi Chełmskiej t. 3 s. 56), ten należał wówczas do Parafii Rzymskokatolickiej w Kumowie. Rożdzałów (Duży) występuje w dokumentach w 1471 r. Należał wówczas do Parafii Rzymskokatolickiej w Chełmie.(Roczniki Ziemi Chełmskiej t. 5 s. 52). W 1505 wieś występuje następnie jako – Roszdzylow duplici (z łac. podwójny). Według rejestru poborowego z 1531 r. – wieś należała do Parafii Rozesłania Apostołów w Chełmie. W okresie zaborów, miejscowość wchodziła w skład dóbr rządowych. Według danych ze Słownika geograficznego Królestwa Polskiego w 1827 r. istniało tutaj 49 domów, szkoła początkowa i mieszkało 310 mieszkańców. W 1862 r. na gruntach Rożdżałowa powstała kolonia niemiecka (osadników sprowadzono bezpośrednio z Niemiec). Na potrzeby kolonistów w 1871 r. powstała kaplica i szkoła. W 1900 r. wszyscy koloniści przenieśli się do Bukowy Małej (obecnie w Gminie Sawin). W ramach uwłaszczenia znaczna część dóbr rozparcelowano pośród chłopów.
W 1921 roku wydzielono z Rożdżałowa Łanowe Sołtysy. Od 1970 r. wyodrębnione ze wsi Rożdżałów na przestrzeni lat jednostki administracyjne przyjmują nazwy brzmiące – Rożdzałów-Kolonia, Rożdzałów Łanowy. Obecnie Rożdzałów i Rożdzałów-Kolonia.

</doc>
<doc id="375799" url="https://pl.wikipedia.org/wiki?curid=375799" title="Rożdżałów-Kolonia">
Rożdżałów-Kolonia

Rożdżałów-Kolonia – kolonia w Polsce położona w województwie lubelskim, w powiecie chełmskim, w gminie Chełm.
Miejscowość istnieje samodzielnie od 1970 r., wcześniej w 1961 r. występuje wspólnie z Rożdzałowem wsią. W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 65 mieszkańców i była 36. co do wielkości miejscowością gminy Chełm.

</doc>
<doc id="375800" url="https://pl.wikipedia.org/wiki?curid=375800" title="Rożdżały (województwo łódzkie)">
Rożdżały (województwo łódzkie)

Rożdżały – wieś w Polsce położona w województwie łódzkim, w powiecie sieradzkim, w gminie Warta.
W latach 1975–1998 miejscowość administracyjnie należała do województwa sieradzkiego.
We wsi, otoczony parkiem, dawny dwór Cieleckich zbudowany około 1900 r. We wnętrzu ocalał oryginalny kominek.
 przez Rożdżały przebiega Łódzka Magistrala Rowerowa.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="375801" url="https://pl.wikipedia.org/wiki?curid=375801" title="Rożenek">
Rożenek

Rożenek – wieś w Polsce położona w województwie łódzkim, w powiecie piotrkowskim, w gminie Aleksandrów.
W latach 1975–1998 miejscowość administracyjnie należała do województwa piotrkowskiego.
Kąpielisko gminne nad rzeką Czarna.
Wierni Kościoła rzymskokatolickiego należą do parafii św. Apostołów Piotra i Pawła w Dąbrowie nad Czarną.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="375802" url="https://pl.wikipedia.org/wiki?curid=375802" title="Rożenno">
Rożenno

Rożenno – wieś w Polsce położona w województwie wielkopolskim, w powiecie kaliskim, w gminie Brzeziny.
W latach 1975–1998 miejscowość administracyjnie należała do województwa kaliskiego.

</doc>
<doc id="375803" url="https://pl.wikipedia.org/wiki?curid=375803" title="Rożki-Kolonia">
Rożki-Kolonia

Rożki-Kolonia ("do roku 1998 Różki-Kolonia") – wieś w Polsce położona w województwie lubelskim, w powiecie krasnostawskim, w gminie Żółkiewka.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Żółkiewka. Według Narodowego Spisu Powszechnego (III 2011 r.) wieś liczyła 298 mieszkańców.

</doc>
<doc id="375804" url="https://pl.wikipedia.org/wiki?curid=375804" title="Rożniatowice">
Rożniatowice

Rożniatowice – wieś w Polsce położona w województwie łódzkim, w powiecie bełchatowskim, w gminie Drużbice.
W latach 1975–1998 miejscowość administracyjnie należała do województwa piotrkowskiego.
W miejscowości istnieje kaplica pw. Świętych Apostołów Piotra i Pawła.
W latach 1940–1942 Niemcy systematycznie wysiedlali mieszkańców wsi, a gospodarstwa przydzielali kolonistom. Mieszkańców wywozili w okolice Krakowa, Pilzna, Radomia lub na roboty przymusowe do Niemiec. W latach 1940–1943 śmierć poniosło 16 mieszkańców wsi.

</doc>
<doc id="375805" url="https://pl.wikipedia.org/wiki?curid=375805" title="Rożniątów">
Rożniątów

Rożniątów (niem. "Rosniontau") – wieś w Polsce położona w województwie opolskim, w powiecie strzeleckim, w gminie Strzelce Opolskie.
Od 1950 r. miejscowość administracyjnie należy do województwa opolskiego.
W lipcu 1936 roku nazwę miejscowości zmieniono na "Kurzbach".
Historia.
W 1910 roku 419 mieszkańców mówiło w języku polskim, 26 w językach polskim i niemieckim, natomiast 19 osób posługiwało się jedynie językiem niemieckim. W wyborach komunalnych w listopadzie 1919 roku 68 głosów oddano na kandydatów z list polskich, którzy zdobyli łącznie 5 z 9 mandatów. Podczas plebiscytu w 1921 roku we wsi uprawnionych do głosowania było 284 mieszkańców (w tym 29 emigrantów). Za Polską głosowało 205 osób, za Niemcami 63 osoby. W ramach III powstania śląskiego miejscowość została zajęta 7 maja przez baon Karola Brandysa. 31 maja została opanowana przez Niemców podczas ofensywy na Strzelce. W wyniku kontrofensywy powstańców Rożniątów został odzyskany i znajdował się w rękach polskich do zakończenia zrywu.

</doc>
<doc id="375806" url="https://pl.wikipedia.org/wiki?curid=375806" title="Rożnica">
Rożnica

Rożnica – wieś w Polsce położona w województwie świętokrzyskim, w powiecie jędrzejowskim, w gminie Słupia.
W latach 1975–1998 miejscowość administracyjnie należała do województwa kieleckiego.
Historia.
Pierwsze wzmianki historyczne o tej miejscowości pochodzą z wieku XIV, kiedy to Rożnica była własnością syna wojewody sandomierskiego Mściwoja z Krzelowa, Mściwoja z Kwiliny i Rożnicy herbu Lis.
Według Waleriana Nekanda-Trepki w tej miejscowości w roku 1632 miała umrzeć niejaka Dębieńska przeżywszy 120 lat. 
W pierwszej połowie XIX wieku była tu gorzelnia, a majątek posiadał folwarki: Modlin (Podczarne) i Nową Wieś. Przez następne lata Rożnica była w rękach różnych właścicieli. Ostatnim z dziedziców był Antoni Badeni. Na cmentarzu kościelnym w Sędziszowie znajduje się jego nagrobek (zm. 1928) i jego żony, Petroneli z Kiełczewskich (zm. 1933). Majątek został rozparcelowany już podczas I wojny światowej.
Pałac w Rożnicy.
Pałac w Rożnicy powstał na wzór renesansowych włoskich willi w 1900 r., przy którym w latach 20. XX w. wzniesiono oficyny utrzymane w „stylu dworkowym”. Wybudowany jest na łagodnym wzniesieniu. Front budynku zwrócony jest na stronę południową. Po dziesięciu stopniach wchodzi się na taras, a nad tarasem jest balkon, wsparty na czterech kolumnach. Pałac liczy 43 pomieszczenia. W zachowanej gdzieś w starociach notatce niewiadomego pochodzenia można przeczytać „...piętrowy, z dachem łamanym w styl francuski, kryty gontem, z kaplicą, salą balową, z trzema tarasami. Na dole piękny hol sześcioboczny, z każdej ściany drzwi do jadalni, salonów, gabinetu i kancelarii. Piękne stiuki, kosztowne tapety, marmurowe kominki i posadzki z różnokolorowego drewna. W tym stanie budynek był jeszcze roku 1906”.
Pałac otoczony jest starym parkiem. Rosło tam dużo pięknych okazów drzew, ale podczas II wojny światowej część z nich zostało wyciętych przez Niemców.
W latach międzywojennych mieściła się w pałacu dwuletnia szkoła rolnicza. Praktykę rolniczą młodzież odbywała w tzw. resztówce, pozostałej po parcelacji dóbr ziemskich. Rożnica w tym czasie stała się ośrodkiem postępu i kultury rolniczej.
Podczas II wojny światowej pałac rożnicki był pod administracją niemiecką.
W okresie powojennym w pałacu mieściła się ponownie szkoła rolnicza z internatem, a w 1953 r. za sprawą wybitnego pedagoga i działacza kulturalno-oświatowego Waldemara Babinicza, przybyłego z pobliskich Pawłowic, powstało liceum kulturalno-oświatowe.
W kwietniu 1958 r. nastąpiło oficjalne reaktywowanie Uniwersytetu Ludowego w Rożnicy. I od tego momentu rozpoczął się najciekawszy okres w historii UL Ziemi Kieleckiej im. Stefana Żeromskiego. Częstymi gośćmi UL byli znakomici literaci, artyści i naukowcy. Pałac rożnicki gościł w swoich progach m.in. Juliana Przybosia, Władysława Broniewskiego, Stanisława Wygodzkiego, Igora Newerlego, Ernesta Brylla i wielu innych.
Waldemar Babinicz wraz z rodziną opuścił Rożnicę w 1968 r., a właściwie został z tej placówki usunięty. Przygotowywał bowiem wszechstronnie wykształconych ludzi kultury, a miał wychowywać tylko działaczy młodzieżowych.
W latach 70. w pałacu zorganizowano koszary wojskowe dla żołnierzy, uczestniczących w ostatniej wielkiej budowie PRL-u Linii Hutniczo-Siarkowej „LHS”.
W 1985 r. obiekt przekazano gminie. Pałac stał opustoszały i zniszczony. W 2000 r. gmina sprzedała prywatnemu nabywcy.
Zabytki.
Park pałacowy z I połowy XIX w., wpisany do rejestru zabytków nieruchomych.
Wierni kościoła rzymskokatolickiego należą do parafii św. Piotra i Pawła w Sędziszowie.

</doc>
<doc id="375807" url="https://pl.wikipedia.org/wiki?curid=375807" title="Rożnowa">
Rożnowa

Rożnowa – wieś w Polsce położona w województwie małopolskim, w powiecie wielickim, w gminie Wieliczka.
W latach 1975–1998 miejscowość administracyjnie należała do województwa krakowskiego.
Graniczy od południa z Pawlikowicami, od zachodu z Sierczą, od północy z Wieliczką, natomiast od wschodu graniczy z Mietniowem. Przez wieś prowadzi droga wojewódzka nr 964.
W 1311 roku król Władysław Łokietek pozbawił Jakuba i Paczolda wsi. Na przełomie XIV i XV w. w Rożnowej powstał folwark. Właścicielami wsi zostali Morsztynowie, byli wspólnoty braci polskich i założyli w Rożnowej zbór.
Najstarszym budynkiem jest drewniany dom z końca XIX w.

</doc>
<doc id="375808" url="https://pl.wikipedia.org/wiki?curid=375808" title="Rożnowice (województwo małopolskie)">
Rożnowice (województwo małopolskie)

Rożnowice (do 1948 Rozembark, następnie Rożanów) – wieś w Polsce, położona w województwie małopolskim, w powiecie gorlickim, w gminie Biecz. Leży w dolinie potoku Sitniczanka i na wznoszących się nad nią wzgórzach Pogórza Ciężkowickiego.
Integralne części wsi.
Oprócz części wsi wymienianych w TERYT mieszkańcy wyróżniają jeszcze przysiółek Fortepian.
Toponimia.
Pierwotna nazwa osady wzmiankowana w źródłach jako "Nemcyno" odczytywana była jako Niemściło, Nemcyno, Niemcyno, a nawet Niemieścino. Osadnictwo niemieckie, które wraz z sąsiadującą wówczas na wschodzie Binarową utworzyło wówczas niewielką wyspę językową, przyczyniło się do wyparcia starszej słowiańskiej nazwy nową niemiecką – Rosenberg "Różana Góra". Potem ta nazwa zmieniała się i nazywano je:
Nazwa ta została zmieniona na Rożnowice po II wojnie światowej, przez KUNM w 1947 roku. Był też krótki okres kiedy mówiono Różanowice.
Historia.
Pierwsza nazwa osady to "Niemcyno", o czym świadczy wzmianka w 1354: "Nemsyno, in qua hereditate locate sunt due villae, videlicet Rzepennyk et Rosumberk" (Nemcyno, na obszarze którego są/powstały dwie wsie: Rzepiennik i Rozembark). Wspominane przez Jana Długosza w Liber beneficiorum dioecesis Cracoviensis kościół i parafia w "Rozumberku", które wraz z miastem Biecz z okręgiem Wacław, król czeski i polski oddał biskupowi krakowskiemu Janowi Muskacie w zamian za wieś Kamienice nad Dunajcem (na obszarze którego powstał Nowy Sącz) już w roku 1303 w rzeczywistości dotyczyło właśnie "Nemcyno". Rozembark, jako wieś na prawie niemieckim (magdeburskim), która zastąpiło Nemcyno, powstała na podstawie przywileju króla Kazimierza Wielkiego, który rozgraniczył własności królewskie od dóbr klasztoru tynieckiego, trzy lata wcześniej (1351) dla Jana z Biecza (w literaturze często błędnie odczytywany jako przywilej lokacyjny wsi Sietnica).
W latach 1975–1998 miejscowość administracyjnie należała do województwa krośnieńskiego.
Zabytki.
Obiekty wpisane do rejestru zabytków nieruchomych województwa małopolskiego.
Parafia.
Parafia św. Andrzeja Apostoła, z murowanym kościołem pw. Matki Boskiej Fatimskiej należącej do dekanatu Biecz w diecezji rzeszowskiej. Do parafii tej należą jeszcze wierni z wsi: Racławice, Bugaj i Sitnica.

</doc>
<doc id="375809" url="https://pl.wikipedia.org/wiki?curid=375809" title="Rożnowo Łobeskie">
Rożnowo Łobeskie

Rożnowo Łobeskie (niem. "Rosenow") – wieś sołecka w Polsce położona w województwie zachodniopomorskim, w powiecie łobeskim, w gminie Łobez.
W latach 1975–1998 miejscowość administracyjnie należała do województwa szczecińskiego.

</doc>
<doc id="375810" url="https://pl.wikipedia.org/wiki?curid=375810" title="Rożnowo Nowogardzkie">
Rożnowo Nowogardzkie

Rożnowo Nowogardzkie – wieś w Polsce położona w województwie zachodniopomorskim, w powiecie goleniowskim, w gminie Maszewo.
W latach 1945-54 istniała gmina Rożnowo Nowogardzkie. W latach 1975–1998 miejscowość administracyjnie należała do województwa szczecińskiego.
We wsi kamienny kościół z pocz. XV wieku z drewnianą wieżyczką o dzwonowym hełmie, dobudowaną w XIX w. 

</doc>
<doc id="375811" url="https://pl.wikipedia.org/wiki?curid=375811" title="Rożny">
Rożny

Rożny – wieś w Polsce położona w województwie łódzkim, w powiecie radomszczańskim, w gminie Dobryszyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="375812" url="https://pl.wikipedia.org/wiki?curid=375812" title="Rożubowice">
Rożubowice

Rożubowice (w latach 1977–1981 Podgórze) – wieś w Polsce położona w województwie podkarpackim, w powiecie przemyskim, w gminie Przemyśl. Leży na prawym brzegu Wiaru.
W latach 1975–1998 miejscowość administracyjnie należała do województwa przemyskiego.

</doc>
<doc id="375813" url="https://pl.wikipedia.org/wiki?curid=375813" title="Rożyńsk">
Rożyńsk

Rożyńsk (lub "Różyńsk") (niem. "Rosinsko") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.
Od 1 stycznia 1973 do 30 czerwca 1976 roku istniała gmina Różyńsk, którą po zlikwidowaniu rozdzielono pomiędzy gminy: Ełk, Orzysz i Stare Juchy.
W miejscowości znajduje się filia szkoły podstawowej w Woszczelach, świetlica wiejska, kościół św. Brata Alberta, oraz działa stowarzyszenie "Szlakiem Druglina".
Wierni Kościoła rzymskokatolickiego należą do parafii NMP Wspomożenia Wiernych w Klusach.

</doc>
<doc id="375814" url="https://pl.wikipedia.org/wiki?curid=375814" title="Rożyńsk Wielki">
Rożyńsk Wielki

Rożyńsk Wielki (niem. "Groß Rosinsko") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Miejscowość jest siedzibą parafii rzymskokatolickiej, należącej do dekanatu Biała Piska, diecezji ełckiej.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Groß Rosinsko" została w 1938 r. zastąpiona przez administrację nazistowską sztuczną formą "Großfreiendorf".
Zobacz też.
Różyńsk Wielki, Rożyńsk, Różyńsk

</doc>
<doc id="375815" url="https://pl.wikipedia.org/wiki?curid=375815" title="Różynka">
Różynka

Różynka (niem. "Rosengarth") – wieś w Polsce położona w województwie warmińsko-mazurskim, w powiecie olsztyńskim, w gminie Świątki. Wieś znajduje się w historycznym regionie Warmia.
W latach 1975–1998 miejscowość administracyjnie należała do województwa olsztyńskiego.
Wieś położona w okolicy, charakteryzującej się różnorodnością form terenu i roślinność (tereny leśne Leśnictwa Różanka), które częściowo objęte są strefami ochrony. Szczególne walory podkreślają liczne gatunki roślin i zwierząt. Występują tu stanowiska orła bielika, bociana czarnego, żurawi, łabędzi, kaczek. Część południową porastają bory bagienne i torfowiska wysokie ze stanowiskami rosiczki i żurawiny.
Historia.
Wieś założona była przez wójta warmińskiego Brunona Lutra. Lokację potwierdził w 1359 r. biskup warmiński Jan Stryprock. Podwaliny pierwszego kościoła powstały prawdopodobnie w XIV w., jednak ten fakt nie został potwierdzony żadnym dokumentem. Wieś została zniszczona podczas wojny polsko-krzyżackiej 1519-1521.
Kościół.
Kościół pod wezwaniem św. Mateusza Apostoła powstał w 1604 r., natomiast konsekrował go 26 listopada 1606 r. biskup warmiński Szymon Rudnicki. Wieża kościelna pochodzi z XVIII w., a obecny dach wykonano po 1935 r., po spaleniu poprzedniego. W 1912 dobudowano do kościoła nowe prezbiterium z zakrystią oraz kruchtą.
Największym zabytkowym obiektem znajdującym się w Różynce jest późnogotycki kościół, murowany, orientowany, na rzucie prostokąta, z wydzielonym, trójbocznie zamkniętym prezbiterium dobudowanym wtórnie. Szczyt wschodni uskokowo-sterczynowy z blendami, analogiczny szczyt zachodni przesłonięty wieżą. Wieża na rzucie kwadratu, drewniana, konstrukcji słupowej, szalowana. Remont kapitalny w 2014 roku ze środków MKiDN. Wyposażenie kościoła nie jest skromne, większość malowideł (ściennych i sufitu) pochodzi z XIX w. Ciekawym elementem jest stary cmentarz z licznymi grobami, w większości niemieckimi, z ciekawą roślinnością wysoką (głównie gatunki buka, dębu, lipy czy klonu) oraz liczne kapliczki przydrożne, drewniane i żeliwne krzyże.
Demografia.
W 1656 r. na osiemdziesięciu włókach gospodarzyło ośmiu chłopów i dwóch sołtysów. W 1783 r. wieś liczyła 66 dymów. W 1818 r. zamieszkiwały ją 336 osoby, w 1939 – 766, a w 1998 – 262.
Bibliografia.
A. Boetticher IV
G. Dehio, E. Gall
KZS-ISPAN

</doc>
<doc id="375816" url="https://pl.wikipedia.org/wiki?curid=375816" title="Różyny">
Różyny

Różyny (niem. "Rosenberg") – wieś w Polsce położona w województwie pomorskim, w powiecie gdańskim, w gminie Pszczółki przy drodze krajowej nr 91 i na trasie linii kolejowej Gdańsk – Tczew – Bydgoszcz.
Transport publiczny jest obsługiwany przez Przewozy Regionalne (przystanek kolejowy Różyny) oraz linie autobusowe 3/803 (Gdańsk – Pszczółki) i 50 (Gdańsk – Tczew).
W latach 1945–1998 miejscowość należała do województwa gdańskiego. Siedziba klubu sportowego GLKS Różyny.
Miejscowość posługuje się swoim herbem, przedstawiającym w tarczy dzielonej w pas, w polu górnym niebieskim: 3 złote księżyce, w polu dolnym srebrnym: 3 czerwone róże.
Historia.
Pierwsze wzmianki o Różynach pochodzą z 1342 roku. Wieś została lokowana w 1347 na prawie chełmińskim. Aktu lokacji dokonał wielki mistrz krzyżacki Henryk Dusemer. Do 1454 była to własność krzyżacka wójtostwa tczewskiego, a następnie do 1773 Korony Polskiej. W latach 1773–1918 Różyny podlegały administracji zaboru pruskiego, w 1919 znalazły się na terenie Wolnego Miasta Gdańska, a 1 września 1939 wraz z nim zostały włączone do III Rzeszy. Wiosną 1945 roku Różyny po 172 latach znalazły się ponownie w Polsce.
Zabytki.
Według rejestru zabytków NID na listę zabytków wpisane są:
Kościół.
Pierwszy kościół w Różynach powstał dzięki oliwskim cystersom już w połowie XIV wieku; wtedy też powstała miejscowa parafia. W latach 1580-1596 kościół znajdował się w rękach protestantów, natomiast w 1614 stał się filialnym kościołem parafii katolickiej w Łęgowie, którym pozostawał aż do 1986 r. 
Obecny kościół pw. Świętego Wawrzyńca z 1746 zbudowany został z inicjatywy przeora oliwskiego Iwo Rowedera na fundamentach gotyckich w miejscu zrujnowanego kościoła drewnianego. Jest to budowla jednonawowa, z trójbocznie zamkniętym prezbiterium, które przykrywa drewniany strop z ażurowymi wspornikami pod belkami. Zachowało się barokowe wyposażenie wnętrza, w tym: obraz Ukrzyżowania w ołtarzu głównym, rokokowa chrzcielnica, ambona, dwa ołtarze pochodzące prawdopodobnie z katedry oliwskiej – ołtarz boczny św. Bernarda z 1720 i ołtarz szafkowy z 1800, srebrny relikwiarz z relikwiami św. Wawrzyńca z XVIII wieku oraz jedyne zachowane organy znanego gdańskiego organmistrza Friedricha Rudolfa Dalitza z 1787 roku. W ołtarzu przy południowej ścianie znajduje się obraz przedstawiający opactwo oliwskie ze św. Bernardem z datą 1746, fundacji Iwo Rowedera. W murze kościelnym zachowała się kula armatnia z czasów kampanii napoleońskiej 1807 r. Obecnie parafia należy do dekanatu Pruszcz Gdański w archidiecezji gdańskiej.
Na terenie przykościelnym w 2020 roku objęto ochroną jako pomniki przyrody dwa kasztanowce: "Laurencjusz" o obwodzie 316 cm oraz "Wawrzyniec" o obwodzie 325 cm.

</doc>
<doc id="375817" url="https://pl.wikipedia.org/wiki?curid=375817" title="Rożyńsk Wielki (powiat ełcki)">
Rożyńsk Wielki (powiat ełcki)

Rożyńsk Wielki (niem. "Gross Rosinsko") – wieś w Polsce położona w województwie warmińsko-mazurskim, w powiecie ełckim, w gminie Prostki.
Do 2005 roku wieś miała nazwę "Różyńsk Wielki".
Wieś leży nad rzeką Różynką.
Do 1954 r. była siedzibą gminy Różyńsk Wielki w powiecie piskim. W latach 1975–1998 miejscowość administracyjnie należała do województwa suwalskiego.
Najważniejszym zabytkiem jest neogotycki kościół z 1894 r. Był on zbudowany na miejscu starszego, drewnianego kościoła, wcześniej rozebranego. Ze starszej budowli zachował się późnorenesansowy ołtarz - obecnie znajduje się w skansenie w Olsztynku.
Historia.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV i XVI w. wieś wymieniana w dokumentach pod nazwami: "Roschinsken, Rosinschker, Rosisken". Prawdopodobnie także do tej wsi odnoszą się nazwy "Kusinen" i "Küstiwenn" (wśród nazwisk wolnych, zamieszkujących tę wieś wymieniane nazwiska "Kosβ" i "Kosch", być może od tych mieszkańców brała się ta nazwa, od nazwiska "Kos" powinna być więc nazywana "Kosinem, Kosowem").
Osada powstała przed wojną trzynastoletnią (1454-1466). Wieś służebna lokowana przez komtura "Zygfryda Flacha von Schwartzburga" w 1471 r., na 60 łanach na prawie magdeburskim, z obowiązkiem dwóch służb zbrojnych. Przywilej otrzymali: bracia "Maciej, Jerzy, Jan" i "Bartłomiej" oraz synowie ich siostry "Maciej, Paweł", a także jakiś "Jan" i "Paweł". 
Około 1550 r. powstała w Różyńsku parafia, początkowo z uposażeniem 3 łanów, później powiększono do czterech. Do parafii należały wsie i osady, położone we wschodniej części starosta piskiego, obejmując: Rogale Wielkie, Sokoły Jeziorne, Skrodzkie, Różyńsk Mały, Nowaki, Krzywińskie, Rakowo. Później do parafii w Różyńsku włączono także wsie: Karpin, Jebramki, Bzury i Olszewo a Rakowo przeniesiono do parafii w Drygałach.
Podczas akcji germanizacyjnej nazw miejscowych i fizjograficznych historyczna nazwa niemiecka "Gross Rosinsko" została w 1938 r. zastąpiona przez administrację nazistowską sztuczną formą "Grossfreiendorf".
Parafia św. Szczepana w Rożyńsku Wielkim.
Parafia należy do dekanatu Biała Piska. Parafię erygował 15 sierpnia 1982 r. ks. biskup Jan Obłąk, Biskup Warmiński. Od sierpnia 2005r do września 2018r. funkcję proboszcza parafii pełnił ks. mgr Marek Waluś. Od września 2018 r. Funkcję proboszcza parafii pełni ks. Marcin Oleksy
Do parafii należą miejscowości: Bzury, Ciernie, Czyprki, Dmusy, Dybowo, Dybówko, Guty Rożyńskie, Jebramki, Kibisy, Krzywińskie, Kurzątki, Marchewki, Nowaki, Olszewo, Rożyńsk Wielki, Sokoły Jeziorne, Taczki, Wojtele. 
W parafii ustanowiono dni odpustów: św. Szczepana (26 grudnia), Wniebowstąpienie, Narodzenie NMP.
Za renowację kościoła odpowiada Waldemar Pieńkowski.

</doc>
<doc id="375818" url="https://pl.wikipedia.org/wiki?curid=375818" title="Rubcowo">
Rubcowo

Rubcowo – wieś w Polsce położona w województwie podlaskim, w powiecie augustowskim, w gminie Płaska.
Wieś jest siedzibą sołectwa "Rubcowo" w którego skład wchodzą również miejscowości Ostryńskie i Trzy Kopce.
W latach 1975–1998 miejscowość administracyjnie należała do województwa suwalskiego.

</doc>
<doc id="375819" url="https://pl.wikipedia.org/wiki?curid=375819" title="Rucewko">
Rucewko

Rucewko – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.
Historia.
Dawniej nosiła nazwę Rzuczewo Małe, parafia Lisewo.
W latach 1560-1583 własność Piotra Sośnickiego (8 łanów, 10 zagród, 1 komornik, 2 rzemieślników).
Zabytki.
Według rejestru zabytków NID na listę zabytków wpisany jest zespół dworski, nr rej.: A/341/1-3 z 28.10.1992:

</doc>
<doc id="375820" url="https://pl.wikipedia.org/wiki?curid=375820" title="Ruchenka">
Ruchenka

Ruchenka – wieś w Polsce położona w województwie mazowieckim, w powiecie węgrowskim, w gminie Liw.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Najświętszej Maryi Panny Matki Kościoła w Ruchnej.

</doc>
<doc id="375821" url="https://pl.wikipedia.org/wiki?curid=375821" title="Ruchenna">
Ruchenna

Ruchenna – wieś w Polsce położona w województwie wielkopolskim, w powiecie kolskim, w gminie Koło.
Wieś królewska należąca do starostwa kolskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona 3 km na północ od centrum Koła przy drodze lokalnej z Borków do Czołowa. Bezpośrednio graniczy z miastem Koło.

</doc>
<doc id="375822" url="https://pl.wikipedia.org/wiki?curid=375822" title="Ruchna">
Ruchna

Ruchna – wieś w Polsce położona w województwie mazowieckim, w powiecie węgrowskim, w gminie Liw.
Do 1954 roku istniała gmina Ruchna. W latach 1975–1998 miejscowość administracyjnie należała do województwa siedleckiego.
Ruchna była częścią włości węgrowskiej, która należała do Radziwiłłów, w następnych latach władały nią inne możne rody: Ossolińscy, Stanisław Kicki, czy ród Łubieńskich.
Za czasów Stanisława Łubieńskiego powstał w Ruchnie wyjątkowy park dworski, zaprojektowany przez Waleriana Kronenberga.
Wieś jest siedzibą rzymskokatolickiej parafii Najświętszej Maryi Panny Matki Kościołaj.
Osoby związane z Ruchną.
W Ruchnie urodziła się matka Marii Curie Skłodowskiej. W Ruchnie mieszka znana tkaczka i artystka ludowa Małgorzata Pepłowska.

</doc>
<doc id="375823" url="https://pl.wikipedia.org/wiki?curid=375823" title="Ruchocice (wieś w województwie wielkopolskim)">
Ruchocice (wieś w województwie wielkopolskim)

Ruchocice – wieś w Polsce położona w województwie wielkopolskim, w powiecie grodziskim, w gminie Rakoniewice.
W okresie Wielkiego Księstwa Poznańskiego (1815–1848) miejscowość wzmiankowana jako Ruchocice należała do wsi większych w ówczesnym powiecie babimojskim rejencji poznańskiej. Ruchocice należały do rakoniewickiego okręgu policyjnego tego powiatu i stanowiły siedzibę majątku Ruchocice, który należał wówczas do Zastrowa. Według spisu urzędowego z 1837 roku Ruchocice liczyły 308 mieszkańców, którzy zamieszkiwali 32 dymy (domostwa).
W latach 1975–1998 miejscowość administracyjnie należała do województwa poznańskiego.
Urodził się tu Józef Marian Wojciechowski – dziennikarz, porucznik rezerwy Wojska Polskiego, ofiara zbrodni katyńskiej.

</doc>
<doc id="375824" url="https://pl.wikipedia.org/wiki?curid=375824" title="Ruchocin">
Ruchocin

Ruchocin – wieś w Polsce położona w województwie wielkopolskim, w powiecie gnieźnieńskim, w gminie Witkowo. W latach 1975–1998 miejscowość administracyjnie należała do województwa konińskiego.
Przez wieś przebiega droga wojewódzka nr 260.
Historia.
Ruchocin to wieś znana już w 1398 r. Nazwa miejscowości zmieniała się wraz z upływem lat: początkowo Ruchoczyno (1498 r.), następnie Ruchocino (1618–1620 r.), aż w końcu wieś przybrała nazwę Ruchocin.
Ruchocin jest połączeniem dwóch wsi: Ruchocina (niem. Neuzedlitz) i Lipie (niem. Lipe).
Folwark Lipie to istniejąca nadal, znajdująca się około 400 m na wschód od drogi Witkowo – Wólka (DW260), grupa zabudowań. Dwór Ruchocin znajdował się około 2 km na wschód od Lipie. W pobliżu dworu znajdował się park dworski, a zabudowania gospodarcze na wschód od dworu, w pobliżu lasu. Na północny wschód od dworu znajdowała się cegielnia i leśniczówka. Zabudowania obecnego Ruchocina położone wzdłuż drogi Witkowo – Wólka nie istniały w XIX w.
W Ruchocinie jest park dworski z licznymi stawami i drzewami ujętymi jako pomniki przyrody. W parku znajdują się pozostałości po dworze, droga brukowana (gościniec) z początku XX w., która jest zachowana w doskonałym stanie. Tuż obok parku znajdują się dwie zabytkowe stodoły. Jedna z nich jest pozostałością po zabudowie folwarcznej należącej do majątku Ruchocin. W XIX w. przez dłuższy czas istniała tu należąca do Gutowskich fabryka cygar. W tym czasie wielokrotnym gościem na dworze w Ruchocinie był Ignacy Baranowski. W okresie powstania styczniowego w Ruchocinie utworzono lazaret powstańczy.
We wsi znajdują się także dwa cmentarze (jeden choleryczny, drugi ewangelicki). Można również zobaczyć szkołę ewangelicką z 1866 roku. W czasie zaboru pruskiego, w Ruchocinie znajdował się duży dom dla sierot.
W latach 1815–1918 obowiązywała niemiecka nazwa wsi Neuzedlitz. 8 września 1872 r. w Ruchocinie urodził się Andrzej Prądzyński – księgarz, wydawca, działacz społeczny. 30 marca 1919 roku w Ruchocinie powstała Polska Szkoła Rolnicza, którą następnie przeniesiono do Witkowa.
Przez wieś przepływa Struga Bawół.
Linki zewnętrzne.
Zobacz też: Ruchocinek

</doc>
<doc id="375825" url="https://pl.wikipedia.org/wiki?curid=375825" title="Ruchocinek">
Ruchocinek

Ruchocinek – wieś w Polsce, położona w województwie wielkopolskim, w powiecie gnieźnieńskim, w gminie Witkowo.
W latach 1975–1998 miejscowość administracyjnie należała do województwa konińskiego.
Historia.
W XIX w. właścicielem wsi był Franciszek hr. Żółtowski. W Ruchocinku przed laty eksploatowano pokłady rudy darniowej, glinę i margiel wapienny. Działała też cegielnia.

</doc>
<doc id="375826" url="https://pl.wikipedia.org/wiki?curid=375826" title="Rucianka">
Rucianka

Rucianka – osada w Polsce położona w województwie warmińsko-mazurskim, w powiecie elbląskim, w gminie Młynary. Wieś jest siedzibą sołectwa "Rucianka", w którego skład wchodzi również miejscowość Nowe Sadłuki.
W latach 1975–1998 miejscowość administracyjnie należała do województwa elbląskiego.
 

</doc>
<doc id="375827" url="https://pl.wikipedia.org/wiki?curid=375827" title="Ruciany">
Ruciany

Ruciany – wieś w Polsce położona w województwie mazowieckim, w powiecie sokołowskim, w gminie Bielany. Leży nad Starą Rzeką.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="375828" url="https://pl.wikipedia.org/wiki?curid=375828" title="Ruczynów">
Ruczynów

Ruczynów – wieś w Polsce położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
W czasie okupacji niemieckiej mieszkająca we wsi rodzina Misztalów (Józefa, Wincenty, Stanisław) udzieliła pomocy Żydom Szymonowi, Jehoszule i Helenie Schmalholz. W 1998 roku Instytut Jad Waszem podjął decyzję o przyznaniu Józefie, Wincentemu i Stanisławowi tytułu Sprawiedliwych wśród Narodów Świata.

</doc>
<doc id="375829" url="https://pl.wikipedia.org/wiki?curid=375829" title="Ruda Białaczowska">
Ruda Białaczowska

Ruda Białaczowska – wieś w Polsce, położona w województwie świętokrzyskim, w powiecie koneckim, w gminie Gowarczów.
W latach 1975–1998 weś administracyjnie należała do województwa radomskiego.
Wierni kościoła rzymskokatolickiego należą do parafii Świętych Apostołów Piotra i Pawła w Gowarczowie.

</doc>
<doc id="375830" url="https://pl.wikipedia.org/wiki?curid=375830" title="Ruda-Bugaj">
Ruda-Bugaj

Ruda-Bugaj – wieś w Polsce położona w województwie łódzkim, w powiecie zgierskim, w gminie Aleksandrów Łódzki.
Historia.
Powstała prawdopodobnie w 2 połowie XIV wieku jako kolonia Ruda. Pierwsza wzmianka w źródłach pisanych o tej wsi pochodzi z 1444 r. W końcu XVIII wieku (od 1782 r.) była wraz z sąsiednią wsią Brużyca Wielka głównym w okolicy skupiskiem kolonistów z Niemiec wyznania ewangelickiego, którzy pod kierunkiem pastora Fryderyka Tuve w 1799 r. zbudowali tu drewniany zbór. Straciła znaczenie po założeniu miasta Aleksandrów Łódzki.
W latach 1975–1998 miejscowość administracyjnie należała do ówczesnego województwa łódzkiego.
Od października 2014 trwa spór mieszkańców Rudy Bugaj z władzami samorządowymi. Spór dotyczy utworzenia w pobliżu szkoły podstawowej i zabudowań schroniska dla zwierząt, które w ocenie mieszkańców negatywnie wpłynie na komfort życia. Decyzja dotycząca budowy schroniska w tej lokalizacji zapadła bez porozumienia z mieszkańcami wsi. We wsi działa Szkoła Podstawowa z oddziałami integracyjnymi im. Janusza Korczaka w Rudzie-Bugaj.

</doc>
<doc id="375831" url="https://pl.wikipedia.org/wiki?curid=375831" title="Ruda-Czernik">
Ruda-Czernik

Ruda-Czernik – wieś w Polsce położona w województwie mazowieckim, w powiecie wołomińskim, w gminie Strachówka.
W latach 1975–1998 miejscowość administracyjnie należała do województwa siedleckiego.
Przez miejscowość przepływa niewielka rzeka Osownica, dopływ Liwca.

</doc>
<doc id="375832" url="https://pl.wikipedia.org/wiki?curid=375832" title="Ruda Godowska">
Ruda Godowska

Ruda Godowska – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
Wieś wraz z Rudą Maciejowską stanowi sołectwo gminy Opole Lubelskie.

</doc>
<doc id="375833" url="https://pl.wikipedia.org/wiki?curid=375833" title="Ruda-Huta">
Ruda-Huta

Ruda-Huta – wieś w Polsce w województwie lubelskim, w powiecie chełmskim, w gminie Ruda-Huta. Leży w Obniżeniu Dubieńskim nad strugą Gdolanką, przy linii kolejowej Chełm – Włodawa. 
Miejscowość jest siedzibą gminy Ruda-Huta. Do 1954 r. miejscowość należała do gminy Świerże. 
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 1062 mieszkańców i była największą miejscowością gminy.
Historia.
Początki miejscowości sięgają I połowy XIX w. i wiążą się z zakupem dóbr Ruda w 1836 r. przez Henryka Kamieńskiego i podziałem ich na część A, B i C. Pod nazwą Ruda B (nazwy oboczne to Huta Rudzińska, Ruda Opalin) miejscowość funkcjonowała do 1921 r., kiedy zatwierdzono oficjalnie nazwę Ruda Huta, nawiązującą do istniejącej w miejscowości huty szkła. 
Pierwsza huta szkła na terenie dzisiejszej Rudy Huty powstała w poł. XIX w., choć niewykluczone, że zakład istniał już nieco wcześniej. W 1883 r. właścicielami huty i dóbr Ruda B stali się Salomon Berkowicz Bernsztajn, Rafał Giersz Moszko Szuldberg i Izrael Frenkel. Od tego roku w dokumentach pojawia się nazwa Dobra Ruda – Huta Szklana. Nowi właściciele zmodernizowali zakład, wybudowano też dom właściciela oraz głównego mechanika huty. W 1890 r. zbudowano przy hucie osiedle robotnicze, niewielki szpital z lekarzem i felczerem, aptekę oraz szkołę, w której prowadzono nauczanie w języku rosyjskim. Rozwój osady fabrycznej przyciągnął sporą liczbę mieszkańców narodowości żydowskiej, na których potrzeby zbudowano dom modlitwy, szkołę (cheder) i łaźnie obrzędowe. W 1901 r. dobra Ruda B wraz z hutą zakupił Uszer Moszkowicz Sygał, właściciel kilku hut w Rosji, który zmodernizował zakład i zmienił asortyment produkowanych wyrobów. W 1905 r. do zakładu doprowadzono bocznicę kolejową. W tym samym roku w zakładzie doszło do wystąpień i strajków robotniczych. Na początku pierwszej wojny światowej zakład, którego część wyposażenia wywieziono do Rosji, został poważnie uszkodzony. Hutę usiłowano bezskutecznie uruchomić w 1920 r. W 1922 r. powrócił z Rosji właściciel huty, Uszer Sygał, który wznowił produkcję, jednak przez całe lata dwudzieste zakład borykał się z poważnymi problemami finansowymi. Po śmierci Uszera Sygała zadłużony zakład wraz pozostałościami majątku Ruda B (o pow. 709 mórg) przejęli spadkobiercy właściciela, Jakub oraz Fajga Tajtelbaum. W 1929 r. huta została definitywnie zamknięta, a w l. trzydziestych majątek zlicytowany. Ruiny huty przetrwały do lat 60. XX w. Po drugiej wojnie światowej teren zakładu stał się siedzibą Gminnej Spółdzielni Samopomoc Chłopska w Rudzie Hucie. Ważnym wydarzeniem w dziejach Rudy Huty było erygowanie w 1923 r., na gruntach ofiarowanych przez Uszera Sygała, parafii rzymskokatolickiej pw. św. Stanisława BM i Niepokalanego Serca NMP. Pierwszy, drewniany kościół pochodził z Dorohuska. Po drugiej wojnie światowej, dzięki staraniom ks. Jana Dudka, w l. 1952-1962 zbudowano nową, murowaną świątynię. W 1920 r. zorganizowano w miejscowości szkołę powszechną. Po drugiej wojnie światowej mieściła się w dawnym domu głównego mechanika huty.
W 1967 r. oddano do użytku gmach nowej szkoły (tzw. tysiąclatki), której nadano imię Bojowników o Wolność i Demokrację. W 1994 nazwę zmieniono na Porucznika Zbigniewa Twardego ps. Trzask. W 1996 r. powstało w Rudzie Hucie Liceum Ogólnokształcące, któremu w 2006 r. nadano imię Henryka Kamieńskiego. W budynku głównego mechanika huty, po opuszczeniu przez szkołę, funkcjonował ośrodek zdrowia. Obecnie istniejący gmach ośrodka oddano do użytku w 1995 r. W 1968 r. oddano do użytku aptekę. Miejscowość posiada połączenie autobusowe z Chełmem, Włodawą i okolicznymi wsiami. We wsi znajduje się filia Banku Spółdzielczego w Sawinie. Na północnym skraju wsi znajduje się pełnowymiarowe boisko piłkarskie klubu Hutnik Ruda Huta. W 2008 roku w ramach programu "Moje boisko – Orlik 2012" powstał kompleks boisk. Jedno do piłki nożnej, a drugie wielofunkcyjne – do gry w koszykówkę, siatkówkę i tenisa. Kompleks posiada zaplecze sanitarne i sztuczne oświetlenie. W miejscowości funkcjonuje Zespół Szkół w Rudzie-Hucie, w skład którego wchodzą: Liceum Ogólnokształcące, Gimnazjum oraz Szkoła Podstawowa. 
W miejscowości znajduje się parafialny kościół polskokatolicki pw. św. Mateusza (na zdj.) oraz kościół rzymskokatolicki pw. Świętego Stanisława Biskupa Męczennika i Niepokalanego Serca NMP, przy którym funkcjonuje cmentarz parafialny. Na cmentarzu znajduje się jeden z pierwszych (lub pierwszy) po drugiej wojnie światowej pomnik poległym i pomordowanym na Wołyniu, odsłonięty w 1984 r.
Według spisu powszechnego z 30 września 1921 r. Rudę B (kolonię) zamieszkiwały 583 osoby, w tym narodowości polskiej 496, niemieckiej 45, żydowskiej 39, innej 3; wyznania rzym.-kat. 185, prawosławnego 25, ewangelickiego 137, mojżeszowego 236; Rudę Hutę zamieszkiwało 654 osób, w tym narodowość polską deklarowało 654, wyznanie rzym.-kat. 551, prawosławne 5, ewangelickie 6, mojżeszowe 92. 
W 2000 liczba mieszkańców wynosiła 1113 osób.
We wsi znajduje się przystanek kolejowy Ruda-Huta na linii nr 81 Chełm – Włodawa. Przystanek został otwarty 26 czerwca 2015.

</doc>
<doc id="375834" url="https://pl.wikipedia.org/wiki?curid=375834" title="Ruda Jeżewska">
Ruda Jeżewska

Ruda Jeżewska – wieś w Polsce położona w województwie łódzkim, w powiecie poddębickim, w gminie Zadzim.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="375835" url="https://pl.wikipedia.org/wiki?curid=375835" title="Ruda Kameralna">
Ruda Kameralna

Ruda Kameralna – wieś w Polsce, położona w województwie małopolskim, w powiecie tarnowskim, w gminie Zakliczyn. W latach 1975–1998 miejscowość administracyjnie należała do województwa tarnowskiego. Wioska tematyczna pod nazwą "Ruda Kameralna – wioska pozytywnie zakręcona".
Historia.
W 1372 Paszko z Brzany zezwolił braciom Filipowi i Błażejowi z Tworkowej na założenie wsi Ruda Kameralna, nad potokiem Świdnikiem. Eksploatowano tam rudę żelaza, co zostało potwierdzone podczas odwiertów w latach siedemdziesiątych XX wieku. Wytapiano też surówkę w dymarkach, a następnie ją przekuwano. Wykorzystywano przy tym kuźnice wodne.
23 lipca 2001 doszło do powodzi po ulewach, w wyniki której potok Rudzanka zniszczył drogi, domy oraz zabudowania gospodarskie. Wymusiło to ewakuację ludności.
Etymologia nazwy.
Pierwszy człon nazwy prawdopodobnie pochodzi od rudy żelaza.
Turystyka.
Przez miejscowość przebiega zielony szlak PPTK zwany "Wielką Pętlą Południową" i prowadzący z Czchowa do Gromnika.
Głównym zabytkiem Rudy jest kaplica pw. św. Trójcy, która została zbudowana w 1864. W 1971 zniszczył ją pożar, lecz została odbudowana. Wykonano też wówczas trzy ołtarze.
We wsi znajdują się też dwie XIX-wieczne kamienne zabytkowe kapliczki: 

</doc>
<doc id="375836" url="https://pl.wikipedia.org/wiki?curid=375836" title="Ruda Komorska">
Ruda Komorska

Ruda Komorska – wieś w Polsce położona w województwie wielkopolskim, w powiecie wrzesińskim, w gminie Pyzdry nad rzeką Prosną.
Miejscowość liczy ok. 350 mieszkańców. W wiosce znajduje się m.in. kaplica filialna pw. NMP Fatimskiej należąca do Parafii Narodzenia Najświętszej Maryi Panny w Pyzdrach. W Rudzie Komorskiej działa Warsztat Terapii Zajęciowej (WTZ) powstały w 1999 r.
W latach 1975–1998 miejscowość administracyjnie należała do województwa konińskiego.

</doc>
<doc id="375837" url="https://pl.wikipedia.org/wiki?curid=375837" title="Ruda Kościelna">
Ruda Kościelna

Ruda Kościelna – wieś w Polsce położona w województwie świętokrzyskim, w powiecie ostrowieckim, w gminie Ćmielów.
Przez Rudę przepływa Kamienna.
Do 1954 roku istniała gmina Ruda Kościelna. W latach 1975–1998 Ruda Kościelna położona była w województwie tarnobrzeskim.
Historia.
Ruda Kościelna należała kolejno do:
Po śmierci ks. Ostrogskiego wszystkie jego dobra przeszły pod dom Zasławskich najpierw księcia Dominika, potem jego syna Aleksandra. Po książętach Zasławskich dziedziczył ks. Radziwiłł. Ten okres z historii Rudy jest mało znany, wiadomo jednak, że po Ostrogskich Jan Kuczewski herbu Poraj i jego żona Helena są dzierżawcami Rudy,
Jacek Małachowski dzierżawi Franciszkowi Ksaweremu Korwin-Kochanowskiemu Rudę dożywotnio co dzieje się do roku 1782,
po nim dobra Rudzkie należą do:
Ignacy Korwin-Kochanowski nie cieszył się długo majątkiem, po upływie dwóch lat od zakupu zmarł.
23 czerwca 1862 r. Teofil Nowakowski i Antoni Herniczek sprzedali swe części swemu szwagrowi Józefowi Targowskiemu, który zamieszkał w Rudzie wraz z żoną – Anną z Herniczków h. Kotwicz.
Po śmierci "Czesława Tarnowskiego", sędziego i jednocześnie gminnego w Ćmielowie, Ruda została własnością jego syna Józefa Tarnowskiego – ten umiera śmiercią tragiczną zabity przez bandytów w roku 1907.
po jego śmierci Ruda zostaje własnością: 1) Tadeusza Dominika Tarnowskiego, 2) Zofji zamężnej za Stefanem Michałem Jaxa Maleszewskim, 3) Janiny zamężnej za Janem Bzuchowskim i 4) Kazimiery zamężnej za Ludwikiem Kiwerskim.”
W 1945 na skutek reformy rolnej ziemia dóbr Rudzkich została rozparcelowana.

</doc>
<doc id="375838" url="https://pl.wikipedia.org/wiki?curid=375838" title="Ruda Kozielska">
Ruda Kozielska

Ruda Kozielska (niem. "Klein Rauden") – wieś w Polsce położona w województwie śląskim, w powiecie raciborskim, w gminie Kuźnia Raciborska.
W latach 1975–1998 miejscowość administracyjnie należała do województwa katowickiego.
Nazwa.
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Kozelska Ruda" oraz zgermanizowaną "Klein Rauden".

</doc>
<doc id="375840" url="https://pl.wikipedia.org/wiki?curid=375840" title="Ruda Łańcucka">
Ruda Łańcucka

Ruda Łańcucka (do roku 1867 "Ruda") – wieś w Polsce, położona w województwie podkarpackim, w powiecie leżajskim, w gminie Nowa Sarzyna.
W latach 1939-1954 oraz w 1973 roku miejscowość była siedzibą gminy Ruda Łańcucka. W latach 1975–1998 miejscowość administracyjnie należała do województwa rzeszowskiego.
Przez miejscowość przepływa Trzebośnica, niewielka rzeka dorzecza Wisły, dopływ Sanu.

</doc>
<doc id="375841" url="https://pl.wikipedia.org/wiki?curid=375841" title="Ruda Maleniecka">
Ruda Maleniecka

Ruda Maleniecka – wieś w Polsce położona w województwie świętokrzyskim, w powiecie koneckim, w gminie Ruda Maleniecka.
W latach 1975–1998 miejscowość administracyjnie należała do województwa kieleckiego.
Przez miejscowość przepływa rzeka Czarna Konecka dopływ Pilicy.
Miejscowość jest siedzibą gminy Ruda Maleniecka oraz parafii Zwiastowania Najświętszej Maryi Panny.
Przez wieś przechodzi czerwony szlak turystyczny z rezerwatu przyrody Diabla Góra do Łącznej.
W miejscowości działał "Zakład Rybacki Ruda Maleniecka" wchodzący w skład "Państwowego Gospodarstwa Rybackiego Kielce".
Historia.
Geneza i wczesne dzieje Rudy Malenieckiej nie są znane. O przemysłowej przeszłości może świadczy nazwa – „Ruda”. Zdaniem historyków nazwy tego typu należą do najstarszych, sięgających czasów Piastowskich. W średniowieczu rudami nazywano przysiółki, w których w prymitywnych dymarkach wytapiano niewielkie ilości żelaza.
Prawdopodobnie Ruda była przez jakiś czas przysiółkiem Wyszyny. Jednak pierwsze wzmianki o Rudzie Wyszyńskiej pochodzą dopiero z 1717 roku. Była to wieś z dymarką, której właścicielem był Saryusz Wolski. W owym czasie miejscowość należała do parafii Fałków.
Rozwój okolic Rudy nastąpił z chwilą przybycia na te tereny kasztelana łukowskiego, senatora Jacka Jezierskiego w latach 80. XVIII w. W krótkim czasie Jezierski powiększył swoje posiadłości w okolicach Rudy, a mianowicie w 1782 roku zakupił on od Prażmowskiego Maleniec, Dębę, Grębenice oraz część wsi Koliszowy. Następnie w 1785 roku od Makarego Kluszewskiego nabył Miedzierzę, Kawęczyn, Wólkę Smolaną i Świnków. Natomiast w 1791 r. powiększył majątek o wsie: Lipa, Szkucin i Greszczyn zakupione od rodziny Strzemboszów. Jednak w żadnym ze spisów nie ma wzmianki o Rudzie, która nadal stanowiła własność Saryusza Wolskiego. Kasztelan Jezierski zasłynął, jako twórca przemysłowego ośrodka nad Czarną. W skład jego dóbr wchodziły liczne zakłady metalurgiczne i górnicze.
Z dokumentów hipotecznych wynika, że kasztelan sprzedał swe dobra 23 grudnia 1800 roku księciu Karolowi Hessen Darmstadt za sumę 1 626 000 złotych polskich.
Składały się wtedy one z trzech kluczy: 
4 lipca 1803 roku Saryusz Wolski sprzedał Rudę Wyszyńską oraz miejscowości Wyszynka, Wesoła i Lisie Jamy (Łysa Góra) pełnomocnikowi księcia Karola za sumę 185 400 złotych polskich.
Według spisu z 1825 roku w Rudzie Wyszyńskiej wznosił się niewielki dwór parterowy, za, którym znajdowała się nowo wybudowana oficyna, browar, gorzelnia, obórka, 4 chlewiki, obora, 2 spichlerze, 2 stodoły, stajnia i wozownia. W skład zabudowań dworskich wchodziły również: austeria przy gościńcu koneckim i suszarnia słodu nad sadzawką. Przy stawie znajdowały się: dom młynarza, młyn zbożowy z 3 kołami wodnymi, folusz z 1 kołem wodnym, tartak z 1 kołem wodnym, nowo wystawiona fryszerka z 2 piecami i 2 młotami oraz 4 kołami wodnymi, a za nią węgielnica.
W tym czasie w Rudzie znajdowało się 20 domów włościańskich i 7 na Wyszynce. Dwór zamieszkiwał od 1808 roku Nepomucen Szoffler – pełnomocnik księcia Karola. Pełnił on też funkcję wójta Rudy Wyszyńskiej, Lipy, Maleńca i Miedzierzy. Jego zastępcą był Stanisław Luboński, a sołtysem był Wojciech Jaskulski. 
Książę zamieszkiwał na stałe w Maklemburgii, a jego dobrami zarządzali zmieniający się często pełnomocnicy, powodowało to liczne problemy w zarządzaniu tak dużym majątkiem. Ponadto funkcjonowało wielu dzierżawców i poddzierżawców, którzy administrowali poszczególnymi wioskami, folwarkami lub zakładami. 
Z czasem nasilający się chaos w administracji oraz brak należytego nadzoru spowodowały zahamowanie rozwoju gospodarczego w dobrach księcia. Przed majątkiem coraz wyraźniej rysowało się widmo bankructwa.
W 1825 roku dzierżawcą niemal całych dóbr stał się Stanisław Bogusławski. Było też kilku znaczących poddzierżawców. Wyszynkę i miejscową fryszerkę poddzierżawiał Teodor Mazarski z Rudy.
Jednym ze znaczących poddzierżawców był Żyd Samuel Przednówek, kupiec z Końskich Wielkich, który stał się właścicielem młynka i browarku pod Maleńcem w miejscowości Lisie Jamy (Łysa Góra) oraz browarku Wesoła. Przejął on, też w wyniku niewypłacalności księcia fabrykę kos i pił w Świnkowie oraz piec stalowy w Maleńcu. 
W 1826 roku Samuel Przednówek udał się do księcia Karola do Neu Strelitz w celu odzyskania długu i podczas podróży zmarł.
Najpoważniejsze stanowisko wśród poddzierżawców posiadała pochodząca z Opoczna Temerla – wdowa po Berku Szmulu Sonnenbergu, dostawcy soli do Królestwa Polskiego. Wykupiła ona zobowiązania księcia Karola wobec Jana Jezierskiego – wnuka kasztelana Jacka, a następnie w 1826 roku udzieliła pożyczki księciu, którą miał spłacać wyprodukowanym żelazem w miejscowych zakładach, a na końcu wykupiła majątek Samuela Przednówka. Na skutek niewypłacalności księcia, Temerla miała prawo przejąć cały jego majątek.
Jednak w 1830 roku sytuacja uległa nagłej zmianie, kiedy to 28 stycznia zmarł książę Karol. W tym samym roku 23 lipca zmarła, też, Temerla pozostawiając sześcioro dorosłych dzieci, które posiadały prawa do jej spadku.
Wielu spośród dzierżawców wyrażało chęć kupna części majątku i dlatego też czynili starania w tym kierunku. Spadkobiercy Temerli byli też zainteresowani przejęciem całości majątku, ale żadne z nich nie posiadało wystarczająco dużo gotówki, aby spłacić pozostałych.
W tym samym czasie wspomnianymi dobrami zainteresował się Bank Polski, który w 1833 roku zawarł umowę z Tadeuszem Bocheńskim z Michałowic. Miał on zgodnie z umową, za pożyczone od banku pieniądze wykupić dobra przemysłowe w Lipie, Maleńcu, Miedzierzy i Rudzie. 
W 1834 roku Tadeusz Bocheński zamieszkał w Dobrach Ruda Maleniecka. Wtedy to po raz pierwszy użyto tej nazwy.
W 1836 roku pomyślnie zakończył się proces Banku Polskiego z Domem Handlowym we Frankfurcie nad Menem. Zgodnie z decyzją banku Tadeusz Bocheński po spłacie kredytu 800 000 złotych polskich Bankowi Polskiemu stał się właścicielem dóbr. W transakcji niezwykle pomocny okazał się Józef Lubowidzki – szwagier Tadeusza, który był prezesem banku.
Tadeusz Bocheński zanim osiadł w Rudzie Malenieckiej, jako młodzieniec wstąpił do armii napoleońskiej i brał udział w kampaniach 1809 i 1812 roku. W wieku niespełna 21 lat został nominowany do stopnia porucznika. Między innymi odznaczył się w bitwie nad Berezyną. Po upadku Napoleona do życia cywilnego wrócił w stopniu kapitana artylerii.
Bocheński, jako patriota próbował, też swą działalnością przyczynić się do rozbudowy narodowego przemysłu oraz infrastruktury. Był wielkim miłośnikiem rozwoju przemysłu żelaznego. Rozpoczął modernizację i rozbudowę istniejących w Rudzie zakładów. Wybudował tu dwie pudlingarnie, walcownię i topornię. Dokonał przebudowy dworu i wzniósł neoromańską kaplicę.
W 1844 roku Bocheński w swych dobrach zniósł pańszczyznę i zadbał o opiekę lekarską swych pracowników zatrudniając lekarza Jana Riebe, który zamieszkał w nowo wybudowanym domu w Cieklińsku. Założył też Bibliotekę Bocheńskich w Rudzie Malenieckiej. Wprowadził, wiele innowacji w systemie zatrudnienia. Jedna z nich polegała na wypłacaniu robotnikom dniówek, co czyniło ich bardziej wydajnymi w pracy.
W 1844 roku w zakładach Bocheńskiego pracowało 150 robotników, a wartość produkcji wyniosła 93 200 rubli. Do końca lat czterdziestych XIX wieku były to najnowocześniejsze prywatne zakłady górniczo-hutnicze w Królestwie Polskim.
W połowie XIX wieku Tadeusz Bocheński był jednym z najbogatszych ziemian w ówczesnej guberni radomskiej. Jego rozległy majątek szacowano na 363 000 rubli.
W 1849 roku Tadeusz Bocheński zmarł i spoczął na cmentarzu parafialnym w Lipie.
Po śmierci Tadeusza Bocheńskiego rozbudowę i modernizację zakładów kontynuowali jego dwaj synowie: Józef i Franciszek.
Bocheńscy dołożyli wielu starań, aby rozwinąć gospodarczo swoje dobra i nadać znaczenie siedzibie dóbr, jakim stała się Ruda Maleniecka. Świadczyć o tym może fakt istnienia w 1870 roku jednej ze stacji poczty konnej w Rudzie Malenieckiej. Pozostałe stacje znajdowały się w Szydłowcu, Końskich, Radoszycach i Przedborzu. Do 1885, kiedy uruchomiono linię kolejową w Końskich, poczta pełniła też rolę jedynego środka transportu osobowego.
Franciszek i Józef Bocheńscy wzięli również bezpośredni udział w Powstaniu styczniowym. Starszy z nich Franciszek początkowo niechętnie nastawiony do powstania wspomagał jednak powstańców materialnie. Później objął nawet stanowisko naczelnika powiatu opoczyńskiego. Funkcję zastępcy pełnił jego brat Józef. Majątek w Rudzie Malenieckiej słał też zaopatrzenie obozującym nieopodal w Ormanisze powstańcom. Ponadto w zakładach przemysłowych Bocheńskich uruchomiono produkcję uzbrojenia na potrzeby powstańcze. Roman Bocheński-syn Tadeusza z drugiego małżeństwa również wziął czynny udział w powstaniu styczniowym. Opuścił on koszary carskiego 3 Pułku Dragonów w Kielcach i w stopniu podporucznika przystąpił do powstania. W walkach odniósł liczne rany i leczony był w dworach szlacheckich. Po wyleczeniu został skierowany do oddziału majora Aleksandra Lütticha, walczył w bitwie pod Kaszewicami, w starciu z kozakami w Chorzenicach został ciężko ranny. Po powstaniu przebywał na emigracji w Ameryce, po powrocie osiadł w Galicji, zmarł w 1907. Losy tej postaci posłużyły Żeromskiemu do napisania „ Wiernej rzeki”.
Franciszek Bocheński za udział w powstaniu styczniowym został skazany na czteroletnią zsyłkę do Kiereńska. Po powrocie w 1868 roku zamienił ojcowiznę na dobra Czuszów i Nadzów w powiecie miechowskim.
W 1850 roku córka Tadeusza Bocheńskiego – Tekla – poślubiła Feliksa Wielogłowskiego herbu Starykoń, który w ramach rozliczeń rodzinnych objął wraz z bratem Ignacym dobra Malenieckie.
W 1864 roku w dobrach Malenieckich zarządzanych przez Józefa Bocheńskiego i Feliksa Wielogłowskiego funkcjonowały następujące zakłady:
Do napędu urządzeń służyły przede wszystkim koła wodne oraz w mniejszym stopniu maszyny parowe.
Około 1870 r. Bocheński i Wielogłowski wybudowali w Rudzie Malenieckiej odlewnię żelaza i zakład budowy maszyn poruszany turbiną wodną. Wytwarzane były tu urządzenia na potrzeby gorzelni i cukrowni oraz narzędzia rolnicze.
W 1879 roku majątek Ruda Maleniecka przeszedł po raz drugi w posiadanie rodu Jezierskich, bowiem córka Feliksa-Maria Wielogłowska wyszła za mąż za hrabiego Seweryna Jezierskiego. Z uwagi na to, że Józef Bocheński nie posiadał potomstwa Seweryn Jezierski stał się jedynym dziedzicem.
Na skutek zmian technologicznych w dziedzinie metalurgii produkcja w miejscowych zakładach stawała się coraz mniej opłacalna. Dlatego, też Seweryn Jezierski zdecydował się na sprzedaż majątku Ruda Maleniecka. Postanowił jednak zachować pełnomocnictwa warszawskiego zarządu Towarzystwa Akcyjnego „Ruda Maleniecka”, w którego skład wchodziły zakłady górnicze, odlewnia i walcownia żelaza, warsztaty mechaniczne oraz cegielnia.
Według zachowanych dokumentów dawnej Guberni Radomskiej wiadomo, że w 1897 roku zakłady w Rudzie zatrudniały 60 pracowników, w tym 10 robotników pracowało w zakładach mechanicznych, 38 w walcowni i 12 w odlewni. W roku 1908 miejscowy zakład wyprodukował 19800 pudów żelaza handlowego. W 1910 roku zatrudnionych było tu ogółem 128 robotników.
W 1904 roku Felicjan Jankowski herbu Jastrzębiec nabył dobra Ruda Maleniecka zajmujące 8400 ha za kwotę ok. 2 mln rubli.
Z czasem nowy właściciel zlikwidował zakłady przemysłowe i zajął się nową, nieposiadającą w tym regionie tradycji działalnością gospodarczą-rybactwem. W wyniku starań Jankowskiego w 1912 roku rozpoczęła w Rudzie Malenieckiej działalność pierwsza w Polsce Doświadczalna Stacja Rybacka kierowana przez wybitnego ichtiologa Franciszka Staffa.
Z czasów działalności Bocheńskiego pozostał w Rudzie Malenieckiej między innymi tartak, który znajdował się w miejscu dzisiejszego przedszkola. Kiedy uległ on spaleniu w 1905 roku, Felicjan Jankowski przystąpił do budowy nowego, po przeciwnej stronie drogi, na placu o powierzchni 8 hektarów. Do napędu traków i pozostałych urządzeń sprowadził on z Anglii okrętową maszynę parową dużej mocy. W tym czasie był to największy tartak w okolicy.
Jednak upadek przemysłu metalowego zdegradował miejscowość do roli wsi rolniczej, pozbawiając wielu mieszkańców źródeł utrzymania. Nie pomogło założenie przez Jankowskiego dużego gospodarstwa rybnego oraz doświadczalnej stacji rybackiej.
Przez jakiś czas Ruda Maleniecka składała się z wsi i folwarku. Według wykazu miejscowości powiatu koneckiego z 1905 roku działało tu „Towarzystwo Akcyjne Ruda Maleniecka” i mieszkało we wsi 662 mieszkańców w 67 drewnianych budynkach. 102 dziesięciny stanowiły grunty chłopskie oraz 4816 dziesięcin gruntów należało do obywateli ziemskich. Natomiast folwark posiadał 18 budynków i 152 mieszkańców. Znajdował się tu, też młyn wodny.
W 1925 roku spadkobiercy Felicjana Jankowskiego dokonali podziału majątku. Ruda Maleniecka i Lipa stały się własnością córki Heleny, której mężem był Władysław Froelich herbu Boleszczyc.
Pierwszy Spis Powszechny z roku 1921 odnotował wieś o 380 mieszkańcach (w tym 6 narodowości żydowskiej) i 67 budynkach oraz folwark o 13 budynkach. W okresie międzywojennym nie nastąpiło odrodzenie się przemysłu w Rudzie Malenieckiej. Czynny był w tym okresie tartak, młyn wodny i posadzkarnia.
W 1937 roku rozwiedziona Helena podzieliła swój majątek między dwóch synów. Stanisław otrzymał Rudę Maleniecką zajmującą 1450 ha.
Stanisław Froelich został rozstrzelany przez Niemców w Warszawie podczas okupacji. Jego matka, żona i córka mieszkające w Rudzie zostały usunięte z majątku w 1945 roku na skutek upaństwowienia go.
I wojna światowa.
W drugiej połowie grudnia 1914 roku oddziały 1 i 2 armii austro-węgierskiej nacierając z kierunku Przedborza zepchnęły siły rosyjskie na linię Radoszyce – Fałków. Ostatecznie front ustabilizował się na zachód od Radoszyc poprzez Szkucin – Fałków – Diablą Górę – Opoczno. Tym samym Ruda Maleniecka znalazła się na bezpośrednim zapleczu frontu. Na wyżej wymienionym odcinku frontu naprzeciw siebie znalazła się 2 armia austro-węgierska i 4 armia rosyjska. Na jej prawym skrzydle walczył Moskiewski Korpus Grenadierów.
20 marca 1915 roku w okolice Rudy Malenieckiej przybył Legion Puławski dowodzony przez ppłk Antoniego Reutta. Nazwa jednostki wiązała się z Puławami – miejscem formowania legionu i używana była przez Polaków.
W legionie znaleźli się ochotnicy polskiej narodowości. Wielu z nich miało nadzieję, że formacja ta stanie się zalążkiem polskiej, silnej armii, która w odpowiednim momencie będzie w stanie wyzwolić kraj spod jarzma zaborców.
Legion powstał za zgodą naczelnego dowódcy armii rosyjskiej księcia Mikołaja. Od początku jednak strona rosyjska wykazywała niezadowolenie ze sposobu, w jaki tworzone były oddziały polskie. Nie podobały się, też rosyjskiej biurokracji mundury wyjściowe polskich ułanów wzorowane na tych z roku 1830. Wreszcie car nakazał przeformować legion na oddział pospolitego ruszenia i zabronił używania polskiej komendy. Tak, więc I Legion Polski przemianowano na 739 drużynę nowoaleksandryjską, a szwadrony ułanów na 104 i 105 sotnię pospolitego ruszenia. Mundury polowe żołnierzy Legionu Puławskiego nie różniły się niczym od rosyjskich. Jedynym elementem były naszywki L P (Legion Polski) na naramiennikach wyróżniające polskie oddziały. Poza tym niektórzy legioniści nosili wbrew regulaminowi polskie orzełki na czapkach.
W marcu 1915 liczący ponad 1000 żołnierzy Legion przybył do Końskich i podporządkowany został dowódcy 2 Brygady Grenadierów generałowi majorowi Józefowi Leśniewskiemu, która wchodziła w skład 2 Dywizji Grenadierów należącej do Korpusu Grenadierów.
28 marca 1915 roku w obecności dowódcy korpusu w Rudzie Malenieckiej odbył się przegląd Legionu Puławskiego. Sztab wraz z rezerwową kompanią zakwaterował się w Lipie. 1 kompania zajęła pozycje obronne w okopach w Szkucinie, a pozostałe dwie kompanie objęły stanowiska w okopach w Fałkowie. Tak, więc Legion przeszedł swój chrzest bojowy pod Fałkowem i w okolicach Rudy Malenieckiej. Jednocześnie odbywały się szkolenia oddziałów. Pomagali w tym oficerowie rosyjscy przydzieleni przez dowództwo korpusu. Między innymi ćwiczenia w strzelaniu odbywały się we wsi Plenna pod Radoszycami.
Na skutek niekorzystnej sytuacji na froncie 9 maja zgodnie z rozkazem legion wycofano z pierwszej linii i skierowano do Wyszyny Machorowskiej. Następnie wraz z korpusem wycofał się on i 18 maja znalazł w Krzyżanowicach koło Iłży.
W 1915 roku legion stoczył kilkanaście bitew w wyniku, których poniósł ogromne straty. Podczas walk zginęło 425 żołnierzy, a 1016 odniosło rany. Stanowiło to 92% stanu wyjściowego tej jednostki. Tak, więc Legion Puławski na skutek strat musiał zostać rozwiązany w październiku 1915 roku. Część legionistów wcielono do Brygady Strzelców Polskich.
Stanisław Tusiński w swojej pracy pt. „Bitwa pod Pakosławiem” wymienia miejscowości walk i potyczek żołnierzy Legionu Puławskiego. Są to między innymi: Fałków i Wyszyna Machorowska. Polegli chowani byli na cmentarzu polowym w Rudzie Malenieckiej.
Według przekazów mieszkańców okolicznych miejscowości podczas I wojny światowej w jednym z domów w Wyszynie Machorowskiej przez krótki czas mieścił się sztab bliżej nieokreślonego oddziału. Inne przekazy mówią o potyczce stoczonej przez oddział kawalerii na wzgórzu obok wsi. Wspominano też o przypadkach znajdywania w tym miejscu podczas prac polowych drobnych elementów żołnierskiego wyposażenia.
Cmentarz wojenny z 1914 roku.
Według przekazów mieszkańców cmentarz wojenny w Rudzie Malenieckiej został założony przez wojska rosyjskie. Dokonywano tu pochówków między innymi żołnierzy zmarłych w wyniku odniesionych ran i leczonych w pobliskim szpitalu polowym. Znajdował się on w położonej nieopodal szkole. (obecnie budynek przedszkola). Ostatnie pochówki zarówno żołnierzy rosyjskich jak i strony przeciwnej dokonali najprawdopodobniej żołnierze austro-węgierscy. Świadczyć mogą o tym istniejące pierwotnie napisy na ramionach krzyży. Wykonane zostały one alfabetem łacińskim, a nie cyrylicą. Ponadto użyto nazw stopni i jednostek w języku niemieckim. 
Poszukiwaniem grobów i urządzaniem cmentarzy jeszcze podczas trwania wojny zajmowały się specjalnie do tego celu stworzone w komendach powiatowych Oddziały Grobów Wojennych. Zostały one powołane przez austro-węgierskie Ministerstwo Wojny.
Nie wiadomo, dlaczego nie zdecydowano się na ustawienie na mogiłach żeliwnych krzyży, charakterystycznych dla cmentarzy wojennych w Końskich i Fałkowie.
Wiele podobieństw można znaleźć między cmentarzami wojennymi w Rudzie Malenieckiej i Fałkowie. Cmentarz w Fałkowie został założony również przez armię rosyjską, o czym mogą świadczyć zdjęcia pochodzące z lutego 1915 roku. W Fałkowie podobnie jak w Rudzie Malenieckiej istniał szpital polowy założony przez Rosjan w miejscowej szkole. Jednak po zajęciu Fałkowa przez armię austrowęgierską na cmentarzu tym dokonywano pochówków żołnierzy obu walczących stron. Prawdopodobnie wtedy zmieniono układ przestrzenny cmentarza i zastąpiono drewniane krzyże żeliwnymi. Krzyże i tablice produkowane były w odlewni w Radomiu.
W Rudzie Malenieckiej w 1928 roku młodzież szkolna usypała mogiłę nieznanego żołnierza. Była to jedyna zmiana, jakiej dokonano od chwili zakończenia pochówków na owym cmentarzu.
Po odzyskaniu niepodległości rozpoczęto w Polsce prace remontowe cmentarzy wielkiej wojny i komasację mogił. W ramach tych prac w latach 30 XX w. likwidacji uległ między innymi cmentarz wojenny w Sielpi, a spoczywających tam żołnierzy przeniesiono na cmentarz w Końskich.
Choć cmentarz wojenny w Rudzie Malenieckiej wrósł na stałe w pejzaż miejscowości, to mógł podzielić los innych, podobnych położonych w okolicy.
Ustawa z 1959 roku obróciła w niebyt wiele cmentarzy. Inne zostały zaniedbane, a z czasem zapomniane. W najbliższej okolicy przestały istnieć cmentarze w Przedborzu (3 cmentarze), Mniowie i Radoszycach.
Na posiedzeniu Gromadzkiej Rady Narodowej w Rudzie Malenieckiej 6.06.1957 roku padł wniosek o likwidację cmentarza wojennego. Miał on zgodnie z ustawą Dz. U.Nr 11, art. 6, póz. 62 z 1959 r. zostać zlikwidowany. Na skutek interwencji i długotrwałych starań pana Włodzimierza Koperkiewicza – opiekuna Miejsc Pamięci Narodowej, w 1970 roku cmentarz wpisano do „Rejestru Cmentarzy Okręgowej Komisji Opieki nad Zabytkami w Kielcach”.
Cmentarz wojenny w Rudzie Malenieckiej założony został w 1914 roku. Spoczywa tu 35 żołnierzy armii rosyjskiej, 2 niemieckiej i 1 austro-węgierskiej. Polegli oni w walce, a część z nich zmarła zapewne z ran i przeniesiona została tu ze szpitala polowego, który zorganizowano w pobliskiej szkole.
Początkowo cmentarz składał się 21 mogił w postaci pagórków ziemnych. Na grobach znajdowało się 17 krzyży prawosławnych, 2 katolickie oraz 2 tablice z blaszanymi daszkami. Pierwotnie na ramionach krzyży i tablicach widniały napisy, z czasem coraz mniej czytelne. Obecnie, po remoncie cmentarza zniszczone krzyże wymieniono na nowe. Wszystkie z nich to krzyże prawosławne. W latach 60 można było jeszcze częściowo odczytać napisy.
Pozostałości napisów na krzyżach: 
Napisy na tablicy: 
Cmentarz wojenny w Rudzie Malenieckiej posiada dużą wartość historyczną. Analiza napisów znajdujących się niegdyś na ramionach krzyży, a teraz zachowanych już tylko w archiwach pozwala umiejscowić w czasie i przestrzeni ważne dzieje dotyczące miejscowości jak i walczących jednostek.
Napisy zawierają nazwiska, jak również nazwy i numery jednostek. Porównując napisy z cmentarza w Rudzie Malenieckiej oraz cmentarzy w Fałkowie i Końskich można prześledzić szlak bojowy 2 dywizji grenadierów. Na wszystkich trzech cmentarzach powielają się, bowiem nazwy wspomnianych oddziałów. 
Z analizy napisów wynika, że w Rudzie Malenieckiej spoczywają między innymi żołnierze 2 dywizji grenadierów, czyli 6 Taurydzkiego Pułku Grenadierów i 8 Moskiewskiego Pułku Grenadierów. W składzie tego korpusu walczył ochotniczy Legion Puławski, czyli I Legion Polski.
Często krzyże prawosławne budzą skojarzenie, że na danym cmentarzu spoczywają żołnierze rosyjscy. Jednak nic bardziej mylnego. Według ustaleń Włodzimierza Koperkiewicza na cmentarzu wojennym w Rudzie Malenieckiej spoczywa wielu Polaków, choć duża część napisów na krzyżach uległa zatarciu i nie może dać o tym świadectwa. Polacy ci, jako że byli poddanymi cara musieli walczyć w mundurach rosyjskich i pod obcym rozkazem.
Według Włodzimierz Koperkiewicza na cmentarzu spoczywają polscy żołnierze:
Na cmentarzu spoczywa również żołnierz, ułan ochotniczego Legionu Puławskiego 
Użyte niemieckie nazwy i stopnie wojskowe często w skróconej formie:

</doc>
<doc id="375842" url="https://pl.wikipedia.org/wiki?curid=375842" title="Ruda Mała">
Ruda Mała

Ruda Mała – wieś w Polsce położona w województwie mazowieckim, w powiecie radomskim, w gminie Kowala.
W latach 1975–1998 miejscowość administracyjnie należała do województwa radomskiego.
Z Radomia do wsi można się dostać komunikacją prywatną „Chełmińska” na linii do Wierzbicy przez Kowalę.
Wierni Kościoła rzymskokatolickiego należą do parafii św. Wojciecha w Kowali.

</doc>
<doc id="375843" url="https://pl.wikipedia.org/wiki?curid=375843" title="Ruda Milicka">
Ruda Milicka

Ruda Milicka (niem. "Althammer-Militsch") – wieś w Polsce, położona w województwie dolnośląskim, w powiecie milickim, w gminie Milicz, na skraju rezerwatu przyrody Stawy Milickie.
Nazwa.
12 listopada 1946 nadano miejscowości polską nazwę Ruda Milicka.
Podział administracyjny.
W latach 1975–1998 miejscowość należała administracyjnie do województwa wrocławskiego.
Współczesność.
Od roku 2011 mieszkańcy nadają miejscowości charakter wsi tematycznej "Ptasia kraina", co wiąże się m.in. z przyozdabianiem poszczególnych budynków drewnianymi wizerunkami ptactwa autorstwa Jerzego Zakowicza, sadzeniem roślinności przyjaznej gniazdowaniu ptaków, czy też projektowaniem ogrodów przyjaznych dla tych zwierząt. 
Zabytki i osobliwości.
W miejscowości zachowały się:
Nauka i położenie.
Istnieje tu też Stacja Ornitologiczna Uniwersytetu Wrocławskiego. Do roku 1991 przebiegała przez wieś wąskotorowa linia Wrocławskiej Kolei Dojazdowej z Milicza do Sulmierzyc.

</doc>
<doc id="375844" url="https://pl.wikipedia.org/wiki?curid=375844" title="Ruda-Opalin">
Ruda-Opalin

Ruda-Opalin – kolonia w Polsce położona w województwie lubelskim, w powiecie chełmskim, w gminie Ruda-Huta
(Do 1954 r. kolonia należała do gminy Świerże). W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 301 mieszkańców i była trzecią co do wielkości miejscowością gminy Ruda-Huta.
Historia.
Miejscowość wyodrębniona z dóbr Ruda. Obecna nazwa ustalona w 1921 r. Ok. 1864 r. na terenie wsi zaczęli osiedlać się koloniści niemieccy. Przez wieś przebiega linia kolejowa Chełm – Brześć. W 1887 r. w miejscowości powstał przystanek kolejowy, który po rozbudowie stał się stacją. W Rudzie-Opalinie krzyżują się lokalne szosy prowadzące do Rudy i dalej do Chełma, do Rudy-Huty i dalej do Dorohuska, do Rudki i dalej do Włodawy. W 1935 r. w pobliżu stacji kolejowej Ruda Opalin rozpoczęto budowę huty szkła, czynną do 1995 r. Obecnie zakład znajduje się w stanie zaawansowanej ruiny. 22 lutego 2014 r. najbardziej charakterystyczne obiekty zakładu (kominy i silosy) zostały wyburzone za pomocą materiałów wybuchowych. W 2000 r. miejscowość liczyła 331 mieszkańców.

</doc>
<doc id="375846" url="https://pl.wikipedia.org/wiki?curid=375846" title="Ruda Osowiecka">
Ruda Osowiecka

Ruda Osowiecka – wieś w Polsce położona w województwie podlaskim, w powiecie łomżyńskim, w gminie Zbójna.
Wierni kościoła rzymskokatolickiego należą do parafii św. Wincentego á Paulo w Zbójnej.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Gawrychy.
Według Powszechnego Spisu Ludności z 1921 roku zamieszkiwały tu 94 osób w 18 budynkach mieszkalnych. Miejscowość należała do parafii rzymskokatolickiej w m. Zbójna. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Zbójna.
W wyniku agresji Niemiec we wrześniu 1939, miejscowość znalazła się pod okupacją niemiecką. Została włączona w skład III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="375847" url="https://pl.wikipedia.org/wiki?curid=375847" title="Ruda Pilczycka">
Ruda Pilczycka

Ruda Pilczycka – wieś w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 wieś administracyjnie należała do województwa kieleckiego.
We wsi znajduje się park dworski z XVIII w., przebudowany w końcu XIX w., wpisany do rejestru zabytków nieruchomych (nr rej.: A.498 z 20.12.1957).
Wierni Kościoła rzymskokatolickiego należą do parafii św. Michała Archanioła w Pilczycy.

</doc>
<doc id="375848" url="https://pl.wikipedia.org/wiki?curid=375848" title="Ruda-Pniewnik">
Ruda-Pniewnik

Ruda-Pniewnik – wieś w Polsce położona w województwie mazowieckim, w powiecie mińskim, w gminie Dobre.
W latach 1975–1998 miejscowość administracyjnie należała do województwa siedleckiego. 15 lutego 2002 będące dotychczasową częścią wsi Rudki zostały zlikwidowane jako osobna miejscowość.
Przez miejscowość przepływa niewielka rzeka Osownica, dopływ Liwca.

</doc>
<doc id="375849" url="https://pl.wikipedia.org/wiki?curid=375849" title="Ruda Różaniecka">
Ruda Różaniecka

Ruda Różaniecka – wieś w Polsce położona na Płaskowyżu Tarnogrodzkim, w województwie podkarpackim, w powiecie lubaczowskim, w gminie Narol.
Wieś starostwa niegrodowego lubaczowskiego na początku XVIII wieku.
Historia.
Powstanie i rozwój wsi związany był z ulokowaniem tu w połowie XVII wieku zakładu metalurgicznego. Oba człony nazwy wsi nawiązują do źródła jej powstania. Słowo „ruda” oznaczało dawną nazwę zakładu hutniczego. Drugi człon – „różaniecka” pochodzi od pierwotnej nazwy rzeki Różaniec.
O założeniu w tym rejonie dymarki (tj. pieca hutniczego służącego do otrzymywania żelaza przy użyciu rudy i węgla drzewnego) zdecydowały duże obszary leśne. Drzewo było głównym surowcem do wytwarzania węgla drzewnego niezbędnego do wytopu żelaza. Występowały tu również znaczne pokłady rudy darniowej błotnej, którą wydobywano w miejscach późniejszych stawów na Jeziorze, Ławach, Krążkach, Sinorzatkach. Dymarka i towarzyszące jej obiekty zostały zlokalizowane przy źródle po prawej stronie rzeki oraz w miejscu dzisiejszej poczty i Gospodarstwa Rybnego.
Pierwsza wzmiankę pisaną o wsi podaje "Inwentarz Starostwa Lubaczowskiego" z 1706 roku. Dotyczy ona istniejącej tu już od kilkudziesięciu lat kuźnicy i dymarki. Oba obiekty wyposażone były w urządzenia służące do poruszania kół wodnych, miechów i młotów.
Pierwszymi osadnikami na tym terenie byli węglarze i kowale pochodzące z okolicznych miejscowości. Założyli oni osadę po wyrębie lasów na wschód od dymarki, którą zaczęto określać „Zadymarką” (za dymarką). W 1716 roku mieszkało tu 16 chłopów poddanych uprawiających ziemię i odrabiających pańszczyznę na rzecz kuźnicy. W XVIII wieku rosło zapotrzebowanie na wyroby z żelaza w rolnictwie, rzemiośle i budownictwie. To powodowało rozbudowę i modernizację zakładu metalurgicznego. Stale powiększano powierzchnie gruntów ornych poprzez wyrąb lasów i wypalanie węgla drzewnego. W 1764 roku wieś liczyła już 94 osadników. Wójtem gromady (1764) był Tomasz (Tomek) Ważny.
W "Inwentarzu Starostwa Lubaczowskiego" z 1754 roku, we wsi było zamieszkałych 27 chłopów (w tym 4 kowali, 1 rzemieślnik i 3 pszczelarzy).
Występujące w najbliższej okolicy pokłady rudy darniowej błotnej posiadały niską zawartość żelaza i już na początku XVIII wieku zostały wyeksploatowane. Od 1706 roku zaczęto sprowadzać rudę z Lublińca Starego i Żukowa, a w następnych latach z Dziwięcierza i Opaki koło Lubaczowa, oraz z Rokietnicy koło Jarosławia. Wyrabiano tu lemiesze, motyki, grace, łopaty, podkowy, garnki, kotły, obręcze i kowadła. Produkowano również przez kilkanaście lat armatki i moździerze dla wojska. Transportem wodnym wysyłano do Gdańska haki do szkut i buksy do kół młyńskich. W skali masowej produkowano gwoździe do gontów. Pierwszym dzierżawcą kuźnicy (od 1718 r.) był Łukasz Borowski.
W czasach I Rzeczypospolitej Ruda Różaniecka wchodziła w skład dóbr królewskich należących do starostwa lubaczowskiego, dzierżawionych przez różne osobistości. W 1788 roku dokonano pomiarów gruntów należących do wsi oraz ustalono granice z Płazowem, Żukami, Grochami, Kuryjami, Hutą Różaniecką, Lublińcem Nowym i Żukowem. W pomiarach uczestniczyli: wójt gromady Ruda Różaniecka Iwan Ważny oraz przysiężeni (radni) Michał Jakim, Sobek (Sobiesław) Kasperski i Michał Zaborniak. Ustalone i opisane wówczas granice Rudy Różanieckiej są obowiązujące obecnie. Ostatnim starostą lubaczowskim był Jerzy August Mniszech, który zmarł w 1778 roku, a starostwo zostało przejęte przez rząd austriacki w skład dóbr kameralnych i utworzono ekonomię lubaczowską. W latach 1817–1818 dobra te zostały podzielone i wystawiono je na licytację.
21 maja 1818 roku wieś została wystawiona do sprzedaży w drodze licytacji we Lwowie. Nabywcą został Baron Herman Brunicki z Wiednia, reprezentant szlachty neofitów o żydowskim pochodzeniu. Na tej licytacji za sumę 75.000 zł, Baron Herman Brunicki kupił również Hutę Różaniecką, Lubliniec Nowy i Stary, Tepiły, Freifeld (Kowalówka), Gorajec oraz miasteczko Płazów. Kupione dobra obejmowały 17.112 mórg, z tego 6 mórg ogrodów, 1709 mórg pola ornego, 642 morgi łąk oraz 14 755 mórg lasów. Baron Herman Brunicki wraz z rodziną zamieszkał w starym dworze (późniejsza oficyna) dając początek rodu Brunickich w Rudzie Różanieckiej.
W 1877 roku zbudowany został nowy tartak z napędem wodnym o sile 20 KM oraz papiernia. W połowie XIX wieku istniały dwa młyny wodne (I i II młyn) w górnym biegu Różańca. W 1906 roku na Jeziorze zbudowano nowoczesną mleczarnię i serownię, a w 1908 roku gorzelnię, która była czynna do końca lat 60. XX wieku.
Herman Baron Brunicki ("ur. 1775 – zm. 20 kwietnia 1835"), z Rozalią Zygielską miał 10 dzieci – ("Rozalia – ur. 1777; Maksymilian – ur. 1796; Karolina Hőnig von Hönigsberg – ur. 1798; Jakub Ignacy – ur. 1802; Maurycy Ignacy – ur. 1804; Ludwika Turnau – ur. 1806; Jan Antoni – ur. 1808; Dorota Dornbach – ur. 1812; Malwina Freiin von Bilinski – ur. 1815; Teresa – ur. 1815").
Spadkobiercą majątku został syn Jan Antoni Brunicki ("ur. 1808 – zm. 20 czerwca 1887"), który z Marią Magdaleną Mauss miał córkę Henriettę ("ur. 27 kwietnia 1839 – zm. 6 czerwca 1905 w Rudzie Różanieckiej"), która wyszła za mąż za barona Ludwika Wattmana ("ur. 1827 – zm. 1907") pochodzącego z Wiednia. Ostatnim właścicielem dóbr w Rudzie Rózanieckiej był ich syn baron Hugo Wattman de Beaulieu ("ur. 21 maja 1876 – zm. 1946"), żonaty z Marią Krystyną baronową Lederer. Z tego małżeństwa mieli dwie córki: Brunhildę i Ingeborgę
Brunhilda ("ur. 29 maja 1903 – zm. 25 września 1969 w USA") – 30 września 1933 roku w Płazowie poślubiła Janusza Muszyńskiego herbu Lekczyn ("ur. 12 czerwca 1907 w Lublinie – zm. 22 września 1939 w bitwie o Łomianki"), kapitana w 11 dywizji artylerii konnej.
Ingeborga ("ur. 12 września 1904 w Amstetten – zm. 1997") – 20 września 1924 roku w Płazowie poślubiła Zdzisława Avenariusa ("ur. 15 maja 1900 w Warszawie – zm. 1 marca 1975 w Warszawie"), oficera WP, ziemianina, posła na sejm RP z listy BBWR. Z tego małżeństwa mieli dwóch synów: Ferdynanda ("ur. 1925") rolnika i Czesława ("ur. 1932") inżyniera mechanika.
W czasie I wojny światowej (wrzesień 1914 – maj 1915) stacjonowały we wsi wojska rosyjskie dewastując zabudowania wiejskie i dworskie. Spalony został pałac, a w nim portrety Brunickich i Wattmannów, stylowe meble z XIX wieku oraz bogata kolekcja trofeów myśliwskich. Zabrano wszystkie konie i krowy z folwarku. Spalonych zostało ponad 60% zabudowań wiejskich. W latach 1918–1923 zakłady produkcyjne należące do Wattmanna zostały odbudowane i unowocześnione. W 1923 roku zbudowano na rzece Różaniec pierwsza elektrownię w miejscu dawnej huty żelaza (zlikwidowanej w 1895 r.), a w 1925 roku terpentyniarnię. W latach 1920–1925 żyzne pola i łąki na „Morgach” i „Sopilnem” zamienione na hodowlane stawy rybne w obawie przed parcelacją. W folwarku i w pałacu w 1936 roku zatrudnionych było 20 pracowników biurowych, 100 robotników stałych, 80 robotników sezonowych oraz 30 gajowych i leśniczych. Łącznie w dobrach Wattmanna pracowało 230 osób. W październiku 1928 roku wybuchł pierwszy w dziejach wsi strajk nazwany powszechnie „strajkiem wozaków leśnych”, którego przywódcą był Wojciech Kasperski. Strajkujący domagali się wyższych stawek płacowych za przywóz drzewa z lasów do tartaku i wywóz desek do stacji kolejowych w Bełżcu i Lubaczowie.
W I połowie XX wieku w Rudzie Różanieckiej było 240 domów.
We wrześniu 1939 roku w lasach wokół Rudy Różanieckiej prowadziła działania wojenne 6 Dywizja Piechoty pod dowództwem gen. Bernarda Monda. 24 września 1939 roku do wsi wkroczyły oddziały Nowogródzkiej Brygady Kawalerii i resztki 10 Dywizji Piechoty pod dowództwem gen. Bryg. Władysława Andersa na jednodniowy odpoczynek. Od 26 września do 8 października 1939 roku Ruda Różaniecka była pod okupacją Armii Czerwonej (ZSRR).
Po zakończonych działaniach wojennych w październiku 1939 roku wieś została włączona do Starostwa Powiatowego w Tomaszowie Lubelskim. 23 czerwca 1943 roku policja niemiecka dokonała przymusowego wysiedlenia 74 rodzin (ok. 280 rodzin) i deportacji w Zamościu oraz Majdanku, a następnie do prac przymusowych w III Rzeszy.
Na przełomie 1941/42 roku z inicjatywy Brunhildy Muszyńskiej (córka barona Hugona Wattmanna) powstał zalążek konspiracji ZWZ-AK. Organizatorem i dowódcą kompanii (placówki) AK był ppor. Emanuel Michalewicz – PS. „Hanys” (zarządca folwarku Jezioro). Kompania weszła w skład V rejonu w obwodzie AK Tomaszów Lubelski.
W latach 1943–1944 placówka AK w Rudzie Różanieckiej stanowiła silny punkt obrony i schronienia przybyłej ludności polskiej przed napadami UPA. W czasie przeciwpartyzanckiej operacji – „Sturmwind II” w Puszczy Solskiej nad Tanwią 21 czerwca 1944 roku poległo 18 żołnierzy AK z Rudy Różanieckiej.
W 1944 roku posiadłości barona Hugona Wattmanna stały się własnością państwa. Większość zakładów produkcyjnych w latach 1944–1946 została odbudowana. Po wysiedleniu ludności ukraińskiej w ramach akcji „Wisła” w 1947 roku wielu mieszkańców wsi przeniosła się i objęła gospodarstwa w Futorach, Gorajcu, Kowalówce, Nowym i Starym Lublińcu i Żukowie.
21 maja 1945 roku w pobliżu Rudy Różanieckiej odbyło się spotkanie konspiracyjne przedstawicieli AK-WiN Inspektoratu Zamość z przedstawicielami OUN-UPA. Obie strony stwierdziły, że łączy je wspólny wróg (władza ludowa) i zadeklarowały wzajemną pomoc.
W latach 1954–1972 w Rudzie Różanieckiej miała swoją siedzibę Gromadzka Rada Narodowa obejmująca Hutę Różaniecką, Maziarnię, Piłę i Rudę Różaniecką. W tym okresie zbudowano remizę i świetlicę Ochotniczej Straży Pożarnej, pawilony handlowe Gminnej Spółdzielni „Samopomoc Chłopska”, Ośrodek Zdrowia i szkołę podstawową. Przez trzy kolejne kadencje przewodniczącym Prezydium GRN był Wojciech Kasperski.
W 2003 roku z inicjatywy Komitetu Społecznego zbudowano we wsi wodociąg i kanalizację. Według stanu z 31 grudnia 2003 roku Ruda Różaniecka liczyła 1315 mieszkańców.
Z historycznego zespołu pałacowego aktualnie zachowały się dwa zabytkowe budynki: tzw. stary dwór i rozległy gmach pałacu. Usytuowane są na terenie o zachowanych dawnych granicach, z nielicznymi elementami dawnego założenia parkowego. Pałac zajmuje centralna część zespołu – mieści się w nim obecnie Dom Pomocy Społecznej. Budynek starego dworu położony jest obok, przy drodze do Huty Różanieckiej, jest odgrodzony i stanowi własność Nadleśnictwa Narol – jest to siedziba Leśnictwa „Jezioro”.
Budynek starego dworu można datować na XVIII wiek. Lokalna tradycja określająca go jako stary dwór wskazuje, że powstał on przed budową rezydencji Brunickich – mógł zostać wybudowany około połowy XVIII wieku – jego architektura nosi cechy późnobarokowe i klasycystyczne. Prawdopodobnie pełnił funkcję rządcówki w czasach gdy obiekt stanowił dobra królewskie. Podpiwniczony jest jedną sklepioną kolebkowo piwnicą. Zachował stary rzut, bryłę, ale po remoncie w latach 90., zatracił stare wyposażenie
Zespół pałacowy w Rudzie Różanieckiej jest stosunkowo słabo rozpoznany pod względem konserwatorskim. Przeprowadzone badania terenowe w powiązaniu z danymi historycznymi pozwoliły uściślić fazy rozwoju przestrzennego założenia oraz historii budowlanej zachowanych obiektów architektury. W bryle pałacu widoczne są dwie główne fazy budowlane. Pierwszą jest wyraźny zarys regularnego dworu (prawdopodobnie parterowego) z początku XIX wieku, zapewne wybudowanego zaraz po kupnie dóbr przez Hermana Brunickiego, o regularnym, osiowym rzucie z bocznymi ryzalitami frontowymi, w części podpiwniczonego starymi, sklepionymi piwnicami. Drugą fazą była znaczna rozbudowa pałacu, przeprowadzona na początku XX wieku, zapewne przez Hugona Wattmanna, nadająca mu zachowany do dzisiaj charakter obiektu piętrowego w stylu neobarokowym i francuskiego z elementami secesji.
Pałac częściowo zniszczony był przez działania I wojny światowej, jednakże wkrótce odbudowany zachował się do dzisiaj w niewiele zmienionej bryle. Podkreślić należy, że w okresie międzywojennym majątek Hugo Wattmanna był świetnie prosperującym gospodarstwem – oprócz 1200 ha użytków rolnych i 8500 ha lasów, był szeroko znany z 300 ha stawów, w których prowadzono nowoczesną gospodarkę rybną. W 1943 baron Hugo Wattmann zmuszony był opuścić okupowaną Polskę, zmarł wkrótce po wojnie w Wiedniu.
W 1944 roku w wyniku reformy rolnej dobra szlacheckie zostały upaństwowione, opuszczone budynki ulegały grabieżom. Zespół pałacowy przez jakiś czas był użytkowany jako magazyn zbożowy i były w nim organizowane kolonie letnie.
W 1960 roku pałac przekazano w użytkowanie Domowi Pomocy Społecznej dla nieuleczalnie chorych psychicznie mężczyzn. Przeprowadzono wówczas jego remont kapitalny, który w niewielkim stopniu zmienił jego bryłę i wystrój zewnętrzny. W latach 1998–2002 obok pałacu zbudowano nowy budynek DPS-u w podobnym stylu architektonicznym jaki posiada pałac.
DPS posiada kaplicę (msze święte niedzielne i codzienne dla pensjonariuszy), mieszkają w nim również siostry zakonne Józefitki (Zgromadzenie Sióstr Świętego Józefa), które pracują pośród personelu w DPS-ie i posługują w parafii.
Obecnie przebywa w nim ok. 230 pensjonariuszy w dwóch oddziałach ("upośledzonych umysłowo, chorych psychicznie, przestępców niepoczytalnych umysłowo, bezdomnych i przebywających dobrowolnie"); zatrudnionych jest 147 osób z wysoko kwalifikowanego personelu.
Kościół.
Ruda Różaniecka należała do parafii w Płazowie. W 1944 roku Niemcy zbudowali świetlice wojskową. W 1946 roku budynek został zaadaptowany na świątynię filialną parafii w Płazowie. 26 czerwca 1966 roku z polecenia ks. inf. adm. ap. w Lubaczowie Jana Nowickiego przybył ks. Zbigniew Mroczkowski w celu organizowania parafii. 11 grudnia zostały poświęcone sprzęty liturgiczne w kościele. Parafia Ruda Różaniecka jest pod patronatem św. Antoniego Padewskiego.
Oświata.
Początki szkolnictwa w Rudzie Różanieckiej na podstawie tradycji są datowane na ok. przed 1853 rokiem (nauczycielami byli Maria Żółkiewska i Antoni Żółkiewski). Szkoła była drewniana; w 1904 roku podjęto decyzję o budowie murowanej szkoły.
Pierwsza wzmianka o szkole w Rudzie Różanieckiej jest w Szematyzmach Galicji z 1875 roku, które zanotowały, że nauczycielem był Władysław Olaniecki. Szkoły wiejskie były tylko męskie, a od 1890 roku były „mieszane” – koedukacyjne. Szkoła w Rudzie Różanieckiej początkowo była filialna, a od 1877 roku była jednoklasowa. Od 1906 roku szkoła była 2-klasowa.
Po II wojnie światowej szkoła była 7-letnia i mieściła się budynku starej szkoły i w tzw. „Bojkówce”. W 1950 roku w szkole założono Towarzystwo Przyjaźni Polsko-Radzieckiej. W 1964 roku szkoła stała się 8-klasowa, a 30 sierpnia 1964 roku oddano do użytku rozbudowaną część szkoły. 18 maja 1966 roku szkole nadano jako patrona imię kpt. Władysława Ważnego ps. Tygrys.
W 1999 roku w wyniku ogólnopolskiej reformy edukacji powstały 6-letnia szkoła podstawowa i 3-letnie gimnazjum. 18 września 2002 roku szkoła otrzymała sztandar. 17 sierpnia 2004 roku decyzją Rady Miejskiej w Narolu, utworzono Zespół Szkół. W 2004 roku szkoła otrzymała od Prezydenta RP Aleksandra Kwaśniewskiego pracownię komputerową. W 2004 roku rozpoczęto budowę sali gimnastycznej z łącznikiem i trzema salami lekcyjnymi, które oddano do użytku 24 października 2006 roku. W 2017 roku przywrócono 8-letnią szkole podstawową.
Sport i rekreacja.
We wsi działa klub sportowy „Roztocze” Ruda Różaniecka, który został założony w 1983 roku. Aktualnie gra w klasie „A” grupy Lubaczowskiej.

</doc>
<doc id="375850" url="https://pl.wikipedia.org/wiki?curid=375850" title="Ruda Rzeczka">
Ruda Rzeczka

Ruda Rzeczka – wieś w Polsce położona w województwie podlaskim, w powiecie białostockim, w gminie Czarna Białostocka.
W 1921 roku wieś liczyła 9 domów i 45 mieszkańców, w tym 35 katolików i 10 prawosławnych.
W latach 1975–1998 miejscowość administracyjnie należała do województwa białostockiego.
Siedzibą parafii dla katolickich mieszkańców wsi jest Czarna Wieś Kościelna, w której mieści się parafia pw. Matki Bożej Anielskiej, zaś dla prawosławnych mieszkańców jest to Czarna Białostocka, gdzie znajduje się parafia pw. Świętych Niewiast Niosących Wonności.

</doc>
<doc id="375851" url="https://pl.wikipedia.org/wiki?curid=375851" title="Ruda-Skroda">
Ruda-Skroda

Ruda-Skroda – wieś w Polsce położona w województwie podlaskim, w powiecie kolneńskim, w gminie Mały Płock.
Nazwa wsi pochodzi od dużej ilości rudy metalu znajdującej się właśnie na jej obszarze, a także od pobliskiej rzeki Skrody.
Wierni kościoła rzymskokatolickiego należą do parafii Najświętszego Serca Jezusowego w Łosewie.
Historia.
Wieś szlachecka "Skroda-Ruda" położona była w drugiej połowie XVI wieku w powiecie kolneńskim ziemi łomżyńskiej. W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Mały Płock.
Według Powszechnego Spisu Ludności z 1921 roku zamieszkiwało tu 125 osób w 19 budynkach mieszkalnych. Miejscowość należała do miejscowej parafii rzymskokatolickiej w Łosewie. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.

</doc>
<doc id="375852" url="https://pl.wikipedia.org/wiki?curid=375852" title="Ruda Solska">
Ruda Solska

Ruda Solska – wieś w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 324 mieszkańców i była siedemnastą co do wielkości miejscowością gminy Biłgoraj.
Szlaki turystyczne.
 Rowerowy "Szlak im. Józefa Złotkiewicza"

</doc>
<doc id="375853" url="https://pl.wikipedia.org/wiki?curid=375853" title="Ruda Strawczyńska">
Ruda Strawczyńska

Ruda Strawczyńska – wieś w Polsce położona w województwie świętokrzyskim, w powiecie kieleckim, w gminie Strawczyn.
W latach 1975–1998 miejscowość administracyjnie należała do województwa kieleckiego.

</doc>
<doc id="375854" url="https://pl.wikipedia.org/wiki?curid=375854" title="Ruda Sułowska">
Ruda Sułowska

Ruda Sułowska – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Osada założona została w XVI wieku przy hucie przetapiającej rudę darniową wydobywaną z miejsca obecnych stawów rybnych.
Turystyka.
Ruda Sułowska położona jest między stawami rybackimi, które są częścią rezerwatu "Stawy Milickie". We wsi znajduje się łowisko wędkarskie z bezpłatnym parkingiem dla samochodów, punkt sprzedaży karpia oraz liczne gniazda bociana białego. Na południe od wsi została wytyczona i oznakowana ścieżka przyrodnicza prowadząca między stawami.

</doc>
<doc id="375855" url="https://pl.wikipedia.org/wiki?curid=375855" title="Ruda Talubska">
Ruda Talubska

Ruda Talubska – wieś w Polsce położona w województwie mazowieckim, w powiecie garwolińskim, w gminie Garwolin.
Wierni Kościoła rzymskokatolickiego należą do parafii Matki Bożej Szkaplerznej w Górkach.
Za Królestwa Polskiego istniała gmina Ruda Talubska. W latach 1975–1998 miejscowość administracyjnie należała do województwa siedleckiego.
Przez wieś przeprowadzono linię kolejową nr 7 (Warszawa–Lublin) w 1877 roku. Znajduje się przystanek kolejowy Ruda Talubska. Początkowo przystanek nosił nazwę "Wilga". Obecna nazwa stacji została nadana po 1917 roku.

</doc>
<doc id="375856" url="https://pl.wikipedia.org/wiki?curid=375856" title="Ruda Tarnowska">
Ruda Tarnowska

Ruda Tarnowska – wieś w Polsce położona w województwie mazowieckim, w powiecie garwolińskim, w gminie Wilga.
 
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
We wsi znajduje się obiekt wypoczynkowy dla Prezydenta RP wraz z lądowiskiem Promnik. Teren jest ogrodzony i strzeżony. We wsi znajdują się zabytkowe krzyże.
Wierni Kościoła rzymskokatolickiego należą do parafii św. Jadwigi Śląskiej w Samogoszczy.

</doc>
<doc id="375857" url="https://pl.wikipedia.org/wiki?curid=375857" title="Jeniec Europy">
Jeniec Europy

Jeniec Europy – tytuł powieści autorstwa Juliusza Dankowskiego, wydanej przez PIW w roku 1987. Na jej podstawie powstał też film.
Głównym bohaterem powieści jest, na co już sam tytuł wskazuje, pokonany przez koalicję europejskich mocarstw cesarz Napoleon Bonaparte, zesłany po porażce na wyspę Świętej Heleny. Jego głównym antagonistą jest lord Hudson Lowe, gubernator tej brytyjskiej posiadłości.

</doc>
<doc id="375858" url="https://pl.wikipedia.org/wiki?curid=375858" title="Rudaw">
Rudaw

Rudaw – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 258 mieszkańców. Jest ósmą co do wielkości miejscowością gminy Ciechocin.

</doc>
<doc id="375859" url="https://pl.wikipedia.org/wiki?curid=375859" title="Rudawica">
Rudawica

Rudawica () – wieś w Polsce położona w województwie lubuskim, w powiecie żagańskim, w gminie Żagań.
W latach 1975–1998 miejscowość administracyjnie należała do województwa zielonogórskiego.
Historia.
Bardzo stary ośrodek hutnictwa żelaza, najstarsza wzmianka o tutejszej kuźnicy pochodzi z 1431. W 1494 nazwa miejscowości została zapisana jako "Eysenberge".
Zabytki.
Do wojewódzkiego rejestru zabytków wpisane są:

</doc>
<doc id="375860" url="https://pl.wikipedia.org/wiki?curid=375860" title="Ruda Wieczyńska">
Ruda Wieczyńska

Ruda Wieczyńska – wieś w Polsce położona w województwie wielkopolskim, w powiecie pleszewskim, w gminie Gizałki.
W latach 1975–1998 miejscowość administracyjnie należała do województwa kaliskiego.

</doc>
<doc id="375861" url="https://pl.wikipedia.org/wiki?curid=375861" title="Ruda Wielka">
Ruda Wielka

Ruda Wielka – wieś w Polsce położona w województwie mazowieckim, w powiecie radomskim, w gminie Wierzbica.
Wieś jest siedzibą rzymskokatolickiej parafii Najświętszego Serca Jezusowego.
Geografia.
Wieś położona jest w północno-zachodniej części gminy, nieopodal granicy z gminą Orońsko (powiat szydłowiecki). Miejscowość znajduje się na skrzyżowaniu dróg powiatowych: relacji Radom (15 km) – Wierzbica (5 km, nr 3557W; dawny trakt Starokrakowski: 60 km do Kielc, 115 km do Warszawy) oraz Mniszek – Orońsko (6 km) – Ruda Wielka (nr 4011W).
Miejscowość złożona jest z dwóch zespołów osadniczych: głównej części zwanej "Starą Wsią" oraz Komorników, integralnej części wsi (osady kolejowej). W układzie przestrzennym Rudy Wielkiej zaznacza się historyczny rozwój osadnictwa. Najpewniej założona na prawie polskim jako widlica, u zbiegu lokalnych dróg do traktu Starokrakowskiego. Później musiała być przenoszona na prawo niemieckie, skoro otrzymała centralnie położony, owalny nawieś ze stawem w środku (między dzisiejszymi ul. Radomską, Lipową i Stawową). W XIX w., wraz z budową kolei Warszawsko-Wiedeńskiej, powstał przystanek Ruda Wielka z osadą.
W Rudzie Wielkiej mają swoje przystanki linie autobusowe: stała Radom – Wierzbica i sezonowa Szydłowiec – Kowala-Stępocina – Radom.
Historia.
Układ przestrzenny wsi wskazuje, że mogła być ona założona najpóźniej w 1. poł. XIII w. na prawie polskim, następnie przeniesiona na prawo magdeburskie. Nie są jednak znane źródła historyczne, które mogłyby to jednoznacznie potwierdzić. Pierwszy pisemny ślad o Rudzie Wielkiej pochodzi dopiero z XV w., spod pióra Jana Długosza. Wspomina on o miejscowości, mającej być własnością szlachecką, podzieloną aż na czterech dziedziców: Stanisława herbu Wąż, niejakich Gąbki i Wilka oraz nieznanego z imienia pana. Pisząc dalej o dziesięcinach pobieranych z dwóch ostatnich „folwarków” wskazuje, że osadę zamieszkiwali kmiecie. Stąd pogląd o aż czterech folwarkach należy wiązać z zagrodami przedstawicieli tej warstwy społecznej, a imiona Gąbki i Wilka z wymienieniem zasiadźcy-wójta bądź sołtysa wsi. Zagrody kmiece oddawały dziesięcinę dziekanowi kieleckiemu, zaś folwark Wężów plebanowi wierzbickiemu.
Syn Stanisława Węża, Jan przyjął nazwisko od nazwy rodowej siedziby "Rudzki". Zabiegał on o wyrugowanie z urzędów tak Gąbki, jak Wilka, w czym miało mu pomóc zobowiązanie się przed opatem wąchockim do oddawania dziesięciny na rzecz klasztoru z 2/3 części kmiecej. Wywołało to zatarg pomiędzy dziekanem kieleckim a opatem, co zanotował Długosz. Nie napisał jednak, jak spór ten rozstrzygnięto. W XV w. wieś składała się z ok. 20 zagród, co pozwala szacować liczbę jej mieszkańców na ok. 140 – 240.
W okresie staropolskim (do 1795) wieś znajdowała się w powiecie radomskim, województwie sandomierskim. W 1508 wieś była współwłasnością szlachecką rodu Węży, Marcina Sobkowica i Mateusza z Rudy. Część osady należała do Jana Chlochola (zarządzającego w imieniu żony), którego siedziba rodowa znajdowała się w Młodnicach. Ruda Wielka składała się wówczas z 29 zagród, co pozwala szacować jej ludność na ok. 203 – 348. Do 1569 Ruda Wielka znajdowała się w parafii św. Stanisława w Wierzbicy, następnie św. Wojciecha w Kowali Stępocinie. W owym czasie obok chłopów wieś zamieszkiwała drobna szlachta zagrodowa, m.in. Gąbkowie, Gembkowie, Grzybowscy, Kierzkowscy, Kochanowscy, Kurkowie, Kyrbowie, Nieczujowie, Młodniccy.
W XIX w. Ruda Wielka nadal pozostawała w powiecie radomskim (1810–1815: departament radomski, 1815–1837: województwo sandomierskie, 1837–1844: gubernia sandomierska, 1844–1918: gubernia radomska). Po utworzeniu gmin w 1864, znalazła się w gminie Kowala Stępocina. Miejscowość liczyła 56 zagród i 71 mieszkańców (1888). Jej zabudowa nadal była zdominowana przez drewno, spośród 69 budynków tylko 3 były murowane. We wsi zlokalizowany był dwór z folwarkiem oraz młyn wiatrowy. Uwłaszczenie chłopów z 1864, zostało zrealizowane tutaj dopiero w 1888. Chłopi uzyskali możliwość do wolnego korzystania z lasu i pastwisk oraz zwiększyli swoje ziemie orne.
Późna parcelacja folwarku, spowodowała, że jeszcze na przełomie XIX i XX w. dominującą formą gospodarowania była trójpolówka. Poszerzenie areałów chłopskich, umożliwiło wprowadzanie płodozmianu. W 1919 Ruda Wielka znalazła się wraz z gminą Kowala Stępocina i całym powiatem w województwie kieleckim. W 1936 uruchomiono szkołę powszechną, w której pracował m.in. Edmund Bakalarz (1913–1942), nauczyciel, bibliotekarz, partyzant, więzień Oświęcimia. W latach 1975–1998 miejscowość administracyjnie należała do województwa radomskiego. W 1984 wieś została siedzibą nowej parafii pw. Najświętszego Serca Jezusowego.
Sport.
W miejscowości Ruda Wielka funkcjonuje amatorski klub piłkarski LUKS Ruda Wielka. W sezonie 2014/2015 klub grał w radomskiej klasie B.

</doc>
<doc id="375862" url="https://pl.wikipedia.org/wiki?curid=375862" title="Rudawka Rymanowska">
Rudawka Rymanowska

Rudawka Rymanowska – osada w Polsce położona w województwie podkarpackim, w powiecie krośnieńskim, w gminie Rymanów.
Wieś leży u podnóża Wzgórz Rymanowskich, i Pogórza Bukowskiego na prawo przez Pastwiska przy drodze wojewódzkiej 889 z Rymanowa, przez Bukowsko do Szczawnego. Droga ta łączy się z drogą wojewódzką 892 prowadzącą przez Radoszyce na Słowację.
W latach 1975–1998 miejscowość administracyjnie należała do województwa krośnieńskiego.
Historia.
Rudawka Rymanowska (z 1589 r.) – wieś lokowana na prawie wołoskim w II poł. XVI wieku, nad rzeką Wisłok, w północnej części Pogórza Bukowskiego. W Jarze Wisłoka (40 m głęb.) malownicze miejsca do plażowania i kąpieli, największa w polskich Karpatach odkrywka łupków menilitowych zwana Ścianą Olzy. Potencjalne uzdrowisko.
W XIX wieku właścicielami dóbr tabularnych byli: biskupstwo łacińskie przemyskie, ks. Władysław Czartoryski (lata 80.), Ferdynand Janowski (ok. 1890), hr. Anna Potocka (koniec XIX wieku), Józef Mikołaj Potocki (początek XX wieku)
W latach 50. XX w. odkryto tu źródła mineralne siarczanowych i solanek jodowo-bromowych, w tym termę – zmineralizowaną cieplicę o temp. 48 st. C. W XIX w. i w okresie międzywojennym wydobywano tu ropę naftową.
Krajowa Wystawa Bydła Simentalskiego.
We wsi co roku w każdą ostatnią niedzielę sierpnia odbywa się Krajowa Wystawa Bydła Simentalskiego organizowana przez Zakład Doświadczalny Instytutu Zootechniki w Odrzechowej koło Bukowska. W roku 2008 gośćmi wystawy byli m.in. prezes Polskiego Związku Hodowców Koni dr. inż. Władysław Brejta, prezes Polskiego Związku Hodowców Bydła Simentalskiego Edgar Beneš oraz dr Josef Kočera, dyrektor Federacji Hodowców Bydła Simentalskiego w Republice Czeskiej, a zarazem Prezydent Europejskiej Federacji Bydła Simentalskiego pełniący funkcję sędziego w czasie konkursu (w roku 2007 sędzią konkursu był Willi Bürger, prezes Związku Hodowców Bydła Simentalskiego w Bawarii), poseł Jan Bury, Eugeniusz Kłopotek, marszałek województwa podkarpackiego oraz wojewoda podkarpacki.
W roku 2009 w konkursie wzięli udział m.in. hodowcy z Odrzechowej, Bukowska, Beska, Nadolan, Bandrowa Narodowego, Trześniowa, i Nagórzan.
Bass Camp.
Między 30 czerwca a 2 lipca, od 2015 odbywa się w pobliżu Ściany Olzy festiwal muzyczny "wielkich głośników" Bass Camp.
Turystyka.
W kilku miejscach znajdującego się we wsi przełomu Wisłoka w sezonie zimowym tworzą się lodospady o wysokości sięgającej 30 m.

</doc>
<doc id="375863" url="https://pl.wikipedia.org/wiki?curid=375863" title="Ruda Wolińska">
Ruda Wolińska

Ruda Wolińska – wieś w Polsce położona w województwie mazowieckim, w powiecie siedleckim, w gminie Wodynie.
Miejscowość jest siedzibą rzymskokatolickiej parafii św. Andrzeja Boboli.
W latach 1975–1998 miejscowość należała administracyjnie do województwa siedleckiego.

</doc>
<doc id="375864" url="https://pl.wikipedia.org/wiki?curid=375864" title="Ruda Wołoska">
Ruda Wołoska

Ruda Wołoska – wieś w Polsce położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Tomaszów Lubelski.
Historia.
Wieś prawa wołoskiego, położona była w pierwszej połowie XV wieku w województwie bełskim. Wieś historycznie położona w powiecie bełskim. Notowana w pierwszej ćwierci XV wieku. Około 1425 roku do 1528 r. a więc ponad 100 lat pozostawała w posiadaniu Małdrzyków herbu Wąż, następnie po linii żeńskiej Małdrzyków przeszła do Marcinowskich, zaś w 1596 do Floriana Łaszcza-Nieledewskiego. Ten ostatni w latach 1609-1610 lokuje na gruntach Rudy Wołoskiej miasto Nowy Łaszcz (obecnie Łaszczówka). Lokacja jak pokazał czas nie była udana, w wieku XVII o Łaszczówce pisano jako o wsi.
Według noty SgKP z roku 1888, występują tu pokłady wapnia i torfu . Przy trzech drogach wychodzących ze wsi znajdowały się drewniane krzyże, które miały bronić mieszkańców od głodu i morowego powietrza. We wsi były stawy, młyn wodny, kaszarnia. Było też kilku tkaczy. Ludność początkowo zajmowała się pasterstwem, a potem rolnictwem. Chłopi do czasu uwłaszczenia pracowali na pańskim raz w tygodniu, a jeżeli ktoś był zadłużony, to pracował i cztery dni. 
Miejscowi włościanie, przeważnie małorolni, szukali zarobku w pobliskich folwarkach albo u żydów w mieście. Byli też tacy, którzy emigrowali do Ameryki.
Szkołę powszechną, 4-klasową, założono dopiero w 1916 roku. Klasy umieszczono w budynkach miejscowych gospodarzy, dopiero w 1963 roku szkoła znalazła się w budynku własnym.
Spis ludności z r. 1921 (wówczas wieś w gminie Majdan Górny) wykazywał we wsi 57 domów oraz 389 mieszkańców, w tym 12 Żydów i 18 Ukraińców.

</doc>
<doc id="375865" url="https://pl.wikipedia.org/wiki?curid=375865" title="Ruda-Zagrody">
Ruda-Zagrody

Ruda-Zagrody – wieś w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 77 mieszkańców i była 28. co do wielkości miejscowością gminy Biłgoraj.

</doc>
<doc id="375866" url="https://pl.wikipedia.org/wiki?curid=375866" title="Ruda Zajączkowska">
Ruda Zajączkowska

Ruda Zajączkowska – wieś w Polsce położona w województwie świętokrzyskim, w powiecie kieleckim, w gminie Łopuszno. Miejscowość leży nad Wierną Rzeką.
W Królestwie Polskim istniała gmina Ruda. W latach 1975–1998 miejscowość administracyjnie należała do województwa kieleckiego.
Po reformie administracyjnej w 1975 roku część Rudy Zajączkowskiej (Kolonia-Ruda) znalazła się w gminie Piekoszów. Na początku XXI wieku piekoszowskiej części Rudy nadano nazwę Wierna Rzeka.
Przez wieś przechodzi żółty szlak turystyczny z Wiernej Rzeki do Chęcin.
Miejscowość została upamiętniona została przez Stefana Żeromskiego w powieści "Wierna rzeka" z 1912 roku"," gdzie występuje pod zmienioną nazwą Niezdoły"." Pierwowzorem powieściowego dworu Niezdoły był dwór w Rudzie Zajączkowskiej, a jego właściciele, Sascy (krewni pisarza) zostali przedstawieni pod nazwiskiem Rudeccy, co nawiązywało do rzeczywistej nazwy majątku. Folwark i dwór znajdowały w oddaleniu od samej wsi, po drugiej stronie rzeki, w części znanej jako Kolonia, którą przekształcono współcześnie w wieś Wierna Rzeka.

</doc>
<doc id="375867" url="https://pl.wikipedia.org/wiki?curid=375867" title="Ruda Żelazna">
Ruda Żelazna

Ruda Żelazna – wieś w Polsce, położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 wieś administracyjnie należała do województwa zamojskiego.
Wieś stanowi sołectwo gminy Tomaszów Lubelski.
Historia.
Ruda Żelazna w wieku XIX stanowiła wieś i folwark w powiecie tomaszowskim, gminie Majdan Górny, parafii Chodywańce, odległa 6 wiorst od Tomaszowa, na granicy z Galicją, posiadała 10 domów, 116 mieszkańców. (77 wyznania rzymskokatolickiego), gruntu 139 mórg (w tym 116 mórg roli), częścowo była to borowina i piaski. Folwark w tym czasie posiadał 3 domy i 411 mórg obszaru, w tym 180 mórg roli, 120 mórg lasu był również młyn i staw. Folwark stanowił własność Szeptyckiego. Ludność trudniła się rolnictwem. Według spisu miast, wsi, osad Królestwa Polskiego w 1827 r. było tu 11 domów i 42 mieszkańców.

</doc>
<doc id="375868" url="https://pl.wikipedia.org/wiki?curid=375868" title="Ruda Żmigrodzka">
Ruda Żmigrodzka

Ruda Żmigrodzka – wieś w Polsce położona w województwie dolnośląskim, w powiecie trzebnickim, w gminie Żmigród.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Pierwsze wzmianki o miejscowości pochodzą z 1591 r. W XVI wieku przetwarzano tu rudę darniową wydobywaną na zachód i na wschód od wsi.
Stawy Milickie.
Dawniej Rudę Żmigrodzką otaczały dwa stawy: Pański (po stronie zachodniej) i Rudy (po stronie wschodniej wsi), które zlikwidowano na początku XIX wieku.
Obecnie w bezpośrednim kontakcie z miejscowością Ruda Żmigrodzką znajdują się Stawy Jamnik, Staw Krzysztof i Staw Rudy, z czego dwa pierwsze należą do Rezerwatu Stawy Milickie. Staw Rudy został odtworzony, w latach 80. XX wieku, na powierzchni 150 ha, a na miejscu wielkiego stawu Pańskiego dziś zbudowane są nowe stawy, położone po obu stronach szosy z Rudy Żmigrodzkiej do Radziądza. Na północ od wsi znajdują się rozległe lasy, w wielu miejscach podmokłe, a na południe płynie rzeka Barycz.

</doc>
<doc id="375869" url="https://pl.wikipedia.org/wiki?curid=375869" title="Ruda Żurawiecka">
Ruda Żurawiecka

Ruda Żurawiecka – wieś w Polsce, położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 wieś administracyjnie należała do województwa zamojskiego. 
Nazwa wsi pochodzi od wydobywanej w okolicy rudy żelaza. W miejscowości znajduje się nieczynny młyn wodny, Sala Królestwa Świadków Jehowy.

</doc>
<doc id="375870" url="https://pl.wikipedia.org/wiki?curid=375870" title="Rudenka">
Rudenka

Rudenka dawniej też Rudeńka – wieś w Polsce położona w województwie podkarpackim, w powiecie leskim, w gminie Olszanica.
W latach 1975–1998 miejscowość administracyjnie należała do województwa krośnieńskiego.
Dzieje miejscowości Rudenka.
1526 r. – w źródłach pojawia się po raz pierwszy wzmianka o wsi założonej na prawie wołoskim w sobieńskich dobrach Kmitów.
1580 r. – wieś przechodzi w ręce Stadnickich wraz z dobrami Sobieńskimi i jest wsią prywatną. XVII w. – miejscowość należała do Grochowskich.
1672 r. – podczas ostatniego już najazdu czambułów tatarskich Nuradyn-Soltana na Bieszczady we wsi ocalało tylko 4 domy, Ordyńcy ograbili i spalili wieś, a mieszkańców uprowadzili na wschód do niewoli. Miejscowość była wówczas własnością Bukowskich. XIX w. – wieś przechodzi w posiadanie Balów.
W połowie XIX wieku właścicielem posiadłości tabularnej w Rudence był Józef Jordan.
1921 r. – wieś liczyła 81 domów i 530 mieszkańców (408 greko-katolików, 
100 łacinników, 22 Żydów wyznania mojżeszowego).
1944 r. – 14 września z rejonu Manasterca i Gór Słonnych została wprowadzona do walki 237 dywizja 11 korpusu piechoty 4 Frontu Ukraińskiego. Nacierając na Uherce złamała ona opór Niemców na rubieży Bezmiechowa Dolna – Bezmiechowa Górna, posunęła się o 6 km i do końca dnia zdobyła Jankowce, Rudenkę i Olszanicę. Osiągnięcie przez 267 i 237 dywizje piechoty wyznaczonych rubieży rozszerzyło wyłom w obronie nieprzyjaciela do 12 km i umożliwiło wprowadzenie do walki sił głównych 11 korpusu piechoty z rubieży Lesko – Jankowce – Rudenka.
1945 r. – podczas spisu powszechnego ludności przeprowadzonego w dniu 10 stycznia przez sołtysa Michała Prystasza wykazano, iż we wsi mieszkało 248 osób dorosłych i 202 dzieci (wykazy imienne). – w czasie zabawy we wsi UPA schwytała komendanta UB z Leska. Podczas przesłuchania wydał całą siatkę informatorów w powiecie leskim. Podobno korzystając z jego dokumentów ciężko ranny dowódca sotni UPA „Burłaka” dwukrotnie leczył się w polskich szpitalach. – Według kolejnego spisu ludności z 13 VI we wsi wykazano: 190 osób dorosłych pow. 18 lat (19 Polaków i 171 Ukraińców) oraz 283 dzieci (12 Polskich i 271 Ukraińskich). Stosowano kryterium wyznaniowe. – do końca 1945 r. na mocy umowy o repatriacji ludności wysiedlono na wschód do USRR 42 osoby narodowości ukraińskiej. We wsi pozostało 30 rodzin mieszanych liczących 113 osób.
1947 r. – w maju podczas akcji Wisła 432 mieszkańców narodowości rusińskiej i ukraińskiej wysiedlono na tzw. Ziemie Odzyskane.
Warto zobaczyć.
Za szkołą na wzgórzu po prawej stronie drogi znajduje się zabytkowa drewniana cerkiew filialna 
z 1843 r. pw. Soboru Matki Bożej. Po 1947 r. użytkowana była jako magazyn zboża. Około 1970 r. zachowany był jeszcze kompletny ikonostas z XIX w oraz kilka starszych ikon z XVII – XVIII w.
W 1971 r. świątynię przekazano w użytkowanie łacińskiej parafii w Uhercach Mineralnych. W 1976 r. nastąpiła kradzież większości wyposażenia, a ostatnie 3 ikony sprzedano Muzeum Historycznemu w Sanoku. Ikonostas pozbawiony ikon przecięty został na trzy części. Środkową przesunięto w głąb prezbiterium i ustawiono ok. 1.5 m od tylnej ściany tworząc w ten sposób małą zakrystię. W nawie głównej XIX – wieczna polichromia z przedstawieniem św. Trójcy. Obok cmentarz cerkiewny pozbawiony nagrobków otoczony drzewami. - liczba wiernych obrządku gr. kat : 1890 – 420, 1918 – 437, 1938 - 545.
Źródło: Grupa Partnerska Zielone Bieszczady

</doc>
<doc id="375871" url="https://pl.wikipedia.org/wiki?curid=375871" title="Rudgerzowice">
Rudgerzowice

Rudgerzowice () – wieś w Polsce, położona w województwie lubuskim, w powiecie świebodzińskim, w gminie Świebodzin.
W latach 1975–1998 miejscowość administracyjnie należała do województwa zielonogórskiego.
Historia.
Rudgerzowice wzmiankowane są bardzo wcześnie, bowiem już w 1224 roku w źródłach istnieje wzmianka o darowaniu wsi przez księcia Henryka Brodatego dla cysterek z Trzebnicy. Nadanie powyższe było potwierdzone przez bulle papieskie w latach 1235 oraz 1267. W pierwszych wzmiankach wieś nazywana jest najczęściej jako "Rudguerisdorf". Od XV wieku wieś była oczynszowana, a cysterki z Trzebnicy, jako spłatę czynszu pobierały od mieszkańców opłaty pieniężne oraz przyjmowały określone ilości zbóż. Cysterki dbając o rozwój wsi uzyskały pod koniec XVII wieku prawo do wolnego wytwarzania i sprzedaży piwa, co spotkało się z protestami władz Świebodzina. W latach 1756–1763 wieś ucierpiała podczas wojny siedmioletniej, gdy Rosjanie splądrowali tutejszy kościół i zabudowania gospodarcze. Około 1790 roku we wsi znajdował się kościół, gospoda, ewangelicka szkoła oraz 24 domy z 115 mieszkańcami. W roku 1810 roku miała miejsce sekularyzacja zakonów w Prusach i dobra cysterek w Rudgerzowicach zostały rozdzielone pomiędzy tutejszych gospodarzy. W 1914 roku zbudowano obecny kościół. Po II wojnie światowej, już 3 marca 1945 roku powstała we wsi jedna z pierwszych w okolicach szkół podstawowych, pierwszą nauczycielką była Jadwiga Stelnicka.
Zabytki.
Do wojewódzkiego rejestru zabytków wpisany jest:

</doc>
<doc id="375872" url="https://pl.wikipedia.org/wiki?curid=375872" title="Rudka Bałtowska">
Rudka Bałtowska

Rudka Bałtowska – wieś w Polsce położona w województwie świętokrzyskim, w powiecie ostrowieckim, w gminie Bałtów. Leży przy DW754.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Matki Bożej Bolesnej w Bałtowie.

</doc>
<doc id="375873" url="https://pl.wikipedia.org/wiki?curid=375873" title="Rudka Gołębska">
Rudka Gołębska

Rudka Gołębska – wieś w Polsce położona w województwie lubelskim, w powiecie lubartowskim, w gminie Kamionka.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kamionka. Według Narodowego Spisu Powszechnego (III 2011 r.) wieś liczyła 88 mieszkańców.

</doc>
<doc id="375874" url="https://pl.wikipedia.org/wiki?curid=375874" title="Rudka Kijańska">
Rudka Kijańska

Rudka Kijańska – wieś w Polsce położona w województwie lubelskim, w powiecie lubartowskim, w gminie Ostrów Lubelski. Leży przy drodze wojewódzkiej nr 813.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ostrów Lubelski. Według Narodowego Spisu Powszechnego (III 2011 r.) wieś liczyła 120 mieszkańców.
Wierni Kościoła rzymskokatolickiego należą do parafii Parafia Niepokalanego Poczęcia NMP w Ostrowie Lubelskim.

</doc>
<doc id="375875" url="https://pl.wikipedia.org/wiki?curid=375875" title="Rudka-Kolonia">
Rudka-Kolonia

Rudka-Kolonia – kolonia w Polsce położona w województwie lubelskim, w powiecie chełmskim, w gminie Ruda-Huta.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 10 mieszkańców i była najmniejszą miejscowością gminy Ruda-Huta.
Historia.
Notowana od 1916 r. – wówczas miejscowość należała do gminy Świerże. Mieszkało wtedy we wsi 35 osób, w tym 5 Żydów. Wcześniej część wsi Rudka.

</doc>
<doc id="375876" url="https://pl.wikipedia.org/wiki?curid=375876" title="Rudka Kozłowiecka">
Rudka Kozłowiecka

Rudka Kozłowiecka – wieś w Polsce położona w województwie lubelskim, w powiecie lubelskim, w gminie Niemce.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Niemce. Według Narodowego Spisu Powszechnego z roku 2011 wieś liczyła 1163 mieszkańców.

</doc>
<doc id="375877" url="https://pl.wikipedia.org/wiki?curid=375877" title="Rudka Łowiecka">
Rudka Łowiecka

Rudka Łowiecka – wieś w Polsce położona w województwie lubelskim, w powiecie włodawskim, w gminie Hańsk.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Hańsk.

</doc>
<doc id="375878" url="https://pl.wikipedia.org/wiki?curid=375878" title="Rudka-Skroda">
Rudka-Skroda

Rudka-Skroda – wieś w Polsce położona w województwie podlaskim, w powiecie kolneńskim, w gminie Mały Płock.
Wierni kościoła rzymskokatolickiego należą do parafii Najświętszego Sakramentu w Dobrym Lesie.
Historia.
W latach 1921–1939 wieś i ówczesny folwark leżał w województwie białostockim, w powiecie kolneńskim (od 1932 w powiecie ostrołęckim), w gminie Mały Płock.
Według Powszechnego Spisu Ludności z 1921 roku zamieszkiwały tu 133 osoby, 97 było wyznania rzymskokatolickiego a 36 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 21 budynków mieszkalnych. Miejscowość należała do parafii rzymskokatolickiej w m. Dobry Las. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
Większość miejscowych Żydów w lipcu 1941 Niemcy wymordowali w ramach zbrodni w Mściwujach.
Zabytki.
W miejscowości znajduje się zabytkowy cmentarz wojenny z I wojny światowej, nr rej.: 243 z 23 lutego 1987.

</doc>
<doc id="375879" url="https://pl.wikipedia.org/wiki?curid=375879" title="Rudka Starościańska">
Rudka Starościańska

Rudka Starościańska – wieś w Polsce położona w województwie lubelskim, w powiecie lubartowskim, w gminie Uścimów.
W latach 1975–1998 miejscowość położona była w województwie lubelskim.
Wieś stanowi sołectwo gminy Uścimów. Według Narodowego Spisu Powszechnego z roku 2011 wieś liczyła 181 mieszkańców.
Wierni Kościoła rzymskokatolickiego należą do parafii Parafia Niepokalanego Poczęcia NMP w Ostrowie Lubelskim.
Historia.
W 1564 r. była to wieś królewska Ruda Korbutowa, nazwana tak od pierwszego jej rudnika Koributa. Było to na owe czasy duże przedsięwzięcie, bo
urządzenia rudni poruszało aż 6 kół wodnych. Położone było nad rzeką Jedlanką poniżej obecnej wsi Jedlanka. Pracę w tej Rudzie rozpoczęto w pierwszej połowie XVI w. Miała 2 młyny zbudowane na 2 sadzawkach. Dwa łany ziemi i łąka dawały podstawę dla wyżywienia ludzi pracujących w Rudzie.
Roczny pobór (podatek) z niej był duży, wynosił 16 grzywien, co dowodzi dużego z niej pożytku. Dostarczała ona rocznie do zamku lubelskiego i folwarków królewskich urobek żelazny wartości 4 grzywien. Jako Ruda notowana w 1611 r. w parafii Ostrów.
W 1626 r. Ruda Korbutowa była w dzierżawie, rudy żelaznej już tam nie dobywano, był tylko młyn mączny o 2 kołach wodnych, a przy nim ¾ łanu ziemi.
W 1661 r. zanotowano uroczysko Ruda Korbutowa ze stawem, młynem i 1 zagrodą. Notowana później w latach 1676 i 1721 jako Ruda, zaś w 1787 jako Rudka Jedlańska. Na mapie topograficznej widnieje Rudka Korybutowa, tak samo w 1877 roku. Z kolei w latach 1870 i 1899 zapisano ją jako Rudka Starościńska. W roku 1921 w spisie ponownie tylko Rudka. Była to wówczas wieś o 41 domach i 218 mieszkańcach.
Tak samo nazywano ją w latach 1933, 1961 (DzUL 10, 12) i 1967 (Spis 986). Obecna nazwa to powrót do nazwy z XIX wieku – Rudka Starościańska.
Według Słownika geograficznego Królestwa Polskiego z roku 1888, Rudka Korybutowa, wieś w powiecie włodawskim, gminie Uścimów, parafii Ostrów około 1888 roku posiadała 19 domów i 139 mieszkańców z gruntem 348 mórg. Wieś ta wchodziła w 1660 roku w skład starostwa parczewskiego. Następnie należała do dóbr rządowych Parczew, miała 484 mórg.

</doc>
<doc id="375880" url="https://pl.wikipedia.org/wiki?curid=375880" title="Rudlice">
Rudlice

Rudlice – wieś w Polsce położona w województwie łódzkim, w powiecie wieluńskim, w gminie Ostrówek.
Historia.
Miejscowość historycznie należy do ziemi wieluńskiej, która leżała w Wielkopolsce. Ma metrykę średniowieczną i istnieje co najmniej od XV wieku. Wymieniona w 1416 i 1465 pod obecnie stosowaną nazwą „Rudlice”.
W 1416 średniowieczne dokumenty odnotowały Alberta z Rudy Rudliczej. Wieś należała do szlachty. W 1432 Piotr Zajączek z Wrzącej, kasztelan rozpierski ufundował altarię przy kościele w Rudlicach. W 1465 zapisał on również córkom 80 grzywien posagu na Rudlicach oraz Kuźnicy. W 1490 odnotowany został Jan Zajączek z Rudlic. W 1511 wieś odnotowano w powiecie wieluńskim. W 1518 liczyła 7 łanów.
W 1520 w miejscowości wzniesiono kościół ś. Mikołaja i stała się ona siedzibą parafii. Należało do niej 6 wsi oraz Kuźnica. Pleban miał 2 łany oraz pobierał dziesięcinę snopową z 2 łanów sołtysich, które zajął dziedzic oraz z karczmy i ról młynarza, a od zagrodników, chałupników i karczmarzy po 1 groszu stołowego. Altaria ś. Wojciecha w kościele rudlickim posiadała 1 łan, ponadto każdy z kmieci dawał jej 14 groszy i ćw. żyta. Przynależała jej także dziesięcina snopową z ról kmiecych i folwarku plebanów w Unikowie. W 1552 wieś była własnością szlachcica A. Brodnickiego. Gospodarowało w niej 11 kmieci. Stały w niej karczma oraz młyn. W 1553 liczyła 3 łany.
Ze względu na okoliczne lasy, większość mieszkańców zajmowała się rąbaniem drewna. Chrześcijaństwo dotarło na te tereny za sprawą najbliższego grodu lub dworu szlacheckiego.
We wsi do roku 1809 istniał drewniany kościół p.w. św. Mikołaja. Konsekrowany został 30 IX 1601 r. Kościół w ciągu dwóch stuleci znacznie podupadł, a przed 1809 roku rozebrano go. W 1809 Nepomucen i Cecylia Rychłowscy ufundowali nowy kościół, tym razem pod wezwaniem Trójcy Przenajświętszej. Zniszczony został na początku XX wieku.
W latach 1975–1998 miejscowość administracyjnie należała do województwa sieradzkiego.

</doc>
<doc id="375881" url="https://pl.wikipedia.org/wiki?curid=375881" title="Rudłowo">
Rudłowo

Rudłowo ("niem." "Rodelshöfen") – osada w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.
W miejscowości działało Państwowe Gospodarstwo Rolne.
Położenie geograficzne.
Rudłowo jest położone około 1 km na południowy wschód od centrum Braniewa, niedaleko zachodniego brzegu rzeki Pasłęki.
Historia.
Historia Rudłowa jest związana z założeniem tu w XIV w.majątku ziemskiego, tzw. dobra rycerskiego (niem. "Rittergut"), podporządkowanego zakonowi krzyżackiemu. Gdy w 1712 r. wzniesiono pierwszy zamek, Rudłowo znajdowało się na terenie Królestwa Prus (niem. "Königreich Preußen"). W 1865 przejął majątek ród Gramsch (i zarządzał nim do XX w.); wtedy to zamek gruntownie przebudowano. Powstała okazała dwukondygnacyjna budowla z trzykondygnacyjną wieżą w narożu południowym. Wskutek reformy administracyjnej w Prusach z 1815 r. Rudłowo zostało włączone z dniem 1 lutego 1818 do nowo utworzonego powiatu braniewskiego (Kreis Braunsberg). Po utworzeniu w 1874 w ramach powiatów gmin – włączone zostało Rudłowo do gminy Szyleny (niem. Amtsbezirk Schillgehnen). W tym czasie majątek obejmował 433 ha, w tym 288 ha pastwisk oraz 137 ha pól uprawnych. Ponadto majątek posiadał własną cegielnię parową. W 1910 miejscowość liczyła 137 mieszkańców. Z dniem 30 września 1928 Rudłowo włączono do Braniewa. Ostatnim niemieckim właścicielem ziemskim był tu dr Otto Gramsch, który przejął majątek w początku XX wieku. Po jego śmierci, w 1923 roku, majątek przejęła wdowa po doktorze – Charllota Gramsch z domu von Stosch. W jej posiadaniu pozostawał majątek aż do ucieczki do Niemiec przed zbliżającym się frontem. W marcu 1945 wkroczyła na te tereny Armia Czerwona. Po zakończeniu wojny terytorium Prus Wschodnich zostało podzielone. Wytyczono nową sztucznie dzielącą Prusy granicę polsko-radziecką, potwierdzoną umową polsko-radziecką w Moskwie 16 sierpnia 1945. Granica przebiega ok. 8 km na północ od miejscowości, zatem Rudłowo znalazło się po stronie polskiej. 
Zabytki.
Do wojewódzkiego rejestru zabytków wpisane są obiekty:
Bibliografia.
Małgorzata Jackiewicz-Garniec, Mirosław Garniec "Pałace i dwory dawnych Prus Wschodnich", Olsztyn 1999, wydanie drugie.

</doc>
<doc id="375882" url="https://pl.wikipedia.org/wiki?curid=375882" title="Rudnicze">
Rudnicze

Rudnicze (daw. Rudnice i Rudnicz, niem. Rudnitsch) – wieś w Polsce położona w województwie wielkopolskim, w powiecie wągrowieckim, w gminie Wągrowiec.
Około 1793 dziedzicem Rudnicza był Wojciech Lipski. Później wśród właścicieli wymieniano: Seweryna Zakrzewskiego (ok. 1830), Józefa Radońskiego i Jana Gortycha (ok. 1884). Pod koniec XIX wieku miejscowość należała do powiatu wągrowieckiego. We wsi istniała wtedy już szkoła. Rudnice liczyły wtedy 12 gospodarstw i 94 mieszkańców (71 katolików i 23 protestantów). Majątek Rudnice liczył 13 domostw i 135 mieszkańców (133 katolików).
W latach 1975–1998 miejscowość administracyjnie należała do województwa pilskiego.

</doc>
<doc id="375883" url="https://pl.wikipedia.org/wiki?curid=375883" title="Rudniczek">
Rudniczek

Rudniczek – wieś w Polsce położona w województwie łódzkim, w powiecie zgierskim, w gminie Głowno.
W latach 1975–1998 miejscowość administracyjnie należała do ówczesnego województwa łódzkiego.
Oddalona od Głowna o około 4 km. Znajduje się przy trasie łączącej Głowno z Łyszkowicami i Skierniewicami. Większość mieszkańców utrzymuje się z sadownictwa.
Przez wieś przepływa mała rzeka Brzuśnia.

</doc>
<doc id="375884" url="https://pl.wikipedia.org/wiki?curid=375884" title="Rudnik Duży">
Rudnik Duży

Rudnik Duży – wieś w Polsce położona w województwie mazowieckim, w powiecie siedleckim, w gminie Wodynie.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Seroczynie.

</doc>
<doc id="375885" url="https://pl.wikipedia.org/wiki?curid=375885" title="Rudniki-Kolonia">
Rudniki-Kolonia

Rudniki-Kolonia – wieś w Polsce położona w województwie śląskim, w powiecie częstochowskim, w gminie Koniecpol.
W latach 1975–1998 miejscowość administracyjnie należała do województwa częstochowskiego.

</doc>
<doc id="375886" url="https://pl.wikipedia.org/wiki?curid=375886" title="Rudnik Pierwszy">
Rudnik Pierwszy

Rudnik Pierwszy – wieś w Polsce położona w województwie lubelskim, w powiecie kraśnickim, w gminie Zakrzówek.
1 I – 8 XII 1973 w gminie Stara Wieś. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Zakrzówek. Według Narodowego Spisu Powszechnego (III 2011 r.) wieś liczyła 306 mieszkańców.

</doc>
<doc id="375888" url="https://pl.wikipedia.org/wiki?curid=375888" title="Rudnik Szlachecki">
Rudnik Szlachecki

Rudnik Szlachecki – wieś w Polsce położona w województwie lubelskim, w powiecie kraśnickim, w gminie Wilkołaz.
W latach 1975–1998 miejscowość administracyjnie należała do ówczesnego województwa lubelskiego.
We wsi działa szkoła podstawowa imienia Królowej Jadwigi, znajduje się Parafia Miłosierdzia Bożego. Działa w niej również Ludowy Klub Sportowy Perła Rudnik, powstały w 2005 roku, prowadzący sekcje piłki nożnej oraz piłki siatkowej. Przez Rudnik Szlachecki przebiega linia kolejowa Lublin – Kraśnik. 
Wieś stanowi sołectwo gminy Wilkołaz. Według Narodowego Spisu Powszechnego (III 2011 r.) wieś liczyła 610 mieszkańców.
Historia.
Rudnik Szlachecki zwany także Rudniczek lub Rudnik – wieś położona 12 km SE od Urzędowa, historycznie w powiecie lubelskim parafii Wilkołaz.
Wieś powstała w XV wieku na surowym korzeniu i była własnością szlachecką.
Wieś była miejscem bitwy podczas Powstania Styczniowego. W dniu 25 stycznia 1864 roku oddział rosyjskiej piechoty dowodzonej przez Kulikowa zaatakowany został przez powstańczy oddział dowodzony przez majora Józefa Jagmina. Rosjanie wobec przeważających sił powstańczych wycofali się z pola walki, by powtórnie powrócić wsparci oddziałami majora Bussowa. Teraz z pola walki wycofali się powstańcy. Rosjanie zmusili mieszkańców wsi do pochówku poległych. Powstały wśród pól dwie zbiorowe mogiły, które zniszczeniu uległy w wyniku dwóch światowych wojen.
Nazwa wsi była zapisywana w tekstach źródłowych w wielu postaciach, m.in. w roku 1421 „Rudnik“, 1431 „Rudniky“, 1453 „Rudnicz(e)k Minor“, 1529 „Rudnyczek“.
W roku 1421 Władysław Jagiełło nadaje szlachetnej Stachnie wdowie po Henryku z Suchej i ich synom Janowi, Mikołajowi, Jakubowi, Stanisławowi i Bartoszowi 12 łanów w dąbrowie z obu stron rzeki Rudnik celem lokacji wsi na prawie średzkim w granicach między wsiami: Wilkołaz, Popkowice, Sulów i Stróża, którą to wieś posiadać będą dziedzicznie z obowiązkiem służby z 2 kuszami na koniach wartości 5 grzywien.
W wieku XV wieś jest w posiadaniu szlachetnej Stachny jej czterech synów, następnie zapewne sukcesorów. Znani są z akt ziemskich lubelskich:
Według zapisu Długosza (1470-80) dziedzicem był Andrzych i inni, były tu 2 folwarki. Dziesięcina snopowa z folwarku i łanów kmiecych oddawana była plebanowi w Wilkołazie (Długosz L.B. t.II s.551). W wieku XVI pod rokiem 1529 (Liber Retaxationum 446, 450) odnotowano osep (podatek od zboża) od 4 kmieci po 2 korce pszenicy, żyta i owsa wartości 13 groszy plebanowi w Słupiu. Dziesięciny z folwarku 3 grzywny plebanowi w Wilkołazie.
Z księgi poborowej z lat 1531–1533, pobór od szlachty bez kmieci w tym: pobór z części Lasoty i Gotarda od 2 łanów i Jana Rudnickiego 1 łana (Rejestr Poborowy).
W wieku XIX opisano Rudnik Szlachecki jako wieś z folwarkiem w powiecie janowskim, gminie i parafii Wilkołaz. Wieś leży przy drodze bitej z Lublina przez Kraśnik do Janowa prowadzącej, odległa 35 wiorst od Janowa. W pobliżu wsi znajdują się błota zwane Jazy.
W roku 1827 we wsi było 12 domów, 89 mieszkańców. Folwark rozległy na 490 mórg w tym: gruntów ornych i ogrodów mórg 422, łąk mórg 8, lasu mórg 41, nieużytków mórg 19, budynków z drzewa 13, las nieurządzony. Wieś miała w 1876 roku osad 24, z gruntem mórg 294.

</doc>
<doc id="375889" url="https://pl.wikipedia.org/wiki?curid=375889" title="Rudnik Wielki">
Rudnik Wielki

Rudnik Wielki – wieś w Polsce, położona w województwie śląskim, w powiecie częstochowskim, w gminie Kamienica Polska.
Do 1954 istniała gmina Rudnik Wielki. W latach 1975–1998 miejscowość administracyjnie należała do województwa częstochowskiego.

</doc>
<doc id="375890" url="https://pl.wikipedia.org/wiki?curid=375890" title="Rudno Dolne">
Rudno Dolne

Rudno Dolne – wieś w Polsce położona w województwie małopolskim, w powiecie proszowickim, w gminie Nowe Brzesko.
Rudno Niższe było wsią królewską w tenucie niepołomickiej w powiecie proszowskim województwa krakowskiego w końcu XVI wieku. W latach 1975–1998 miejscowość administracyjnie należała do województwa krakowskiego.

</doc>
<doc id="375891" url="https://pl.wikipedia.org/wiki?curid=375891" title="Rudno Górne">
Rudno Górne

Rudno Górne – wieś w Polsce położona w województwie małopolskim, w powiecie krakowskim, w gminie Igołomia-Wawrzeńczyce.
W latach 1975–1998 miejscowość administracyjnie należała do województwa krakowskiego.
Integralne części miejscowości: Rudzienko.
Na terenie wsi odkryto megaksylony (rodzaj megalitów) związane prawdopodobnie z kulturą pucharów lejkowatych.

</doc>
<doc id="375892" url="https://pl.wikipedia.org/wiki?curid=375892" title="Rudno Jeziorowe">
Rudno Jeziorowe

Rudno Jeziorowe – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375893" url="https://pl.wikipedia.org/wiki?curid=375893" title="Rudno Kmiece">
Rudno Kmiece

Rudno Kmiece – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375894" url="https://pl.wikipedia.org/wiki?curid=375894" title="Rudolfin">
Rudolfin

Rudolfin – wieś w Polsce położona w województwie lubelskim, w powiecie chełmskim, w gminie Kamień.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 200 mieszkańców i była siódmą co do wielkości miejscowością gminy Kamień.

</doc>
<doc id="375895" url="https://pl.wikipedia.org/wiki?curid=375895" title="Rudolfowo">
Rudolfowo

Rudolfowo – osada w Polsce położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="375896" url="https://pl.wikipedia.org/wiki?curid=375896" title="Rudołowice">
Rudołowice

Rudołowice – wieś w Polsce, położona w województwie podkarpackim, w powiecie jarosławskim, w gminie Roźwienica.
Wieś należąca do miasta Jarosławia położona była na przełomie XVI i XVII wieku w powiecie przemyskim ziemi przemyskiej województwa ruskiego. W latach 1975–1998 miejscowość administracyjnie należała do województwa przemyskiego.
Historia.
W czasie zaboru austriackiego od drugiej połowy XIX w. do 1918 r. Rudołowice były samodzielną gminą wiejską obejmującą teren wsi. W 1902 r. naczelnikiem gminy Rudołowice był Jan Rogus, zastępcą Marcin Bodzioch, asesorem Tomasz Drzymała, sekretarzem gminy Walenty Łuc. Ludność wsi w 1902 r. wynosiła 806 mieszkańców i 138 domów. Obszar dworski w Rudołowicach obejmował 7 domów i 72 mieszkańców. Przełożonym obszaru dworskiego był Władysław Słoniewski.
Według spisu powszechnego ludności przeprowadzonego 30 września 1921 r. liczba ludności Rudołowic wynosiła 955, z czego 897 było wyznania rzymskokatolickiego, 23 wyznania greckokatolickiego, a 35 wyznania mojżeszowego.
W 1848 r. powstała w Rudołowicach szkoła parafialna, którą w 1865 r. rząd austriacki przekształcił w szkołę ludową pospolitą.

</doc>
<doc id="375897" url="https://pl.wikipedia.org/wiki?curid=375897" title="Rudołtowice">
Rudołtowice

Rudołtowice (niem. "Rudoltowitz") – wieś w Polsce położona w województwie śląskim, w powiecie pszczyńskim, w gminie Pszczyna. Według danych gminy Pszczyna w 2014 roku w miejscowości mieszkało 1143 mieszkańców.
W latach 1973–75 w gminie Goczałkowice-Zdrój. W latach 1975-97 dzielnica Pszczyny. Od 1 stycznia 1998 w gminie Pszczyna.
Położenie.
Rudołtowice graniczą od północy ze sołectwem Ćwiklice, od południowego wschodu ze wsią Kaniów z gminy Bestwina, od wschodu ze wsią Grzawa z gminy Miedźna oraz od zachodu ze wsią Goczałkowice-Zdrój.
Znajdziemy tam też dwa stawy, staw Rontok Duży oraz Mały, w niedalekiej okolicy znajdziemy także rzekę Wisłę.
Historia.
W dokumencie sprzedaży państwa pszczyńskiego wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Rudoltowicze".
W latach 1975–1998 miejscowość administracyjnie należała do województwa katowickiego.
W 1752 hr. Józef Zborowski na terenie wioski zbudował pałac, w którym dziś znajduje się ośrodek dla dzieci niedowidzących.

</doc>
<doc id="375898" url="https://pl.wikipedia.org/wiki?curid=375898" title="Rudunki (województwo kujawsko-pomorskie)">
Rudunki (województwo kujawsko-pomorskie)

Rudunki – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Wieś sołecka – zobacz jednostki pomocnicze gminy Aleksandrów Kujawski w BIP.

</doc>
<doc id="375899" url="https://pl.wikipedia.org/wiki?curid=375899" title="Rudusk">
Rudusk

Rudusk – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Zbójno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2019 r.) wieś liczyła 35 mieszkańców. Jest czternastą co do wielkości miejscowością gminy Zbójno.

</doc>
<doc id="375900" url="https://pl.wikipedia.org/wiki?curid=375900" title="Rudy-Rysie">
Rudy-Rysie

Rudy-Rysie – wieś w Polsce położona w województwie małopolskim, w powiecie brzeskim, w gminie Szczurowa, przy DW768.
Rudy-Rysie powstały w wyniku połączenia dwóch niegdyś oddzielnych wsi. W latach 1975–1998 miejscowość administracyjnie należała do województwa tarnowskiego.
Integralne części miejscowości: Rudy Drugie, Rudy Pierwsze, Sołtysie. Pierwszy człon nazwy nie odmienia się, np. w Rudy-Rysiu, z Rudy-Rysia.
Według "Słownika Historyczno-Geograficznego Ziem polskich w Średniowieczu" w roku 1396 – pierwszy raz pojawia się wzmianka o osadzie Rudy. W 1416 r. obok nazwy Rudy pojawia się człon Kuźnica (nazwa sugerująca rudę i kuźnica sugeruje związek tych terenów z wydobyciem i przetwarzaniem rudy darniowej, tworzącej się na podmokłych łąkach, przez które wije się koryto rzeki). W 1480 r. właścicielem wioski zostaje Spytek Melsztyński (zm. ok. 1503) herbu Leliwa. W 1525 r. wieś Rudy jest wymieniona wśród wsi Starostwa krzeczowskiego.
Od 19 września 1938 r. wierni kościoła rzymskokatolickiego należą do parafii pw. Pana Jezusa Dobrego Pasterza (wcześniej należeli do parafii Szczepanów). Kościół stoi w centrum miejscowości, został zamieszczony w "Atlasie dóbr kultury współczesnej województwa małopolskiego".
Lasy i stawy rybne okalające wieś należą do Bratucickiego Obszaru Chronionego Krajobrazu. We wsi działał klub piłkarski Andaluzja Rudy-Rysie.
Zabytki.
Przy cmentarzu parafialnym położony jest cmentarz wojenny nr 265 z I wojny światowej, obiekt wpisany do rejestru zabytków nieruchomych województwa małopolskiego.
Elementem centralnym cmentarza jest wysoki (5 metrowy) betonowy cokół z tablicą inskrypcyjną, zwieńczony betonowym krzyżem. Na tablicy oprócz dat 1914–1915 można przeczytać następujący tekst: „WOLLT IHR DIE HEIMIN GEGANGNEN HELDEN EHREN SCHENKT EUER HERZ DER ERDE DIE SIE DECKT” – można to tłumaczyć: „Jeśli chcecie uczcić bohaterów, którzy odeszli, oddajcie swe serca ziemi, która ich okrywa”.
Według danych zbiorczych jest tu pochowanych 86 żołnierzy, w tym 45 żołnierzy rosyjskich. Znane nazwiska to: Anton Gawron, Anton Kępa, Joann Kłyś, Jakub Hołota, Andreas Kozioł, Jakub Motyka, Baltazar Andreas Michalik, Josef Martyne, Josef Bomba, Joann Cieślar, Anton Szklarz, Henrich Reicher, Adalbert Suder, Valentin Vašica.

</doc>
<doc id="375901" url="https://pl.wikipedia.org/wiki?curid=375901" title="Rudyszwałd">
Rudyszwałd

Rudyszwałd (, ) – wieś w Polsce, położona w województwie śląskim, w powiecie raciborskim, w gminie Krzyżanowice, nad granicą z Czechami, w środkowej części Bramy Morawskiej. Przez wioskę przepływa potok Bełk, który uchodzi do płynącej nieopodal rzeki Odry.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi położonych w okolicy Żor i Wodzisławia ("ville circa Zary et Wladislaviam"), zobowiązanych do płacenia dziesięciny biskupstwu we Wrocławiu, w postaci "item in Rudolfwald debent esse XXIII mansi". Zapis ten oznaczał, że wieś zobowiązana została do płacenia dziesięciny z 23 łanów większych. Jej powstanie wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Pierwotną nazwę tłumaczy się z niemieckiego jako "Las Rudolfa", co oprócz pochodzenia pierwszych osadników sugeruje, że las pod wykarczowanie i założenie wsi nadano domniemanemu Rudolfowi, który jednak nie zachował się w żadnych innych źródłach. Pisownia nazwy miejscowości ulegała przez wieku zmianom, np. Rudiswalde, Rudoschwaldt, Rudiswald, Rudosswaldt, Ruderswald. Wieś politycznie znajdowała się początkowo w granicach piastowskiego (polskiego) księstwa raciborskiego, będącego od 1327 lennem Królestwa Czech.
Wiadomo, że szkoła istniała w Rudyszwałdzie już w roku 1676. Po wojnach śląskich znalazła się w granicach Prus. Od 1818 w powiecie raciborskim.
W miejscowości tradycyjnie posługiwano się śląskim dialektem jednak z silnymi wpływami gwar laskich.
W latach 1975–1998 miejscowość administracyjnie należała do województwa katowickiego, zaś do 1975 do województwa opolskiego.
Komunikacja i transport.
W miejscowości znajduje się przystanek kolejowy Rudyszwałd z połączeniami kolejowymi w kierunku Wodzisławia Śląskiego, Raciborza i Bogumina.
Współczesność.
Obecnie w Rudyszwałdzie działają: Ochotnicza Straż Pożarna, koło gospodyń wiejskich, Towarzystwo Społeczno-Kulturalne Niemców Województwa Śląskiego. W 2018 roku otwarto nowy budynek w którym działa OSP oraz świetlica z której mogą korzystać wszystkie organizacje. 
We wsi znajdowało się przedszkole, szkoła podstawowa z klasami I-III, której budynek został zburzony w 2017 roku. Na jego miejscu stworzono parking i plac zabaw. 
Rudyszwałd może być pierwszą od 1951 r. miejscowością w Polsce, której obszar powiększy się dzięki przyłączeniu terenów leżących za granicą. Od 1958 r. w wyniku posadowienia budynków granicznych głównie po polskiej stronie teren dawnej Czechosłowacji powiększył się o blisko 400 ha. Strata ta do roku 2020 nie została skompensowana, choć rozmowy toczyły się już od 1992 r. Polska nie zgodziła się na rekompensatę pieniężną. W ostatnich latach w trakcie polsko-czeskich międzyrządowych konsultacji sprecyzowano, że w ramach zwrotu do Polski może trafić 30 ha z obszaru czeskiej gminy Hať (Hać), graniczącej z Rudyszwałdem.
Zabytki.
Drewniany kościół stał we wsi już w roku 1447, a w 1714 postawiono nowy, również drewniany kościół, który służył do lat 30. XX wieku, kiedy to latach 1935–1936 zbudowano nową, murowaną świątynię, która należy do parafii rzymskokatolicka pw. Świętej Trójcy
W Rudyszwałdzie stoi kilka kapliczek:

</doc>
<doc id="375902" url="https://pl.wikipedia.org/wiki?curid=375902" title="Rudze">
Rudze

Rudze – wieś w Polsce, położona w województwie małopolskim, w powiecie oświęcimskim, w gminie Zator.
W latach 1975–1998 wieś administracyjnie należała do województwa bielskiego.
Historia.
We wczesnym średniowieczu mógł istnieć tu gród.
Wieś została po raz pierwszy wymieniona jako "Rudzye" w dokumencie lokacyjnym miasta Zator, wystawionym 10 listopada 1292, a znanym z odpisu z 1569.
W latach 1427–1429 wymieniony jest Mikołaj Rudzki, prawdopodobnie protoplasta śląskiego rodu Rudzkich z Rudz, jako starosta barwałdzki, a w 1448 jako notariusz książęcy, skolei w latach 1437–1442 jako starosta oświęcimski. Jan Długosz wymienił wieś "In terra Zatoriensi... Ruda".

</doc>
<doc id="375903" url="https://pl.wikipedia.org/wiki?curid=375903" title="Rudzie">
Rudzie

Rudzie (niem. "Rudzie") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Rudzie" została w 1938 r. zastąpiona przez administrację nazistowską sztuczną formą "Rodenstein". 

</doc>
<doc id="375904" url="https://pl.wikipedia.org/wiki?curid=375904" title="Rudzienice">
Rudzienice

Rudzienice (niem. "Raudnitz") – wieś w Polsce, położona w województwie warmińsko-mazurskim, w powiecie iławskim, w gminie Iława.
Do 1954 roku oraz w latach 1973–1976 miejscowość była siedzibą gminy Rudzienice. W latach 1954-1973 wieś należała i była siedzibą władz gromady Rudzienice. W latach 1975–1998 miejscowość administracyjnie należała do województwa olsztyńskiego.
Wieś położona nad jeziorami: Kałdunek Duży (25 ha) i Kałdunek Mały (7 ha), przystanek PKP (Rudzienice Suskie), PKS,była poczta, sklepy, ośrodek zdrowia, punkt apteczny (dawniej był także bank spółdzielczy).
Historia.
Wieś lokowana w 1350 r. We wsi znajduje się:
W pobliskich Mątykach podczas wojny szwedzkiej w 1628 r. kwaterował król szwedzki Gustaw Adolf.

</doc>
<doc id="375905" url="https://pl.wikipedia.org/wiki?curid=375905" title="Rudzieniec">
Rudzieniec

Rudzieniec – wieś w Polsce położona w województwie lubelskim, w powiecie parczewskim, w gminie Milanów.
Wierni Kościoła rzymskokatolickiego należą do parafii Parafia św. Jozafata w Gęsi.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Milanów.
Historia.
Rudzieniec w wieku XIX stanowiły folwark i dobra w powiecie radzyńskim, gminie Jabłoń, parafii Gęś. Folwark odległy 24 wiorsty od Radzynia, posiadał 13 domów i 68 mieszkańców. Według spisu 1827 roku domów było 8 zamieszkałych przez 33 mieszkańców.
Dobra Rudzieniec będące własnością księżnej Marii Czetwertyńskiej z Milanowa (z domu hr. Uruskiej (1853-1931) składały się w 1887 roku z folwarku Rudzieniec z awulsem Wandopol oraz folwarków Lubno, Gęś i Amelin. Ogólna rozległość wynosiła mórg 4548 w tym folwarki:

</doc>
<doc id="375906" url="https://pl.wikipedia.org/wiki?curid=375906" title="Rudzienko-Kolonia">
Rudzienko-Kolonia

Rudzienko-Kolonia – kolonia w Polsce położona w województwie lubelskim, w powiecie lubartowskim, w gminie Michów.
Kolonia stanowi sołectwo "Rudzienko-Kolonia" w gminie Michów. Według Narodowego Spisu Powszechnego z roku 2011 kolonia liczyła 165 mieszkańców.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="375907" url="https://pl.wikipedia.org/wiki?curid=375907" title="Rudziniec">
Rudziniec

Rudziniec (niem. "Rudzinitz", 1936-1945 "Rudgershagen") – wieś sołecka w Polsce położona w województwie śląskim, w powiecie gliwickim, w gminie Rudziniec, siedziba gminy Rudziniec oraz nadleśnictwa Rudziniec. W latach 1975–1998 miejscowość administracyjnie należała do województwa katowickiego. W miejscowości znajdują się 2 gniazda bociana białego. Populacja wsi wynosi 1633 osoby. Historycznie leży na Górnym Śląsku.
Przez wieś przechodzi Szlak Wypoczynkowy.
Nazwa.
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Rudziniec" oraz niemiecką - "Rudzinitz". Ze względu na polskie pochodzenie nazwy w okresie narodowego socjalizmu Niemcy zmienili w 1936 zgermanizowaną nazwę "Rudzinitz" na nową, całkowicie niemiecką "Rudgershagen").
Historia.
Wieś wzmiankowana w 1305 roku jako Rudno Małe. Na terenie wsi znaleziono kilka toporków z okresu neolitu.
W II połowie XIX wieku w miejscu tartaku powstała nad kanałem Kłodnickim huta stali "Pielahütte" (Huta Piła), w której w 1889 r. wykonano m.in. elementy stalowej konstrukcji kratownicowej dla Mostu Tumskiego we Wrocławiu. W ostatnich dniach III powstania śląskiego w Rudzińcu mieścił się sztab wojsk powstańczych.
Edukacja.
Szkoły podstawowe:

</doc>
<doc id="375908" url="https://pl.wikipedia.org/wiki?curid=375908" title="Rudziska">
Rudziska

Rudziska (niem.: "Rudzisken"; w okresie 1928–1945: "Rudau") – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość administracyjnie należała do województwa olsztyńskiego.

</doc>
<doc id="375909" url="https://pl.wikipedia.org/wiki?curid=375909" title="Rudziszki">
Rudziszki

Rudziszki (niem. "Raudischken", "Raudyszki") – wieś w Polsce położona w województwie warmińsko-mazurskim, w powiecie węgorzewskim, w gminie Węgorzewo.
Przysiółkiem wsi Rudziszki jest Ruskie Pole.
W latach 1975–1998 miejscowość administracyjnie należała do województwa suwalskiego.
Do 1945 wieś znajdowała się na terenie powiatu gierdawskiego.
W Rudziszkach znajduje się planowane przejście graniczne z obwodem kaliningradzkim do Kryłowa.
Historia.
W odległości około jednego kilometra od wsi znajduje się grodzisko pruskie.
W XVI we wsi osiedlili się pierwsi chłopi. W XVIII w. była tu wieś chłopska i folwark szlachecki. W XIX właścicielami majątku ziemskiego w Rudziszkach była rodzina Hassfordów, a w XX w. do 1945 von Below. Majątek ziemski posiadał powierzchnię 765 ha.
Podczas akcji germanizacyjnej nazw miejscowych i fizjograficznych historyczna nazwa niemiecka "Raudischken" została w 1938 r. zastąpiona przez administrację nazistowską sztuczną formą "Raudingen".
W roku 1935 w Rudziszkach była dwuklasowa szkoła z dwoma nauczycielami i 83 uczniami. Po II wojnie światowej szkołę podstawową w Rudziszkach uruchomiono w 1947 roku. W roku szkolnym 1966/67 była to szkoła ośmioklasowa.
Do sołectwa Rudziszki należą wsie: Rudziszki, Łęgwarowo, Pasternak i Zielony Ostrów.
Rezydencja.
W Rudziszkach znajduje się zespół pałacowo-parkowy z pałacem z XVII w., przebudowanym w XIX w. oraz parkiem w stylu angielskim.
Pałac.
Zasadnicza bryła pałacu pochodzi z XVII w. Pałac został rozbudowany w latach 1800–1820 z nadaniem architektonicznej formy w duchu neobaroku. Przedłużony został korpus budowli od strony południowej i dobudowane zostało prostopadłe skrzydło. Korpus główny założony na rzucie prostokąta. Fasada pałacu posiada elewacje wzdłużne dziewięcioosiowe. Na osi głównej płytki trójosiowy ryzalit zdobiony pilastrami. Przed głównym wejściem owalny podjazd. Od strony parku ryzalit poprzedzony przeszkloną werandą podtrzymującą taras. elewacje zdobione lizenami. Dwupoziomowa budowla pierwotnie przykryta była dachem mansardowym. Po pożarze pod koniec lat pięćdziesiątych XX w. pałac przykryty został dachem czterospadowym.
Po 1945 r. w pałacu mieściła się strażnica WOP. Po remoncie pałacu ulokowano w nim Oddział Szpitala Psychiatrycznego w Węgorzewie. Oddział w Rudziszkach ma 52 łóżka i przeznaczony jest dla chorych wymagających długotrwałego leczenia.
Park i inne zabytki.
W pałacu od strony parku znajdował się salon ogrodowy, z którego przez oszkloną werandę wychodziło się do parku. Aleje parkowe wkomponowane zostały w różnogatunkowy starodrzew.
W parku rósł Dąb Rudziszki, który w XX w. zaliczany był do najstarszych dębów w Polsce. W parku rosną drzewa pomniki przyrody (stan 2007 r.): topola biała (obwód pnia 628 cm, wysokość 40 m), dąb szypułkowy (3 drzewa, obwody 335, 333, 285 cm, wysokość 26 m), lipa drobnolistna (obwód 375 cm, wysokość 30 m). Na terenie parku znajdowała się neoklasycystyczna oranżeria. Budynek wybudowany był na planie ośmioboku razem z pałacem. Z dawnych budowli zachował się spichlerz wybudowany z czerwonej cegły w 1922 r.

</doc>
<doc id="375910" url="https://pl.wikipedia.org/wiki?curid=375910" title="Rudzk Duży">
Rudzk Duży

Rudzk Duży (niem. "Groß Rudzk") – wieś w Polsce położona w województwie kujawsko-pomorskim, w powiecie radziejowskim, w gminie Piotrków Kujawski.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Piotrków Kujawski w BIP.
Demografia.
Według Narodowego Spisu Powszechnego (III 2011 r.) liczyła 105 mieszkańców. Jest dziewiętnastą co do wielkości miejscowością gminy Piotrków Kujawski.

</doc>
<doc id="375911" url="https://pl.wikipedia.org/wiki?curid=375911" title="Rudzk Mały">
Rudzk Mały

Rudzk Mały – wieś w Polsce położona w województwie kujawsko-pomorskim, w powiecie radziejowskim, w gminie Piotrków Kujawski.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Piotrków Kujawski w BIP.
Demografia.
Według Narodowego Spisu Powszechnego (III 2011 r.) liczyła 140 mieszkańców. Jest szesnastą co do wielkości miejscowością gminy Piotrków Kujawski.

</doc>
<doc id="375912" url="https://pl.wikipedia.org/wiki?curid=375912" title="Rukławki">
Rukławki

Rukławki – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość administracyjnie należała do województwa olsztyńskiego.
Historia.
Po II wojnie światowej szkołę podstawową w Rukławkach uruchomiono 24 czerwca 1945 roku.
Nieopodal wsi znajduje się ośrodek wypoczynkowy "Słoneczny Brzeg" leżący nad jeziorem Dadaj, który w roku 2007 został uatrakcyjniony nowym pomostem. 

</doc>
<doc id="375913" url="https://pl.wikipedia.org/wiki?curid=375913" title="Rukosin">
Rukosin

Rukosin – wieś kociewska w Polsce położona w województwie pomorskim, w powiecie tczewskim, w gminie Tczew przy drodze wojewódzkiej nr .
W latach 1975–1998 miejscowość administracyjnie należała do województwa gdańskiego.

</doc>
<doc id="375914" url="https://pl.wikipedia.org/wiki?curid=375914" title="Rulewo">
Rulewo

Rulewo – osada kociewska w Polsce położona w województwie kujawsko-pomorskim, w powiecie świeckim, w gminie Warlubie, przy trasie drogi wojewódzkiej nr 391 i na obszarze Zespołu Parków Krajobrazowych Chełmińskiego i Nadwiślańskiego.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 255 mieszkańców. Jest dziewiątą co do wielkości miejscowością gminy Warlubie.
W Rulewie znajduje się pałac klasycystyczny z 1865 r. wzniesiony przez Rudolfa Gustava Theodora Maerckera na fundamentach dworu Pawłowskich. Pałac jest budowlą dwukondygnacyjną, murowaną z cegły i otynkowaną. Pośrodku elewacji frontowej występuje ryzalit, zwieńczony trójkątnym szczytem, gdzie w tympanonie znajduje się kartusz herbowy rodziny Maerckerów. Ryzalit poprzedzony jest portykiem kolumnowym, który podtrzymuje taras pierwszego piętra. W latach 1924-1926 dokonano gruntownego remontu oraz dobudowano do wschodniego skrzydła piętrową przybudówkę. Ostatnim dziedzicem (do stycznia 1945 r.) Rulewa był Rudolf Julius Emil von Maercker. W 1994 r. Agencja Własności Rolnej Skarbu Państwa (AWRSP) sprzedała przejęty od PGR-u pałac prywatnej osobie. Pałac otoczony jest romantycznym parkiem krajobrazowym założonym przez rodzinę Pawłowskich. W parku znajdują się trzy stawki połączone kanałami z mostkiem, grota kamienna i wzgórze widokowe oraz liczne okazy starodrzewu. Najciekawsze to platan argentyński, buk czerwony oraz choina kanadyjska, ale rosną tu również dęby, lipy, jesiony, wiązy, klony i kasztanowce. 1 czerwca 2011, w parku otaczającym pałac, otworzono park linowy, posiadający trasy o dwóch stopniach trudności (niska - łatwiejsza oraz wysoka - trudniejsza). Dodatkowo nad stawem w parku zawieszono kolejkę tyrolską. Dla najmłodszych postawiono plac zabaw, mini zoo, trampolinę i mały tor przeszkód. Od 1 sierpnia 2011 w pałacu działa hotel "Pałac Hanza".

</doc>
<doc id="375915" url="https://pl.wikipedia.org/wiki?curid=375915" title="Rulice">
Rulice

Rulice – wieś w Polsce położona w województwie łódzkim, w powiecie łowickim, w gminie Bielawy.
W latach 1975–1998 miejscowość administracyjnie należała do województwa skierniewickiego.
Na skraju wsi, pod lasem, znajduje się cmentarz wojenny żołnierzy armii niemieckiej poległych w latach 1914-15.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="375916" url="https://pl.wikipedia.org/wiki?curid=375916" title="Rulikówka">
Rulikówka

Rulikówka – wieś w Polsce położona w województwie lubelskim, w powiecie hrubieszowskim, w gminie Mircze.
Demografia.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Mircze. Według Narodowego Spisu Powszechnego (III 2011 r.) liczyła 32 mieszkańców i była 27. co do wielkości miejscowością gminy Mircze.
Historia.
Rulikówka. Wieś notowana w roku 1549 jako "Rulikow, Rulikowo" w roku 1578, obecna nazwa Rulikówka występuje od roku 1921.

</doc>
<doc id="375917" url="https://pl.wikipedia.org/wiki?curid=375917" title="Rumejki">
Rumejki

Rumejki – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Juchnowcu.

</doc>
<doc id="375918" url="https://pl.wikipedia.org/wiki?curid=375918" title="Rumian (województwo warmińsko-mazurskie)">
Rumian (województwo warmińsko-mazurskie)

Rumian (niem. "Rumian", 1942–1945 "Ramnitz") – wieś w Polsce położona w województwie warmińsko-mazurskim, w powiecie działdowskim, w gminie Rybno. W latach 1975–1998 miejscowość administracyjnie należała do województwa ciechanowskiego.
Duża wieś (ponad 1000 ha gruntów), położona na północnym skraju Welskiego Parku Krajobrazowego, w pobliżu Jeziora Rumian. We wsi jest przystanek autobusowy, sklep oraz Szkoła Podstawowa w Rumianie im. ks. Jana Twardowskiego. Obwód szkoły obejmuje następujące miejscowości: Rumian, Naguszewo, Groszki, Dębień, Truszczyny. Szkoła uzyskała Certyfikat II stopnia Warmińsko-Mazurskiego Kuratora Oświaty "Szkoła Przyjazna Środowisku". We wsi znajdują się gospodarstwa agroturystyczne. Dwa kilometry na północ od wsi znajdują się pozostałości po wczesnośredniowiecznym grodzisku (nazywane Szwedzki i Szańcami lub Korzonką). Grodzisko zostało zbudowane przez Sasinów.
Historia.
Wieś założona na ziemiach, należących do biskupa chełmińskiego, w 1303 r. w dokumentach zapisana pod nazwą Romna, później Roman (1341), a od 1566 jako Rumian. Początkowo we wsi była kapliczka, później w jej miejscu zbudowano kościół. W XVI w. do tutejszej parafii należały wsie: Rumian (siedziba parafii), Dębień, Gronowo, Gutowo, Kostkowo, Naguszewo, Rudnik. Na przełomie XVI i XVII wieku należał do dóbr stołowych biskupów chełmińskich.
W 1614 r. wieś miała 60 włók, we wsi był młyn wodny i karczma. Księgi metrykalne prowadzono od roku 1661. W 1664 r. tutejszym proboszczem był Albert Miecznikowski herbu Pobóg. W tym czasie chłopi oddawali podatek na kościół w wysokości jednego korca żyta i owsa od włóki. W latach 1664-1667 proboszczem był Mateusz Kańgowski. W protokole wizytacyjnym z 1667 r. zapisano, że wieś obejmowała 60 włók, jednak zsumowanie wyszczególnionych posiadłości daje wielkość 30 włok: dwóch sołtysów (po 3 włóki każdy), karczmarz (2 włóki), szlachcic Kruszewski (3 włóki), młynarz (2 włoki), młynarz z Lesika (3 włóki), leman (jedna włoka), sześciu chłopów (każdy po 2 włóki), organista (jedna włoka). W tym czasie we wsi istniała już szkoła, a do parafii należało 360 wiernych i dwóch innowierców.
Od roku 1700 proboszczem był Baltazar Turowski (absolwent seminarium chełmińskiego). W dokumentach wizytacyjnych z 1706 r. (wizytatorem był kanonik J. L. Strzesz, a proboszczem Baltazar Turowski) kościół określono jako bardzo stary. Proboszcz posiadał 6 włók ziemi, a jego inwentarz żywy składał się z: 4 wołów, 4 krów, jednej jałówki, 4 koni roboczych i dwóch zaprzęgowych, 6 owiec rodnych, 5 owieczek jarliczek, 9 jagniąt, 4 świń oraz drobiu. Pobierał po pół korca żyta i pół korca owsa od włoki (w sumie z Rumiana otrzymywał 15 korców żyta i tyleż owsa). Ponadto otrzymywał meszne z innych wsi, należących do parafii. W tym czasie komunikantów było 500 (przychodzili także katolicy z Prus Książęcych). W protokole wizytacyjnym szkołę określono jako nową (murowana, szachulcowa). Uczyło się w niej około 30 dzieci. Rok szkolny trwał od św. Michała (29 września) do niedzieli palmowej. Organista był jednocześnie nauczycielem.
W 1713 r. (według innych źródeł w 1714) wybudowano nowy, drewniany kościół w stylu barokowym (konstrukcja zrębowa, kryty gontem, na kamiennym cokole), konsekrowany w 1724 r. przez biskupa Feliksa Kretkowskiego. Według legendy, w tym samym czasie zniszczeniu uległ drewniany kościół w Rumianie co i w pobliskim Gronowie. Mieszkańcy obu wsi postanowili, że nowy kościół wybudowany zostanie w tej wsi, w której znajdzie się troje malowanych drzwi. Mieszkańcy Rumiana skrycie udali się w nocy do Gronowa i przenieśli drzwi starego kościoła do swojej wioski. I właśnie w Rumianie wybudowano nowy kościół.
W 1868 r. we wsi mieszkało 411 mieszkańców. W 1885 r. we wsi mieszkały 472 osoby, a w osadzie młyn Lesiak – 13. Obszar wsi w tym czasie wynosił 1360 ha. W 1907 r. uczniowie ze szkoły w Rumianie przyłączyli się do strajku szkolnego. Ks. dr Franciszek Liss, tutejszy proboszcz, został skazany na miesiąc więzienia za odczytanie w kościele odezwy, wzywającej do przywrócenia nauki religii w języku polskim.
W 1932 r. Rumian został włączony do powiatu działdowskiego (wcześniej należał do powiatu lubawskiego).
W 1943 okupanci niemieccy zastąpili dotychczasową nazwę historyczną "Rumian" formą "Rommen".
W 1967 r. drewniany kościół wpisano do rejestru zabytków.

</doc>
<doc id="375919" url="https://pl.wikipedia.org/wiki?curid=375919" title="Rumianek (województwo wielkopolskie)">
Rumianek (województwo wielkopolskie)

Rumianek – wieś w Polsce położona w województwie wielkopolskim, w powiecie poznańskim, w gminie Tarnowo Podgórne, nad rzeką Samą.
Historia.
Pierwsze wzmianki pochodzą z 1288 r. W roku 1580 właścicielem wioski był Marcin Nagórski. W 1582 r. przeszedł w ręce Piotra Potulickiego, a w 1767 r. właścicielem stał się Ignacy Twardowski. 
W XVI w. Rumianek powiązany był z dobrami szlacheckimi Ceradz. W 1645 r. dziedziczył tu Paweł Gembicki, kasztelan santocki wraz z małżonką Barbarą z Rozdrażewskich, którzy tego roku sprzedali swoje dobra, w tym Ceradz Kościelny, Rumianek, Jankowice i Lusówko, Zygmuntowi ze Skrzypna Twardowskiemu, sekretarzowi królewskiemu za zł W następnym roku Paweł Gembicki przeniósł oprawę swojej małżonki wynoszącą zł na dobra Lubikowo, Hersztop (obecnie Niedrzwica k. Skwierzyny), Dłusko i Karczewko. Świadczy to o przejściu wspomnianych majętności w ręce rodziny Twardowskich. Rumianek wraz ze wspomnianymi miejscowościami jeszcze w końcu XVII w. należał do Twardowskich. W 1686 r. wspomniano o Mariannie Gorajskiej, wdowie po Wacławie Twardowskim, właścicielce Rumianka i Jankowic.
Opis włoski z 1698 r. sporządzony po śmierci Franciszka Twardowskiego, podaje że wieś przyjęto od dzierżawcy Cieszkowskiego. Istniał tu niewielki dworek. We wsi mieszkali zagrodnik, rataj.
W okresie zaborów.
21 czerwca 1886, na mocy dekretu królewskiego utworzona została specjalna agencja rządowa – Królewska Komisja Osadnicza dla Prus Zachodnich i Prowincji Poznańskiej. Zaopatrzona w olbrzymie środki finansowe komisja organizowała szeroko zakrojoną akcję wykupu dóbr ziemskich od Polaków i innych zainteresowanych, a w dalszej kolejności prowadzili parcelację tych majątków dla osadników niemieckich. Komisja rozpoczęła wykup posiadłości od września 1886 r. Stosunkowo szybko, przedstawiciele tej organizacji dotarli do właścicieli majątków w Kokoszczynie, Górze, Tarnowie i Rumianku.
Parcelacja całości wykupionych gruntów przeprowadzona została w dwóch fazach, ze względu na zbyt małą początkowo liczbę kolonistów chętnych do osiedlania się w tym kompleksie. W 1898 r. zasiedlone zostało Marianowo, Karolewo, Kokoszczyn i Góra, a dopiero w 1900 r. wieś Rumianek i pozostałe tereny podworskie w Tarnowie.
W II Rzeczypospolitej.
Na skutek zmian administracyjnych przeprowadzonych w 1935 r. powiat poznański został podzielony na gminy, a te na gromady. Uległy likwidacji obszary dworskie, które włączono do gromad. Rumianek został włączony do gromady Tarnowo Podgórne, która wraz z 10 pozostałymi gromadami (Tarnowo, Ceradz Kościelny, Jankowice, Kokoszczyn, Krzyżowniki, Lusowo, Sady, Swadzim i Wysogotowo) tworzyła gminę z siedzibą w Tarnowie.
W okresie powojennym.
W latach 1975–1998 miejscowość administracyjnie należała do województwa poznańskiego.

</doc>
<doc id="375920" url="https://pl.wikipedia.org/wiki?curid=375920" title="Rumianka">
Rumianka

Rumianka – wieś w Polsce położona w województwie mazowieckim, w powiecie grodziskim, w gminie Żabia Wola.
Wieś wchodzi w skład sołectwa "Bukówka".
W latach 1975–1998 miejscowość administracyjnie należała do województwa skierniewickiego.

</doc>
<doc id="375921" url="https://pl.wikipedia.org/wiki?curid=375921" title="Rumiejki (województwo podlaskie)">
Rumiejki (województwo podlaskie)

Rumiejki – wieś w Polsce położona w województwie podlaskim, w powiecie augustowskim, w gminie Bargłów Kościelny.
W latach 1975–1998 miejscowość administracyjnie należała do województwa suwalskiego.

</doc>
<doc id="375922" url="https://pl.wikipedia.org/wiki?curid=375922" title="Rumienica">
Rumienica

Rumienica – wieś w Polsce położona w województwie warmińsko-mazurskim, w powiecie iławskim, w gminie Lubawa.
Na przełomie XVI i XVII wieku należała do dóbr stołowych biskupów chełmińskich. 
W okresie międzywojennym w miejscowości stacjonowała placówka 13 batalionu celnego, potem placówka Straży Celnej „Rumienica” a po reorganizacji placówka Straży Granicznej I linii „Rumienica”.
W latach 1975–1998 miejscowość administracyjnie należała do województwa olsztyńskiego.

</doc>
<doc id="375923" url="https://pl.wikipedia.org/wiki?curid=375923" title="Rumin (Polska)">
Rumin (Polska)

Rumin – wieś w Polsce położona w województwie wielkopolskim, w powiecie konińskim, w gminie Stare Miasto.
Wieś królewska "Rumino" starostwa konińskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego. W Ruminie znajduje się prom na rzece Warta. Cała wieś leży w Dolinie Konińskiej. Za siedzibą OSP znajduje się ujście rzeki Powy do Warty.
Organizacje.
Ochotnicza Straż Pożarna – istnieje od 1929 roku. Samochód bojowy marki Man (ufundowany przez lokalnego przedsiębiorcę Tadeusza Marciniaka). Bogate zaplecze: remiza po kapitalnym remoncie, garaże, dobrze wyposażona kuchnia, estetyczna sala (możliwość organizacji wesel, przyjęć i okolicznościowych imprez na max 120 osób). 
Stowarzyszenie „Warta” Rumin powstało w 2004 roku z inicjatywy lokalnej młodzieży. Stowarzyszenie liczy 80 członków. Działa w nim Klub Sportowy „Warta” Rumin, który bierze udział w rozgrywkach piłkarskiej B-klasy. Poza klubem sportowym stowarzyszenie zawiązało zespół taneczny dla dziewcząt o nazwie „Zderzenie”. Zespół uświetnia swoimi występami uroczystości i imprezy na terenie całego powiatu konińskiego. W roku 2005 członkowie stowarzyszenia złożyli wizytę w I-ligowym klubie piłkarskim „Lech” Poznań, gdzie spotkali się z działaczami i trenerami. Poza tym co roku stowarzyszenie organizuje turniej tenisa stołowego pod hasłem „Przez sport do trzeźwości”. Stowarzyszenie jest inicjatorem wielu lokalnych przedsięwzięć i akcji, m.in. budowa boiska do gry w piłkę nożną i do gry w koszykówkę.

</doc>
<doc id="375924" url="https://pl.wikipedia.org/wiki?curid=375924" title="Rumsko">
Rumsko

Rumsko (kaszb. "Rãbskò" lub też "Rëmskò", niem. "Rumbske") – wieś w Polsce położona w województwie pomorskim, w powiecie słupskim, w gminie Główczyce w pobliżu drogi wojewódzkiej nr 213. Obecna nazwa stanowi resubstytut późnej nazwy kaszubskiej – wcześniej spotykane formy to Rąbsko, Rumpske (1430), Rumptzke (1469), Rumbptze (1484)
W latach 1975–1998 miejscowość administracyjnie należała do województwa słupskiego.
W pobliżu dzisiejszej wsi Rumsko znajdują się wały słowiańskiego grodziska zbudowanego w IX wieku. Jest to grodzisko wyżynne, dwuczłonowe, cyplowe. Człon I — pierścieniowaty, człon II — z wałem zaporowym. Grodzisko to jest typowym grodziskiem zakładanym przez Słowian w okolicach bagiennych. Rumsko stanowiło ogniwo w łańcuchu obronnym tworzonym także przez grodziska Równo i Siodłonie. Obok, w dolinie Pustynki, zlokalizowano wczesnośredniowieczne cmentarzysko kurhanowe.
Wieś stanowiła kolejno własność rodzin von Stojentin (od XV w.), von Podewilsów (od końca XVII w.), von Bieberstein (od roku 1731), von Kleist (od roku 1773) by ostatecznie – w roku 1803 – trafić do majątku rodziny von Krockow. Pierwszymi nabywcami byli bracia August Christoph Heinrich oraz Ernst Wilhelm Friedrich Albrecht. W latach 1847–1848 zbudowana została reprezentacyjną siedziba rodowa – spalona przez Sowietów w roku 1945. Z tej linii rodziny pochodzi Christian Graf von Krockow

</doc>
<doc id="375925" url="https://pl.wikipedia.org/wiki?curid=375925" title="Rumunki-Chwały">
Rumunki-Chwały

Rumunki-Chwały – wieś w Polsce położona w województwie mazowieckim, w powiecie sierpeckim, w gminie Rościszewo.
W latach 1975–1998 miejscowość administracyjnie należała do województwa płockiego.

</doc>
<doc id="375926" url="https://pl.wikipedia.org/wiki?curid=375926" title="Rumunki Głodowskie">
Rumunki Głodowskie

Rumunki Głodowskie – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 187 mieszkańców. Jest 27. co do wielkości miejscowością gminy Lipno.

</doc>
<doc id="375927" url="https://pl.wikipedia.org/wiki?curid=375927" title="Rumunki Jasieńskie">
Rumunki Jasieńskie

Rumunki Jasieńskie – wieś w Polsce położona w województwie kujawsko-pomorskim, w powiecie lipnowskim, w gminie Tłuchowo.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 87 mieszkańców. Jest osiemnastą co do wielkości miejscowością gminy Tłuchowo.

</doc>
<doc id="375928" url="https://pl.wikipedia.org/wiki?curid=375928" title="Rumunki Likieckie">
Rumunki Likieckie

Rumunki Likieckie – wieś w Polsce położona w województwie kujawsko-pomorskim, w powiecie rypińskim, w gminie Rogowo.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 59 mieszkańców. Jest 25. co do wielkości miejscowością gminy Rogowo.

</doc>
<doc id="375929" url="https://pl.wikipedia.org/wiki?curid=375929" title="Rumunki Tupadelskie">
Rumunki Tupadelskie

Rumunki Tupadelskie – wieś w Polsce położona w województwie kujawsko-pomorskim, w powiecie lipnowskim, w gminie Wielgie.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 50 mieszkańców. Jest 22. co do wielkości miejscowością gminy Wielgie.

</doc>
<doc id="375930" url="https://pl.wikipedia.org/wiki?curid=375930" title="Rumy">
Rumy

Rumy (niem. "Rummy A" i "Rummy B", 1938–1945 "Rummau Ost" i "Rummau West") – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty. W latach 1975–1998 miejscowość administracyjnie należała do województwa olsztyńskiego.
Jedna z najdłuższych wsi mazurskich, ulicówka o długości około 3 km, o zwartej i zabytkowej zabudowie. Na północny wschód od wsi znajdowały się łąki, powstałe po osuszeniu (jeszcze przed początkiem XX w.) Jeziora Gisielskiego i Jeziora Kaliskiego.
Historia.
Wieś lokowana w 1567 r. na prawie chełmińskim. Na początku XX w. we wsi było 1200 mieszkańców i uważana była za jedną z największych wsi na Mazurach. W 1840 r. wieś podzielona została na dwie gminy sołeckie: wschodnią (Rummy A) i zachodnią (Rummy B). W 1938 r. w ramach akcji germanizacyjnej zmieniono urzędowa nazwę miejscowości na "Rummau". 

</doc>
<doc id="375931" url="https://pl.wikipedia.org/wiki?curid=375931" title="Runice">
Runice

Runice – wieś w Polsce położona w województwie podlaskim, w powiecie siemiatyckim, w gminie Drohiczyn.
W latach 1975–1998 miejscowość administracyjnie należała do województwa białostockiego.

</doc>
<doc id="375932" url="https://pl.wikipedia.org/wiki?curid=375932" title="Runowo Krajeńskie">
Runowo Krajeńskie

Runowo Krajeńskie – wieś krajeńska w Polsce położona w województwie kujawsko-pomorskim, w powiecie sępoleńskim, w gminie Więcbork.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (2011) liczyła 877 mieszkańców. Jest drugą co do wielkości miejscowością gminy Więcbork. Przez miejscowość przepływa Orla, rzeka dorzecza Warty. Wieś położona przy jeziorach Runowskim Dużym i Runowskim Małym.
Początki.
Najstarsze zapisy z 1325 r. informują, że Runowo należało do cystersów z Byszewa. Potem miejscowość przeszła w ręce rodziny Orzelskich. Fundatorem renesansowego dworku w Runowie z przełomu XVI/XVII w. był Jan Orzelski. Najmłodsza jego córka – Izabela została żoną Mikołaja Działyńskiego, podkomorzego dobrzyńskiego. W ten sposób Runowo przeszło w późniejszym okresie w posiadanie Działyńskich.
Od 1660 r. w Runowie istnieje rzymskokatolicka parafia Świętej Trójcy.
Szkolnictwo.
Zabór pruski.
Historia szkoły podstawowej w Runowie Krajeńskim sięga XIX wieku – okresu kiedy tereny Krajny były pod zaborem pruskim. Do wybuchu I wojny światowej językiem wykładowym był niemiecki. Istniały dwie szkoły:
XX-lecie międzywojenne.
Zaraz po wojnie istniała szkoła rzymskokatolicka, a później powszechna. Od roku 1918 aż po II wojnę światową kierownikiem szkoły był działacz społeczno-kulturalny wsi Jan Figurski. Szkoła tego okresu to nauczanie polsko-niemieckie. Liczba uczniów w tych latach wahała się w granicach 180-190.
II wojna światowa.
W pierwszych dniach okupacji kierownikiem szkoły z polecenia władz hitlerowskich został Rudolf Schmidt, który prowadził w szkole zaciętą hitleryzację i germanizację. Do szkoły mogli uczęszczać tylko ci, którzy urodzili się na Pomorzu, pozbawione nauki były dzieci ludzi przybyłych z Kongresówki. Polacy w czasie okupacji uczyli się w budynku obecnego przedszkola, natomiast Niemcy w budynku obecnej szkoły. W roku 1945 szkoła zamieniła się w szpital polowy Armii Czerwonej.
Czasy polskie.
11 kwietnia 1945 roku młodzież polska na nowo zaczęła uczyć się w języku. W dniu otwarcia placówki zgłosiło się 146 ochotników. Były to dzieci w wieku 7–15 lat. Po zbadaniu poziomu umysłowego podzielono dzieci na cztery klasy.
W styczniu 1951 spalił się budynek szkoły. Z powodu zaistniałych trudności dzieci uczyły się w budynku obecnego przedszkola. W tym okresie w szkole odbywały się uroczystości zgodne z panującym wówczas ustrojem, promujące przyjaźń polsko-radziecką. Około roku 1960 uczęszczało do szkoły 130 dzieci, w tym uczniowie dochodzący z Borzyszkowa do klas VI–VII. Zorganizowano szkołę dla pracujących stopnia podstawowego. Rozpoczęto starania o przywrócenie budynku resortowi oświaty. Po roku 1966 podjęto prace przy rozbudowie szkoły. W pracach pomagali rodzice, społeczeństwo i młodzież szkolna. Już 2 września 1967 dokonano uroczystego otwarcia nowego budynku szkoły. Przeprowadzano liczne zawody szkolne i międzyszkolne. Zapraszano do szkoły teatrzyki, organizowano koncerty Filharmonii Bydgoskiej. Rozwinięte były dość powszechne czyny społeczne: sadzenie drzewek i krzewów, budowa stacji kolejowej PKP w Borzyszkowie, drogi z Borzyszkowa do Czarmunia.
25 kwietnia 2003, zgodnie z uchwałą Rady Miejskiej w Więcborku, nadano szkole imiona Elżbiety i Jana Orzelskich.

</doc>
<doc id="375933" url="https://pl.wikipedia.org/wiki?curid=375933" title="Runowo Pomorskie">
Runowo Pomorskie

Runowo Pomorskie (niem. "Ruhnow") – osada w Polsce położona w województwie zachodniopomorskim, w powiecie łobeskim, w gminie Węgorzyno, zamieszkiwana w XIX i XX wieku głównie przez rodziny pracowników kolejowych.
Powstanie i rozwój osady był ściśle związany z rozwojem kolejnictwa na Pomorzu Zachodnim, tj. oddaniem 1 czerwca 1859 do użytku linii Stargard-Gdańsk, a w 1873 linii Runowo-Szczecinek, w wyniku czego tutejsza stacja uzyskała rangę węzła kolejowego. W związku z tym powstały zachowane do dzisiaj zabytkowe obiekty infrastruktury kolejowej: budynki stacyjne, lokomotywownia wraz z obrotnicą, wieża ciśnień oraz zabudowania mieszkalne kolejarzy.
Od 1874 były prowadzone dla tej miejscowości akta stanu cywilnego.
W dniach 6-7 czerwca 2009 obchodzono jubileusz 150-lecia osady kolejowej Runowo Pomorskie, upamiętniony tablicą na budynku dworca kolejowego.
W latach 1975–1998 miejscowość administracyjnie należała do województwa szczecińskiego.

</doc>
<doc id="375934" url="https://pl.wikipedia.org/wiki?curid=375934" title="Runowo Sławieńskie">
Runowo Sławieńskie

Runowo Sławieńskie (kaszb. "Rënowò" lub "Rënawò", niem.: "Klein Runow") – wieś w Polsce, położona w województwie pomorskim, w powiecie słupskim, w gminie Kobylnica.
W latach 1975–1998 miejscowość administracyjnie należała do województwa słupskiego.

</doc>
<doc id="375935" url="https://pl.wikipedia.org/wiki?curid=375935" title="Runów (wieś w województwie mazowieckim)">
Runów (wieś w województwie mazowieckim)

Runów – wieś w Polsce położona w województwie mazowieckim, w powiecie piaseczyńskim, w gminie Piaseczno.
Wieś szlachecka Runowo położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego. Usytuowana w sąsiedztwie Lasów Chojnowskich, w odległości 13 km od Warszawy (25 km od Centrum) i ok. 5 km od Piaseczna.
Na terenie wsi znajduje się dworek modrzewiowy z XVIII-XIX wieku otoczony drzewami (akacje, brzozy, wierzby, olchy, topole), który należał do Zgromadzenia Sióstr Miłosierdzia. Budynek otacza park – typowe założenie przyklasztorne składające się z części ozdobnej i użytkowej. Jego powierzchnia wynosi ok. 1,4 ha.
Przez Runów przebiega trasa Piaseczyńskiej Kolei Wąskotorowej. We wsi znajduje się przystanek osobowy.
Historia.
Nazwa miejscowości została odnotowana już w aktach z XV wieku. W 1827 roku w Runowie było 11 domów, w których mieszkało 98 osób. Na przełomie XIX i XX wieku wieś znajdowała się w powiecie grójeckim, w gminie i parafii Jazgarzew. Liczyła wówczas 155 mieszkańców. Folwark w Runowie był własnością Instytutu św. Kazimierza w Warszawie, czyli Zgromadzenia Sióstr Miłosierdzia. Po drugiej wojnie światowej zabudowania gospodarcze, drewniane czworaki i grunty rolne należące do folwarku przejęło państwo. Utworzono Państwowe Gospodarstwo Rolne – Runów. W latach 90. XX wieku gospodarstwo zostało zlikwidowane.

</doc>
<doc id="375936" url="https://pl.wikipedia.org/wiki?curid=375936" title="Rupniów">
Rupniów

Rupniów – wieś w Polsce, położona w województwie małopolskim, w powiecie limanowskim, w gminie Limanowa, w Beskidzie Wyspowym, w górnej części potoku Bednarka (dopływ Łososiny), między masywami Kostrzy (730 m n.p.m.), Zęzowa (693 m) i Pasierbieckiej Góry (764 m).
W latach 1975–1998 wieś administracyjnie należała do województwa nowosądeckiego.
Historia.
Pierwsza wzmianka o Rupniowie pochodzi już z 1416 roku. Wieś w swojej historii wielokrotnie zmieniała właścicieli. W XVI w. właścicielem wsi był Jan Rupniowski z Rupniowa h. Drużyna oraz Joachim Jan Rupniewski z Rupniowa h. Drużyna – bracia polscy.
W okolicach znajduje się dużo kapliczek. Najstarsza z nich pochodzi z 1863 roku.

</doc>
<doc id="375937" url="https://pl.wikipedia.org/wiki?curid=375937" title="Rusajny">
Rusajny

Rusajny (niem. "Roschenen") – wieś w Polsce położona w województwie warmińsko-mazurskim, w powiecie bartoszyckim, w gminie Sępopol. W latach 1975–1998 miejscowość administracyjnie należała do województwa olsztyńskiego.
Niedaleko wsi przepływa Młynówka, będąca granicą administracyjną gminy Sępopol z gminą Bartoszyce. Wieś sąsiaduje z Szyliną Wielką, Smolanką i Liskami. Ok. 100 mieszkańców.
Historia.
W 1889 r. był to majątek ziemski o powierzchni 363 ha. 
W 1983 r. w Rusajnach było 20 domów z 116 mieszkańcami. W tym czasie funkcjonowały 23 indywidualne gospodarstwa rolne o łącznej powierzchni upraw 365 ha. W gospodarstwach w tym czasie hodowano 242 sztuki bydła, 254 sztuk trzody chlewnej, 30 koni i trzy owce. We wsi była świetlica i punkt biblioteczny. 

</doc>
<doc id="375938" url="https://pl.wikipedia.org/wiki?curid=375938" title="Rusaki (Polska)">
Rusaki (Polska)

Rusaki – wieś w Polsce położona w województwie podlaskim, w powiecie monieckim, w gminie Mońki.
Wieś królewska w starostwie knyszyńskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Boskiej Częstochowskiej i św. Kazimierza w Mońkach.

</doc>
<doc id="375939" url="https://pl.wikipedia.org/wiki?curid=375939" title="Rusek Mały">
Rusek Mały

Rusek Mały (niem. "Klein Rauschken") – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty. W latach 1975–1998 miejscowość administracyjnie należała do województwa olsztyńskiego.
Wieś mazurska, położona nad brzegiem jeziora Rusek. 
Historia.
Wieś lokowana w 1414 r. na prawie chełmińskim. Od początku XVII w. wieś związana z majątkiem szlacheckim, po którym obecnie zachował się dwór oraz park o charakterze krajobrazowym. 
Zobacz też: Rusek Wielki 

</doc>
<doc id="375940" url="https://pl.wikipedia.org/wiki?curid=375940" title="Rusek Wielki">
Rusek Wielki

Rusek Wielki (dawniej "Groß Rauschken") – wieś w Polsce położona w województwie warmińsko-mazurskim, w powiecie szczycieńskim, w gminie Pasym. W latach 1975–1998 miejscowość administracyjnie należała do województwa olsztyńskiego.
Wieś mazurska, położona nad brzegiem jeziora Rusek, o rozproszonej zabudowie. We wsi znajduje się kapliczka sprzed 1945 r.
Historia.
Wieś lokowana w 1389 r. na prawie chełmińskim.
Zobacz też: Rusek Mały 

</doc>
<doc id="375941" url="https://pl.wikipedia.org/wiki?curid=375941" title="Rusiborek">
Rusiborek

Rusiborek – wieś w Polsce położona w województwie wielkopolskim, w powiecie średzkim, w gminie Dominowo.
W latach 1975–1998 miejscowość administracyjnie należała do województwa poznańskiego.
W miejscowości urodził się Piotr Wysocki, prezydent Gorzowa Wielkopolskiego w latach 1945-1947, prezydent Piły w latach 1947-1948, starosta w Szczytnie od 1948 do 1950.

</doc>
<doc id="375942" url="https://pl.wikipedia.org/wiki?curid=375942" title="Rusibórz">
Rusibórz

Rusibórz – wieś w Polsce położona w województwie wielkopolskim, w powiecie średzkim, w gminie Dominowo.
W latach 1975–1998 miejscowość administracyjnie należała do województwa poznańskiego.

</doc>
<doc id="375943" url="https://pl.wikipedia.org/wiki?curid=375943" title="Rusiły">
Rusiły

Rusiły – wieś w Polsce położona w województwie lubelskim, w powiecie parczewskim, w gminie Podedwórze.
W latach 1975–1998 miejscowość administracyjnie należała do województwa bialskopodlaskiego.
Wieś położona nad rzeką Zielawa opodal Jeziora Podedworskiego, stanowi sołectwo gminy Podedwórze.
Wierni Kościoła rzymskokatolickiego należą do parafii Podwyższenia Krzyża Świętego w Podedwórzu.

</doc>
<doc id="375944" url="https://pl.wikipedia.org/wiki?curid=375944" title="Ruski Bród">
Ruski Bród

Ruski Bród – wieś w Polsce w województwie mazowieckim, w powiecie przysuskim, w gminie Przysucha.
Prywatna wieś szlachecka położona była w drugiej połowie XVI wieku w powiecie radomskim województwa sandomierskiego.
Położony jest 9 km na pd.zach. od Przysuchy, w dolinie niewielkiego potoku uchodzącego do Radomki. Przez wieś przebiega droga wojewódzka nr 749.
W czasie II wojny światowej w okolicach Ruskiego Brodu operowało wiele grup partyzanckich. Działali tu żołnierze majora Hubala, a później oddziały AK, GL i NSZ. Między 17 a 19 stycznia 1945 stoczono tu największą w ofensywie styczniowej bitwę na terenie Kielecczyzny (tzw. "Kocioł pod Ruskim Brodem"). Szacuje się, że w radzieckim "kotle" znalazło się około 60 tysięcy żołnierzy niemieckich i ich sojuszników. Walki w samej wsi i na skraju lasów trwały 2 dni i 2 noce, podczas których Ruski Bród wielokrotnie przechodził z rąk do rąk. Walka (nierzadko wręcz na bagnety i saperki) toczyła się o poszczególne podwórka i pojedyncze budynki.
Miejscowa szkoła podstawowa (tzw. tysiąclatka) nosi imię Hubalczyków i jest swego rodzaju pomnikiem oddziału. Na cmentarzu znajdują się mogiły pomordowanych 11 kwietnia 1940, w odwecie za akcje Hubala, mieszkańców wsi. W centrum wsi postawiono pomnik poświęcony żołnierzom Armii Czerwonej i Wojska Polskiego oraz partyzantom poległym w latach 1939-45. Żołnierze Armii Czerwonej zostali pominięci w nowej wersji tabliczki uchwalonej 24 września 2020 roku na podstawie zaleceń IPN.
Miejscowość jest siedzibą rzymskokatolickiej parafii św. Teresy od Dzieciątka Jezus. Kościół parafialny pw. św. Teresy Od Dzieciątka Jezus pochodzi z roku 1926.

</doc>
<doc id="375945" url="https://pl.wikipedia.org/wiki?curid=375945" title="Ruskie Piaski">
Ruskie Piaski

Ruskie Piaski – wieś w Polsce położona w województwie lubelskim, w powiecie zamojskim, w gminie Nielisz.
Za Królestwa Polskiego istniała gmina Ruskie Piaski. W latach 1975–1998 miejscowość administracyjnie należała do województwa zamojskiego.
We wsi wyodrębniono dwa sołectwa gminy Nielisz.
Historia.
Najdawniejszymi znanymi właścicielami Ruskich Piask byli Suchodolscy, niegdyś możny ród kalwiński, po których w drodze dziedziczenia pod koniec XVIII wieku dostały się one rodzinie Puchałów. W 1822 r. po śmierci Józefa Puchały (senatora Królestwa Polskiego) majątek przeszedł we władanie jego syna Tomasza. Nowy właściciel jednak nie mieszkał w Ruskich Piaskach. W 1853 r. Tomasz Puchała zadłużył majątek i w drodze licytacji nabyli go Mannowie.
W przeciągu następnych kilkunastu lat właścicielami folwarku w Ruskich Piaskach byli: Wydżgowie, Daniszewscy, Józefowiczowie. W międzyczasie w 1885 r. doszło do pożaru gospodarczej części majątku. W 1901 r. Ruskie Piaski kupuje Adam Gasztołd Bukraba. On to wkrótce czysto gospodarczemu majątkowi nadał nowy reprezentacyjny układ przestrzenny. W 1906 r. na ukształtowanej naturalnie pośród rozlewisk Wieprza wyspie wzniósł on okazały neorenesansowy pałac z potężną wieżą z zegarem, narożną okrągłą basztą, efektownym ryzalitem o arkadowym podcieniu. Urządzony został rozległy park. W pobliżu pałacu stworzył on regularną kompozycję ogrodową, stopniowo przechodzącą w park krajobrazowy i sosnowy naturalny las. Tereny parkowe otoczone były ogrodzeniem.
W parku znajdowały się korty tenisowe, nad sadzawką malowany mostek, ponadto było miejsce do tańca i spotkań towarzyskich. Za pałacem od strony Wieprza był też tzw. salon ogrodowy z widokiem na rzekę, ozdobiony rabatami róż i strzyżonym bukszpanem.
W 1937 r. dobra przeszły na syna Stanisława Bukrabę, majora suwalskiego pułku szwoleżerów. Po wojnie, jak większość pałaców, obiekt uległ znacznej dewastacji. Wyschły nieużytkowane stawy (zniszczono groble), które pokryły zarośla. Również zaniedbana została zamulona, porosła chwastami sadzawka.
Przeszło osiemdziesięcioletni park wraz ze wspomnianym lasem sosnowym ma powierzchnię kilkunastu hektarów, na których rośnie trzy tysiące drzew. Obecnie należy do okazalszych, lepiej zachowanych parków na terenie województwa lubelskiego – mimo braku małej architektury ogrodowej: mostków, altan, wazonów. Mimo tych braków i małych zaniedbań, nadal dobrze zachowała się kompozycja przestrzenna z alejami i szpalerami rosnącymi w ciągach, skupiskach i pojedynczo kilkunastu gatunków drzew. Na uwagę zasługują niespotykanego obwodu (2,5 m) graby. Jest też parę wierzb o pięciometrowym obwodzie.
Pałac w Ruskich Piaskach w latach 80. został wyremontowany. Znalazł w nim siedzibę Dom Pomocy Społecznej.

</doc>
<doc id="375946" url="https://pl.wikipedia.org/wiki?curid=375946" title="Ruskołęka-Parcele">
Ruskołęka-Parcele

Ruskołęka-Parcele – wieś w Polsce powstała wskutek reformy rolnej. Położona w województwie mazowieckim, w powiecie ostrowskim, w gminie Andrzejewo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Andrzejewie.

</doc>
<doc id="375947" url="https://pl.wikipedia.org/wiki?curid=375947" title="Rusków">
Rusków

Rusków – wieś w Polsce położona w województwie mazowieckim, w powiecie łosickim, w gminie Platerów.
W latach 1975–1998 miejscowość administracyjnie należała do województwa bialskopodlaskiego.
W 1580 roku rodzina Raczków herb Ostoja ufundowała tu zbór kalwiński.
We wsi znajduje się szkoła podstawowa. Szkoła użytkuje budynek XIX-wiecznego, zabytkowego pałacu.
Do rejestru zabytków wpisany jest cały zespół pałacowy obejmujący także: park, folwark, stajnię, ogrodzenie z bramą, 2 czworaki, budynek mieszkalny i spichlerz.
Ww wsi znajduje się zabytkowy kościół parafialny pod wezwaniem św. Izydora wybudowany w latach 1905–1908.

</doc>
<doc id="375948" url="https://pl.wikipedia.org/wiki?curid=375948" title="Rusocice (województwo małopolskie)">
Rusocice (województwo małopolskie)

Rusocice – wieś w Polsce położona w województwie małopolskim, w powiecie krakowskim, w gminie Czernichów. Położone są na granicy dwóch mezoregionów: na Garbie Tenczyńskim i w Dolinie Górnej Wisły.
Wieś położona w województwie krakowskim wchodziła wraz z folwarkiem w 1662 roku w skład majętności spytkowickiej Łukasza Opalińskiego. W latach 1975–1998 miejscowość administracyjnie należała do województwa krakowskiego.
Rusocice znane są z ornitologicznej ścieżki dydaktycznej w rozlewiskach Wisły.
Historia.
Miejscowość doskonale nadawała się na osadę prehistoryczną – z uwagi na ogromnie połacie gęstych lasów, skał i rzeki Wisły.
Nazwa wsi "Rusocice" pozwala przypuszczać, że jej założycielem, albo pierwszym osadnikiem był człowiek pochodzenia francuskiego. Ponieważ po raz pierwszy spotykamy się z taką nazwą u Jana Długosza, można przypuszczać, że jest to dawna osada utworzona z jeńców francuskich wziętych do niewoli polskiej w czasie wielkiej wojny z Zakonem Krzyżackim, łączącej się w latach 1409–1411. O "„francuskim pochodzeniu”" wsi może świadczyć zapisek w dokumencie z dnia 16 kwietnia 1414, w której że "„Mikołaj de Rusocice”" stwierdza, iż odstąpił część rzeki Wisły Piotrowi z Kamienia, właścicielowi sąsiedniej osady. Położenie wsi dokładnie określił Filip Sulimierski w "„Słowniku Geograficznym Królestwa Polskiego i innych krajów słowiańskich”" wydanym w 1881, oparł się na opisie pochodzącym z XV wieku. "„Rusocice – to wieś leżąca niedaleko Krakowa, na lewym brzegu Wisły w miejscu, gdzie tworzy ona silne wygięcie ku północy”". W 1581 we wsi było osiem zagród kmiecych, jeden rybak, jeden rzemieślnik i dwaj koniarze. Pańszczyźniana wieś podkrakowska przechodziła takie same koleje losu jak cała ziemia krakowska. Początkowo była własnością klasztoru zwierzynieckiego, zanim przeszła pod zarząd gminy. W XVIII wieku z całą ziemią krakowską dostały się Rusocice pod panowanie Austrii.
Koło Rusocic nad Wisłą, był niegdyś folwark stanowiący własność Potockich z Krzeszowic. Ponieważ jego administracja była zbyt kosztowna Andrzej Potocki wydzierżawił grunt i łąki okolicznym chłopom. Do 1886 gospodarze, którzy młode lata spędzili na służbie i umieli czytać i pisać, zbierali w porze zimowej dzieci wiejskie i uczyli je tej trudnej sztuki. Zamożniejsi gospodarze – a było ich niewielu, posyłali swych synów do szkoły w Czernichowie. Dopiero 2 grudnia 1885 "Rada Szkolna Krajowa" zorganizowała w Rusocicach pierwszą oficjalną szkołę. Nauka rozpoczęła się 1 września 1886 roku. Pierwszym nauczycielem był Jan Kański, do szkoły uczęszczało 100 dzieci. Szkoła w Rusocicach była filią szkoły w Czernichowie. W 1915 obce wojska, a potem wylew Wisły zniszczyły plony, co wzmogło drożyznę i pogorszyło warunki życia. W 1918 we wsi było zaledwie kilka domów było murowanych. Reszta to były domy drewniane, kryte słomą. Wśród nich były chaty kurne. Resztki jednej z nich zachowały się do dziś.
Rusocice stanowiły osobną gminę, która w 1935 została przemianowana na gromadę Rusocice i przyłączona do Gminy Czernichów. Drogą wyboru powołano 20 radnych gromadzkich i sołtysa. W latach 1939–1945 wieś przeżyła ciężko lata okupacji. Trudne warunki życia pogarszało ogromne bezrobocie. W okolicznych lasach działały zbójeckie bandy okradające wieś podszywając się pod partyzantów. Nie ma więc się co dziwić postawie niektórych mieszkańców, którzy dla zwalczenia tych zbrojnych band (w opracowaniach zwykle błędnie nazywanych partyzantami) współpracowali z oddziałami niemieckimi przy ich zwalczaniu. 4 sierpnia 1943 oddział niemiecki przeprowadził pacyfikację wsi. Cała ludność została spędzona na pastwisko gromadzkie mieszczące się na tzw. "Łęgu" i tam hitlerowcy sprawdzali dokumenty wszystkich mieszkańców wsi. W tym czasie żołnierze niemieccy przeprowadzali rewizje w domach, szukając ukrytej broni. Czternastu ludzi przesłuchiwano w jednym z zabudowań. Powieszono ich za ręce związane do tyłu i bito. Zostali oni następnie wywiezieni do obozu karnego w Krakowie – Płaszowie. Jednakże po kilkunastu miesiącach wszyscy zostali zwolnieni i powrócili do wsi.
Po 1945 oblicze wsi zmieniło się całkowicie. Obecnie rzeka Wisła płynie nowym korytem, a w jej dawnym korycie znajduje się tzw. "Wiślisko". 10 czerwca 2001 roku loty samolotu Wilgą były atrakcją festynu sportowo-rekreacyjnego z okazji „Dni Gminy Czernichów”. Podczas ostatniego lotu (ok. godz.18), samolot przy starcie zahaczył kołami o bramę wjazdową i ogrodzenie posesji (w pobliżu boiska LKS „Nadwiślan”) a następnie spadł na ziemię kołami do góry. Na miejscu zginął 29-letni pilot, podróżujący na miejscu pasażera, ranni zostali dwaj inni w tym dyrektor "Aeroklubu Krakowskiego". Zdaniem sądu, pilotujący samolot "„naruszył zasady bezpieczeństwa przeprowadzając start w odległości 250 metrów od przeszkody, zamiast wymaganych 430 metrów, i nie podniósł klap w startującym samolocie, przez co maszyna zahaczyła o ogrodzenie na końcu pasa startowego”".
We wsi znajduje się murowana kapliczka z sygnaturką, zbudowana w pierwszej połowie XIX w.

</doc>
<doc id="375949" url="https://pl.wikipedia.org/wiki?curid=375949" title="Rusociny">
Rusociny

Rusociny – wieś w Polsce położona w województwie łódzkim, w powiecie piotrkowskim, w gminie Grabica.
Przez miejscowość przebiega droga krajowa nr 12.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="375950" url="https://pl.wikipedia.org/wiki?curid=375950" title="Rusowo">
Rusowo

Rusowo – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Ustronie Morskie.
Według danych urzędu gminy z 2005 roku wieś miała 372 mieszkańców.
W latach 1975–1998 miejscowość administracyjnie należała do województwa koszalińskiego.
W miejscowości działało "Państwowe Gospodarstwo Rolne Rusowo".
Zabytki.
Kilka kilometrów na północny zachód od miejscowości, znajdują się Park Wiatrowy Tymień, która składa się z 25 wiatraków o wysokości każdej kolumny 100 metrów i średnicy wirnika 80 metrów.
Przez Rusowo przechodzi "Szlak rowerowy po gminie Ustronie Morskie" oraz "Błękitny szlak turystyczny pieszy".

</doc>
<doc id="375951" url="https://pl.wikipedia.org/wiki?curid=375951" title="Russocice">
Russocice

Russocice – wieś w Polsce położona w województwie wielkopolskim, w powiecie tureckim, w gminie Władysławów.
Do 1870 istniała gmina Russocice. Za II RP roku siedziba gminy Władysławów. W latach 1975–1998 miejscowość administracyjnie należała do województwa konińskiego.
Russocice położone są 10 kilometrów od Turku. Wieś bezpośrednio sąsiaduje z Władysławowem.
W kierunku wschodnim za wsią rozciąga się teren pokryty lasami. Bardzo urozmaicona rzeźba terenu, ze wzniesieniami o wysokości do 160 m n.p.m.
Kościół św. Michała Archanioła.
Późnogotycki kościół świętego Michała Archanioła powstał na początku XVI wieku. Jest kościołem parafialnym parafii św. Michała Archanioła w Russocicach.
Elewacja szczytowa zdobiona jest blendami z półkolistymi łukami. Barokową wieżę z hełmem i latarnią dobudowano w 1694 roku. Pod koniec XIX wieku po bokach nawy wzniesione zostały dwie neogotyckie kaplice.
Przebudowane wnętrze zatraciło swój pierwotny charakter. Na uwagę zasługuje jedynie obraz Matki Boskiej z Dzieciątkiem z końca XVII wieku oraz barokowa monstrancja, odnowiona i zrekonstruowana w 1900 roku.
Obok świątyni stoi neogotycka dzwonnica z 1878 roku oraz klasycystyczna plebania z roku 1836, przebudowana dwadzieścia lat później.

</doc>
<doc id="375952" url="https://pl.wikipedia.org/wiki?curid=375952" title="Rustów">
Rustów

Rustów – wieś w Polsce położona w województwie łódzkim, w powiecie kutnowskim, w gminie Krzyżanów.
Prywatna wieś szlachecka "Rostowo" położona była w drugiej połowie XVI wieku w powiecie orłowskim województwa łęczyckiego. W latach 1975–1998 miejscowość administracyjnie należała do województwa płockiego.

</doc>
<doc id="375953" url="https://pl.wikipedia.org/wiki?curid=375953" title="Rusy">
Rusy

Rusy – wieś w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego.

</doc>
<doc id="375954" url="https://pl.wikipedia.org/wiki?curid=375954" title="Ruszajny">
Ruszajny

Ruszajny (niem. "Reuschhagen") – wieś w Polsce położona w województwie warmińsko-mazurskim, w powiecie olsztyńskim, w gminie Barczewo. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Historia.
Wieś lokowana na prawie chełmińskim 10 maja 1336 r. pod nazwą "Russchenhayn", przez wójta Henryka z Lutr. Zasadźca - Ludwik - został w dokumentach określony jako Ruthenus (Rusin), co wskazuje że przybył z Rusi. Wieś w dokumentach ponownie jest wzmiankowana w 1395 r., kiedy to niejaki Martin Bleychen wraz ze spadkobiercami otrzymał w Ruszajnach 3 łany ziemi uprawnej. W dniu 25 stycznia 1482 r. Ruszajny zostały włączone do miasta Barczewa.

</doc>
<doc id="375955" url="https://pl.wikipedia.org/wiki?curid=375955" title="Ruszcza (województwo świętokrzyskie)">
Ruszcza (województwo świętokrzyskie)

Ruszcza (dawn. Ruszcza Dolna) – wieś w Polsce położona w województwie świętokrzyskim, w powiecie staszowskim, w gminie Połaniec.
Do 1870 istniała gmina Ruszcza Dolna.
W latach 1975–1998 miejscowość administracyjnie należała do województwa tarnobrzeskiego.
We wsi znajduje się zabytkowy dworek szlachecki z przełomu XVIII i XIX wieku z lasem zagospodarowanym parkowo, z kilkusetletnimi topolami i dębami, jeden z nich to Dąb Kościuszko (to drzewo o obwodzie 822 cm w 2014 roku; jego wiek jest szacowany na 500 lat), przy którym wypoczywał generał Tadeusz Kościuszko w drodze do Połańca w wieku XVIII. W miejscowości znajduje się także wiele innych bardzo starych dębów uznanych za pomniki przyrody.
Wieś zlokalizowana jest przy drodze krajowej nr 79.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Ruszczy zawarty w tabeli 1.

</doc>
<doc id="375956" url="https://pl.wikipedia.org/wiki?curid=375956" title="Ruszcza-Kolonia">
Ruszcza-Kolonia

Ruszcza-Kolonia – wieś w Polsce położona w województwie świętokrzyskim, w powiecie sandomierskim, w gminie Łoniów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="375957" url="https://pl.wikipedia.org/wiki?curid=375957" title="Fundusz Wyszehradzki">
Fundusz Wyszehradzki



</doc>
<doc id="375958" url="https://pl.wikipedia.org/wiki?curid=375958" title="Ruszczany">
Ruszczany

Ruszczany – wieś w Polsce położona w województwie podlaskim, w powiecie białostockim, w gminie Choroszcz.
W latach 1975–1998 miejscowość administracyjnie należała do województwa białostockiego.
We wsi znajduje się cmentarz wojenny z 1915. 
Wierni kościoła rzymskokatolickiego należą do parafii św. Jana Chrzciciela i św. Szczepana w Choroszczy, a prawosławni do parafii Opieki Matki Bożej w Choroszczy.

</doc>
<doc id="375959" url="https://pl.wikipedia.org/wiki?curid=375959" title="Ruszcza-Płaszczyzna">
Ruszcza-Płaszczyzna

Ruszcza-Płaszczyzna – wieś w Polsce położona w województwie świętokrzyskim, w powiecie sandomierskim, w gminie Łoniów.
W latach 1975–1998 miejscowość administracyjnie należała do województwa tarnobrzeskiego.
Zabytki.
Park z XVIII w., wpisany do rejestru zabytków nieruchomych (nr rej.: A.699 z 19.12.1957).

</doc>
<doc id="375960" url="https://pl.wikipedia.org/wiki?curid=375960" title="Ruszczyzna">
Ruszczyzna

Ruszczyzna – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Komarów-Osada.

</doc>
<doc id="375961" url="https://pl.wikipedia.org/wiki?curid=375961" title="Ruszelczyce">
Ruszelczyce

Ruszelczyce – wieś w Polsce położona w województwie podkarpackim, w powiecie przemyskim, w gminie Krzywcza}. Leży nad Sanem.
W latach 1975–1998 miejscowość administracyjnie należała do województwa przemyskiego.
Historia.
Jest to jedna z najstarszych miejscowości na terenie gminy Krzywcza. Podczas badań archeologicznych w roku 1975 zlokalizowano tam pięć stanowisk, na których odnaleziono ślady osadnictwa z okresu prahistorycznego oraz okresu wpływów rzymskich. Na terenie "Gazonu" zlokalizowano resztki wałów ziemnych, które mogą być pozostałością po dawnym dworze obronnym (w późniejszych czasach dwór przeniesiono nieco niżej). Odnaleziono tam również kilka skorup prahistorycznych.
Co do nazwy, to prawdopodobnie pochodzi ona od ukraińskiego słowa "rusło", oznaczającego koryto rzeki. Kilkaset lat temu nurt Sanu miał bieg zupełnie inny niż dziś. 
Do pozostałości, które możemy zobaczyć obecnie, należy staw na "Międzyłużu" oraz mokradła na tzw. "Granicy", czyli po drugiej stronie szosy. W okolicy Ruszelczyc San dzielił się na dwie odnogi, które łączyły się w pobliżu Kupnej. Po tych przesunięciach Sanu pozostały starorzecza, co prawdopodobnie przyczyniło się do powstania nazwy tej miejscowości. Niektórzy twierdzą, że rubaszną nazwę miejscowości wymyślił znany komediopisarz Aleksander Fredro, jeżdżąc z Przemyśla do Nienadowej. Jest to tylko śmieszna opowiastka, gdyż miejscowość posiada metrykę średniowieczną - "Rusielczycze" w 1398, a "Ruszielczycze" w 1486.
Ruszelczyce była to wieś królewska, później prywatna wzmiankowana w 1389 w nadaniu Władysława Jagiełły dla Piotra Kmity. W 1398 należały do braci Jana i Szymona synów Dziersława z Brześcia i wchodziły w skład uposażenia krzywieckiej parafii. Następnie około roku 1446 kupił Ruszelczyce Rafał z Krzywczy. Od 1508 wieś weszła w skład klucza bachowskiego i przez 63 lata oddawała dziesięcinę oszacowaną na 100 florenów do kościoła w Babicach. W roku 1707 Ruszelczyce miały trzech właścicieli. Byli to: Adam Górski z Przyborowa wraz z żoną Joanną Górską Makowiecką - dziedzice całych Ruszelczyc oraz Kazimierz Korabiowski właściciel samej wsi i Franciszek Śliżowski - dziedzic części ziem. Wtedy to znowu dziesięciny były oddawane do Babic. Powodem takiej sytuacji było położenie miejscowości na granicy między ziemią przemyską z miasteczkiem Krzywcza a sanocką z miasteczkiem Babice. Przez dłuższą część swojej historii Ruszelczyce należały do klucza bachowskiego. W 1880 były własnością Stanisława hr. Konarskiego. Ostatnimi właścicielami wsi byli Romanowscy. Podobno w miejscowości znajduje się średniowieczny kopiec sygnalizacyjny.
Istniała tu w XVIII w. parafia greckokatolicka pod wezwaniem Zmartwychwstania Jezusa Chrystusa, następnie filia parafii w Krzywczy (1805 r.) i Skopowie (1845 r.). Cerkiew po 1962 popadła w ruinę i została rozebrana. Naprzeciw przystanku PKS znajduje się cmentarz greckokatolicki.
Staraniem gminy i obszaru dworskiego w Ruszelczycach z dniem 1 września 1904 utworzono szkołę jednoklasową. Wcześniej dzieci uczęszczały do szkoły dwuklasowej w Krzywczy. Obecnie w miejscowości funkcjonuje Szkoła Podstawowa do VIII klasy.
W 1880 r. wieś liczyła 103 domy z 662 osobami (430 grek., 162 rzym., 70 mojż.), a w 1921 r. 140 domów z 782 mieszkańcami (469 grek., 287 rzym., 26 mojż.)
Na terenie "Gazonu" zachował się budynek niemieckiej straży granicznej z okresu II wojny światowej. Budynek drewniany na betonowym podpiwniczeniu ma po bokach dwie kamienne kaponierki ze strzelnicami. Po wojnie używany był jako Izba Porodowa, Dom Pogodnej Starości, a obecnie jako Ośrodek Wypoczynkowy ZHP.

</doc>
<doc id="375962" url="https://pl.wikipedia.org/wiki?curid=375962" title="Ruszenice">
Ruszenice

Ruszenice – wieś w Polsce położona w województwie łódzkim, w powiecie opoczyńskim, w gminie Żarnów.
W skład sołectwa "Ruszenice" wchodzi także wieś Ruszenice-Kolonia.
W latach 1975–1998 miejscowość administracyjnie należała do województwa piotrkowskiego. W 1784 roku miejscowość administracyjnie należała do powiatu opoczyńskiego w województwie sandomierskim i była własnością stolnika Radzianowskiego. Prawdopodobnie chodzi o N. Radziątkowskiego, stolnika smoleńskiego.
Ruszenice są obecnie niewielką miejscowością położoną nieopodal rzeki Czarnej. Pierwotnie nosiła nazwę „Ruschinicze”. W tej wsi mieszka 101 osób, a w Ruszenicach-Kolonii 33 osoby. To wieś o bogatej historii, sięgającej średniowiecza. Dziesięcinę opłacano kanonii kurzelowskiej. Wieś należała do Jadwigi z Ruschinicz, a później też do rodzin Giżyckich, Drzewieckich, Russińskich vel Russieńskich. 
16 września 1655 roku pod Żarnowem – w czasach „potopu” – doszło do wielkiej, walnej bitwy ze Szwedami, w której wojska polskie dowodzone przez króla Jana Kazimierza poniosły druzgocącą klęskę. Armią szwedzką dowodził król Karol X Gustaw. Resztki wojsk polskich uciekały na zachód, gdzie pod Ruszenicami doszło do zbrojnego starcia. W rejonie tej wsi ostatecznie rozproszono polskie oddziały pospolitego ruszenia, a Żarnów i okoliczne wsie spalono. Mieszkańców wymordowano, a to, co po nich pozostało rozgrabiono. Jedna z hipotez głosi, iż nazwa wsi Ruszenice może pochodzić od nazwy wojsk pospolitego ruszenia, ale jej nigdy nie potwierdzono.
W XIX wieku nastąpił we wsi rozwój zakładów przemysłowych. Istniała tutaj fryszerka o dwóch kuźnicach, produkująca wysoko gatunkową stal. Ponadto znajdował się tu młyn wodny i eksploatowano piaskowiec. W 1827 roku mieszkały w Ruszenicach 292 osoby, a w 1880 roku 296 osób.
Wierni Kościoła rzymskokatolickiego należą do parafii św. Łukasza w Skórkowicach.

</doc>
<doc id="375963" url="https://pl.wikipedia.org/wiki?curid=375963" title="Ruszenice-Kolonia">
Ruszenice-Kolonia

Ruszenice-Kolonia – wieś w Polsce położona w województwie łódzkim, w powiecie opoczyńskim, w gminie Żarnów.
Wieś wchodzi w skład sołectwa Ruszenice.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Łukasza w Skórkowicach.

</doc>
<doc id="375964" url="https://pl.wikipedia.org/wiki?curid=375964" title="Ruszkowice (województwo mazowieckie)">
Ruszkowice (województwo mazowieckie)

Ruszkowice – wieś w Polsce, położona w województwie mazowieckim, w powiecie przysuskim, w gminie Borkowice.
W latach 1975–1998 wieś administracyjnie należała do województwa radomskiego.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. 
Wierni Kościoła rzymskokatolickiego należą do parafii Świętego Krzyża w Borkowicach.
Historia.
Geneza nazwy.
Nazwa pochodzi od nazwiska Rusek, Ruszek, Rusko, Ruszko, jest zatem nazwą patronimiczną. Wymowa dzisiejsza ukształtowała się w wyniku dążenia do usunięcia rzekomego mazurzyzmu.
Historia do II wojny światowej.
Pierwsza wzmianka o wsi, nazywanej "Ruskowice", pochodzi z 1308 roku. Jan Długosz wspomina o dwóch wsiach - Ruszkowicach Większych i Mniejszych. Pierwszą znaną z imienia osobą posiadającą wieś była Elżbieta z Ruskowic. Kolejnymi właścicielami byli Górscy, Modliszowscy i Ruskowscy. W dwudziestoleciu międzywojennym, folwark we wsi należał do Dembińskich z Borkowic. Do II wojny światowej w skład wsi włączono Lusztyk - dawną osadę karczemną między Ruszkowicami a Przysuchą, oraz Gródek.
II wojna światowa.
W czasie II wojny światowej, w Ruszkowicach mieszkali działacze podziemia: Julian Cios ps. „Czajka” oraz Jadwiga „Jawa” i Marian „Mewa” Wróblewscy. Marian był od 1942 roku komendantem placówki AK Borkowice, zaś Jadwiga założyła w Borkowicach Wojskową Służbę Kobiet.
Czasy najnowsze.
Obecnie Ruszkowice to duża wieś o charakterze ulicówki. W ostatnich latach ulice we wsi otrzymały swoje nazwy. Osią komunikacyjną jest ulica Główna, od której odchodzą ulice: Dolna, Gródek, Kwiatowa, Leśna, Szkolna, Wesoła, Ogrodowa, Sportowa i Zalewowa. Od 1 września 2011 roku, funkcjonuje tu Szkoła Muzyczna I stopnia, imienia Oskara Kolberga, która ma swą siedzibę w budynku zlikwidowanej Szkoły Podstawowej przy ul. Szkolnej 4 oraz filia biblioteki w Borkowicach. 11 lipca 1994 powołano do istnienia Ludowy Klub Sportowy Ruszcovia Ruszkowice, który trzy lata później zmienił nazwę na Gminny Klub Sportowy Ruszcovia Borkowice. Obecnie występuje w II grupie klasy A. Stadion klubu znajduje się przy ulicy Głównej 4, boisko główne mieści 450 widzów, boczne 90. Ponadto we wsi funkcjonują sklepy spożywcze, istnieje też kilka innych pozarolniczych działalności gospodarczych.
Zabytki.
We wsi zachował się budynek dworu z początku XX wieku, murowany, parterowy z podcieniem od frontu wspartym na słupkach. Dwór otacza park z zachowanymi fragmentami alei grabowej i kasztanowej. W Ruszkowicach stoi też figurka Matki Boskiej z 1918 i głaz narzutowy, w którym w 1928 osadzono krzyż ufundowany przez ks. Jana Wiśniewskiego.

</doc>
<doc id="375965" url="https://pl.wikipedia.org/wiki?curid=375965" title="Ruszkowiec">
Ruszkowiec

Ruszkowiec – wieś sołecka w Polsce położona w województwie świętokrzyskim, w powiecie opatowskim, w gminie Sadowie
W latach 1975–1998 miejscowość administracyjnie należała do województwa tarnobrzeskiego.
Historia.
Według Jana Długosza w XV w. wieś była własnością biskupstwa lubuskiego. Było tu 6 łanów oraz 1 łan karczemny, z których dziesięcinę snopową oddawano kustodii opatowskiej. Wartość dziesięciny wynosiła 14 grzywien. Karczmarz i miejscowi kmiecie oddawali także kustoszowi opatowskiemu 4 pęki konopi oraz ćwiartkę siemienia konopnego.
Według rejestru poborowego z 1578 r. wieś była własnością "„illmi ducis”" (prawdopodobnie Mikołaja Radziwiłła). W Ruszkowcu było 14 osadników na 6 ⅔ łana oraz 1 ubogi.
Urodzeni w Ruszkowcu.
3 maja 1888 w Ruszkowcu urodził się Władysław Belina-Prażmowski – dowódca 1 Pułku Ułanów Legionów Polskich.

</doc>
<doc id="375966" url="https://pl.wikipedia.org/wiki?curid=375966" title="Ruszków Drugi">
Ruszków Drugi

Ruszków Drugi – wieś w Polsce położona w województwie wielkopolskim, w powiecie kolskim, w gminie Kościelec.
W latach 1975–1998 miejscowość administracyjnie należała do województwa konińskiego.
Informacje ogólne.
Miejscowość położona jest 2 kilometry na południe od Koła, przy drodze do Turku. Przez wieś przebiega droga dojazdowa łącząca Koło i drogę krajową nr 92 z węzłem drogowym na Autostradzie A2.

</doc>
<doc id="375967" url="https://pl.wikipedia.org/wiki?curid=375967" title="Ruszków Pierwszy">
Ruszków Pierwszy

Ruszków Pierwszy – wieś w Polsce położona w województwie wielkopolskim, w powiecie kolskim, w gminie Kościelec.
Miejscowość położona jest w odległości około 5 kilometrów na południe od Koła, przy drodze do Turku.
We wsi rosną dwa stare dęby, zwane przez miejscową ludność "dębami na mogile" (obwód ich pni wynosi 5-6 m).
Historia.
Jak wykazały badania archeologiczne, we wczesnym średnioweiczu znajdowała się na terenie wsi osada otwarta. W źródłach pisanych nazwa wsi pojawiła się po raz pierwszy w 1362 r. Była własnością szlachecką. W pierwszej połowie XIX wieku we wsi postawiono dworek szlachecki.
W Ruszkowie zmarł w 1925 Marceli Lemieszewski.
W latach 1975–1998 miejscowość administracyjnie należała do województwa konińskiego.
Dworek.
W miejscowym parku stał klasycystyczny parterowy dwór, postawiony w pierwszej połowie XIX wieku. Zbudowany został na rzucie prostokąta, z wystawkami zwieńczonymi trójkątnymi szczytami. Przybudówka od strony wschodniej oraz weranda od strony południowej pochodziły z późniejszego okresu. Budynek przykryty był łamanym dachem z gontu z naczółkami. Zabudowania gospodarcze, stajnia i obora, o cechach klasycystycznych pochodziły z tego samego okresu co dwór. Do dnia dzisiejszego zachowała się tylko folwarczna obora, adaptowana do celów mieszkalnych.
Szkoła.
We wsi znajduje się szkoła podstawowa, wybudowana staraniem mieszkańców w latach 60., w ramach akcji "Tysiąc szkół na Tysiąclecie".

</doc>
<doc id="375968" url="https://pl.wikipedia.org/wiki?curid=375968" title="Ruszów-Kolonia">
Ruszów-Kolonia

Ruszów-Kolonia – wieś w Polsce położona w województwie lubelskim, w powiecie zamojskim, w gminie Łabunie.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Łabunie.

</doc>
<doc id="375969" url="https://pl.wikipedia.org/wiki?curid=375969" title="Ruś Mała">
Ruś Mała

Ruś Mała – wieś mazurska w Polsce położona w województwie warmińsko-mazurskim, w powiecie ostródzkim, w gminie Ostróda. Wchodzi w skład sołectwa Międzylesie.
W latach 1975–1998 miejscowość administracyjnie należała do województwa olsztyńskiego.
Opis.
Jest to wieś letniskowa, agroturystyczna, znajdująca się w pobliżu rezerwatu przyrody Sosny Taborskie. Leży nad rzeką Szelążnicą, bezpośrednio nad Jeziorem Pauzeńskim, w pobliżu Jezioro Szeląg Wielki i Jezioro Perskie oraz kanału Elbląskiego i śluzy Ruś Mała. Najwyższa wysokość 119,2 m n.p.m. najniższa 100,7 m n.p.m. 
W miejscowości znajduje się XIX−wieczny cmentarz poniemiecki. Na terenie wsi znajduje się szkółka leśna Mała Ruś (m.in. uprawa sosen taborskich). Przez miejscowość przebiega szlak turystyki pieszej. Organizowane są spływy kajakowe, rajdy motorowe, a od 2008 roku Ogólnopolskie Zawody w Długodystansowych Rajdach Konnych, dzięki działalności na terenie miejscowości stadniny koni. Na terenie wsi działa także dawny ośrodek wczasowy WDW Arizona.
Miejscowość na bezpośrednie połączenie z drogą wojewódzką 530.

</doc>
<doc id="375970" url="https://pl.wikipedia.org/wiki?curid=375970" title="Rutka-Tartak">
Rutka-Tartak

Rutka-Tartak – wieś w Polsce położona na Pojezierzu Wschodniosuwalskim, w województwie podlaskim, w powiecie suwalskim.
Opis miejscowości.
Siedziba gminy Rutka-Tartak. W latach 1975–1998 miejscowość administracyjnie należała do województwa suwalskiego.
W miejscowości krzyżują się dwie drogi wojewódzkie nr DW 651 i DW 655 oraz przepływają dwie rzeki – Szeszupa i Potopka.
Znajduje się tutaj kościół, będący siedzibą parafii rzymskokatolickiej, należącej do dekanatu Suwałki-Miłosierdzia Bożego, diecezji ełckiej.
Historia.
Urodził się tu Adam Wilczyński (ur. 22 października 1896, zm. 30 marca 1968 w Sopocie) – major piechoty Wojska Polskiego, „murmańczyk”, kawaler Orderu Virtuti Militari.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="375971" url="https://pl.wikipedia.org/wiki?curid=375971" title="Rutki-Begny">
Rutki-Begny

Rutki-Begny – wieś w Polsce położona w województwie mazowieckim, w powiecie ciechanowskim, w gminie Ciechanów. Obok miejscowości przepływa niewielka rzeka Rosica, dopływ Wkry.
W latach 1975–1998 miejscowość administracyjnie należała do województwa ciechanowskiego.

</doc>
<doc id="375972" url="https://pl.wikipedia.org/wiki?curid=375972" title="Rutki-Borki">
Rutki-Borki

Rutki-Borki – wieś w Polsce położona w województwie mazowieckim, w powiecie ciechanowskim, w gminie Ciechanów.
W latach 1975–1998 miejscowość administracyjnie należała do województwa ciechanowskiego.
Obok miejscowości przepływa niewielka rzeka Rosica, dopływ Wkry.
W pobliżu wsi rośnie najgrubsza w kraju grusza polna. To drzewo o obwodzie 627 cm (tuż przy gruncie), bardzo nisko rozwidlające się na cztery konary, tworzące okazałą koroną. Grusza jest w złym stanie zdrowotnym; jej wiek ocenia się na 350 lat.

</doc>
<doc id="375973" url="https://pl.wikipedia.org/wiki?curid=375973" title="Rutki-Głowice">
Rutki-Głowice

Rutki-Głowice – wieś w Polsce, położona w województwie mazowieckim, w powiecie ciechanowskim, w gminie Ciechanów.
W latach 1975–1998 wieś administracyjnie należała do województwa ciechanowskiego.

</doc>
<doc id="375974" url="https://pl.wikipedia.org/wiki?curid=375974" title="Rutki-Jatki">
Rutki-Jatki

Rutki-Jatki – wieś w Polsce położona w województwie podlaskim, w powiecie zambrowskim, w gminie Rutki.
Wierni kościoła rzymskokatolickiego należą do parafii św. Anny w Rutkach-Kossakach.
Historia.
W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Rutki.
Według Powszechnego Spisu Ludności z 1921 roku wieś zamieszkiwało 45 osób w 5 budynkach mieszkalnych. Miejscowość należała do parafii rzymskokatolickiej w Rutkach. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Rutkach-Kossakach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="375975" url="https://pl.wikipedia.org/wiki?curid=375975" title="Rutki-Kossaki">
Rutki-Kossaki

Rutki-Kossaki – wieś w Polsce położona w województwie podlaskim, w powiecie zambrowskim, w gminie Rutki. 
Rutki-Kossaki są siedzibą gminy Rutki. Miejscowość położona jest przy drodze wojewódzkiej nr 679 łączącą Mężenin (droga krajowa nr 8) z Łomżą (droga krajowa nr 63) oraz przy drodze krajowej nr 8.
Historia.
Miejscowość założona była pierwotnie pod nazwą "Kurowstok". Nazwa obecna nawiązuje do XIV-wiecznych założycieli osady – Świętosława i Bronisza z Rutkowa, którym okoliczne dobra podarował książę Janusz I.
Rutki-Kossaki przejściowo posiadały prawa miejskie, nadane w 1760 dzięki staraniom chorążego wiskiego, Stanisława Opackiego. Miejscowość nosiła wówczas nazwę "Rudki Kościelne" i była położona w powiecie zambrowskim w ziemi łomżyńskiej na Mazowszu. Jednakże już w 1810 miejscowość w źródłach występuje ponownie jako wieś. Pozostałościami okresu miejskości Rutek-Kossak są drewniane i murowane domostwa wzniesione w tym okresie oraz rynek na planie prostokąta, przez którego północną pierzeję przechodzi droga, niegdyś trakt wiodący z Łomży do Tykocina.
W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Kołaki.
Według Powszechnego Spisu Ludności z 1921 roku wieś zamieszkiwało 1.368 osób, 654 było wyznania rzymskokatolickiego, 1 greckokatolickiego a 713 mojżeszowego. Jednocześnie 719 mieszkańców zadeklarowało polską przynależność narodową a 649 żydowską. Było tu 153 budynki mieszkalne. Miejscowość należała do miejscowej parafii rzymskokatolickiej. Podlegała pod Sąd Grodzki w Zambrowie i Okręgowy w Łomży; podlegała pod miejscowy urząd pocztowy.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Po ponownym zajęciu wsi w 1941 Niemcy założyli w miejscowości obóz pracy przymusowej. Ludność żydowska została wymordowana w lesie obok miejscowości Gosie Duże, we wsi Pniewo – około 300 Żydów, w Mężeninie – 17 zamordowanych mieszkańców Rutek. 
W latach 1975–1998 miejscowość administracyjnie należała do województwa łomżyńskiego.
Na północ od miejscowości na okolicznych wzgórzach eksploatowane są złoża piasku i żwirów. Eksploatacja ta przyczynia się do niszczenia unikalnego krajobrazu okolic miejscowości.
Synagoga.
W miejscowości, społeczność żydowska posiadała synagogę. Pierwsza drewniana powstała w pierwszej połowie XIX wieku. W 1844 wzmiankowano o istnieniu bożnicy i funkcji podrabinka. W 1860 była już w bardzo złym stanie. Zlokalizowana była w południowo-zachodnim narożniku rynku. Obecnie jest tam skwer. Drugą - już murowaną synagogę Żydzi wybudowali pod koniec XIX wieku. Po licznych przebudowach i modernizacjach (ostatnie w latach 60. XX wieku) straciła „wszelkie cechy stylowe”. Obecnie mieści się tam magazyn i sklep.
Zabytkowy kościół.
W rynku znajduje się zabytkowy kościół murowany, który jest siedzibą parafii św. Anny. Zbudowany w 1586 r., był następnie wielokrotnie remontowany i przekształcany. W ołtarzu głównym umieszczono obraz Matki Bożej z Dzieciątkiem z XVII wieku.
Kościelna dzwonnica została ufundowana w latach sześćdziesiątych XIX wieku przez Agnieszkę z Opackich primo voto Rembielińską secundo voto Bechon. 
W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Zambrów.
W czasie II wojny światowej kościół doznał poważnych zniszczeń. Odbudowano go dzięki staraniom ks. prob. Czesława Dziondziaka. W latach 1988–1989 kościół powiększono przez dobudowanie bocznych naw. Następnie, w latach 1995–1996 przeprowadzono remont organów.
Na cmentarzu parafialnym znajduje się pomnik poświęcony powstańcom styczniowym i żołnierzom AK.

</doc>
<doc id="375976" url="https://pl.wikipedia.org/wiki?curid=375976" title="Visegrad Fund">
Visegrad Fund



</doc>
<doc id="375977" url="https://pl.wikipedia.org/wiki?curid=375977" title="Rutki-Marszewice">
Rutki-Marszewice

Rutki-Marszewice – wieś w Polsce, położona w województwie mazowieckim, w powiecie ciechanowskim, w gminie Ciechanów.
W latach 1975–1998 wieś administracyjnie należała do województwa ciechanowskiego.
Obok wsi przepływa niewielka rzeka Rosica, dopływ Wkry.

</doc>
<doc id="375978" url="https://pl.wikipedia.org/wiki?curid=375978" title="Rutki-Nowiny">
Rutki-Nowiny

Rutki-Nowiny – wieś w Polsce położona w województwie podlaskim, w powiecie zambrowskim, w gminie Rutki.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Anny w Rutkach-Kossakach.

</doc>
<doc id="375979" url="https://pl.wikipedia.org/wiki?curid=375979" title="Rutki-Tartak Nowy">
Rutki-Tartak Nowy

Rutki-Tartak Nowy – kolonia w Polsce położona w województwie podlaskim, w powiecie zambrowskim, w gminie Rutki.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Anny w Rutkach-Kossakach.

</doc>
<doc id="375980" url="https://pl.wikipedia.org/wiki?curid=375980" title="Rutkowo (województwo mazowieckie)">
Rutkowo (województwo mazowieckie)

Rutkowo (do 1952 "Ruchaje") – wieś w Polsce położona w województwie mazowieckim, w powiecie ostrołęckim, w gminie Czarnia.
22 września 1952 nazwę zmieniono z Ruchaje na Rutkowo, jako przyczynę podano, „"iż dotychczasowa nazwa jest nader szpecąca"”.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Czarni.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Wach (od 1931 w gminie Czarnia).
Według Powszechnego Spisu Ludności z 1921 roku wieś zamieszkiwało 206 osoby w 37 budynkach mieszkalnych. Miejscowość należała do parafii rzymskokatolickiej w Czarni. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Czarnia.
W okresie międzywojennym stacjonowała tu placówka Straży Celnej „Ruchaje”, a od 1928 placówka Straży Granicznej I linii „Ruchaje”.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="375981" url="https://pl.wikipedia.org/wiki?curid=375981" title="Rutkowskie">
Rutkowskie

Rutkowskie – wieś w Polsce położona w województwie podlaskim, w powiecie łomżyńskim, w gminie Wizna. Leży nad Biebrzą.
Wierni kościoła rzymskokatolickiego należą do parafii Trójcy Przenajświętszej w Burzynie.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Bożejewo.
Według Powszechnego Spisu Ludności z 1921 roku wieś zamieszkiwały 274 osoby w 51 budynkach mieszkalnych. Miejscowość należała do parafii rzymskokatolickiej w Burzynie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Wiźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="375982" url="https://pl.wikipedia.org/wiki?curid=375982" title="Rutkowskie Duże">
Rutkowskie Duże

Rutkowskie Duże – wieś w Polsce położona w województwie podlaskim, w powiecie monieckim, w gminie Jaświły.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Serca Pana Jezusa w Jaświłach.

</doc>
<doc id="375983" url="https://pl.wikipedia.org/wiki?curid=375983" title="Rutkowskie Małe">
Rutkowskie Małe

Rutkowskie Małe – wieś w Polsce położona w województwie podlaskim, w powiecie monieckim, w gminie Jaświły.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Serca Pana Jezusa w Jaświłach.

</doc>
<doc id="375984" url="https://pl.wikipedia.org/wiki?curid=375984" title="Rutkowszczyzna">
Rutkowszczyzna

Rutkowszczyzna – wieś w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="375985" url="https://pl.wikipedia.org/wiki?curid=375985" title="Rutwica (wieś w województwie zachodniopomorskim)">
Rutwica (wieś w województwie zachodniopomorskim)

Rutwica – wieś w Polsce położona w województwie zachodniopomorskim, w powiecie wałeckim, w gminie Wałcz. Wieś jest położona nad jeziorem o takiej samej nazwie Rutwica.
W latach 1975–1998 miejscowość administracyjnie należała do województwa pilskiego.
Na terenie wsi znajduje się przystanek kolejowy linii 403, biegnącej od posterunku odgałęźnego Piła Północ do stacji Ulikowo.

</doc>
<doc id="375986" url="https://pl.wikipedia.org/wiki?curid=375986" title="Ruzieck">
Ruzieck

Ruzieck – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Nawiedzenia Najświętszej Maryi Panny w Amelinie.

</doc>
<doc id="375987" url="https://pl.wikipedia.org/wiki?curid=375987" title="Ruże">
Ruże

Ruże (dawniej "Róże") – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Zbójno. 
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 169 mieszkańców. Jest, wespół ze wsią Obory (169 mieszkańców), dziesiątą co do wielkości miejscowością gminy Zbójno.
Grupy wyznaniowe.
We wsi znajduje się parafia pw. św. Apostołów Piotra i Pawła.

</doc>
<doc id="375988" url="https://pl.wikipedia.org/wiki?curid=375988" title="Rybakowo (wieś)">
Rybakowo (wieś)

Rybakowo – wieś w Polsce położona w województwie lubuskim, w powiecie gorzowskim, w gminie Kłodawa.
W latach 1975–1998 miejscowość administracyjnie należała do województwa gorzowskiego.
Rybakowo pełni funkcję letniskową dla mieszkańców Gorzowa Wielkopolskiego.

</doc>
<doc id="375989" url="https://pl.wikipedia.org/wiki?curid=375989" title="Rybalnia">
Rybalnia

Rybalnia – wieś w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego.

</doc>
<doc id="375990" url="https://pl.wikipedia.org/wiki?curid=375990" title="Rybałty">
Rybałty

Rybałty – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.
Do roku 1983 we wsi znajdowała się placówka oświatowa (szkoła).
Wierni kościoła rzymskokatolickiego należą do parafii Narodzenia Najświętszej Maryi Panny w Ostrożanach.

</doc>
<doc id="375991" url="https://pl.wikipedia.org/wiki?curid=375991" title="Rybarzowice (województwo śląskie)">
Rybarzowice (województwo śląskie)

Rybarzowice () – wieś w Polsce, położona w województwie śląskim, w powiecie bielskim, w gminie Buczkowice. Powierzchnia sołectwa wynosi 838 ha, a liczba ludności 3448, co daje gęstość zaludnienia równą 411,5 os./km².
Historia.
Pierwsza wzmianka jako "Ribarzowice" w parafii Radziechowy pochodzi z rejestru poborowego powiatu śląskiego z 1581. W 1592 wzmiankowana pod niemiecką nazwą "Fischendorf", co związane jest z bliskością bielsko-bialskiej wyspy językowej.
W 1595 roku wieś położona w powiecie śląskim województwa krakowskiego była własnością kasztelana sądeckiego Krzysztofa Komorowskiego. 
Po rozbiorach Rybarzowice znalazły się w zaborze austriackim, wchodząc w skład Królestwa Galicji i Lodomerii. Od 1867 w granicach powiatu bialskiego. Według austriackiego spisu ludności z 1900 w 223 budynkach w Rybarzowicach na obszarze 885 hektarów ("gemeinde" i "gutsgebiete") mieszkało 1536 osób (gęstość zaludnienia 173,6 os./km²), z czego 1525 (99,3%) było katolikami a 11 (0,7%) wyznawcami judaizmu, zaś 1529 (99,5%) było polskojęzycznymi.
Podczas II wojny światowej włączony do powiatu Bielitz w III Rzeszy pod nazwą Fischersdorf, planowano też zmienić nazwę na Fischendorf. Po wojnie przywrócony Polsce.
W latach 1975–1998 miejscowość administracyjnie należała do województwa bielskiego.
Religia.
Na terenie wsi działalność duszpasterską prowadzi Kościół Rzymskokatolicki (parafia Matki Bożej Pocieszenia).
Edukacja i sport.
W Rybarzowicach znajduje się przedszkole publiczne oraz publiczna szkoła – Szkoła Podstawowa nr 3 im. Bolesława Chrobrego.
We wsi działa KS Iskra założony w 2007 r.
Od 2010 r. trwała budowa hali sportowej, która została zakończona w 2012 r.
Dojazd.
Do Rybarzowic dojeżdża PKS Bielsko-Biała. Przejeżdża tam również PKS Żywiec, PKS Sucha Beskidzka oraz prywatni przewoźnicy. W 2015 w miejscowości zarejestrowano lądowisko śmigłowcowe.

</doc>
<doc id="375992" url="https://pl.wikipedia.org/wiki?curid=375992" title="Rybczewice Pierwsze">
Rybczewice Pierwsze

Rybczewice Pierwsze – wieś w Polsce położona w województwie lubelskim, w powiecie świdnickim, w gminie Rybczewice.
W latach 1975–1998 miejscowość administracyjnie należała do ówczesnego województwa lubelskiego.
Miejscowość stanowi sołectwo gminy Rybczewice, jest także miejscowością statystyczną obejmującą Rybczewice Pierwsze i Rybczewice Drugie.
Historia.
Historycznie Rybczewice dziś Rybczewice Pierwsze i Rybczewice Drugie. Wieś szlachecka notowana od roku 1409 początkowo nazywana: w roku 1409 – „Ribczowicze”, 1433 – „Rypczowicze”. Rodowe gniazdo Rybczowskich. Pierwszymi znanymi włodarzami wsi – rok 1409, byli Klimek i Piotr z Rybczewic.
W początkach XVI wieku w roku 1531-33 odnotowano pobór z części Ciepielowskiej 1½ łana, Dobka Kiełczewskiego 1½ łana i młyna, Piotra Rybczowskiego ½ łana bez kmieci.
Według spisu miast, wsi, osad Królestwa Polskiego z roku 1827 we wsi było 50 domów i 410 mieszkańców. W roku 1887 dobra Rybczewice składały się ze wsi: Rybczewice, Pasów i Karczew. Posiadały rozległość 1870 mórg.

</doc>
<doc id="375993" url="https://pl.wikipedia.org/wiki?curid=375993" title="Rybczyzna">
Rybczyzna

Rybczyzna – wieś w Polsce położona w województwie podlaskim, w powiecie grajewskim, w gminie Rajgród.
Wieś królewska starostwa rajgrodzkiego w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa łomżyńskiego.
Z Rybczyzną była związana artystka ludowa Stefania Matysiewicz.

</doc>
<doc id="375994" url="https://pl.wikipedia.org/wiki?curid=375994" title="Rybianka">
Rybianka

Rybianka – wieś w Polsce położona w województwie mazowieckim, w powiecie szydłowieckim, w gminie Szydłowiec. Bezpośrednio graniczy z Szydłowcem, Pawłowem i Długoszem
Sołectwo Rybianka obejmuje miejscowości: Rybianka, Długosz i Marywil
Prywatna wieś szlachecka "Rybienka", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Zygmunta w Szydłowcu.

</doc>
<doc id="375995" url="https://pl.wikipedia.org/wiki?curid=375995" title="Rybical">
Rybical

Rybical (niem. "Rübenzahl") – wieś w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość administracyjnie należała do województwa suwalskiego.
Wieś położona jest nad Jeziorem Ryńskim.
Historia.
Wieś założona została przez wielkiego mistrza krzyżackiego Paula von Russdorffa 10 kwietnia 1435 roku.
Po komasacji gruntów chłopskich w roku 1815 z części wsi Rybical wydzielono majątek Siejkowo i folwark Ryńskie Pole.

</doc>
<doc id="375996" url="https://pl.wikipedia.org/wiki?curid=375996" title="Rybice">
Rybice

Rybice – osada w Polsce położona w województwie zachodniopomorskim, w powiecie kamieńskim, w gminie Świerzno.
W latach 1975–1998 miejscowość administracyjnie należała do województwa szczecińskiego.

</doc>
<doc id="375997" url="https://pl.wikipedia.org/wiki?curid=375997" title="International Visegrad Fund">
International Visegrad Fund



</doc>
<doc id="375998" url="https://pl.wikipedia.org/wiki?curid=375998" title="Rybiczyzna">
Rybiczyzna

Rybiczyzna – wieś w Polsce położona w województwie mazowieckim, w powiecie lipskim, w gminie Rzeczniów.
W latach 1975–1998 miejscowość administracyjnie należała do województwa radomskiego.
Z Rybiczyzny pochodzi Mieczysław Róg-Świostek, polski podpułkownik, dziennikarz, historyk, polityk, poseł na Sejm PRL, członek Rady Państwa.
Wierni Kościoła rzymskokatolickiego należą do parafii św. Mikołaja w Grabowcu.

</doc>
<doc id="375999" url="https://pl.wikipedia.org/wiki?curid=375999" title="Rybienko">
Rybienko

Rybienko (kaszb. "Rëbienkò" lub też "Rëbinkò", niem. "Althammer") – wieś w Polsce położona w województwie pomorskim, w powiecie wejherowskim, w gminie Gniewino. Miejscowość jest częścią składową sołectwa Rybno.
W latach 1975–1998 miejscowość administracyjnie należała do województwa gdańskiego.
Nazwa.
Dawna niemiecka nazwa miejscowości to Rybienke.
9 grudnia 1947 r. ustalono urzędową polską nazwę miejscowości – Rybienko, określając drugi przypadek jako Rybienka, a przymiotnik – rybienecki.

</doc>
<doc id="376000" url="https://pl.wikipedia.org/wiki?curid=376000" title="Rybienko Nowe">
Rybienko Nowe

Rybienko Nowe – wieś w Polsce położona w województwie mazowieckim, w powiecie wyszkowskim, w gminie Wyszków.
W dniach 28-31 maja 1943 w Rybienku Nowym, rozstrzelano w egzekucji masowej 100 osób, w odwecie za zabicie naczelnika powiatu.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Wojciecha w Wyszkowie lub do parafii Świętej Rodziny w Wyszkowie.

</doc>
