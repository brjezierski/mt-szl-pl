<doc id="385493" url="https://pl.wikipedia.org/wiki?curid=385493" title="Ułanowice">
Ułanowice

Ułanowice – wieś w Polsce położona w województwie świętokrzyskim, w powiecie sandomierskim, w gminie Klimontów.
Parafia Olbierzowice.
Część wsi położona wzdłuż bezimiennego dopływu Koprzywianki jest na planowanym obszarze Natura 2000 – Ostoja Żyznów.
Historia.
Wieś w 1418 r. była własnością Stefana de Vlanouicze. O wsi pod nazwą „Wlyanowicze” wspominał również Jan Długosz w "Liber beneficiorum dioecesis Cracoviensis" napisanej w latach 1470–1480 (tom II, s. 347). Wieś w tym czasie była własnością szlachcica herbu Syrokomla z której płacił dziesięcinę plebanowi w Olbierzowicach. Długosz pisze, że we wsi byli również chłopi mający łany kmiece oraz zagrodnicy. Istniała również karczma.
Według regestru poborowego z 1578 roku z wsi „Ulanowicze” podatki płacili:
Od połowy XVI wieku do początków XVII wieku wieś znajdowała się w rękach arian.
W 1629 roku podatki z wsi płacili:
W okresie Rzeczypospolitej Obojga Narodów (I Rzeczpospolita) wieś do 1795 r. wchodziła w skład powiatu sandomierskiego w województwie sandomierskim.
Po III rozbiorze wieś znajdowała się najpierw (lata 1795–1803) w cyrkule sandomierskim w prowincji Nowa Galicja Cesarstwa Austriackiego, a następnie (lata (1803–1809) w cyrkule kieleckim.
W latach 1810–1815 wieś znajdowała się w zgromadzeniu gminnym w powiecie sandomierskim, departament radomski Księstwa Warszawskiego.
Po roku 1815 wieś dalej w składzie powiatu sandomierskiego w Obwodzie sandomierskim wchodziła w skład województwa sandomierskiego w Królestwie Polskim będącym w unii personalnej z Cesarstwem Rosyjskim.
W 1827 r. wieś liczyła 17 domów i 121 mórg.
Po reformie administracji Królestwa Polskiego w 1837 wieś wchodziła w skład nowo utworzonego Okręgu sandomierskiego w powiecie sandomierskim w guberni sandomierskiej.
Po kolejnej reformie w 1844 wieś znajdowała się w gminie Górki, następnie dalej w Okręgu sandomierskim w powiecie sandomierskim w nowej guberni radomskiej. Stan ten trwał do 1915 r.
W 1885 roku folwark Ułanowice obejmował 573 morgi, w tym: 346 mórg gruntów ornych i ogrodów, 51 mórg łąk, 44 morgi pastwisk, 116 mórg lasu, 16 mórg nieużytków. Składał się z 11 budynków drewnianych, w tym starego modrzewiowego dworu. W folwarku była również gorzelnia. Wieś Ułanowice zamieszkiwało 24 osadników gospodarujących na 132 morgach.
W okresie I wojny światowej po porażkach armii rosyjskiej, wieś w latach 1915–1918 znajdowała się na obszarze okupowanym przez Cesarstwo Austro-Węgierskie zwanym Generalnym Gubernatorstwem Lubelskim.
Po odzyskaniu niepodległości w II Rzeczypospolitej wieś wchodziła w skład gminy Jurkowice w powiecie sandomierskim w województwie kieleckim. Według spisu z 1921 roku liczba ludności wynosiła:
Po przegranej kampanii wrześniowej w 1939 r. wieś w latach 1939–1944 znalazła się pod okupacją III Rzeszy w utworzonym Generalnym Gubernatorstwie w Dystrykcie radomskim w powiecie opatowskim. 1 marca 1943 wieś liczyła 331 mieszkańców.
W 1944 r. ostatni właściciel majątku Ułanowice, Stefan Chajęcki zostaje zmuszony do opuszczenia Ułanowic. Majątek przez nową władzę został rozparcelowany pomiędzy dawnych chłopów folwarcznych z majątku Ułanowice.
W czasie walk na przyczółku sandomiersko-baranowskim w 1944 r. wieś ucierpiała w znacznym stopniu. Spaleniu uległ dwór, gorzelnia, część folwarku oraz znaczna część wsi.
W PRL wieś, w składzie gminy Jurkowice, ponownie znalazła się w powiecie sandomierskim w województwie kieleckim. Reforma z 1954 r. umieściła ją w gromadzie Jurkowice. Po kolejnej reformie w 1973 r. znalazła się w gminie Klimontów, zaś w 1975 r. wraz z gminą Klimontów – w nowo utworzonym województwie tarnobrzeskim.
W III Rzeczypospolitej po kolejnej reformie w 1998 r. wieś wraz z gminą Klimontów jeszcze raz znalazła się w powiecie sandomierskim, w województwie świętokrzyskim.

</doc>
<doc id="385494" url="https://pl.wikipedia.org/wiki?curid=385494" title="Ułanowo">
Ułanowo

Ułanowo – wieś w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość administracyjnie należała do województwa poznańskiego.
W północnej części wsi (tzw. Folwark) znajdują się pozostałości cmentarza ewangelickiego z resztkami nagrobków.

</doc>
<doc id="385495" url="https://pl.wikipedia.org/wiki?curid=385495" title="Ułazów">
Ułazów

Ułazów (w latach 1977–1981 Łominy- przyczyny zmiany nazwy niewiadome) – wieś położona na Płaskowyżu Tarnogrodzkim, w województwie podkarpackim, w powiecie lubaczowskim, w gminie Stary Dzików. Leży nad rzeczką Wirową, 7 km na północny wschód od Starego Dzikowa.
W latach 1975–1998 miejscowość administracyjnie należała do województwa przemyskiego.
Historia.
Osada, wzmiankowana w 1469 roku, nazywała się wówczas "Łominy" i należała do Ramszów. W następnych latach nazwa wsi była wzmiankowana w regestrach poborowych, które zapisali poborcy podatkowi ziemi przemyskiej, jako: "Wlasow" (1531) i wieś posiadała 6½ łanów kmiecych, młyn o jednym kole i ruiny cerkwi ("„ecclesia deserta”", wieś należała do rzymskokatolickiej parafii w Oleszycach; 
"Ewlazow" (1565) i wieś posiadała 5¼ łanów, 23 kmieci, 6 zagrodników, 2 zagrodników swobodnych, 3 karczmarzów, 12 bartników i popa (czyli istniała już cerkiew); "Wiązow" (1578) i wieś podzielona pomiędzy dwóch właścicieli ("Wojnicki" i "Kamieniecki").
W zabudowie wsi zachowało się kilkanaście starych drewnianych domów z początków XX wieku. Pośrodku wsi znajduje się dawna cerkiew greckokatolicka, drewniana, zbudowana w 1843 roku, częściowo spalona w 1986 roku i odrestaurowana, przez wiele lat użytkowana jako kościół rzymskokatolicki, obecnie opuszczona. Opodal drewniana dzwonnica z XIX wieku i drewniany krzyż z głazem i tablicą.
Na zachodniej stronie, pod lasem, jest mały przysiółek Dąbrowa. W jego pobliżu jest głaz pamiątkowy i krzyż, ustawione w 1983 roku w miejscu śmierci gen. brygady Józefa Kustronia, dowódcy 21 dywizji piechoty górskiej, który po przegranej bitwie pod Oleszycami, z grupą oficerów i żołnierzy, liczącą niespełna 200 ludzi, przedzierał się od Starego Dzikowa ku walczącym pod Tomaszowem jednostkom Armii Kraków. Na leśnej polanie wpadli w niemiecką zasadzkę i zalegli w krzyżowym ogniu broni maszynowej, gdzie w nierównej walce poległ ranny generał z częścią żołnierzy, a reszta dostała się do niewoli. Ciało generała zabrali Niemcy i zgodnie z obietnicą, daną jego oficerom, pochowali w następnym dniu, z honorami wojskowymi, na przycerkiewnym cmentarzu w Ułazowie. W 1946 roku szczątki generała ekshumowano i przeniesiono na cmentarz w Lubaczowie, a stamtąd w 1953 roku na cmentarz wojskowy w Baligrodzie, a następnie w tym roku rodzina zabrała jego szczątki do rodzinnego Nowego Sącza.
W 1832 roku w Ułazowie urodził się Leon Studziński c. k. starosta powiatu sanockiego.
W I połowie XX wieku w Ułazowie było 410 domów.
1 października 1977 roku władze państwowe zmieniły nazwę wsi na "Łominy", a w 1981 roku przywrócono nazwę "Ułazów".
Kościół.
Cerkiew Greckokatolicka.
Parochia prawosławna w Ułazowie wzmiankowana jest w dokumentach lustracyjnych województwa ruskiego z lat 1564-1565. W 1668 roku Mikołaj z Granowa Sieniawski, sprzedał popowstwo cerkwi w Ułazowie Janowi Kucharskiemu.
Do 1846 roku parochia w Ułazowie posiadała cerkwie filialne w Moszczanicy i w Niemstowie, a później tylko w Niemstowie. Data budowy ostatniej cerkwi pw. św. Dymitra jest sporna, ponieważ źródła archiwalne podają lata: 1835 lub 1845. W 1901 (lub 1905) roku cerkiew została odnowiona. W 1845 roku była wizyta kanoniczna Ep. Jana Śniegórskiego, a w 1906 roku wizyta kanoniczna Ep. Konstantego Czechowicza. W latach 30. XX wieku rozpoczęto budowę murowanej cerkwi, ale budowę przerwano z powodu wybuchu wojny. Parochia należała do dekanatu oleszyckiego, a po 1918 roku do dekanatu cieszanowskiego.
Kościół Rzymskokatolicki.
Po 1947 roku dawną cerkiew zaadaptowano na kościół filialny. W 1986 roku cerkiew w wyniku pożaru została częściowo uszkodzona, ale później ją wyremontowano. Na starych fundamentach przeznaczonych pod cerkiew, zbudowano murowany kościół filialny pw. św. Jana Chrzciciela, który 20 czerwca 1993 roku poświęcił bp Jan Śrutwa. 25 grudnia 2010 roku nowy kościół, został częściowo zniszczony w wyniku pożaru. Wieś przynależy do parafii w Niemstowie.
Oświata.
Początki szkolnictwa parafialnego w Ułazowie są datowane na początek XIX wieku, gdy na jakiś czas przed 1830 rokiem, powstała przy miejscowej cerkwi szkoła parafialna ("schola parochialis"). W 1831 roku nauczycielami byli: Bazyli Hoszpa i Bazyli Ferens. W 1849 roku nauczycielem był Bazyli Hoszpa, a na naukę uczęszczało 98 uczniów.
W 1873 roku powstała szkoła ludowa (od 1874 roku 1-klasowa). Przydatnym źródłem archiwalnym do poznawania początków szkolnictwa w Galicji są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli. Początkowo szkoły wiejskie były tylko męskie, a od 1890 roku były mieszane (koedukacyjne). Od 1898 roku szkoła była 2-klasowa. Od 1893 roku szkoła posiadała nauczycieli pomocniczych, którymi byli: Józef Mańkowski (1893-1899), Emilia Kachówna (1899-1900), Stefan Hul (1900-1901 i 1904-1905), Maria Michalczewska (1902-1903), Piotr Jurczyk (1905-1906), Helena Gerulanka (1904-1905), Zofia Tohanowa (1904-1905), Aleksander Lisowski (1904-1905), Weronika Bozokowa (1906-1908), Michał Banak (1906-1910), Olga Fedewiczówna (1908-1914?), Michał Smoliniec (1912-1913), Michał Czajka (1910-1912).
W 1903 roku w przysiółku Koziejówka utworzono szkołę "exponowaną" ("Koziejówka ad Ułazów"), która w 1907 roku stała się 1-klasowa.

</doc>
<doc id="385496" url="https://pl.wikipedia.org/wiki?curid=385496" title="Ułęż">
Ułęż

Ułęż – wieś w Polsce położona w województwie lubelskim, w powiecie ryckim, w gminie Ułęż, na pograniczu Wysoczyzny Żelechowskiej i Pradoliny Wieprza. Historycznie położona w Ziemi Stężyckiej w Małopolsce. Ceniona miejscowość wypoczynkowa. Wieś o charakterze ulicówki. Praktycznie doszczętnie zniszczona przez pożar w 1955. Jedno z nielicznych ocalałych zabudowań znajduje się przy posesji nr 132 - słabo zachowany budynek parnika. Drogi gminne w bardzo dobrym stanie - zdecydowanie najlepszym w całym powiecie. Na terenie gminy znajduje się lotnisko "Ułęż" - częste miejsce zlotów i wyścigów motorowych. We wrześniu 1939 stacjonowały tu 211. i 212. eskadry bombowe.
Miejscowość jest siedzibą gminy Ułęż.
Wierni Kościoła rzymskokatolickiego należą do parafii Podwyższenia Krzyża Świętego w Sobieszynie lub do parafii Wniebowzięcia Najświętszej Maryi Panny w Żabiance.
Historia.
Wzmiankę o miejscowości Ułężu można odnaleźć w "Kronice" Jana Długosza (1470-80 „Ulanze Primum”, „Ulanze Secundum”). W roku 1439 była ona własnością Stanisława Rogali.
W wieku XVI starosta stężycki Jacenty Bentkowski wybudował tu pierwszy dwór. Obecny pałac projektu Jakuba Kubickiego postawiono dla Jacka Bentkowskiego w pierwszej połowie wieku XIX. Stanowi on miniaturę warszawskiego Belwederu. Kolejnym właścicielem był Adam Cieciszowski - ojciec matki Henryka Sienkiewicza. Następnie pałac przeszedł w posiadanie rodziny Janickich. Ostatni właściciele Ułęża - Karol Meisner i Irena z Meisnerów Janicka - są pochowani na wzgórzu " Pięciu Figur" w centrum Ułęża. Po II wojnie światowej Ułęż znalazł się w powiecie garwolińskim (województwo warszawskie), zaś w roku 1954 w nowo utworzonym powiecie ryckim. W roku 1975, w wyniku reformy administracyjnej, zostaje włączony do tzw. „małego” województwa lubelskiego.
U Długosza (1470-80) wsie występują jako „Ulanze Primum”, „Ulanze Secundum”. Następnie w roku 1475 „Vlesche”, 1529 „Vląży”, 1569 „Ulęże”, 1787 „Ułęże dolne”, „Ułęże”, 1827 „Ułęże dolne”,„ Ułęże górne” dziś dwie części wsi Ułęż, 19 km na W od Kocka i tyleż na E od Dęblina, na prawym brzegu rzeki Wieprz, około 110 km na E od klasztoru świętokrzyskiego, 50 km na NE od Braciejowic.
Wsie stanowią własność szlachecką co potwierdzają wypisy z XVI wiecznych ksiąg poborowych
Mieszkańcy płacą dziesięciny początkowo dziesięcina należy do klasztoru świętokrzyskiego, następnie do plebana Drążgowa.
Pomnik poległych pilotów.
Przy wjeździe do Ułęża od strony drogi numer 48 znajduje się tablica upamiętniająca dwóch poległych pilotów: ppor. pil. Zbigniewa Dobrzańskiego i kpr. pil. Lecha Kaczmarka. Ponieśli oni śmierć podczas Kampanii Wrześniowej 9.09.1939 roku rażeni z broni pokładowej wrogiego samolotu.
Mord Romów na lotnisku w Ułężu.
W czasie drugiej wojny światowej, na terenie obecnego lotniska w Ułężu, Niemcy rozstrzelali członków romskiego taboru oskarżonych o kradzieże ryb z pobliskiego stawu. Prawdopodobnie egzekucja miała miejsce w maju 1940 roku. Wedle danych Komisji Badania Zbrodni Hitlerowskich na terenie Ułęża doszło do dwóch egzekucji: pierwszej w 1941 roku i drugiej w 1942 lub 1943 roku. W obu miało zginąć łącznie 41 osób: mężczyzn, kobiet i dzieci.

</doc>
<doc id="385497" url="https://pl.wikipedia.org/wiki?curid=385497" title="Ułomie">
Ułomie

Ułomie – wieś w Polsce położona w województwie kujawsko-pomorskim, w powiecie radziejowskim, w gminie Dobre.
Podział administracyjny.
Wieś duchowna, własność kapituły kruszwickiej, położona było w 1785 roku w powiecie radziejowskim województwa brzeskokujawskiego. W latach 1975–1998 miejscowość administracyjnie należała do województwa włocławskiego. Wieś sołecka.
Demografia.
Według Narodowego Spisu Powszechnego (III 2011 r.) wieś liczyła 60 mieszkańców. Była dwudziestą co do wielkości miejscowością gminy Dobre.
Historia wsi.
Wieś "Unome" w roku 1250 wymieniana była w liczbie wsi biskupów kujawskich. W roku 1557 wieś należała do kanonika włocławskiego Andrzeja Blinowskiego. W roku 1827 w miejscowości było sześć domów, w których mieszkały 52 osoby. W tym czasie powierzchnia wsi wynosiła 419 mórg. Mieszkający tu w połowie XIX wieku gospodarz o nazwisku Kulpa miał za żonę, siostrę Bartłomieja Nowaka – chłopskiego przywódcy powstania styczniowego na Kujawach.
Wierni kościoła rzymskokatolickiego należą do parafii Byczyna.

</doc>
<doc id="385498" url="https://pl.wikipedia.org/wiki?curid=385498" title="Ułowo">
Ułowo

Ułowo (niem. "Auhof") – osada pofolwarczna w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego.

</doc>
<doc id="385499" url="https://pl.wikipedia.org/wiki?curid=385499" title="Geoff Gallop">
Geoff Gallop

Geoffrey Ian Gallop (ur. 27 września 1951 w Geraldton) – polityk australijski, były premier rządu stanowego Australii Zachodniej.
Życiorys.
W 1971 wstąpił do Partii Pracy. W czasie studiów uzyskał stypendium zagraniczne im. Cecila Rhodesa, dzięki któremu mógł kontynuować naukę na Oxfordzie. Nawiązał studenckie przyjaźnie z przyszłymi liderami Partii Pracy – brytyjskiej Tony Blairem i australijskiej Kimem Beazleyem. Pracował przez pewien czas jako nauczyciel na Murdoch University w Murdoch i University of Western Australia w Perth.
Karierę polityczną rozpoczął od funkcji radnego w mieście Frumantle (1983-1986). W 1986 został wybrany po raz pierwszy do Zgromadzenia Stanowego Australii Zachodniej. W 1990 wszedł do rządu stanowego kierowanego przez Carmen Lawrence. W ciągu trzyletniej pracy w gabinecie kierował resortami edukacji, reform parlamentarnych i wyborczych, paliwa i energii oraz reform mikroekonomicznych. Po porażce Partii Pracy w wyborach lokalnych objął w 1993 funkcję zastępcy przewodniczącego frakcji parlamentarnej. Jednocześnie był odpowiedzialny za liczne resorty w gabinecie cieni.
W październiku 1996 po rezygnacji Jima McGinty'ego został przywódcą opozycji i prowadził Partię Pracy w kolejnych wyborach lokalnych. Poniósł porażkę z Partią Liberalną i jej przywódcą Richardem Courtem. Na zwycięstwo wyborcze czekał do lutego 2001, kiedy objął ostatecznie funkcję premiera rządu stanowego (wraz z kilkoma resortami, m.in. edukacją i sprawami federalnymi). Umiarkowana polityka, stabilizacja gospodarcza oraz seria błędów rywali politycznych umożliwiły mu ponowne zwycięstwo w lutym 2005.
W kolejnych kampaniach Gallop opowiadał się m.in. za ogłoszeniem Australii republiką wraz z prezydentem jako głową państwa. Jest także zwolennikiem aborcji.
W styczniu 2006 Gallop złożył rezygnację z funkcji premiera Zachodniej Australii ze względów zdrowotnych (depresja). Zastąpił go tymczasowo dotychczasowy skarbnik w jego rządzie, Eric Ripper.

</doc>
<doc id="385500" url="https://pl.wikipedia.org/wiki?curid=385500" title="Ułtowo">
Ułtowo

Ułtowo – wieś w Polsce położona w województwie mazowieckim, w powiecie płockim, w gminie Bielsk.
W latach 1975–1998 miejscowość administracyjnie należała do województwa płockiego. 1 stycznia 2003 będące dotychczasowymi częściami wsi Pofolwarczne i Stara Wieś zostały zlikwidowane jako osobne miejscowości.

</doc>
<doc id="385501" url="https://pl.wikipedia.org/wiki?curid=385501" title="Umer">
Umer

Umer (dawniej "Humer" lub "Humra") – wieś w Polsce położona w województwie świętokrzyskim, w powiecie kieleckim, w gminie Zagnańsk.
W latach 1975–1998 miejscowość administracyjnie należała do województwa kieleckiego.
W przeszłości był niewielką osadą fabryczną. W 1827 r. liczył 10 domów i 69 mieszkańców i należał do parafii Tumlin. W XIX w. funkcjonował tu zakład fryszerski, który przerabiał m.in. surówkę z huty "Józef" w niedalekim Samsonowie. W 1875 r. wyprodukował 10 tys. pudów (ok. 160 ton) kutych wyrobów żelaznych.
W miejscowości znajduje się zbiornik retencyjny na rzece Bobrzy, ze strzeżonym kąpieliskiem od strony wschodniej. Zbiornik oddano do użytku w 2004 r.
Dojazd z Kielc zapewniają autobusy komunikacji miejskiej linii 32.

</doc>
<doc id="385502" url="https://pl.wikipedia.org/wiki?curid=385502" title="Umianowice">
Umianowice

Umianowice – wieś w Polsce, położona w województwie świętokrzyskim, w powiecie pińczowskim, w gminie Kije.
Były wsią klasztoru klarysek krakowskich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa kieleckiego.
Znajduje się tu stacja Świętokrzyskiej Kolei Dojazdowej, odgałęzienie linii kolejowej do Hajdaszka oraz często odwiedzane przez turystów miejsce biwakowo-biesiadne, gdzie odbywają się ogniska, imprezy okolicznościowe i biwaki na trasie przejazdu kolejki.
Zabytki.
Budynek stacyjny Jędrzejowskiej Kolei Dojazdowej, wybudowany po 1918 r. oraz wieża ciśnień, wpisane do rejestru zabytków nieruchomych (nr rej.: A/637 z 20.02.1995).

</doc>
<doc id="385503" url="https://pl.wikipedia.org/wiki?curid=385503" title="Umienino">
Umienino

Umienino – wieś w Polsce położona w województwie mazowieckim, w powiecie płockim, w gminie Bielsk.
W latach 1975–1998 miejscowość administracyjnie należała do województwa płockiego.

</doc>
<doc id="385504" url="https://pl.wikipedia.org/wiki?curid=385504" title="Umień">
Umień

Umień "(dawniej Umienie)" – wieś w Polsce położona w województwie wielkopolskim, w powiecie kolskim, w gminie Olszówka.
W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona jest 13 km na południowy wschód od Koła, przy lokalnej drodze do Łęczycy oraz przy tzw. Magistrali Węglowej. Nazwa miejscowości pojawiła się po raz pierwszy w dokumencie Kazimierza Wielkiego z 1364 r. Była własnością szlachecką. W latach pierwszej wojny światowej powstała we wsi komórka SDKPiL.
W Umieniu urodził się Maciej Kułakowski poseł na Sejm oraz działacz komunistyczny Józef Mamoński.
Za wschodzie wsi znajduje się cmentarz parafialny założony na początku XIX w.
Kościół.
Drewniany kościół Świętego Michała Archanioła zbudowany został prawdopodobnie w XVII w. Odnawiany kilkakrotnie, ostatnio w 1958 r. Orientowany, konstrukcji zrębowej, oszalowany, wzmocniony lisicami. Świątynia jednonawowa, z węższym i nieco niższym prezbiterium, zamkniętym wielobocznie, przy nim od północy przylega zakrystia ze składzikiem. Przy nawie od północy – kwadratowa kaplica, a od południa – kruchta. Chór muzyczny wsparty na dwóch słupkach. Dachy dwuspadowe, na zakrystii – jednospadowe. Na nawie wieżyczka na sygnaturkę. Ołtarz główny rokokowy z obrazem Matki Boskiej Częstochowskiej z Dzieciątkiem z połowy XVI wieku, odnowiony w 1958 r. Antepedium z ornamentem rokokowym i herbem Korab. Dwa ołtarze boczne z XVIII wieku. Ołtarz w kaplicy – rokokowy. Prospekt organowy również rokokowy. Do zabytków malarstwa należy zaliczyć obraz Michała Archanioła z XVIII wieku. Parafia Umień administracyjnie należy do dekanatu kłodawskiego (diecezja włocławska).

</doc>
<doc id="385505" url="https://pl.wikipedia.org/wiki?curid=385505" title="Onychophora">
Onychophora



</doc>
<doc id="385506" url="https://pl.wikipedia.org/wiki?curid=385506" title="Umieszcz">
Umieszcz

Umieszcz – wieś w Polsce położona w województwie podkarpackim, w powiecie jasielskim, w gminie Tarnowiec.
W latach 1975–1998 miejscowość administracyjnie należała do województwa krośnieńskiego. Umieszcz to wieś agroturystyczna. Miejscowość ta należy do parafii NMP w Tarnowcu i Sanktuarium MB Zawierzenia w Tarnowcu.
Wieś w roku 2003 obchodziła 900-lecie istnienia. Obecnie miejscowość przechodzi prace remontów poboczy, kanalizacji. W 2013 r. Ochotnicza Straż Pożarna w Umieszczu obchodziła 100-lecie powstania.
Historia i zabytki.
Umieszcz może szczycić się ponad 900-letnia historią i znacznym rozwojem społeczno-gospodarczym. Istniejące dokumenty w Bieczu, Jaśle i Krakowie jednocześnie stwierdzają, że Umieszcz jest jedną z najstarszych wsi w tym regionie. Według W. Lubosia nazwę Umieszcz należy interpretować od staropolskiego Umiesz. Z dużym prawdopodobieństwem można stwierdzić, że osada Umieszcz powstała pod koniec XI w. Wskazuje na to dokument z lat 1123-1125. O Umieszczu pisze Jan Długosz, że należał do parafii Jasło, a był własnością Klasztoru Benedyktynów w Tyńcu. W roku 1786 Umieszcz został odebrany zakonowi przez władze austriackie, sprzedały go wraz z innymi wsiami Aleksandrowi Gorayskiemu. Rodzina Gorajskich była w posiadaniu Umieszcza do roku 1904, kiedy to Władysław Gorajski sprzedał wieś bankowi parcelacyjnemu. Później ziemie i budynki nabyli mieszkańcy Umieszcza.
Po dawnych latach bogatej historii wsi pozostało niewiele pamiątek. Była ona kilkakrotnie niszczona przez pożary. Nie przetrwał dwór wybudowany w połowie XIX w., który w 1903 r. został zamieniony na szkołę, a po wybudowaniu nowej szkoły niestety wyburzony – zniknął tym samym jeden z największych zabytków Umieszcza. Obecnie najstarszym zabytkiem wsi jest kapliczka przy drodze do Tarnowca. Według księdza Sarny, została ona wzniesiona w 1723 roku. W kapliczce pierwotnie umieszczona była figurka św. Kajetana, która później w roku 1982 padła łupem złodziei. Po dawnej figurce pozostało tylko pióro św. Kajetana, które zostało zgubione przez złodziei. W Umieszczu znajdował się również młyn wodny, który według dokumentów z Archiwum Państwowego w Krakowie i w Jaśle istniał już w XII w. Młyn ten umieszczony był na Krzywym Potoku przy granicy z Glinikiem Polskim. Około roku 1650 młyn w Umieszczu został odkupiony od Benedyktynów z Tyńca przez Jana Turku, a następnie przez rodzinę Trznadlów. Umieszcz był kilkakrotnie niszczony przez pożary niszczące znaczną część wsi.
Po zakończeniu II wojny światowej zaczęto odbudowywać zniszczoną wieś po zatrzymanym tu na pół roku froncie. Wyremontowano drogę w kierunku Czeluśnicy. W 1950 r. oczyszczono basen strażacki. Później przystąpiono do elektryfikacji wsi, a do roku 1972 zakończono prace związane z doprowadzeniem gazu. W 1976 przyciągnięto wodę z wodociągu do 65 gospodarstw.
Oświata.
Chłopi z Umieszcza kupili dwór i w 1903 r. zorganizowali w nim szkołę. Pierwszym nauczycielem był Pan Wojciech Rozpara. Wybudowano wówczas budynek gospodarczy oraz pozyskano działkę o powierzchni 75 arów na której założono ogród gdzie uczniowie uczyli się sadzenia i szczepienia drzewek owocowych. W 1908 roku szkołę pokryto blachą. Po tym wydarzeniu pozostała chorągiewka w datą.
Jako pierwszy dyrektorem został Pan Bolesław Stefanik, który założył kółko rolnicze i koło młodzieży, przyczynił on się również do powstania pierwszego sklepu. W czasie I wojny światowej w budynku szkoły mieściła się kwatera wojsk austriackich oraz rosyjskich. Nauka została zawieszona na 5 miesięcy. Po zakończeniu działań wojennych szkoła wróciła do ponownej pracy w wyremontowanych klasach. Powstała wtedy również biblioteka. W latach 1926-29 w szkole uczyło się 19 uczniów. Po zakończeniu VII klasy najzdolniejsi szli do gimnazjum do Jasła oraz do szkół zawodowych. W 1932 roku po przejściu na emeryturę Bolesława Stefanika dyrektorem został Jarosław Jaworski wraz z żoną Heleną.
W roku 1939 roku gdy wybuchła II wojna światowa wielu uczniów zostało powołanych do wojska. Wojna spowodowała półroczną przerwę. Po zakończeniu wojny ludzie zaczęli wracać do domów i szkoła wznowiła pracę przyjmując na naukę 40 uczniów.
W latach 1947-49 dyrektorem szkoły została Pani Maria Antosz, a następnie do roku 1953 Pani Barbara Ochała. W 1953 roku dyrektorem szkoły została Pan Bolesław Lisowski, pozostając na stanowisku przez 15 lat.
17 stycznia 1959 roku do szkoły podciągnięto energię elektryczną.
W 1968 roku dyrektorstwo objęła Pani mgr Stanisława Witkoś. W roku 1992 roku powstał Społeczny Komitet Budowy szkoły i sporządzono dokumentację budowy. Przewodniczącym Komitetu została Pani Stanisława Witkoś.
Od 1992 roku dyrektorem szkoły była Pani Danuta Żebracka a od 1997 roku dyrektorem szkoły została Pani Jolanta Żebracka, która funkcję dyrektora szkoły pełniła do 31 sierpnia 2007. 16 czerwca 1998 roku nastąpiło uroczyste otwarcie i poświęcenie nowej szkoły, która otrzymała imię Adama Mickiewicza. Otwarciu szkoły towarzyszyła bogata oprawa, uroczysta Msza Święta, przemówienia oraz występy artystyczne, które podziwiali mieszkańcy oraz znamienici goście.
W roku szkolnym 2001/2002 działalność rozpoczęło Gimnazjum którego dyrektorem została Pan Maciej Nowak.
Od roku 2007 w budynku tym mieści się zespół szkół (szkoła podstawowa i gimnazjum), do którego uczęszcza młodzież z Umieszcza, Wrocanki, Gąsówki i Czeluśnicy.
Ochotnicza Straż Pożarna.
OSP Umieszcz została założona w 1913 r. przy Kółku Rolniczym. Założycielami byli: Jan Czubik (pierwszy komendant), Hańba Jakub, Lawera Jan, Grzesik Kazimierz, Ordyna Jakub, Sysoł Jan. Za zebrane pieniądze zakupiono pompę czterokołową, którą użyto w 1914 r. podczas pożaru po wybuchu kuli armatniej. W czasie I wojny światowej strażacy gasili kilka pożarów domów i budynków gospodarczych. W początkowym okresie funkcjonowania straż liczyła 12-16 druhów. Do końca lat czterdziestych komendantami było kolejno: Kazimierz Grzesik, Tomasz Lawera, Paweł Piotrowski.
Po II wojnie światowej strażacy czynnie pomagali w odbudowie mocno zniszczonej po przejściu frontu wsi.
Od 1950 roku komendantem był Stanisław Wyderka, naczelnikiem Józef Polak, Sekretarzem Mieczysław Wojtunik, Gospodarzem Jan Ryzner a skarbnikiem Julian Gałuszka. W 1964 r. została wybudowana nowa remiza, a w 1965 zbiornik p.poż. i straż otrzymała nową motopompę M-400. Liczyła wtedy 14 członków.
W 1982 r. zmianie uległ zarząd, prezesem został Antoni Sanocki, naczelnikiem Józef Polak, sekretarzem Marian Betlej, gospodarzem Jan Ryzner a skarbnikiem Zygmunt Goleń. Jednostka liczyła wówczas 23 druhów. W latach 1991-2001 Straż przeszła reorganizację pojawili się nowi członkowie było ich wtedy 40. Nastąpiła również zmiana we władzach jednostki – wiceprezesem został Jan Muzyka.
w 2000 roku OSP Umieszcz otrzymała samochód Star 26-P C-BAM po jednostce z Łubna Szlacheckiego. 19 lipca 2003 odbyły się uroczystości związane z jubileuszem 90-lecia OSP Umieszcz i został wtedy nadany sztandar jak również Złoty Medal za zasługi dla pożarnictwa.
Podczas powodzi jaka nawiedziła region w 2010 roku jednostka straciła wóz bojowy który uległ uszkodzeniu uniemożliwiając mu dalszą służbę. W następnym roku udało się pozyskać środki na zakup nowego lekkiego wozu bojowego Renault Master.
W roku 2013, podczas obchodów 100-lecia, jednostka otrzymała Złoty Znak Związku Ochotniczych Straży Pożarnych Rzeczypospolitej Polskiej.

</doc>
<doc id="385507" url="https://pl.wikipedia.org/wiki?curid=385507" title="Unewel">
Unewel

Unewel – wieś w Polsce położona w województwie łódzkim, w powiecie opoczyńskim, w gminie Sławno. 19 km od 20-tysięcznego Opoczna.
Do 1954 roku istniała gmina Unewel. W latach 1975–1998 miejscowość administracyjnie należała do województwa piotrkowskiego.
We wsi znajduje się sklep, wulkanizacja, kościół i remiza OSP oraz boisko sportowe, na którym czasami odbywają się zawody strażackie oraz mecze.
Na zachód od wsi graniczy z Sulejowskim Parkiem Krajobrazowym blisko Rezerwatu przyrody w Twardej.
Przez wieś jeżdżą bezpośrednio do miejscowości zarówno PKS-y i prywatne busy.
Wierni Kościoła rzymskokatolickiego należą do parafii św. Anny w Smardzewicach. We wsi jest kościół filialny pw. św. Maksymiliana.

</doc>
<doc id="385508" url="https://pl.wikipedia.org/wiki?curid=385508" title="Cykl CNO">
Cykl CNO



</doc>
<doc id="385509" url="https://pl.wikipedia.org/wiki?curid=385509" title="Unibórz">
Unibórz

Unibórz (niem. "Tonnebur, Tonnebuhr") – wieś w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość administracyjnie należała do województwa szczecińskiego.
We wsi stoi kościół Najświętszej Maryi Panny Królowej Świata w stylu neogotyckim.

</doc>
<doc id="385510" url="https://pl.wikipedia.org/wiki?curid=385510" title="Unichowo">
Unichowo

Unichowo (dodatkowa nazwa w j. kaszub. Ùnichòwò; niem. "Wundichow") – stara wieś kaszubska w Polsce, położona w województwie pomorskim, w powiecie bytowskim, w gminie Czarna Dąbrówka, na północno-wschodnim obrzeżu Parku Krajobrazowego Dolina Słupi, przy skrzyżowaniu drogi wojewódzkiej nr z drogą wojewódzką nr .
W latach 1975–1998 wieś administracyjnie należała do województwa słupskiego.
Wieś stanowi sołectwo gminy Czarna Dąbrówka.
Historia.
Unichowo, nazywane także "Wunichowo" (w niemieckim brzmieniu "Wundichow"), wieś i dobra rycerskie w Pomeranii, nad Słupią, między jeziorami: Głębokim (Glambock) i Szotowskim (Schattofske) w ówczesnym powiecie słupskim. Około 1885 roku wieś i dobra posiadały własną stację pocztową i telegraficzną. W końcu XIX wieku krzyżowały się tu drogi kolei lęborsko-bytowskiej i słupsko-bytowskiej. Cytując za słownikiem„Okolica falista, gleba gliniasta i choć piaszczysta, jednak urodzajna; są także nawodnione łąki i znaczne lasy; hodowla owiec rasy Rambouillet i świni rasy Lincoln, karpiarnia”.
W roku 1885 wieś obejmowała 292 ha licząc 148 mieszkańców (ewangelików), zaś dobra rycerskie posiadały 764 ha gruntów i 198 mieszkańców w tym: 190 katolików i 8 ewangelików. Dobra te nabył w roku 1885 von der Marwitz z Nożyna za kwotę 55000 talarów (wiadomość za: „Zur Gesch. der Familie v. der Marwitz”, s. 74 i „Das Reichspostgebiet”, Berlin, 1878, s. 178).

</doc>
<doc id="385511" url="https://pl.wikipedia.org/wiki?curid=385511" title="Uniechów">
Uniechów

Uniechów (kaszb. "Ùnichòwò", niem. "Heinrichswalde") – wieś w Polsce położona w województwie pomorskim, w powiecie człuchowskim, w gminie Debrzno przy drodze krajowej nr 22.
W latach 1975–1998 miejscowość administracyjnie należała do województwa słupskiego.
Zabytki.
Według rejestru zabytków NID na listę zabytków wpisany jest kościół parafialny pw. św. Bartłomieja Apostoła, 1894-95, nr rej.: A-390 z 8.10.2007, z drewnianą wieżą z 1741, nr rej.: A-517 z 20.12.1965.
Zobacz też.
Uniechówek, Unichowo

</doc>
<doc id="385512" url="https://pl.wikipedia.org/wiki?curid=385512" title="Uniechówek">
Uniechówek

Uniechówek – osada w Polsce położona w województwie pomorskim, w powiecie człuchowskim, w gminie Debrzno.
Miejscowość przy drodze krajowej nr , stanowi sołectwo gminy Debrzno.
W latach 1975–1998 miejscowość administracyjnie należała do województwa słupskiego.
Historia.
Uniechówek i Uniechów opisuje Słownik geograficzny Królestwa Polskiego w nocie poświęconej wsiom , z których wieś stanowiąca dobra rycerskie to obecny Uniechów, a wieś włościańska obecny Uniechówek

</doc>
<doc id="385513" url="https://pl.wikipedia.org/wiki?curid=385513" title="Unieck">
Unieck

Unieck – wieś w Polsce położona w województwie mazowieckim, w powiecie płońskim, w gminie Raciąż.
Miejscowość jest siedzibą rzymskokatolickiej parafii św. Jakuba w dekanacie raciążskim, diecezji płockiej. 
Do 1954 roku siedziba wiejskiej gminy Gutkowo. W latach 1975–1998 miejscowość administracyjnie należała do województwa ciechanowskiego. 1 stycznia 2003 roku częściami wsi Unieck stały się ówczesna kolonia Kolonia Unieck i ówczesny przysiółek Rachocin.
Historia.
W dniu 28 stycznia 1863 r. miała w Uniecku miejsce, przegrana przez Polaków, potyczka Powstania Styczniowego.
Przed II wojną światową majątek ziemski w Uniecku (180 ha ziemi) należał do Tadeusza Dramińskiego. Kościół oraz szkoła zostały zbudowane również przed wojną przez ojca Tadeusza, Leopolda Józefa Dramińskiego (zm. 1939 r.). Majątek w 1939 r. wpadł w ręce Niemców. W 1945 r. Tadeusz Dramiński wraca do Uniecka z zamiarem odzyskania majątku, ale musi uciekać przed UB. Majątek zostaje rozparcelowany pomiędzy mieszkańców a rodzina Dramińskich przeprowadza się do Łodzi. Do dzisiaj w Uniecku mieści się grobowiec rodziny Dramińskich, między innymi z grobem sędziego z Mławy (Czesława Dramińskiego) z inskrypcją "Zasiekany szablami przez bolszewików w 1920 r.", inskrypcja ta przetrwała cały okres komunizmu.

</doc>
<doc id="385514" url="https://pl.wikipedia.org/wiki?curid=385514" title="Uniegoszcz">
Uniegoszcz

Uniegoszcz () – wieś w Polsce położona w województwie dolnośląskim, w powiecie lubańskim, w gminie Lubań, na historycznym Dolnym Śląsku.
Położenie.
Uniegoszcz to duża wieś leżąca na Pogórzu Izerskim, na prawym brzegu Kwisy, na wysokości około 205-220 m n.p.m.
Historia.
Najstarsza znana wzmianka o wsi pochodzi z 1233. W czasach rozbicia dzielnicowego w Polsce leżała w granicach księstw śląskiego, legnickiego, jaworskiego, lwóweckiego, świdnicko-jaworskiego, ponownie jaworskiego i ponownie świdnicko-jaworskiego.
Podział administracyjny.
W latach 1945–1954 siedziba gminy Uniegoszcz. W latach 1975–1998 miejscowość administracyjnie należała do województwa jeleniogórskiego.
Nazwa.
Obecna nazwa została administracyjnie zatwierdzona 12 listopada 1946.
Zabytki.
Do wojewódzkiego rejestru zabytków wpisane są obiekty:

</doc>
<doc id="385515" url="https://pl.wikipedia.org/wiki?curid=385515" title="Uniejowice">
Uniejowice

Uniejowice (niem. "Leisersdorf") – wieś w Polsce położona w województwie dolnośląskim, w powiecie złotoryjskim, w gminie Zagrodno, na Pogórzu Kaczawskim w Sudetach.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Według Narodowego Spisu Powszechnego (III 2011 r.) liczyły 692 mieszkańców. Są trzecią co do wielkości miejscowością gminy Zagrodno.
Zabytki.
Do wojewódzkiego rejestru zabytków wpisany jest:
Muzeum Armii Czerwonej.
Miejscowość znana jest z tego, iż w jednym z gospodarstw znajduje się, jedyne na ziemiach polskich, Muzeum Armii Czerwonej. Prowadzi je Michał Sabadach.

</doc>
<doc id="385516" url="https://pl.wikipedia.org/wiki?curid=385516" title="Uniejów-Kolonia">
Uniejów-Kolonia

Uniejów-Kolonia (dawn. Uniejów Państwowy) – wieś w Polsce położona w województwie małopolskim, w powiecie miechowskim, w gminie Charsznica.
W latach 1975–1998 miejscowość administracyjnie należała do województwa kieleckiego.

</doc>
<doc id="385517" url="https://pl.wikipedia.org/wiki?curid=385517" title="Uniejów-Parcela">
Uniejów-Parcela

Uniejów-Parcela – wieś w Polsce położona w województwie małopolskim, w powiecie miechowskim, w gminie Charsznica.
W latach 1975–1998 miejscowość administracyjnie należała do województwa kieleckiego.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="385518" url="https://pl.wikipedia.org/wiki?curid=385518" title="Uniejów-Rędziny">
Uniejów-Rędziny

Uniejów-Rędziny – wieś w Polsce położona w województwie małopolskim, w powiecie miechowskim, w gminie Charsznica.
7 marca 1943 wieś została spacyfikowana przez okupanta niemieckiego. Żandarmi zamordowali 7 osób. 14 stycznia 1945 wieś została ponownie spacyfikowana. Zamordowano Jana Ptaka i spalono 6 zabudowań.
W latach 1975–1998 miejscowość administracyjnie należała do województwa kieleckiego.
Na terenie wsi znajduje się stacja kolejowa Tunel, której nazwa pochodzi od dwóch równoległych tuneli kolejowych wydrążonych pod Białą Górą, jednych z najdłuższych w Polsce.

</doc>
<doc id="385519" url="https://pl.wikipedia.org/wiki?curid=385519" title="Uniemino">
Uniemino

Uniemino (przed 1945 r. niem. "Nemmin") – wieś w Polsce położona w województwie zachodniopomorskim, w powiecie szczecineckim, w gminie Borne Sulinowo.
Majątek za czasów niemieckiej jurysdykcji na tym terenie należał do rodziny von Münchow i rodziny von Vangerow.
Wieś w roku 2011 liczyła 135 mieszkańców.

</doc>
<doc id="385520" url="https://pl.wikipedia.org/wiki?curid=385520" title="Unieradz">
Unieradz

Unieradz (niem. "Neurese") – wieś sołecka w Polsce położona w województwie zachodniopomorskim, w powiecie kołobrzeskim, w gminie Siemyśl. Wieś jest siedzibą sołectwa "Unieradz", w skład którego wchodzi również Izdebno.
Według danych z 31 grudnia 2013 r. Unieradz miał 79 mieszkańców.
Położenie.
Unieradz leży przy drodze powiatowej Gościno – Nieżyn. Leży 2 km na wschód od Nieżyna i 5 km na zachód od Gościna.
Historia.
Po raz pierwszy miejscowość wzmiankowana w 1266 r. jako "Nerese", kiedy to biskup kamieński Hermann von Gleichen sprzedał wieś klasztorowi w Dargun. Po pokoju westfalskim i podziale księstwa pomorskiego wieś wchodziła w skład Brandenburgii, potem Prus i Niemiec. W II połowie XVII w. właścicielem wsi stał się ród von Mantueffel. W XVIII w. miejscowość stopniowo przejął z rąk Manteuffelów starosta – landrat i burmistrz Kołobrzegu Ewald Joachim von Eichmann. W następnych latach Unieradz uległ podziałowi na majątki A i B, często zmieniające właścicieli (majątek „A” został potem rozparcelowany). Według danych z 1910 r. Unieradz liczył 347 mieszkańców. Był siedzibą okręgu ("Amt") obejmującego Siemyśl oraz Nieżyn. Należał do parafii ewangelickiej w Siemyślu. Od 1945 r. wchodzi w skład Polski. W latach 1950–1998 miejscowość administracyjnie należała do województwa koszalińskiego.
Wspólnoty religijne.
Unieradz wchodzi w skład parafii rzymskokatolickiej pw. św. Andrzeja Boboli w Gościnie, zaś kościół pw. św. Michała Archanioła jest filią kościoła parafialnego w Gościnie.

</doc>
<doc id="385521" url="https://pl.wikipedia.org/wiki?curid=385521" title="Unierzyż">
Unierzyż

Unierzyż – wieś w Polsce położona w województwie mazowieckim, w powiecie mławskim, w gminie Strzegowo.
Unierzyż położony jest nad rzeką Wkrą. Przebiega przez nią droga krajowa nr 7.
Miejscowość jest siedzibą rzymskokatolickiej parafii św. Walentego, należącej do dekanatu strzegowskiego w diecezji płockiej. Do 2009 znajdowała się tu również szkoła podstawowa.
Do 1954 istniała gmina Unierzyż. W latach 1975–1998 miejscowość administracyjnie należała do województwa ciechanowskiego.
Historia.
Już około 1233 istniało grodzisko położone nad rzeką Wkrą. Był tu zamek położony na granicy kasztelanii wyszogrodzkiej i płockiej. Wraz z zaludnieniem tych terenów gród stracił swe obronne znaczenie.
OSP.
We wsi znajduje się jednostka Ochotniczej Straży Pożarnej. Przy OSP działa Orkiestra OSP Unierzyż, która powstała w 1983. Od początku jej istnienia do dziś, kapelmistrzem orkiestry jest Andrzej Klimkiewicz (jest także organistą parafialnym, który prowadzi zespoły chóru i scholi). Orkiestra zwyciężyła w powiatowym przeglądzie orkiestr dętych w 2003 i zajęła trzecie miejsce w 2006.

</doc>
<doc id="385522" url="https://pl.wikipedia.org/wiki?curid=385522" title="Uniestowo">
Uniestowo

Uniestowo (niem. "Nestau") – osada w północno-zachodniej Polsce, położona w województwie zachodniopomorskim, w powiecie gryfickim, w gminie Brojce, należąca do sołectwa Dargosław.
Według danych z 5 czerwca 2009 r. osada miała 60 mieszkańców.
Uniestowo znajduje się w odległości ok. 2,5 km na północ od Dargosławia i ok. 10 km na północ od Brojc.
Miejscowość została założona jako folwark majątku Dargosław w 1840 r. przez Friedricha Wilhelma Neste. W 1910 r. Uniestowo liczyło 77 mieszkańców. Wchodziła w skład Niemiec do 1945 r. jako część gminy ("Gemeinde" – odpowiednik polskiego sołectwa) Dargosław. W 1945 r. wieś wykorzystywano jako zaplecze aprowizacyjne dla oddziałów polskich i radzieckich. Od 1945 r. w granicach Polski, w latach 1946–1998 miejscowość administracyjnie należała do województwa szczecińskiego.
We wsi znajduje się zabytkowy zespół dworski, który obejmuje dwór z lat 1840–1841, przebudowany w latach 20. XX wieku oraz park z XIX wieku
W Uniestowie znajdował się zlikwidowany dziś przystanek Gryfickiej Kolei Wąskotorowej. W granicach sołectwa Uniestowo znajduje się utworzony w 2010 rezerwat przyrody Mszar koło Siemidarżna.

</doc>
<doc id="385523" url="https://pl.wikipedia.org/wiki?curid=385523" title="Unieszewo">
Unieszewo

Unieszewo (dawniej "Szafałd" w gwarze warmińskiej "Szófald", niem. "Schönfelde", "Hermsdorf", "Zamensdorf") – wieś w Polsce położona w województwie warmińsko-mazurskim, w powiecie olsztyńskim, w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
Unieszewo położone jest na Warmii, około 16 km od Olsztyna, nad Jeziorem Wulpińskim. We wsi znajduje się Ochotnicza Straż Pożarna.
Historia.
Nadanie aktu lokacyjnego wsi nastąpiło w 1347 roku przez biskupa i kapitułę warmińską, w ramach kolonizacji terenów w komornictwie olsztyńskim. Zasadźcami wsi byli Sangeden i Jannestingen, którzy otrzymali 6 włók wolnych oraz urząd sołtysa. W czasie wojny polsko-krzyżackiej, zwanej głodową, wieś została zniszczona. W 1416 r. sołtys Lenman otrzymał odnowiony dokument lokacyjny. W 1688 r. wystawiono kolejny dokument lokacyjny na 60 włók czynszowych, w tym 5,5 wolnych włók sołeckich.
W latach 70. XIX wieku w miejscowości powstała biblioteka polska, zorganizowana przez działające w Poznaniu Towarzystwo Oświaty Ludowej. Była to jedna z dwóch placówek, jakie powstały na Warmii (druga zlokalizowana była w Bartągu).
Podczas plebiscytu z roku 1920 mieszkańcy Unieszewa opowiedzieli się za przynależnością do Niemiec (282 głosy), odrzucając chęć włączenia regionu w granice Polski (161 głosów).
W 1927 roku w znajdującej się w granicach Prus Wschodnich miejscowości założono polskie przedszkole. 4 kwietnia 1929 roku otwarto we wsi polską szkołę, która funkcjonowała do 1939 roku.
Po zamordowaniu przez żołnierzy radzieckich proboszcza ks. Otto Langkau 22 stycznia 1945 roku w parafii w Bartągu nie było proboszcza (aż do 8 czerwca 1945 roku). Za wstawiennictwem ks. prałata Jana Hanowskiego parafia otrzymała nowego proboszcza (emerytowany ks. Edward Barkowski), w zamian za przyrzeczenie złożone pułkownikowi radzieckiej armii – Jurijowi Unieszewowi, że ten przejdzie do historii. Dlatego podolsztyńska wieś Szafałd zmieniła nazwę na Unieszewo.
Społeczeństwo.
Mieszkańcy Unieszewa aktywnie uczestniczą w lokalnych inicjatywach, mających na celu rozwój wsi oraz podniesienie jej atrakcyjności turystycznej. Zrzeszeni są w stowarzyszeniach: U-Babki (stowarzyszenie Unieszewianek) oraz Towarzystwie Unieszewian Bardzo Aktywnych (TUBA). Obecnie trwają prace nad stworzeniem witryny internetowej wsi.

</doc>
<doc id="385524" url="https://pl.wikipedia.org/wiki?curid=385524" title="Unieszów">
Unieszów

Unieszów (niem. "Berthelschütz")– wieś w Polsce położona w województwie opolskim, w powiecie kluczborskim, w gminie Kluczbork.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="385525" url="https://pl.wikipedia.org/wiki?curid=385525" title="Unieszynko">
Unieszynko

Unieszynko (dodatkowa nazwa w j. kaszub. Ùnieszënkò) – osada w Polsce położona w województwie pomorskim, w powiecie lęborskim, w gminie Cewice.
Wieś jest częścią składową sołectwa Unieszyno.
W latach 1975–1998 miejscowość administracyjnie należała do województwa słupskiego.

</doc>
<doc id="385526" url="https://pl.wikipedia.org/wiki?curid=385526" title="Unieszyno">
Unieszyno

Unieszyno (dodatkowa nazwa w j. kaszub. Ùnieszëno) – osada kaszubska w Polsce położona w województwie pomorskim, w powiecie lęborskim, w gminie Cewice.
Osada jest siedzibą sołectwa Unieszyno w którego skład wchodzą również Krępkowice i Unieszynko.
W latach 1975–1998 miejscowość administracyjnie należała do województwa słupskiego.

</doc>
<doc id="385527" url="https://pl.wikipedia.org/wiki?curid=385527" title="Unikowice">
Unikowice

Unikowice – wieś w Polsce położona w województwie opolskim, w powiecie nyskim, w gminie Paczków.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Do 1945 roku za czasów niemieckich wieś Unikowice nazywała się Heinzendorf.
Zabytki.
Do wojewódzkiego rejestru zabytków wpisane są:
W roku 1945 stacjonowała tu strażnica Wojsk Ochrony Pogranicza.

</doc>
<doc id="385528" url="https://pl.wikipedia.org/wiki?curid=385528" title="Unimie">
Unimie

Unimie (niem. "Unheim") – wieś sołecka w Polsce położona w województwie zachodniopomorskim, w powiecie łobeskim, w gminie Łobez nad Jeziorem Unimskim.
W latach 1975–1998 miejscowość administracyjnie należała do województwa szczecińskiego.

</doc>
<doc id="385529" url="https://pl.wikipedia.org/wiki?curid=385529" title="Unin-Kolonia">
Unin-Kolonia

Unin-Kolonia – wieś w Polsce położona w województwie mazowieckim, w powiecie garwolińskim, w gminie Garwolin.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Przemienienia Pańskiego w Garwolinie.
Linki zewnętrzne.
 

</doc>
<doc id="385530" url="https://pl.wikipedia.org/wiki?curid=385530" title="Unisławice (województwo kujawsko-pomorskie)">
Unisławice (województwo kujawsko-pomorskie)

Unisławice – wieś w Polsce położona w województwie kujawsko-pomorskim, w powiecie włocławskim, w gminie Kowal.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 244 mieszkańców. Jest ósmą co do wielkości miejscowością gminy Kowal.

</doc>
<doc id="385531" url="https://pl.wikipedia.org/wiki?curid=385531" title="Uniszki-Cegielnia">
Uniszki-Cegielnia

Uniszki-Cegielnia – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="385532" url="https://pl.wikipedia.org/wiki?curid=385532" title="Uniszki Gumowskie">
Uniszki Gumowskie

Uniszki Gumowskie – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="385533" url="https://pl.wikipedia.org/wiki?curid=385533" title="Uniszki Zawadzkie">
Uniszki Zawadzkie

Uniszki Zawadzkie – wieś w Polsce położona w województwie mazowieckim, w powiecie mławskim, w gminie Wieczfnia Kościelna. Leży przy DK7.
W latach 1975–1998 miejscowość administracyjnie należała do województwa ciechanowskiego. W rejonie wsi, na tzw. Wale Wzniesień Mławskich, gdzie znajdowały się mławskie fortyfikacje, toczono ciężkie walki z Niemcami podczas kampanii wrześniowej 1939 roku.
18 maja 1985 roku, w miejscu walk wojsk polskich z hitlerowskim najeźdźcą, odsłonięto pomnik Polskiego Piechura&lt;ref name="WPH4/1985"&gt;&lt;/ref&gt;.
Zobacz też.
Uniszki Gumowskie, Uniszki-Cegielnia

</doc>
<doc id="385535" url="https://pl.wikipedia.org/wiki?curid=385535" title="Uniszowa">
Uniszowa

Uniszowa – wieś w Polsce położona w województwie małopolskim, w powiecie tarnowskim, w gminie Ryglice.
W latach 1975–1998 miejscowość administracyjnie należała do województwa tarnowskiego.

</doc>
<doc id="385536" url="https://pl.wikipedia.org/wiki?curid=385536" title="Uniszowice">
Uniszowice

Uniszowice – wieś w Polsce położona w województwie lubelskim, w powiecie lubelskim, w gminie Konopnica.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Konopnica. Według Narodowego Spisu Powszechnego z roku 2011 wieś liczyła 699 mieszkańców.
Historia.
Unieszowice notowane w roku 1409 jako „Unessouice” lub „Wnessouice”, w roku 1416 „Vnessow”, „Vnessouicze”, 1443 „Wnyeschowycze”, „Vneschouicze”, 1470-80 „Unyaschowycze”, 1529 „Nyessovicze”, Vnyessowycze – dziś Uniszowice.
Wieś stanowiła własność szlachecką w powiecie lubelskim, według Długosza w parafii Konopnica (Długosz L.B. t. II s.540) stanowiła rodową własność Unieszowskich herbu Rawa. W roku 1542 dziedzicem był Jan Unieszowski.
Na przełomie XVIII i XIX wieku właścicielem Uniszowic lub części wsi był Ignacy Morawicki (ok. 1756-1814), syn Andrzeja i Jadwigi ze Sroczyńskich, sędzia i obywatel miasta Lublina rodem z Wojnicza, nobilitowany w Rzeczypospolitej Polskiej w roku 1792. Potwierdzają to metryki parafialne w Konopnicy z tego okresu. Na mocy kontraktu kupna-sprzedaży z 24 października 1806 majątek przeszedł na własność Ludwiki Rozenbuszowej, która zapłaciła Morawickiemu 120 tysięcy złotych polskich.
Według Słownika geograficznego Królestwa Polskiego z roku 1892, Uniszowice stanowiły wieś i folwark w roku 1875 rozległy na 682 morgi. Wieś Uniszowice posiadała wówczas 17 osad i 27 mórg gruntu. Według spisu z roku 1827 było tu 12 domów i 137 mieszkańców. Natomiast spis powszechny z roku 1921 wykazał w Uniszowicach kolonii 29 domów i 232 mieszkańców, zaś we wsi Uniszowice 14 domów i 87 mieszkańców.

</doc>
<doc id="385537" url="https://pl.wikipedia.org/wiki?curid=385537" title="Upadły">
Upadły

Upadły – wieś w północno-zachodniej Polsce, położona w województwie zachodniopomorskim, w powiecie kamieńskim, w gminie Golczewo, nad strugą Wołczką. Wieś leży między dwoma wzniesieniami, z których wyższe wschodnie nosi nazwę Lisia Góra.
W latach 1946–1998 miejscowość administracyjnie należała do województwa szczecińskiego. . Jest tutaj także cmentarz poniemiecki, na którym znajdują się groby żołnierzy niemieckich z okresu II wojny światowej.
W latach 80 oraz 90 do roku 1995 przejeżdżała przez wieś kolej wąskotorowa z miejscowości Gryfice, której trasą były miejscowowści takie jak Świeszewo, Sosnowice, Upadły, Golczewo.

</doc>
<doc id="385538" url="https://pl.wikipedia.org/wiki?curid=385538" title="Upale">
Upale

Upale – wieś w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
W Upalach znajduje się potężne drzewo – to wiąz szypułkowy o obwodzie 651 cm i wysokości 28 m (w 2015 roku).

</doc>
<doc id="385539" url="https://pl.wikipedia.org/wiki?curid=385539" title="Upałty">
Upałty

Upałty (niem. "Upalten") – wieś w Polsce położona w województwie warmińsko-mazurskim, w powiecie giżyckim, w gminie Giżycko. W latach 1975–1998 miejscowość administracyjnie należała do województwa suwalskiego.
W Upałtach znajduje się szkoła podstawowa im. Marii Konopnickiej
Historia.
Nazwa miejscowości.
Nazwa wsi znana jest od 1471 r. jako "Upaldt", potem w XVI w. przekazywano ją w źródłach zróżnicowanie: Upalten, Opalten, Uppalten. Oficjalnie, już w zasadzie od XVIII w. niezmiennie, zapisywano ją jako "Upalten". Tak pozostało do 1945 r. Polskojęzyczna ludność Mazur wymawiała nazwę w formie "Upałty" bądź "Upałt". Po wojnie nowi mieszkańcy przybyli z Polski określili osadę mianem „Grabowa”. Komisja Ustalania Nazw Miejscowości nie uwzględniła jednak tej propozycji mieszkańców i opowiedziała się za historyczną nazwą pruską, ale w polskim brzmieniu Upałty.
Nazwa ta jest niewątpliwie pochodzenia pruskiego. Najpewniej o dwuczłonowej budowie – Up- od "uppe" „na”, zaś drugi człon "palt"- „bagno, trzęsawisko”, czyli „na bagnie”. Pierwszy człon może jednak pochodzić od pruskiego ape „rzeka, strumień”, warto też podać pokrewną w brzmieniu nazwę wupyan „chmura”. Można być więc pewnym, że posiadała ona jakiś związek z wodą. Przy tym nazwa wsi została najpewniej przeniesiona właśnie od nazwy pobliskiego jeziora (Upaldt).
Rys historyczny.
Veit von Gich z Pokarmina wystawił 21 marca 1471 roku przywilej, który lokował tutaj majątek na dziesięciu włókach oraz wieś czynszową na pięćdziesięciu włókach. Sołtysowi zlecał wieś tę zasiedlić chłopami niemieckimi. Warunek ten był trudny do spełnienia. W 1507 roku jeszcze 37 włók nie miało tu gospodarzy. W roku 1539 uprawiano tu 33 włóki, od których chłopi płacili czynsz po jednej grzywnie. W 1602 roku wieś była zasiedlona przez 41 gospodarzy, spośród których czterej mieli prawo wyszynku. Według ksiąg rachunkowych starostwa giżyckiego w 1625 roku, w Upałtach mieszkali sami Polacy. W roku 1656 Tatarzy spalili tu i wieś, i dwór. 
W latach zarazy 1709-1711 roku w Upałtach zmarło 177 mieszkańców. Według ksiąg rachunkowych w 1719 roku mieszkali tu czterej sołtysi - Danielczyk, Grajewski, Pieczarka i Wyszczek oraz trzynastu chłopów pańszczyźnianych. Z 32 włók chłopskich szesnaście włók i czterdzieści morgów stanowiło pustkowie. Dwór i należący do niego majątek ziemski były własnością skarbu państwa i oddane były w dzierżawę szlachcicowi polskiemu, Kuberskiemu. W 1764 roku majątek ten rozdzielono między osiemnastu chłopów, a dwór rozebrano. 
Szkoła w Upałtach powstała w 1723 roku, zreorganizowano ją w roku 1737. W początkach XX wieku była to szkoła z dwiema salami lekcyjnymi, zatrudniająca dwóch nauczycieli. 
W 1816 roku uprawiało tu rolę 41 gospodarzy: 6 chłopów chełmińskich, 15 chłopów dziedzicznie wolnych, karczmarz, 9 chłopów uwolnionych z pańszczyzny, 8 zagrodników i nauczyciel. W 1830 roku rozbudowały się Upałty Małe i Upałty Średnie. W roku 1846 gospodarzyło w Upałtach 43 właścicieli, w Upałtach Średnich - trzech, a w Upałtach Małych - jeden, niejaki Andrzej Koczan. 
Podczas działań wojennych w 1914 roku spłonęło tu 14 zagród chłopskich. Od roku 1929 działał urząd pocztowy w Upałtach. Urzędowo zwano miejscowość - Upalten albo Gross Upalten, jej kolonie zaś: Klein Upalten i Mittel Upalten. 
Według spisu z 17 maja 1939 roku Upałty miały 548 mieszkańców i zajmowały obszar 1210 ha. Miały zabudowę zwartą. 
Ludność wsi w przeddzień działań frontowych w 1945 roku oparła się zarządzeniom ewakuacyjnym i w większości pozostała w swych domostwach. Niestety, w ciągu pierwszych kilkunastu miesięcy nękana była przez różne bandy. 
Dla dzieci mazurskich Eustach i Helena Gryniewiczowie zorganizowali 1 lipca 1946 roku półkolonie. Dzięki Gryniewiczom powstała tu też szkoła, którą otwarto 1 września tegoż roku. Eustach Gryniewicz był później w latach 1950 - 1951 oraz 1958 - 1962 inspektorem szkolnym (kierownikiem wydziału oświaty Prezydium Powiatowej Rady Narodowej) w Giżycku. Szkoła w Upałtach w roku 1946 miała 77 uczniów. Szkołą siedmioklasową stała się w roku szkolnym 1952/1953. Po przekształceniu w ośmioklasową miała 114 uczniów. Ponieważ stary budynek szkolny był za mały, wybudowano nowy. Po reorganizacji sieci szkolnej przydzielono do szkoły w Upałtach trzy szkoły filialne, wobec czego liczba uczniów wzrosła w roku szkolnym 1974/1975 łącznie do 251. 
W latach 1954 - 1972 Upałty były siedzibą Gromadzkiej Rady Narodowej, potem podporządkowano je administracyjnie Urzędowi Gminy w Giżycku. 
W 1970 roku wieś składała się z 64 budynków mieszkalnych, zajętych przez 476 mieszkańców. Do wsi należało 61 gospodarstw o łącznej powierzchni 540 ha. Posiadały one ogółem 313 sztuk bydła, w tym 141 krów i 230 sztuk trzody chlewnej. Prócz tego przy wsi znajdowało się państwowe gospodarstwo rolne (PGR Upałty Małe). Zgodnie ze spisem wieś miała elektryczne oświetlenie ulic, klub, świetlicę, bibliotekę i punk biblioteczny, salę kinową na 70 miejsc, boisko sportowe, agronomówkę, międzydziałkową bazę maszynową, sklep wielobranżowy. Działało tu też kółko rolnicze i spółka wodnomelioracyjna. W 1971 roku zbudowano tu nowe gospodarstwo: 8 budynków z 62 mieszkaniami, oborę na 1050 stanowisk, cielętnik na 500 sztuk, przedszkole i świetlicę. 
Młyn w Upałtach zbudowano w początku XX wieku. Zdewastowany w czasie drugiej wojny światowej został ponownie uruchomiony w 1946 roku. Po kilku latach przekształcono go w zakład wymiany ziarna i stał się własnością spółdzielni kółek rolniczych.

</doc>
<doc id="385540" url="https://pl.wikipedia.org/wiki?curid=385540" title="Upartowo">
Upartowo

Upartowo – wieś sołecka w Polsce położona w województwie wielkopolskim, w powiecie międzychodzkim, w gminie Kwilcz, przy drodze wojewódzkiej nr 186.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzyrzecz w rejencji poznańskiej. Upartowo należało do okręgu kwileckiego tego powiatu i stanowiło część majątku Kwilcz, którego właścicielem był wówczas Arseni Kwilecki. Według spisu urzędowego z 1837 roku wieś liczyła 62 mieszkańców, którzy zamieszkiwali 5 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="385541" url="https://pl.wikipedia.org/wiki?curid=385541" title="Urad">
Urad

Urad (niem. "Aurith") – wieś w Polsce, położona w województwie lubuskim, w powiecie słubickim, w gminie Cybinka, nad rzeką Odrą, przy drogach krajowej nr 29 Słubice – Zielona Góra, wojewódzkiej nr 134 i lokalnej Urad – Słubice.
W latach 1975–1998 miejscowość należała administracyjnie do województwa zielonogórskiego.
Do 1945 roku Urad i Aurith, które pozostało w Niemczech, stanowiły jedną miejscowość po obu stronach rzeki. Po drugiej stronie Odry znajdował się m.in. folwark. Obie części łączyła przeprawa promowa, której pozostałości są widoczne do dzisiaj.
Obecnie (od 2007 roku) jedynie raz w roku podczas Polsko-Niemieckiego Święta Lata uruchamiany jest prom dla mieszkańców z obu części Odry. Od 2012 roku rozważane jest ponowne stałe uruchomienie promu pomiędzy Aurith a Urad.
Nazwa.
Miejscowość nosiła nazwę Urad do 1608 roku, kiedy to zniemczono jej brzmienie.
12 listopada 1946 r. nadano miejscowości polską nazwę Urad.

</doc>
<doc id="385542" url="https://pl.wikipedia.org/wiki?curid=385542" title="Urbanice">
Urbanice

Urbanice – wieś w Polsce położona w województwie łódzkim, w powiecie wieluńskim, w gminie Wieluń.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga wojewódzka nr 481.

</doc>
<doc id="385543" url="https://pl.wikipedia.org/wiki?curid=385543" title="Urbanie">
Urbanie

Urbanie – wieś w Polsce położona w województwie wielkopolskim, w powiecie obornickim, w gminie Oborniki.
W latach 1975–1998 miejscowość administracyjnie należała do województwa poznańskiego.

</doc>
<doc id="385544" url="https://pl.wikipedia.org/wiki?curid=385544" title="Urbanki (województwo warmińsko-mazurskie)">
Urbanki (województwo warmińsko-mazurskie)

Urbanki – wieś w Polsce położona w województwie warmińsko-mazurskim, w powiecie oleckim, w gminie Wieliczki.
W latach 1975–1998 miejscowość administracyjnie należała do województwa suwalskiego.
Wieś lokowana na prawie chełmińskim 14 grudnia 1558 roku, kiedy to starosta książęcy "Krzysztof Glaubitz" sprzedał "Urbanowi Moellerowi" (od jego imienia najprawdopodobniej wzięła się nazwa wsi) i "Tomastowi Łojowi" z Iwaszek 6 włók ziemiańskich nad granicą litewską. W tym samym roku "Jan" i "Stańko Pawłowicze" z Niedźwiedzkich kupili tu 2,5 włóki. W roku 1800 w Urbankach mieszkali wolni chłopi chełmińscy. W 1938 we wsi było 59 mieszkańców.

</doc>
<doc id="385545" url="https://pl.wikipedia.org/wiki?curid=385545" title="Voxele">
Voxele



</doc>
<doc id="385547" url="https://pl.wikipedia.org/wiki?curid=385547" title="Urbanów">
Urbanów

Urbanów – wieś w Polsce, położona w województwie mazowieckim, w powiecie radomskim, w gminie Jedlińsk.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Bierwcach.
Geografia.
Urbanów położony jest w obrębie Wzniesień Południowomazowieckich na Równinie Radomskiej. W rejonie miejscowości znajdują się rozproszone o niewielkim areale lasy glebochłonne, które ochraniają wydmowe i rzeczne oraz piaszczyste grunty porolne.
Od 1998 roku na terenie wsi istnieje wysypisko odpadów stałych komunalnych.
Układ komunikacyjny Urbanowa tworzą 2 drogi powiatowe:
Demografia.
Według Narodowego Spisu Powszechnego 2011 liczba ludności w Urbanowie to 62, z czego 48,4% mieszkańców stanowią kobiety, a 51,6% to mężczyźni. Miejscowość zamieszkuje 0,4% mieszkańców gminy.
54,8% mieszkańców wsi jest w wieku produkcyjnym, 33,9% w wieku przedprodukcyjnym, a 11,3% w wieku poprodukcyjnym.
Polityka i administracja.
Przynależność administracyjna.
W latach 1933-1954 kolonia Urbanów należała do jednostki pomocniczej gmin – gromady Urbanów (w jej skład wchodziła również kolonia
Franciszków) w gminie Jedlińsk, a w latach 1954-1961 wchodziła w skład nowo utworzonej gromady Zawady. 31 grudnia 1961 gromadę tę zniesiono, a obszar Urbanowa włączono do gromady Bierwce. 1 stycznia 1973 miejscowość ponownie przyłączono do reaktywowanej gminy Jedlińsk (początkowo w granicach województwa kieleckiego, w latach 1975–1998 w województwie radomskim, zaś od 1999 w powiecie radomskim województwa mazowieckiego). 1 stycznia 2003 roku częścią wsi Urbanów stała się ówczesna wieś Franciszków.

</doc>
<doc id="385548" url="https://pl.wikipedia.org/wiki?curid=385548" title="Woksele">
Woksele



</doc>
<doc id="385549" url="https://pl.wikipedia.org/wiki?curid=385549" title="Urszulewo (gmina Skrwilno)">
Urszulewo (gmina Skrwilno)

Urszulewo – wieś w Polsce położona w województwie kujawsko-pomorskim, w powiecie rypińskim, w gminie Skrwilno, na obszarze Równiny Urszulewskiej przy drodze wojewódzkiej nr 560. Wieś położona jest w bliskim sąsiedztwie Szczutowa i Słupi.
Miejscowość leży nad Jeziorem Urszulewskim. Znajduje się w niej wiele domów letniskowych oraz gospodarstwa agroturystyczne. We wsi działa poczta, sklep, Ochotnicza Straż Pożarna i duży tartak.
Podział administracyjny.
W latach 1975–1998 miejscowość administracyjnie należała do województwa włocławskiego. Miejscowość jest siedzibą sołectwa.
Demografia.
Według Narodowego Spisu Powszechnego z 2011 wieś liczyła 216 mieszkańców.
Geneza i znaczenie nazwy.
Nazwa Urszulewo stosowana jest od II wojny światowej. Wcześniej posługiwano się nazwą Orszulewo, pochodzącą zapewne od imienia właścicielki wsi w XVI w. Urszuli Sierpskiej. Zgodnie z informacją Rady Języka Polskiego, imię Orszula jest oboczną formą imienia Urszula. W języku łacińskim "ursula", to mała "ursa", czyli niedźwiedziczka. Wpływ na utrzymanie formy Orszula mógł mieć język włoski, w którym łacińska nazwa "ursa", to "orsa". 
Historia.
XVI–XVII w..
Wieś została lokowana po 1543 przez Urszulę Sierpską, córkę Elżbiety ze Skórów Sierpskiej i Prokopa Sierpskiego vel Gulczewskiego, starosty i chorążego płockiego i żonę Marcina z Ostroroga Lwowskiego herbu Nałęcz, kasztelana kowalskiego (zm. 1535/38).
Według regestru poborowego z 1564 była wsią należącą ciągle do Urszuli Sierpskiej. W rejestrze tym zostali wyliczeni jako „novo locati” czterej kmiecie: Antoni Villicus, Stanisław Wydrowski, Albert Vernoch i Mateusz Gryzek.
Następnie wieś przeszła na Urszulę Lwowską (córkę Marcina i Urszuli), która wyszła za mąż za Piotra Potulickiego herbu Grzymała. Kolejnym właścicielem był ich syn – Stanisław Potulicki, po którego śmierci (ok. 1618) wieś odziedziczyła jego żona – Zofia Potulicka ze Zbąskich.
Zofia Potulicka w 1624 przepisała wieś na uposażenie klasztoru benedyktynek w Sierpcu.
XVIII–XIX w..
Według spisu majątków ziemskich z 1789 wieś była dalej własnością „Zakonnic Panien Benedyktynek” z Sierpca. W efekcie II rozbioru Polski w 1793 Orszulewo zostało włączone do Królestwa Prus i najprawdopodobniej wtedy w efekcie konfiskaty majątków kościelnych przeszło na rzecz państwa. Po okresie Księstwa Warszawskiego Orszulewo stało się częścią Królestwa Polskiego. W związku z tym wykaz z 1825 informuje, że Orszulewo z 14 domami wchodziło w skład „Dóbr Rządowych należących do Ekonomii Serpskiéy w Obwodzie Mławskim”.
W czasie powstania styczniowego w dniu 9 lipca 1863 w okolicach Orszulewa doszło do bitwy. W bitwie tej oddział liczący ponad 300 partyzantów, dowodzony przez Teofila Jurkowskiego został rozbity przez około 250 osobowy oddział żołnierzy rosyjskich pod dowództwem kapitana sztabowego Kenstowicza. W wyniku walk zginęło 34 powstańców, a 8 zostało rannych. Straty rosyjskie wyniosły prawdopodobnie 2 rannych. Część poległych powstańców została pochowana na cmentarzu w Szczutowie.
W 1864 przeprowadzono uwłaszczenie, na mocy którego chłopi uzyskali prawo własności ziemi. W efekcie w 1885 Orszulewo jest określane jako wieś włościańska. Administracyjnie miejscowość należała wtedy do powiatu rypińskiego, gminy Szczutowo i parafii Łukome. Wieś liczyła 36 domów i 216 mieszkańców.
XX w..
Zgodnie z mapą z 1915 we wsi było 39 nieruchomości, w tym wiatrak i smolarnia.
Według spisu powszechnego z 1921 w Orszulewie było 45 budynków i 257 mieszkańców. Wśród mieszkańców 234 osoby były wyznania rzymskokatolickiego, 9 osób wyznania ewangelickiego i 14 wyznania mojżeszowego. Narodowość polską podało 240 osób, niemiecką 3 osoby, a żydowską 14 osób.
W okresie II wojny światowej wieś została włączona do III Rzeszy, a jej nazwa została zmieniona na „Urselhof”.
Legenda.
Lokalna legenda głosi, że w wodach Jeziora Urszulewskiego żyje potwór nazywany Ulek albo Paskuda.
Ochotnicza Straż Pożarna.
Ochotnicza Straż Pożarna w Urszulewie została założona w 1964. Początkowo na wyposażenie OSP składała się motopompa, bosaki i wiadra. Sprzęt ten przechowywano u prezesa i naczelnika OSP. W 1978 zarząd OSP zdecydował o budowie remizy. Remiza została oddana do użytku w 1981. Pierwszy samochód OSP otrzymała w 1985.

</doc>
<doc id="385550" url="https://pl.wikipedia.org/wiki?curid=385550" title="Urwitałt">
Urwitałt

Urwitałt (niem. "Georgenthal") – osada w Polsce położona w województwie warmińsko-mazurskim, w powiecie mrągowskim, w gminie Mikołajki.
W latach 1975–1998 miejscowość administracyjnie należała do województwa suwalskiego.
Pierwsze wzmianki o Urwitałcie pochodzą z 1705. Obecnie wieś nie istnieje. Urwitałt jest położony nad jeziorem Łuknajno, które jest rezerwatem biosfery. W Urwitałcie znajduje się Stacja Terenowa Uniwersytetu Warszawskiego im. prof. Kazimierza Dobrowolskiego. W stacji tej są prowadzone badania ekologiczne, zajęcia dla studentów oraz zielone szkoły. Stacja terenowa jest obecnie jedynym zamieszkanym obiektem znajdującym się we wsi Urwitałt.
Wieś założył w 1705 r. Jerzy Hałecki (Halletius) w ramach osadnictwa szkatułowego. Miała ona obszar 8 włók. W 1785 r. był tu majątek ziemski na prawie chełmińskim. W tym czasie we wsi było pięć domów. Po 1945 r. utworzono tu PGR. W 1973 r. Urwitałt (jako PGR) należał do sołectwa Woźnice.

</doc>
<doc id="385551" url="https://pl.wikipedia.org/wiki?curid=385551" title="Urządków">
Urządków

Urządków – wieś w Polsce położona w województwie lubelskim, w powiecie opolskim, w gminie Wilków.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Wilków.
Historia.
Wieś należącą do dóbr opolskich w województwie lubelskim w 1704 roku odziedziczyła Teresa Dunin-Borkowska, żona wojewody lubelskiego Stanisława Tarły. Urządków w wieku XIX to wieś w powiecie nowoaleksandryjakim (puławskim), gminie Szczekarków, parafii Wilków. Według noty słownika z roku 1892 ludność trudni się, obok rolnictwa, wyrobem sukna.
Według spisu z roku 1827 we wsi było 14 domów i 87 mieszkańców należących do parafii Opole. Wspomina tę wieś Długosz (L.B. t.II, s,555) w parafii Wilków. W roku 1531 Szczekarków i Urządków płacą pobór od l1½ łan. W roku 1676 Urządków wchodzi w skład dóbr kasztelana połanieckiego. We wsi było 40 poddanych do opłaty pogłównego (Pawiński, Małopolska, 357 i 48a).

</doc>
<doc id="385552" url="https://pl.wikipedia.org/wiki?curid=385552" title="Urzecze (województwo łódzkie)">
Urzecze (województwo łódzkie)

Urzecze – wieś w Polsce położona w województwie łódzkim, w powiecie łowickim, w gminie Zduny.
Położenie geograficzne.
Wieś leży nad rzeką Bzurą około 14 kilometrów od miasta Łowicza.
Nazwa.
Obok obecnej nazwy "Urzecze" występowała w historii również nazwa "Urzyce". 
Historia.
Miejscowość istnieje co najmniej od XV wieku i była wsią należącą do arcybiskupstwa gnieźnieńskiego leżącą w powiecie orłowskim województwa łęczyckiego. Była jedną z wsi tzw. "klucza łowickiego". W 1460 arcybiskup Jan Odrowąż Sprowski na posiedzeniu kapituły generalnej w Gnieźnie nadał swemu krewnemu, kasztelanowi przemyskiemu, Dobkowi ze Sprowy Zyrawskiemu, dożywocie na wsiach arcybiskupich Urzecze i Maurzyce wraz z młynem urzeckim dołączając również dziesięciny z Maurzyc.
Wieś została odnotowana w historycznych dokumentach podatkowych. Na początku XVI wieku składała się z dwóch części folwarku oraz części należącej do chłopów, którzy płacili dziesięcinę z łanów kmiecych odprowadzanych do arcybiskupstwa gnieźnieńskiego. Folwark dworski natomiast płacił ją plebanowi w Zdunach. Według regestu poborowego powiatu orłowskiego z 1576 wieś płaciła w sumie od 16 łanów, 1 zagrodnika, 3 komorników, 43 osadników, 2 łanów sołtysich. We wsi znajdowało się także 5 karczm, propinator, 1 rzeźnik, 1 stępne koło (napędzane kołem wodnym), a także młyn wodny o czterech kołach. W 1834 dziesięcina płacona z wiejskiego folwarku do Zdun wynosiła 11 korców i 15 garnców po 1 złotym i 17 groszy za korzec.
Po rozbiorach Polski wieś znalazła się w zaborze rosyjskim wchodząc w skład księstwa łowickiego. Jako miejscowość leżącą w gminie Bąków w parafii Sobota opisał ją XIX wieczny Słownik geograficzny Królestwa Polskiego. W 1827 roku we wsi znajdowało się 45 domów z 392 mieszkańcami. W 1893 znajdowało się w niej 53 domy, w których mieszkało 451 mieszkańców oraz 56 osadników. Liczyła w sumie 1377 morg obszaru w tym: 862 morg roli, 95 łąk i 350 pastwisk oraz 70 nieużytków. W miejscowości znajdowała się szkoła początkowa.
16 września 1939 żołnierze Wehrmachtu zamordowali 14 mieszkańców, w tym dwójkę dzieci w wieku 1 i 4 lat.
W latach 1975–1998 miejscowość administracyjnie należała do województwa skierniewickiego.

</doc>
<doc id="385553" url="https://pl.wikipedia.org/wiki?curid=385553" title="Urzędów">
Urzędów

Urzędów – miasto w województwie lubelskim, w powiecie kraśnickim, siedziba gminy miejsko-wiejskiej Urzędów. Według danych GUS z 31 grudnia 2019 r. Urzędów liczył 1694 mieszkańców.
Położenie.
Urzędów położony jest w historycznej Małopolsce, początkowo należał do ziemi sandomierskiej, a następnie do ziemi lubelskiej. Był miastem królewskim Korony Królestwa Polskiego, w latach 1405–1474 w województwie sandomierskim, później zaś w starostwie urzędowskim w powiecie urzędowskim województwa lubelskiego w 1786 roku.
Urzędów leży w kotlinie jaką we Wzniesieniach Urzędowskich wyżłobiła Urzędówka. Najwyższy punkt w pobliżu Urzędowa osiąga wysokość 258 metrów w Leszczynie. Najniższy na Bęczynie 176 metrów nad poziomem morza. Obrzeża kotliny są łagodnie sfalowane z wyjątkiem niektórych zboczy nad Urzędówka oraz jarów wyżłobionych przez wiosenne wody. Urzędówka jest wąskim stosunkowo ciekiem wypływającym spod Wilkołaza dość szeroką kotliną. Jeszcze w XVIII wieku tworzyła znaczne rozlewiska, które broniły miasta z trzech stron a nazywane były jeziorem. Istniał nawet w dawnym Urzędowie cech rybacki.
Rzeka była stale zasilana w wodę z licznych źródeł spotykanych wzdłuż jej brzegów. Nawet zimą spotyka się niezamarzające źródełka. Rzeka wpada do Wyżnicy, a z nią do Wisły. Urzędów rozciąga się na długości 8 km wzdłuż rzeki, a składa się z samej osady oraz przedmieść – na prawym brzegu Gór, Rankowskiego, Mikuszewskiego i Bęczyna, a na lewym brzegu Zakościelnego i ulicy Wodnej dawniej Przedmieścia Krakowskiego. Siedem dróg łączy Urzędów z Kraśnikiem i Opolem Lubelskim (DW 833), Józefowem nad Wisłą, Wilkołazem i Dzierzkowicami, przez które przebiegał dawniejszy trakt z Krakowa do Lublina, skąd na Litwę i Ruś.
Historia.
Pierwsze historyczne doniesienia o miejscowości datowane są na rok 1405, kiedy to na bazie dawnej osady targowej został ulokowany Urzędów przez króla Władysława Jagiełłę na prawie magdeburskim, wiadomo jednak, że jako osada Urzędów istniał już pod koniec XIV wieku. Ruchliwy szlak handlowy łączący stolicę Polski – Kraków z Litwą i Rusią, przy którym leżał Urzędów, sprzyjał rozwojowi miasta. W 1425 roku powołana zostaje parafia, a wraz z ustanowieniem w 1474 roku województwa lubelskiego Urzędów staje się siedzibą władz rozległego powiatu, w którego granicach znajdowało się 35 parafii. Odbywały się tu sejmiki ziemi lubelskiej, działał sąd ziemski i prawdopodobnie przez pewien okres (w XV w.) również sąd grodzki.
W 1548 roku wójtostwo urzędowskie otrzymał Mikołaj Rej.
Lata 1550–1625 to okres rozwoju miasta Urzędowa. W tym okresie kształciło się 63 studentów w Akademii Krakowskiej. W XVI i XVII wieku Urzędów miał prawo wyboru 2 posłów do sejmu w Warszawie. Tutaj odbywały się sejmiki województwa lubelskiego. W 1648 r. miasto zostało zrabowane i zniszczone przez kozaków Chmielnickiego. Mieszkańcy zostali zdziesiątkowani przez toczące się wojny i towarzyszące im epidemie. W 1657 roku, Urzędów zostaje zajęty przez wojska szwedzkie Karola Gustawa i węgierskie Rakoczego. Miasto zostaje do reszty złupione, spaliły się kościoły św. Ducha i św. Elżbiety. W XVIII wieku Urzędów zaliczany był do grona mniejszych miast królewskich o charakterze rolniczym. Wraz z upadkiem Rzeczypospolitej przestał istnieć także powiat urzędowski, a 13 stycznia 1870 r. pozbawiono Urzędów praw miejskich.
W 1944 roku Urzędów został wyzwolony przez żołnierzy Armii Krajowej.
W latach 1954-1954 wieś należała i była siedzibą władz gromady Urzędów. W latach 1975–1998 miejscowość położona była w ówczesnym województwie lubelskim.
1 stycznia 2016 roku Urzędów odzyskał status miasta; w jego granice włączono wieś Zakościelne, po czym ludność Urzędowa zwiększyła się ze 1107 do 1690 mieszkańców.
Oświata.
Placówki oświatowe:
Miasta partnerskie.
Miasta partnerskie z którymi współpracuje Urzędów:

</doc>
<doc id="385554" url="https://pl.wikipedia.org/wiki?curid=385554" title="Urzut">
Urzut

Urzut – wieś w Polsce położona w województwie mazowieckim, w powiecie pruszkowskim, w gminie Nadarzyn. Leży nad niewielką strugą Mrówka (zlewnia rzeki Utraty, głównego dopływu Bzury).
Prywatna wieś szlachecka położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="385555" url="https://pl.wikipedia.org/wiki?curid=385555" title="Usarzów">
Usarzów

Usarzów – wieś w Polsce położona w województwie świętokrzyskim, w powiecie opatowskim, w gminie Lipnik.
W latach 1975–1998 miejscowość administracyjnie należała do województwa tarnobrzeskiego.
Historia.
Pierwsze wzmianki o miejscowości pochodzą z II poł. XIV w. Początkowo wieś nosiła nazwę "Urzazów". W dokumentach z 1381, 1385 i 1386 r. jako świadek występuje Wydźga "de Urzazów". Według Jana Długosza w połowie XV w. wieś była własnością Zawiszy i miała 7 łanów kmiecych, 4 karczmy i zagrodników. Dziesięcinę o wartości 8 grzywien pobierał od nich biskup krakowski. Folwark rycerski oddawał dziesięcinę plebanowi w Goźlicach.
Według rejestru poborowego powiatu sandomierskiego z 1578 r. wieś podzielona była między Uzarzowskiego i Stanisława Niedźwiedzkiego. Uzarzowski płacił od 4 osadników, 2 łanów i 2 zagrodników z rolą. Niedźwiedzki płacił od 7 osadników, 3½ łana, 1 zagrodnika i 2 komorników.
Spis z 1827 r. wykazał w Usarzowie 15 domów i 85 mieszkańców. W 1885 r. było tu 19 domów i 200 mieszkańców. Znajdował się tu folwark o powierzchni 502 mórg.

</doc>
<doc id="385556" url="https://pl.wikipedia.org/wiki?curid=385556" title="Uskorz Mały">
Uskorz Mały

Uskorz Mały – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="385557" url="https://pl.wikipedia.org/wiki?curid=385557" title="Uskorz Wielki">
Uskorz Wielki

Uskorz Wielki – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="385558" url="https://pl.wikipedia.org/wiki?curid=385558" title="Usnarz Górny">
Usnarz Górny

Usnarz Górny – wieś w Polsce położona w województwie podlaskim, w powiecie sokólskim, w gminie Szudziałowo. Leży przy granicy z Białorusią.
Wierni kościoła rzymskokatolickiego należą do parafii Najświętszej Maryi Panny Pośredniczki Łask i św. Agaty w Minkowcach.
Historia.
U schyłku I Rzeczypospolitej Usnarz należał do Kazimierza i Zuzanny (z Kanimierów) Wiszczyńskich. W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwało 75 osób. Przylega do granicy z Białorusią.
W sierpniu 2021 o miejscowości zrobiło się głośno w mediach, gdy w jej pobliżu po stronie białoruskiej (na terenie chutoru Usnarz Dolny) przez dłuższy czas koczowała grupa imigrantów z Afganistanu i Iraku, niewpuszczana do Polski przez straż graniczną i wojsko. Zostali sprowadzeni na granicę przez władze białoruskie w ramach operacji o kryptonimie „Śluza”.

</doc>
<doc id="385559" url="https://pl.wikipedia.org/wiki?curid=385559" title="Ustanów">
Ustanów

Ustanów – wieś w Polsce położona w województwie mazowieckim, w powiecie piaseczyńskim, w gminie Prażmów.
W latach 1975–1998 miejscowość administracyjnie należała do województwa warszawskiego.
Miejscowość położona jest na skraju Chojnowskiego Parku Krajobrazowego, ok. 36 km na południe od centrum Warszawy. Szacuje się, że powstała ponad 600 lat temu (najstarsza wzmianka o tej miejscowości pochodzi z 1468 roku).

</doc>
<doc id="385560" url="https://pl.wikipedia.org/wiki?curid=385560" title="Ustarbowo">
Ustarbowo

Ustarbowo (dodatkowa nazwa w j. kaszub. Ùstarbòwò, kaszb. Ùstôrbòwò) – wieś kaszubska w Polsce położona w województwie pomorskim, w powiecie wejherowskim, w gminie Wejherowo.
Wieś szlachecka położona była w II połowie XVI wieku w powiecie puckim województwa pomorskiego. W latach 1975–1998 miejscowość położona była w województwie gdańskim.
Podczas zaboru pruskiego wieś nosiła nazwę niemiecką "Ustarbau". Podczas okupacji niemieckiej nazwa "Ustarbau" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Wusterbau".
Wieś posiada średnią infrastrukturę. Brak kanalizacji i gazu. Asfaltowa droga od strony Sopieszyna jest w dobrym stanie. Od października 2016 od Ustarbowa do Gowina prowadzi nowa droga asfaltowa, nazywana 'małą obwodnicą Wejherowa'. Bardzo fajna trasa łącząca Gowino z Sopieszynem przez Ustarbowo. Nie ma już także problemów z dojazdami zimą czy ze strony Sopieszyna, czy tym bardziej ze strony Gowina, gdyż codziennie jeżdżą tędy autobusy PKS oraz szkolne i droga od świtu jest odśnieżana. 
Przystanek PKS w centrum Ustarbowa.
W centrum wsi sklep spożywczy ABC.
W Ustarbowie do dyspozycji mieszkańców i gości jest nowa świetlica wiejska oraz plac zabaw i boisko wielofunkcyjne.
W pobliżu wsi znajduje się Jezioro Ustarbowskie.
Ludność miejscowości w latach:
Ustarbowo w Słowniku Geograficznym Królestwa Polskiego.
W 1893r. w Słowniku geograficznym Królestwa Polskiego tak pisano o Ustarbowie:

</doc>
<doc id="385561" url="https://pl.wikipedia.org/wiki?curid=385561" title="Ustaszewo">
Ustaszewo

Ustaszewo – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 154 mieszkańców. Jest 28. co do wielkości miejscowością gminy Żnin.

</doc>
<doc id="385562" url="https://pl.wikipedia.org/wiki?curid=385562" title="Ustjanowa Dolna">
Ustjanowa Dolna

Ustjanowa Dolna – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne. Przez miejscowość przechodzi droga krajowa nr 84 i linia kolejowa nr 108 Stróże – Krościenko z przystankiem Ustianowa.
Do 30 maja 1953 stanowiła z Ustjanową Górną wspólną jednostkę.
W latach 1975–1998 miejscowość administracyjnie należała do województwa krośnieńskiego.
Historia.
Z 1489 pochodzi pierwsza wzmianka o wsi założonej na prawie wołoskim w dobrach Kmitów. Występowała wówczas pod nazwą "Ustyanowa Vola", 1540 "Ustianowa", 1678 – "Ustyanowa", 1745 – "Ustianowa". Słowo pochodzi od węgierskiego imienia "Ustyan" (Justynian), który prawdopodobnie był zasadźcą wsi i ściągnął tutaj osadników z Węgier.
W 1520 Piotr Kmita Sobieński otrzymał od króla Zygmunta I prawo pobierania myta w Ustjanowej na utrzymanie drogi w należytym stanie. Przywilej królewski mówi, że są liczne bagniste miejsca na tej drodze i nie jest łatwo przejechać przez nie wozami obciążonymi towarami kupieckimi i solą. Piotr Kmita Sobieński do 1553 dziedziczy Ustianową, a po jego śmierci bezdzietna wdowa Barbara Kmita z Herburtów. Po jej śmierci w 1580 brat Stanisław Herburt.
W połowie XIX wieku właścicielami posiadłości tabularnej Ustjanowa Dolna i Ustjanowa Górna byli spadkobiercy Pożakowskiego.
Wierni kościoła rzymskokatolickiego należą do parafii Narodzenia NMP w Ustjanowej Górnej i mają kościół filialny pw. Miłosierdzia Bożego.

</doc>
<doc id="385563" url="https://pl.wikipedia.org/wiki?curid=385563" title="Ustjanowa Górna">
Ustjanowa Górna

Ustjanowa Górna – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne. Przez miejscowość przechodzi droga krajowa nr 84 i linia kolejowa nr 108 Stróże – Krościenko.
Do 30 maja 1953 stanowiła z Ustjanową Dolną wspólną jednostkę.
W latach 1975–1998 miejscowość administracyjnie należała do województwa krośnieńskiego.
Historia.
Piotr Kmita Sobieński do 1553 dziedziczy Ustjanową, a po jego śmierci bezdzietna wdowa Barbara Kmita z Herburtów. Po jej śmierci w 1580 brat Stanisław Herburt.
W połowie XIX wieku właścicielami posiadłości tabularnej Ustjanowa Dolna i Ustjanowa Górna byli spadkobiercy Pożakowskiego.
W Ustjanowej istniała szkoła szybowcowa Wojskowego Obozu Szybowcowego, a w latach 30. XX w. pilot szybowcowy Bolesław Baranowski ustanowił rekord przelatując szybowcem 332 km z Ustjanowej pod Czerniowce.
W okresie Polski Ludowej we wsi działał kombinat przemysłu drzewnego.
1 stycznia 1973 część Ustjanowej Górnej włączono do Ustrzyk Dolnych, tworząc dzielnicę Ustjanowa Górna.
Sport.
We wsi od 2018 roku istnieje klub sportowy piłki nożnej, "KS Lotnik Ustjanowa". W sezonie 2020/2021 klub gra w klasie B w grupie Krosno I .

</doc>
<doc id="385565" url="https://pl.wikipedia.org/wiki?curid=385565" title="Ustowo">
Ustowo

Ustowo (do 1945 "Güstow") – wieś w Polsce położona w województwie zachodniopomorskim, w powiecie polickim, w gminie Kołbaskowo.
W latach 1975–1998 miejscowość położona była w województwie szczecińskim.
Wieś leży tuż przy południowej granicy Szczecina, nad Odrą Zachodnią (dokładniej, nad Kanałem Kurowskim stanowiącym jej odnogę). Badania archeologiczne wykazały, iż w neolicie znajdowała się tu osada kultury pucharów lejkowatych (do dnia dzisiejszego zachowały się na tzw. „Gęsiej Górce”, pochodzące z tego okresu, jamy mieszkalne o wymiarach 2,5 × 3 m).
Pierwsza wzmianka o wsi pochodzi z 1240 roku. W XIII w. wybudowano tu granitowy kościół, który został zniszczony w 1945 roku. W północnej części wsi zachowały się zabudowania gospodarcze z początku XX w.
W 2008 roku niedaleko wsi wybudowano hipermarket Auchan.
Transport.
Ustowo połączone jest ze Szczecinem miejską linią autobusową.

</doc>
<doc id="385566" url="https://pl.wikipedia.org/wiki?curid=385566" title="Ustrobna">
Ustrobna

Ustrobna – wieś w Polsce położona w województwie podkarpackim, w powiecie krośnieńskim, w gminie Wojaszówka.
W latach 1975–1998 miejscowość administracyjnie należała do województwa krośnieńskiego.
Miejscowość jest siedzibą parafii św. Jana Kantego, należącej do dekanatu Frysztak, diecezji rzeszowskiej.
Części wsi.
 
Zabytki.
Kościół parafialny pw. św. Jana Kantego - jest to budowla w stylu neogotyckim, murowana z cegły, pochodząca z 1877 roku. Wybudowana według projektu Teofila Żebrawskiego. W ołtarzu głównym znajduje się rzeźbiona grupa Pasji z przełomu XIX i XX wieku, między innymi krucyfiks wykonany w Monachium, rzeźba Matki Boskiej i św. Jana Ewangelisty wykonane przez krakowskiego rzeźbiarza Franciszka Wyspiańskiego. W ciągu ostatnich lat miało miejsce kilka dużych prac renowacyjnych w tym głównego ołtarza.
Zabytkowy dwór - pochodzący z pierwszej połowy XIX wieku, został wyremontowany przez mieszkańców Ustrobnej. Obecnie mieści się w nim Dom Ludowy i Ośrodek Rehabilitacyjny.
Krajobrazowy park podworski - został założony w 1 połowie XIX wieku, z pięknymi skupiskami dębów, klonów oraz ze stawem z wyspą. Staw w wyniku przerwania tamy spowodowanej obfitymi opadami deszczu pozbawiony był wody i pokryty zaroślami. Jezioro zostało zrewitalizowane w 2020 r. i wypełnione wodą.

</doc>
<doc id="385567" url="https://pl.wikipedia.org/wiki?curid=385567" title="Ustrzesz">
Ustrzesz

Ustrzesz – wieś w Polsce położona w województwie lubelskim, w powiecie radzyńskim, w gminie Radzyń Podlaski. Obok miejscowości przepływa Białka, niewielka rzeka dorzecza Wisły.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Anny w Radzyniu Podlaskim.

</doc>
<doc id="385568" url="https://pl.wikipedia.org/wiki?curid=385568" title="Boczniakowate">
Boczniakowate

Boczniakowate ("Pleurotaceae" Kühner) – rodzina grzybów należąca do rzędu pieczarkowców.
Charakterystyka.
Wytwarzają owocniki o mięsistych kapeluszach osadzonych na trzonie lub bocznie przyrośniętych. Zarodniki boczniakowatych są gładkie a ich wysyp biały.
Systematyka.
Według Index Fungorum bazującego na "Dictionary of the Fungi" do rodziny "Pleurotaceae" należą rodzaje:
Polskie nazwy na podstawie pracy Władysława Wojewody z 2003 r.

</doc>
<doc id="385569" url="https://pl.wikipedia.org/wiki?curid=385569" title="Usza">
Usza

Rzeki:
Miejscowości:

</doc>
<doc id="385572" url="https://pl.wikipedia.org/wiki?curid=385572" title="Usza Mała">
Usza Mała

Usza Mała – wieś w Polsce, położona w województwie podlaskim, w powiecie wysokomazowieckim, w gminie Klukowo.
W latach 1954–1959 wieś była siedzibą gromady Usza Mała. W latach 1975–1998 wieś administracyjnie należała do województwa łomżyńskiego.
Wierni kościoła rzymskokatolickiego należą do parafii Zmartwychwstania Pańskiego w Kuczynie.
Historia.
Wieś założona w połowie XVI wieku przez Uszyńskich herbu Lubicz. W roku 1518 wzmiankowany "Mroczko de Usza".
Dziedziczył tu również ród Łuniewskich herbu Łukocz. W drugiej połowie XVIII właścicielami: Michał i Jakub Łuniewscy.
W I Rzeczypospolitej wieś w ziemi drohickiej w województwie podlaskim.
W roku 1827 wieś liczyła 13 domów i 83 mieszkańców.
Pod koniec XIX w. wzmiankowana jako miejscowość drobnoszlachecka. Wymienione są: "Usza Wielka, Usza Mała" i "Usza Szczuki".
W 1891 roku we wsi znajdowało się 12 gospodarstw o powierzchni 69 ha. Przeciętne gospodarstwo liczyło niecałe 6 ha. W 1921 miejscowość należała do gminy Klukowo. Liczyła wówczas 8 domów i 54 mieszkańców.

</doc>
<doc id="385573" url="https://pl.wikipedia.org/wiki?curid=385573" title="Usza Wielka">
Usza Wielka

Usza Wielka – wieś w Polsce położona w województwie podlaskim, w powiecie wysokomazowieckim, w gminie Klukowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Zmartwychwstania Pańskiego w Kuczynie.
Historia.
Miejscowa szlachta przyjęła nazwisko Uszyńskich herbu Lubicz.
Przez wieki Usza Wielka była typowa wsią zamieszkałą przez drobną szlachtę. Budownictwo szlacheckie było głównie drewniane, poszyte słomą. Jednak obszernością i wyposażeniem wyróżniało się od chat chłopskich. W środku zazwyczaj była sień, a po bokach dwie izby, z których jedna była alkierzem. Wyposażenie w sprzęty było ubogie. Całość ogrodzona była płotem z chrustu lub żerdzi. W pobliżu dworu były zazwyczaj chałupy o czterech izbach, zwane czworakami. Mieszkali tam poddani chłopi i służba.
Tak opisuje chaty ubogiej szlachty XVIII-wieczny pamiętnikarz J. Kitowicz: "Małej szlachty mieszkania nie różniły się od chłopskich chałup, snopkami częstokroć poszywane. W tym tylko różnica była, iż przed szlacheckim dworkiem musiały być koniecznie wrota wysokie, choć podwórze całe było płotem chruścianym ogrodzone, i druga, że dworek szlachcica miał dwie izby po rogach a sień w środku, gdy przeciwnie u chałupy chłopskiej sień jest z czoła a za nią izba, a w tyle komora".
W I Rzeczypospolitej wieś w ziemi drohickiej w województwie podlaskim.
Pod koniec XIX w. miejscowość drobnoszlachecka. Wymienione są: "Usza Wielka, Usza Mała" i "Usza Szczuki".
Pierwszą, nieudaną próbę scalenia gruntów podjęto we wsi w roku 1900. W 1912 r. skuteczną komasację wykonała rada w składzie: ksiądz Aleksander Dołęgowski - proboszcz kuczyński, Wł. Zambrzycki, J. Maruszewki, K. Skolimowski, Fr. Murawski oraz dwaj mierniczy: Jan Aleksander i Józef Wolterowie.
Decyzją z dnia 9 kwietnia 1929 r. poz. 958 wojewoda białostocki zatwierdził Statut dla Kółka Rolniczego we wsi Usza Wielka. 
Współcześnie.
Wieś typowo rolnicza. Produkcja roślinna podporządkowana przede wszystkim hodowli krów mlecznych. Miejscowość jest zaopatrywana w wodę z wodociągu "Zawisty-Dworaki" z sąsiedniej gminy Boguty-Pianki 
Od południa Usza Wielka sąsiaduje z miastem i gminą Ciechanowiec, od północy ze wsią Usza Mała, od wschodu znajdują się wsie: Malinowo i Wiktorzyn, a od zachodu wieś graniczy z województwem mazowieckim.

</doc>
<doc id="385574" url="https://pl.wikipedia.org/wiki?curid=385574" title="Uszczyn">
Uszczyn

Uszczyn – wieś w Polsce położona w województwie łódzkim, w powiecie piotrkowskim, w gminie Sulejów.
Wieś królewska (tenuta) w powiecie piotrkowskim województwa sieradzkiego w końcu XVI wieku. Do 1953 istniała gmina Uszczyn. W latach 1975–1998 miejscowość administracyjnie należała do województwa piotrkowskiego.

</doc>
<doc id="385575" url="https://pl.wikipedia.org/wiki?curid=385575" title="Uszew">
Uszew

Uszew – wieś (dawniej miasto) w Polsce położona w województwie małopolskim, w powiecie brzeskim, w gminie Gnojnik, w odległości 8 km na południe od Brzeska, przy drodze krajowej nr 75. Do 1954 roku siedziba gminy Uszew. 
Historia.
"(...) Posiadłość nad Uszwicą - połowa Uszwi (Racława przekazała ją Wizynie w r. 1260) i wieś Pomianową były wcześniej własnością staniąteckiego prepozyta Pomiana i jego braci; wraz z klasztorem staniąteckim swą własność miały w obu tych wsiach cystersi z wielkopolskiego Ołoboku, którym Racława podarowała drugą połowę Uszwi. Zarówno Uszew - przekazana biskupom krakowskim przed r. 1346 - jak Pomianowa, która w czasach Długosza jest własnością szlachecką, nie utrzymały się długo we władaniu benedyktynek" (...)".Uszew była również siedzibą klucza uszewskiego w czasach gdy była miastem 
Przed 1260 r. ten teren należał do Klemensa Gryfity z Brzeźnicy i jego żony Racławy. Obdarowaną była ich córka Wizyna, przełożona konwentu benedyktynek w Staniątkach. W 1317 r. Władysław Łokietek zezwolił klasztorowi na przeniesienie wsi Uszew z prawa polskiego na prawo niemieckie. Uszew uzyskał(a) lokację miejską przed 1346 rokiem, zdegradowany(a) z powodu spłonięcia po 1411 roku. Uszew była siedzibą klucza uszewskiego w czasach, kiedy była miastem. Uszew była wsią biskupstwa krakowskiego w powiecie szczyrzyckim w województwie krakowskim od końca XVI wieku do 1772 roku (I Rozbiór) . 
W latach 1934-54 wieś była siedzibą gminy Uszew, a w latach 1954-69 gromady Uszew. W latach 1975–1998 miejscowość administracyjnie należała do województwa tarnowskiego. Aktualnie Uszew jest sołectwem gminy Gnojnik, sołtysem Uszwi jest Stanisław Cebula.
Demografia.
Ludność w poszczególnych latach:
1998: 1488
2002: 1524 
2009: 1568 
2011: 1560 
2021: 1649 
Zabytki.
Obiekt wpisany do rejestru zabytków nieruchomych województwa małopolskiego
Parafia.
Parafia w Uszwi powstała prawdopodobnie pod koniec XIII w.: pierwsza wzmianka o jej istnieniu z 1325 roku. Dawny kościół parafialny, pw. Wszystkich Świętych istniał od XV do XVIII wieku, jednak spłonął. Obecny murowany z 1806 r. w stylu barokowym, konsekrowany przez bp T.G. Zieglera 13 czerwca 1824, pw. św. Floriana.
Części wsi.
Dawniej częścią wsi Uszew była również Zawada (Zawada Uszewska), aktualnie osobna wieś i sołectwo w gminie Gnojnik.

</doc>
<doc id="385576" url="https://pl.wikipedia.org/wiki?curid=385576" title="Uszyce">
Uszyce

Uszyce (niem. "Uschütz", w latach 1936-1946 "Wittenau") – wieś w Polsce, położona w województwie opolskim, w powiecie oleskim, w gminie Gorzów Śląski.
W latach 1975–1998 miejscowość należała administracyjnie do województwa częstochowskiego.
Uszyce są największą miejscowością w gminie. Przez miejscowość przebiega droga wojewódzka nr 487 relacji Byczyna – Olesno.
Nazwa.
Według niemieckiego nauczyciela Heinricha Adamy’ego nazwa miejscowości wywodzi się od polskiej nazwy części ciała – "„ucha”". W swoim dziele o nazwach miejscowych na Śląsku wydanym w 1888 roku we Wrocławiu jako najwcześniejszą nazwę wymienia ją w obecnej polskiej formie – "„Uszyce”" podając jej znaczenie "„Ohrdorf”" czyli po polsku "„Wieś ucha”". Niemcy fonetycznie zgermanizowali nazwę na "Uschütz" w wyniku czego utraciła ona swoje pierwotne znaczenie. 
Ze względu na polskie pochodzenie nazwy 29 lipca 1936 r. w miejsce zgermanizowanej nazwy "Uschütz" nazistowska administracja III Rzeszy wprowadziła nową, całkowicie niemiecką nazwę "Wittenau". 12 listopada 1946 r. nadano miejscowości polską nazwę Uszyce.
Historia.
W 1910 roku 1008 mieszkańców mówiło w języku polskim, 24 w językach polskim i niemieckim, natomiast 369 osób posługiwało się jedynie językiem niemieckim. W wyborach komunalnych w listopadzie 1919 roku nie wystawiono tu listy polskiej. Podczas plebiscytu w 1921 roku we wsi uprawnionych do głosowania było 1080 mieszkańców (w tym 498 emigrantów). Za Polską głosowały 93 osoby, natomiast za Niemcami 968 mieszkańców. Podczas III powstania śląskiego miejscowość 4 maja została zajęta przez miejscowych powstańców. Między 9 a 13 maja Niemcy przeprowadzali w tym rejonie regularne kontrataki, jednak nie przyniosły im one powodzenia.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="385577" url="https://pl.wikipedia.org/wiki?curid=385577" title="Uścianek (województwo podlaskie)">
Uścianek (województwo podlaskie)

Uścianek – wieś w Polsce położona w województwie podlaskim, w powiecie monieckim, w gminie Goniądz.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Klary w Kuleszach.
Historia.
Według spisu ludności z 30 września 1921 Uścianek zamieszkiwało ogółem "(wieś i folwark)" 87 osób z czego mężczyzn – 40, kobiet – 47. Budynków mieszkalnych było 14.

</doc>
<doc id="385578" url="https://pl.wikipedia.org/wiki?curid=385578" title="Uścianek-Dębianka">
Uścianek-Dębianka

Uścianek-Dębianka – wieś w Polsce położona w województwie mazowieckim, w powiecie ostrowskim, w gminie Szulborze Wielkie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Szulborzu Wielkim.

</doc>
<doc id="385579" url="https://pl.wikipedia.org/wiki?curid=385579" title="Uścianek Wielki">
Uścianek Wielki

Uścianek Wielki – wieś w Polsce położona w województwie mazowieckim, w powiecie ostrowskim, w gminie Zaręby Kościelne.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Zarębach Kościelnych.

</doc>
<doc id="385580" url="https://pl.wikipedia.org/wiki?curid=385580" title="Uściąż">
Uściąż

Uściąż – wieś w Polsce położona w województwie lubelskim, w powiecie opolskim, w gminie Karczmiska.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Karczmiska.
Historia.
Uściąż, wieś w dokumentach źródłowych występuje w roku 1434 jako „Vszczancs”, 1477 „Vsczyandz”, 1470-80 „Usczacz”, 1488 „Usczyancz”, 1501 „Wsczacz”, 1529 „Vscyądz”, położona w kierunku południowo-wschodnim 5 km od Kazimierza Dolnego.
Historycznie położona w powiecie lubelskim, parafii Kazimierz tam umieszcza ją Długosz (L.B. t.II 554). Wieś stanowiła w tamtym czasie własność królewską. W roku 1434 występuje tu Jan Piętka z Uścieża. W roku 1477 Mikołaj z Ostrowa tenutariusz królewski kazimierski odstępuje wieś „Uścierz” niejakiej Piechnicy wdowie po Janie z Psar kasztelanie halickim. W roku 1488-1510 była tu tenuta kazimierska. Z akt poborowych roku 1509 wiadomo że było 4 kmieci, z których 1 zamiast powinności warzy piwo zamkowe, suma czynszów wynosiła 1 ½ grzywny. Dziesięciny z całej wsi w wysokości 3 grzywien oddawane są w 1529 roku plebanowi w Kazimierzu.
W pierwszej połowie XVI wieku Uściąż był dobrem królewskim użytkowanym przez możny ród Firlejów, którzy użytkowali te ziemie aż do 1644 roku.
W roku 1676 wieś była w posesji Polanowskiego, chorążego sanockiego (wraz z Karczmiskami i Bzeczycą), płaci on pogłowne od 28 poddanych (Pawiński, Kod. Małopolski, 22). W 1786 roku wieś królewska w starostwie kazimierskim województwa lubelskiego.
Spis ludności diecezji krakowskiej z 1787 roku podawał, że wieś Usiądz w parafii kazimierskiej liczyła 77 mieszkańców w tym 4 Żydów.
Po 1795 roku Uściąż nadal należał do dóbr starostwa kazimierskiego a leśnictwo Uściąż należało do folwarku Rzeczyca. W 1827 roku wieś liczyła 17 domów wieś i 109 mieszkańców. W 1864 roku ziemia dworska została uwłaszczona i powstało tu 18 gospodarstw włościańskich.
Według danych spisu powszechnego z 1921 roku Uściąż w gminie Rogów liczył 68 domów i 449 mieszkańców.

</doc>
<doc id="385581" url="https://pl.wikipedia.org/wiki?curid=385581" title="Uście (województwo lubuskie)">
Uście (województwo lubuskie)

Uście () – wieś w Polsce, położona w województwie lubuskim, w powiecie nowosolskim, w gminie Kolsko.
W latach 1975–1998 miejscowość administracyjnie należała do województwa zielonogórskiego.

</doc>
<doc id="385582" url="https://pl.wikipedia.org/wiki?curid=385582" title="Uścieniec">
Uścieniec

Uścieniec – wieś w Polsce położona w województwie mazowieckim, w powiecie garwolińskim, w gminie Łaskarzew.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Podwyższenia Krzyża Świętego w Łaskarzewie.

</doc>
<doc id="385583" url="https://pl.wikipedia.org/wiki?curid=385583" title="Uścieniec-Kolonia">
Uścieniec-Kolonia

Uścieniec-Kolonia – wieś w Polsce położona w województwie mazowieckim, w powiecie garwolińskim, w gminie Wilga.
Miejscowość jest siedzibą sołectwa.
W latach 1975–1998 miejscowość administracyjnie należała do województwa siedleckiego.

</doc>
<doc id="385584" url="https://pl.wikipedia.org/wiki?curid=385584" title="Uście Solne">
Uście Solne

Uście Solne – wieś (dawniej miasto) w Polsce, położona w województwie małopolskim, w powiecie brzeskim, w gminie Szczurowa, na prawym brzegu Raby, opodal jej ujścia do Wisły.
Uście uzyskało lokację miejską przed 1360 rokiem, zdegradowane w 1933 roku. Uście było miastem królewskim położonym w końcu XVI wieku w tenucie usckiej w powiecie szczyrzyckim województwa krakowskiego. W latach 1975–1998 miejscowość administracyjnie należała do województwa tarnowskiego.
Historia.
Etymologia nazwy "Uście" wiąże się z topograficznym położeniem przy ujściu rzeki, zaś przymiotnik "Solne" ma związek z solą, którą przez wieki, najpierw drogą wodną, a potem lądową sprowadzano z Bochni do tutejszego portu rzecznego.
Przywileje miejskie na prawie magdeburskim nadał Uściu Solnemu król Kazimierz Wielki 18 maja 1360. Była to prawdopodobnie wtórna lokacja, gdyż z zachowanych dokumentów wynika, że miasto Uście Solne, lokowane zapewne na tzw. prawie średzkim, istniało już znacznie wcześniej. Ponowna lokacja miasta podyktowana była zapewne korzyściami płynącymi z prawa magdeburskiego.
Nowe miasto wytyczono wtedy opodal Starego Uścia, niegdyś osobnej wsi, usytuowanej przy zbiegu Raby i Wisły. Do dziś widoczne są ziemne obwałowania, które chroniły skład soli, tzw. „solnisko”. Na Starym Uściu stał też kiedyś niewielki kościółek-kaplica pod wezwaniem św. Agaty, wraz z przyległym doń cmentarzem.
W dobie lokacji, poza Starym Uściem, miasto miało 24 mieszczan-gospodarzy, z których każdy otrzymał od króla po jednym łanie ziemi.
Na okres panowania ostatniego Piasta przypada okres bujnego rozkwitu miasta, które swój rozwój zawdzięczało głównie prowadzeniu handlu solą wydobywaną w żupach leżącej w górę Raby Bochni. O sile miejscowych mieszczan może świadczyć fakt, że w czasie pobytu króla w mieście 25 stycznia 1363 r., uzyskali oni zwolnienie z ceł w m.in. Opatowcu, Skalbmierzu, Nowym Mieście Korczynie, Proszowicach, Tarnowie i Jędrzejowie.
Z lokacją na wzór magdeburski wiązało się też wyznaczenie placu pod rynek, którego wielkość umożliwiłaby budowę na nim ratusza i odpowiedniej ilości jatek mięsnych, straganów piekarskich, szewskich itp. To, że w Uściu powstał rynek, jakiego nie mają ani Bochnia, ani Brzesko, ani królewskie Niepołomice, plac wielkością równy krakowskiemu, świadczy o perspektywach rozwoju jakie wówczas stały przed miastem.
Od lokacji miasta, oblicza się, że w Uściu były cztery budynki zwane ratuszami. Ostatni z nich spłonął wraz z kościołem i drewnianą zabudową miasta podczas pożaru w 1804 roku.
O drewnianym kościele w Uściu oraz o rodzinie Baczkowskich, uiszczających daniny na rzecz parafii w Uściu, Szczepanowie i Książnicach pisze na kartach powstałej w latach 1470–1480 „Liber beneficiorum” ksiądz Jan Długosz, nie precyzując, czy świątynia w Uściu była kościołem parafialnym, czy filialnym wobec Szczepanowa.
W pobliżu rynku i kościoła, o czym mówią zachowane źródła, przed 1596 r. istniała szkoła z domem dla plebana, organisty i sług kościoła, jak również szpitalik lub przytułek. Znaczna liczba studentów krakowskiego uniwersytetu pochodzących z Uścia świadczyć może o wysokim poziomie tutejszego nauczania.
Z Uścia pochodzi trzech rektorów Uniwersytetu Jagiellońskiego:
Uście Solne pozostawało znaczącym ośrodkiem na wiślanym szlaku solnym do końca I Rzeczypospolitej. Upadek gospodarczy miasta rozpoczął się z pocz. XIX w., wraz z przeniesieniem składu solnego i budową portu rzecznego przez Austriaków w Świniarach.
W 1934 r. w wyniku reformy administracyjnej miejscowość została pozbawiona praw miejskich i ustanowiono w niej siedzibę gminy wiejskiej, funkcjonującej do 1954 roku.
Zabytki.
Obiekty wpisane do rejestru zabytków nieruchomych województwa małopolskiego

</doc>
<doc id="385586" url="https://pl.wikipedia.org/wiki?curid=385586" title="Uścięcice">
Uścięcice

Uścięcice – wieś w Polsce położona w województwie wielkopolskim, w powiecie nowotomyskim, w gminie Opalenica. Ok. 1 km na zachód od Uścięcic przepływa Mogilnica Środkowa.
Po raz pierwszy miejscowość wzmiankowano w 1387 roku, pod nazwą Wszczanczice. Na przestrzeni lat była własnością znanych rodów: Nałęczów, Niegolewskich, Raczyńskich i do 1939 Mielżyńskich.
Wieś Usczienczice położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) Uścięcice należały do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Uścięcice należały do okręgu bukowskiego i stanowiły część majątku Wojnowice, którego właścicielem był wówczas Edmund Raczyński. Według spisu urzędowego z 1837 roku wieś liczyła 324 mieszkańców i 34 dymy (domostwa).
Pod koniec XIX wieku liczyła 37 domostw i 270 mieszkańców. W latach 1975–1998 miejscowość administracyjnie należała do województwa poznańskiego.
W Uścięcicach zachowało się kilka domów z końca XIX w., w tym dawny dwór (rządcówka) z 1895 roku oraz stajnia, wchodząca w skład niegdysiejszego folwarku. Przy drodze do Kozłowa znajduje się kopalnia ropy naftowej i gazu ziemnego "Buk", należąca do PGNiG SA Oddział w Zielonej Górze.
Podczas badań archeologicznych pod koniec XIX wieku i w XX wieku natrafiono na ślady osadnicze z epoki neolitu. 3 km na zachód od Uścięcic leży rezerwat przyrody Urbanowo.

</doc>
<doc id="385587" url="https://pl.wikipedia.org/wiki?curid=385587" title="Uścikówiec">
Uścikówiec

Uścikówiec – wieś sołecka w Polsce położona w województwie wielkopolskim, w powiecie obornickim, w gminie Oborniki.
Historia.
Wieś została założona w 1714, jako olęderska – "Uścikowskie Olędry". Nazwa Uścikówiec przyjęła się dopiero później. Osada szybko się rozwijała. W końcu XVIII wieku, razem z Berdychowem i Piaskami tworzyła okręg wiejski liczący 25 domów i 250 mieszkańców (w tym stu Polaków). 
W 1940 chłop Piasecki wyorał w okolicy skarb w postaci wyrobów brązowych z wczesnej epoki żelaza (siedem bransolet, dziewięć naszyjników, naramiennik, dwa pierścionki, fragmenty pięciu mieczy, jedenaście siekierek, dłuto, sierp i surowiec brązowy do wytopu). Zakopał go ponownie w obawie przed rabunkiem Niemców. W 1950 odszukał go ponownie. Ostatecznie skarb trafił do Muzeum Archeologicznego w Poznaniu.
Przed budynkiem dawnej szkoły umieszczono głaz pamiątkowy z napisem: "Na chwałę i pamięć wieczną Oborniczanom więzionym przez okupacyjne władze niemieckie w Uścikówcu w czasie II wojny światowej".
We wsi istnieją pozostałości cmentarza ewangelickiego (osadniczego) z ceglaną bramą. Ostatnich pochówków dokonano tu jeszcze po II wojnie światowej.
Obecnie wieś liczy 130 osób utrzymujących się z rolnictwa, usług, handlu i produkcji. Jest zwodociągowana i skanalizowana. Zlokalizowano tu też wysypisko śmieci. Jako osada podmiejska pozostaje siedzibą licznych firm i przedsiębiorstw.
W latach 1975–1998 administracyjnie należała do województwa poznańskiego.
Zmiana nazwy.
W roku 2006 przywrócono nazwę Uścikówiec używaną dotychczas w mowie potocznej.

</doc>
<doc id="385588" url="https://pl.wikipedia.org/wiki?curid=385588" title="Uściszowice">
Uściszowice

Uściszowice (dawn. Mściszowice) – wieś w Polsce położona w województwie świętokrzyskim, w powiecie kazimierskim, w gminie Bejsce.
W latach 1975–1998 miejscowość administracyjnie należała do województwa kieleckiego.

</doc>
<doc id="385589" url="https://pl.wikipedia.org/wiki?curid=385589" title="Uśmierz">
Uśmierz

Uśmierz (dawniej "Uśmierz PGR") – osada w Polsce położona w województwie lubelskim, w powiecie hrubieszowskim, w gminie Dołhobyczów. 
Demografia.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Dołhobyczów. Według Narodowego Spisu Powszechnego (III 2011 r.) liczyła 122 mieszkańców i była siedemnastą co do wielkości miejscowością gminy Dołhobyczów.
Historia.
Według Słownika geograficznego Królestwa Polskiego z roku 1892, Uśmierz stanowił część gminy „Waręż miasteczko” w powiecie sokalskim, był tu folwark, gorzelnia, tartak i młyn. Przed II wojną właścicielami majątku Uśmierz była rodzina Hulimków. Uśmierz leży naprzeciw Waręża na Ukrainie. Znajduje się tu nieczynne przejście graniczne Uśmierz-Waręż. W miejscowości działało państwowe gospodarstwo rolne (PGR).

</doc>
<doc id="385590" url="https://pl.wikipedia.org/wiki?curid=385590" title="Uśniaki">
Uśniaki

Uśniaki – wieś w Polsce położona w województwie mazowieckim, w powiecie garwolińskim, w gminie Garwolin. 
Według spisu w 1771 roku wieś zamieszkana przez 222 osoby.
Wieś królewska w drugiej połowie XVI wieku położona była w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Wildze.

</doc>
<doc id="385591" url="https://pl.wikipedia.org/wiki?curid=385591" title="Uśnik">
Uśnik

Uśnik – wieś w Polsce położona w województwie podlaskim, w powiecie łomżyńskim, w gminie Śniadowo.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwały 343 osoby, 322 było wyznania rzymskokatolickiego, 21 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 57 budynków mieszkalnych. Miejscowość należała do parafii rzymskokatolickiej w Szczepankowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="385592" url="https://pl.wikipedia.org/wiki?curid=385592" title="Uśnik-Dwór">
Uśnik-Dwór

Uśnik-Dwór – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii św. Wojciecha Biskupa i Męczennika w Szczepankowie.
Historia.
W latach 1921 – 1939 ówczesna kolonia leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwało 120 osób, 112 było wyznania rzymskokatolickiego, 8 prawosławnego. Jednocześnie 112 mieszkańców zadeklarowało polską przynależność narodową, 8 rosyjską. Było tu 13 budynków mieszkalnych. Miejscowość należała do parafii rzymskokatolickiej w Szczepankowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="385593" url="https://pl.wikipedia.org/wiki?curid=385593" title="Uśnik-Kolonia">
Uśnik-Kolonia

Uśnik-Kolonia – wieś w Polsce położona w województwie podlaskim, w powiecie łomżyńskim, w gminie Śniadowo.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Wojciecha Biskupa i Męczennika w Szczepankowie.

</doc>
<doc id="385595" url="https://pl.wikipedia.org/wiki?curid=385595" title="Dezydery Szymkiewicz">
Dezydery Szymkiewicz

Dezydery Szymkiewicz (ur. 1 czerwca 1885 we wsi Wilki na Litwie, zm. 15 maja 1948 w Krakowie) – polski botanik.
Życiorys.
Od 1902 studiował nauki mechaniczne i architektoniczne w Politechnice Warszawskiej. W 1905 za udział w strajku studenckim został relegowany z uczelni. Naukę kontynuował na studiach fizycznych i biologicznych w uniwersytecie w Paryżu. W 1920 rozpoczął pracę w Katedrze Botaniki Systematycznej Uniwersytetu Jagiellońskiego, w której kierownikiem był Władysław Szafer. 11 czerwca 1923 został doktorem w zakresie botaniki. W 1925 przeniósł się do Lwowa obejmując kierownictwo Katedry Botaniki Ogólnej i Fizjologii Roślin miejscowej politechniki. Funkcję tę sprawował do 1939. Był przewodniczącym lwowskiego oddziału Ligi Obrony Praw Człowieka i Obywatela. Od 1925 profesor nadzwyczajny, a od 1936 profesor zwyczajny. Wyjechał ze Lwowa wiosną 1944, przed ponownym zajęciem miasta przez Armię Czerwoną. Po wojnie (1946) objął Katedrę Ekologii Roślin i Klimatologii UJ. Jednocześnie był dyrektorem Instytutu Badawczego Leśnictwa w Krakowie.
Był autorem pierwszego polskiego podręcznika ekologii roślin. Wydał także pierwszy polski podręcznik akademicki do nauki botaniki, dwuczęściową "Botanikę", którą "uznano za pierwszy podręcznik botaniki na europejskim poziomie napisany przez polskiego autora". W pracy naukowej zajmował się ekologią eksperymentalną roślin, klimatologią i biometryką botaniczną oraz geografią roślin. Wykazał między innymi, że rośliny górskie nie są kserofitami, lecz hygrofitami, mimo ich częściowego kseromorfizmu. Jako pierwszy w Polsce badał wpływ klimatu na czynności fizjologiczne roślin.
Od 1945 członek korespondent Polskiej Akademii Umiejętności; od 1920 – współpracownik jej Komisji Fizjograficznej. Otrzymał Złoty Krzyż Zasługi uchwałą prezydium Krajowej Rady Narodowej z dnia 8 VIII 1946.
Pochowany na Cmentarzu Rakowickim w Krakowie.

</doc>
<doc id="385597" url="https://pl.wikipedia.org/wiki?curid=385597" title="Utniki">
Utniki

Utniki – wieś w Polsce położona w województwie mazowieckim, w powiecie kozienickim, w gminie Grabów nad Pilicą.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Świętej Trójcy w Grabowie nad Pilicą.

</doc>
<doc id="385599" url="https://pl.wikipedia.org/wiki?curid=385599" title="Utrówka">
Utrówka

Utrówka – wieś sołecka w Polsce położona w województwie lubelskim, w powiecie bialskim, w gminie Międzyrzec Podlaski.
Wieś była własnością starosty guzowskiego i nowomiejskiego Stanisława Opalińskiego, leżała w województwie podlaskim w 1673 roku. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Józefa Oblubieńca Najświętszej Marii Panny w Międzyrzecu Podlaskim.

</doc>
<doc id="385600" url="https://pl.wikipedia.org/wiki?curid=385600" title="Uwieliny">
Uwieliny

Uwieliny – wieś w Polsce położona w województwie mazowieckim, w powiecie piaseczyńskim, w gminie Prażmów. 
Wieś składa się z kilku części: Nowe Uwieliny, Uwieliny Poduchowne, Uwieliny Szlacheckie, Uwieliny-Konopka, Uwieliny-Parcela. 
Wieś szlachecka położona była w drugiej połowie XVI wieku w powiecie grójeckim ziemi czerskiej województwa mazowieckiego. Od 1955 do 1972 r. Uwieliny były gromadą. Do gromady Uwieliny należały wsie Gabryelin, Chilice, Michałów, Biały Ług, Czarna Rzeka, Wysoczyn i Piskórka. W latach 1975–1998 miejscowość administracyjnie należała do województwa warszawskiego.

</doc>
<doc id="385601" url="https://pl.wikipedia.org/wiki?curid=385601" title="Uzarzewo-Huby">
Uzarzewo-Huby

Uzarzewo-Huby – wieś w Polsce położona w województwie wielkopolskim, w powiecie poznańskim, w gminie Pobiedziska. Należy do sołectwa Biskupice.
W latach 1975–1998 miejscowość administracyjnie należała do województwa poznańskiego.

</doc>
<doc id="385602" url="https://pl.wikipedia.org/wiki?curid=385602" title="Uzdowo">
Uzdowo

Uzdowo (dawniej niem. "Usdau") – wieś w Polsce położona w województwie warmińsko-mazurskim, w powiecie działdowskim, w gminie Działdowo. W miejscowości tej znajduje się siedziba klubu sportowego UKS Uzdowo.
Historia.
Wieś założono około roku 1321. Z tego okresu pochodzi również kościół gotycki, kamienno-ceglany. W wieży kościoła znajduje się zabytkowy dzwon odlany w Gdańsku w 1707 roku przez ludwisarza Absalama Witterwecka.
W Uzdowie stał do niedawna dom, w którym (według legendy) miał nocować Napoleon Bonaparte podczas kampanii w Prusach. W 1914 roku podczas I wojny światowej koło miejscowości doszło do starcia pruskiego I Korpusu generała von François z rosyjskim I Korpusem Artamowa podczas Bitwy pod Tannebergiem. W 1921 roku stacjonowała tu placówka 13 batalionu celnego.
W okresie międzywojennym miejscowość była siedzibą Komisariatu Straży Celnej „Uzdowo” oraz ulokowana była tu placówka Straży Celnej „Uzdowo”, następnie stacjonowała w Uzdowie placówka Straży Granicznej I linii „Uzdowo”.
12 lipca 1931 roku w Uzdowie odsłonięto pomnik zwycięstwa pod Grunwaldem. Wieś leżała wtedy przy granicy z Prusami, 20 km od miejsca bitwy. Pomnik został zniszczony przez hitlerowców we wrześniu 1939 roku. Na początku XXI wieku odbudowany z inicjatywy mieszkańców.
W Uzdowie znajduje się Szkoła Podstawowa im. Adama Mickiewicza.
W latach 1973–1976 miejscowość była siedzibą gminy Uzdowo. W latach 1975–1998 miejscowość administracyjnie należała do województwa ciechanowskiego.
W centrum wsi znajdują się pozostałości pierwszego na Mazurach pomnika grunwaldzkiego wzniesionego w 1931 r. W roku 1939 w pierwszych dniach II wojny światowej monument został wysadzony przez Niemców. W roku 2006, dzięki inicjatywie i staraniom mieszkańców, dokonano uroczystego odsłonięcia kopii pomnika, obok którego leżą pozostałości przedwojennej budowli. 
Według miejscowej legendy w karczmie, która stała nieopodal pomnika, miał w roku 1806 nocować sam cesarz Napoleon.
Komunikacja.
Przez Uzdowo przechodziła nieistniejąca już linia kolejowa z Turzy Wielkiej do Samborowa oddana do użytku w 1909 roku.
We wsi krzyżują się drogi wojewódzkie nr 538 i 542.

</doc>
<doc id="385603" url="https://pl.wikipedia.org/wiki?curid=385603" title="Uziębły">
Uziębły

Uziębły – (w średniowieczu Śmiechowo Wielkie) wieś w Polsce położona w województwie mazowieckim, w powiecie siedleckim, w gminie Paprotnia.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Narodzenia Najświętszej Maryi Panny w Hołubli.

</doc>
<doc id="385604" url="https://pl.wikipedia.org/wiki?curid=385604" title="Użranki">
Użranki

Użranki (niem. "Uszranken", od 1881 "Königshöhe") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego. Do 1945 r. wieś należała do powiatu giżyckiego (wtedy powiat lecki, od dawnej nazwy Lec).
W pobliżu wsi znajduje się najwyższe wzniesienie na Pojezierzu Mrągowskim – Królewska Góra (212 m n.p.m.). W 1845 r. zatrzymał się tu król pruski Fryderyk Wilhelm IV, w czasie swojej podróży po Prusach, i spotkał się z wielotysięcznym tłumem ludzi, wynędzniałym na skutek klęski nieurodzaju. Ludności witała swojego króla ze słowami "dajcie nam chleba". Dla upamiętnienia tej wizyty wzniesienia nazwano Królewską Górą (Königshöhe) a od 1881 nazwę przeniesiono na wieś. Niedaleko od wsi (w kierunku na Muntowo) znajdują się też głazy narzutowe – "Bliźniaki". Według nazwa wsi jest pochodzenia pruskiego – "isrankut" znaczy w języku staropruski „uwolniony, wybawiony”.
Na terenie wsi działalność duszpasterską prowadzi parafia rzymskokatolicka pw. św. Piotra i Pawła oraz filia parafii Ewangelicko- Augsburskiej w Mrągowie.
Historia.
Wieś założona w 1555 r., w dokumentach zapisywana była pod nazwami: "Oszrannicken, Usranki, Uszranken, Königshöhe". Wieś powstała w wyniku sprzedaży (za 180 grzywien) braciom Wawrzyńcowi i Mikołajowi Klemczykom sześciu włók ziemi, znajdującej się w lesie zwanym Sądry, celem założenia wsi czynszowej (na prawie chełmińskim) na 60 włókach, z okresem 11 lat wolnizny (zwolnienia od czynszu na czas zagospodarowania). Transakcję zawarł Jerzy von Diebes, starosta ryński. W dokumencie lokacyjnym zapisano nazwę "Oszrannicken". Według pomiarów z 1673 r. obszar wsi wynosił tylko 46 włok (ok. 768ha), oprócz 6 włok sołeckich obsadzonych było 40 łanów chłopskich, na których znajdowało się 13 gospodarstw czynszowych. W 1719 r. sołtysem był Georg Schwarz. W tym roku na 40 włókach było 14 gospodarstw zobowiązanych do szarwarku. Przynależny do wsi las nie zaspokajał potrzeb opałowych, toteż opał pochodził głównie z zakupów. Szkoła we wsi powstała po 1740 r. W latach 1747-1752 na pustkach osadzono 6 chłopów. W 1785 r. wieś liczyła 35 gospodarstw domowych, była też karczma wiejska, którą prowadził Friedrich Adamy.
W 1815 było już 46 domów i 253 mieszkańców. W tym czasie na 16 łanach było 5 gospodarstw dziedzicznych na prawie chełmińskich, na 28 łanach było 14 gospodarstw szarwarcznych oraz na 10 łanach 6 innych gospodarstw a jeden łan należał do karczmy. W 1830 r. liczba gospodarstw wzrosła do 56. W 1838 odnotowano 52 domy i 308 osób. Po separacji gruntów w 1847 r., w następnych latach chłopi zakładali swoje siedliska na swoich gruntach, poza wsią. Powstawały powstały tak zwane "wybudowania" (kolonie). W rezultacie zabudowa wsi zmieniała się ze zwartej na kolonijną i rozproszoną. W 1849 r. określano Użranki jako "wieś chełmińską" z 21 domami i 323 mieszkańcami. W 1870 r. było tu 370 mieszkańców. Kościół wybudowano pod koniec XIX w. w stylu neogotyckim. W 1892 Użranki stały się siedzibą nowej parafii ewangelickiej. W skład parafii wchodziły także miejscowości: Jora Wielka, Jora Mała, Mierzejewo, Notyst Mały, Śniodowo, Zalec. W 1896 r. we wsi było 1900 mieszkańców, w tym 1500 Polaków.
Szkoła powstała w połowie XIX w. W tym czasie we wsi działało targowisko. W 1907 r. zbudowano drogę z Użranek do Jory Wielkiej. W okresie międzywojennym wśród 62 gospodarstw chłopskich przeważały małe i średnie: 14 gospodarstw miało obszar w granicach 10-20 ha, 15 w granicach 20-100 ha. W 1927 r. założono spółkę wodno-melioracyjną, która osuszyła wiele okolicznych łąk. W latach 1916-1934 zbudowano m.in. dom mieszkalny dla żandarma, dom dla pielęgniarki gminnej oraz bliźniak mieszkalny w jednym z gospodarstw chłopskich. Wieś zelektryfikowano w 1925 r. W tym okresie w Użrankach działała dwuklasowa szkoła wiejska, w której uczyło się 120 dzieci. W 1928 r. wieś liczyła 497 mieszkańców a w 1939 r. we wsi mieszkało 477 osób.

</doc>
<doc id="385612" url="https://pl.wikipedia.org/wiki?curid=385612" title="Muzeum Śląska Opolskiego w Opolu">
Muzeum Śląska Opolskiego w Opolu

Muzeum Śląska Opolskiego w Opolu – regionalne muzeum mające swoją siedzibę w Opolu i jeden oddział terenowy - Muzeum Czynu Powstańczego w Górze Świętej Anny. Obok Muzeum Piastów Śląskich w Brzegu jedna z najważniejszych i największych instytucji kultury w województwie opolskim.
Historia.
Muzeum Miejskie (niem. Stadtmuseum) zostało założone w Opolu w roku 1900. W 1932 roku zyskało status muzeum regionalnego i jego siedziba została przeniesiona do barokowego gmachu byłego kolegium jezuickiego (Mały Rynek 7), w którym mieści się do dzisiaj.
W 1980 roku do kompleksu muzealnego dołączono sąsiadującą klasycystyczną kamienicę z lat 1817–1818 (ul. św. Wojciecha 13). Wraz z kamienicą czynszową pod nr 9 budynki te stanowią trzon Muzeum Śląska Opolskiego. W 1999 w budynku „karczmy prowincjonalnej” z początku XIX w. (ul. Ozimska 10) otwarta została Galeria im. Jana Cybisa.
Część zbiorów historycznych oraz przyrodniczych jest eksponowana w oddziale MŚO na Górze św. Anny – Muzeum Czynu Powstańczego.
Wystawy.
Muzeum posiada stałe ekspozycje:
Zbiory.
Placówka gromadzi zabytki z zakresu archeologii i badań prowadzonych na terenie miasta i regionu (od epoki kamienia i żelaza po wczesne średniowiecze), a także w zakresie historii miasta, etnografii i sztuki, cały czas realizując działalność edukacyjną oraz wydawniczą.
Bogate zbiory muzeum zostały podzielone na pięć części:

</doc>
<doc id="385614" url="https://pl.wikipedia.org/wiki?curid=385614" title="Unia (województwo wielkopolskie)">
Unia (województwo wielkopolskie)

Unia – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość administracyjnie należała do województwa konińskiego.
We wsi znajduje się zespół pałacowy wpisany do krajowego rejestru zabytków, składa się on z:

</doc>
<doc id="385617" url="https://pl.wikipedia.org/wiki?curid=385617" title="Uraz (województwo dolnośląskie)">
Uraz (województwo dolnośląskie)

Uraz (niem. "Auras") – wieś w Polsce, położona w województwie dolnośląskim, w powiecie trzebnickim, w gminie Oborniki Śląskie. Dawniej miasto; uzyskał lokację miejską przed 1288 rokiem, zdegradowany w 1945 roku. W latach 1975–1998 miejscowość należała administracyjnie do województwa wrocławskiego.
W Urazie znajdują się m.in. szkoła podstawowa, przedszkole oraz remiza OSP. Od 2007 r. w Urazie rozwija się marina turystyczna "Port Uraz", będąca miejscem koncertów szantowych, wypożyczalnią sprzętu wodniackiego i żeglarskiego oraz pierwszym przystankiem na Odrze za Wrocławiem. Miejscowość zamieszkuje 949 osób (2011-03).
Do uraskiej parafii pw. św. Michała Archanioła należą również miejscowości Lubnów, Raków, Niziny.
Uraz, będąc przez niemal 500 lat miastem, posiada swój herb – byka na zielonym polu, kroczącego (heraldycznie) w prawo.
Położenie.
Miejscowość położona jest na prawym brzegu rzeki Odry, w odległości 7 km na południowy zachód od Obornik Śląskich i około 25 km na północny zachód od Wrocławia. Przez miejscowość przebiega droga wojewódzka nr 341.
Dzięki dogodnemu położeniu miejscowości – osiedla się w niej coraz więcej wrocławian.
Toponimia.
Nazwa miejscowości w zlatynizowanej formie "Uras" wymieniona jest w łacińskim dokumencie z 1312 roku wydanym w Głogowie we fragmencie "Uras civitatem et castrum". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Aurasium". 12 listopada 1946 r. nadano miejscowości polską nazwę Uraz.
Historia.
Średniowiecze.
Pierwsza wzmianka o grodzie i osiedlu wokół niego pochodzi z 1203. W połowie XIII w. w Urazie znajdował się książęcy gród, zarządzany przez kasztelana, np. w 1291 r. został nim rycerz Bogusz Wezenborg. Około 1319 r. rycerz Andreas Radak zbudował w miejscowości zamek. Uraz należał do książąt wrocławskich, później głogowskich, a potem ponownie wrocławskich. Po śmierci Henryka VI Dobrego przeszedł na własność korony czeskiej. Burgrabią zamku w 1344 r. był Hancko von Auras, w latach 1428–1443 właścicielem zamku był ród Czirnów, a w 1466 r. Jerzy z Podiebradów podarował uraskie dobra rycerzowi Christophowi von Skoppowi. W tym samym czasie Uraz uzyskał prawa miejskie. Jeden z kolejnych właścicieli – oleśnicki książę Konrad X Biały – ponownie przebudował zamek, a po jego śmierci (1492 rok) miasto kupił Christoph von Jörger. W następnych latach właściciele uraskich dóbr, jak i zamku, zmieniali się wielokrotnie.
II wojna światowa.
W 1945 r. miasto zostało zdobyte przez wojska radzieckie, ulegając ciężkim zniszczeniom. Niemal całkowitemu zniszczeniu uległa pierzeja północna rynku. Uraz przekazano administracji polskiej, która dokonała wysiedlenia ówczesnej ludności do Niemiec i zastąpiła ją polskimi przesiedleńcami – głównie z dawnych Kresów Wschodnich. Ze względu na skalę zniszczeń, niewielka miejscowość została zakwalifikowana przez nowe władze do rzędu wsi. Odbudowy Urazu nie podjęto, zaś relikty jego miejskiego charakteru widoczne są we fragmentarycznie zachowanej, zwartej zabudowie rynku (obecnie pl. Wolności) z nieczynnym ratuszem. Do dnia dzisiejszego przy wjeździe od strony Pęgowa, nieopodal cmentarza znajduje się obelisk, ze zdemontowanymi już tablicami, niegdyś upamiętniający poległych żołnierzy Armii Czerwonej.
Zabytki.
Do wojewódzkiego rejestru zabytków wpisane są:
Inne zabytki:

</doc>
<doc id="385638" url="https://pl.wikipedia.org/wiki?curid=385638" title="Włóczędzy Dharmy">
Włóczędzy Dharmy

Włóczędzy Dharmy – powieść Jacka Kerouaca z 1958. Głównymi bohaterami są Ray Smith, alter-ego Kerouaca, oraz Japhy Ryder, którego postać została oparta na poecie i eseiście Garym Snyderze (był on również buddystą). Kerouac opisał w książce wiele prawdziwych wydarzeń - jego życie wśród beatników, szalone wieczory poetyckie w jazzowych pubach (początki ruchu San Francisco Poetry Renaissance) oraz inne zajęcia, takie jak np. wspinaczka górska czy podróżowanie autostopem.
Jednym z najważniejszych epizodów w powieści jest wyprawa Smitha, Rydera i Henry'ego Morleya (opartego na osobie Johna Montgomery'ego) na górę Matterhorn Peak w Kalifornii. Była ona pierwszą tego typu przygodą Kerouaca i stała się inspiracją do podjęcia przez niego pracy w charakterze strażnika pożarowego w parku narodowym North Cascade National Park w stanie Waszyngton. Innym istotnym wydarzeniem opisanym w książce jest legendarne czytanie wierszy (Six Gallery Reading), które miało miejsce w 1955 r. To właśnie tam recytacją wiersza "Skowyt (Howl)" zadebiutował Allen Ginsberg.
Historia Raya Smitha jest ściśle związana z Japhym, którego oddanie dla buddyzmu zen i prostego życia silnie wpłynęło na Kerouaca. Akcenty powieści przesuwają się od dzikich pijatyk i egzotycznych rytuałów buddyjskich, takich jak tantryczna ceremonia jab-jum, do spokoju i harmonii odludnych miejsc. Koniec to również zmiana stylu narracji, kiedy Kerouac w samotności odkrywa swój umysł na szczycie Desolation Peak. Te elementy stawiają "Włóczęgów Dharmy" na krytycznym rozdrożu, a sama powieść może być uznawana za zapowiedź późniejszych eksperymentów literackich podejmowanych przez takich autorów jak Timothy Leary czy Ken Kesey.

</doc>
<doc id="385639" url="https://pl.wikipedia.org/wiki?curid=385639" title="Pen spinning">
Pen spinning

Pen spinning (ang. "kręcenie długopisem") – odmiana żonglerki kontaktowej, w której używanym przedmiotem jest długopis, ołówek lub przedmiot przypominający je kształtem. Jest to umiejętność polegająca na wprawianiu długopisu w ruch i manipulowaniu nim w taki sposób, aby wykonywał w ręku efektowne ewolucje, obroty, przemieszczał się między palcami itp. Osoba uprawiająca pen spinning to pen spinner.
Historia.
Pen spinning w obecnej formie zrodził się w latach 80. Pierwszym z nich, który zaczął pokazywać pen spinning w Internecie był Hideaki Kondoh. Sama jego geneza nie jest do końca pewna, jednak wiele trików było już wcześniej wykorzystywanych m.in. przez perkusistów.
Oznaczenia i słowniczek.
Pen spinnerzy przyjęli szereg oznaczeń i skrótów aby ułatwić sobie komunikację. Palce oznacza się następująco:
Często przy nazwach trików można spotkać oznaczenia w stylu "12-23". Pary cyfr oznaczają wtedy, że długopis znajduje się między palcami oznaczonymi odpowiednimi cyframi: w przypadku 12-23 długopis przemieszcza się od położenia między palcem wskazującym (1) a środkowym (2) do miejsca między środkowym (2) a serdecznym (3).
Sprzęt używany przez spinnerów też posiada wiele oznaczeń:
Triki.
W pen spinningu istnieją dziesiątki różnych trików. Ich liczba nie jest określana, gdyż bez przerwy wymyślane są nowe. Istnieją jednak cztery podstawowe triki nazywane fundamentalami:
Triki pogrupowane są w tzw. "rodziny" (Family). Nazwy rodzin zazwyczaj pochodzą od nazw fundamentali, na których się opierają:
Praktycznie każdy trik można wykonać w odwrotną stronę, wtedy zamiast "Normal" nazywa się go "Reverse". Niektóre triki można wykonywać w kółko bez zatrzymywania, wtedy mówi się o nich "Continuous" (ciągłe), natomiast gdy wykonujemy trik w zestawieniu normal-reverse-normal-reverse, taką kombinację określa się mianem "Harmonic". Wykonywanie trików bez ustalonej z góry kolejności to freestyle.
Społeczność pen spinnerów.
Pen spinning, mimo swojego młodego wieku, doczekał się już grona wielbicieli. Szczególnie popularny jest w Japonii, Niemczech i Francji, w Polsce nie jest jeszcze tak rozpowszechniony. Polscy pen spinnerzy skupieni są wokół Polskiego Portalu Pen spinnerów. Nieregularnie odbywają się również ich spotkania w głównych miastach Polski. Jednak głównym ośrodkiem ich aktywności jest Internet. To właśnie w Internecie znajduje się zdecydowana większość materiałów dotyczących pen spinningu, tutoriale trików, filmy pokazowe i promujące. Popularne są tzw. "bitwy", polegające na tym, że każdy z biorących w nich udział zamieszczają krótkie filmy pokazujące ich umiejętności i oceniane przez innych. W roku 2008 odbyły się pierwsze Mistrzostwa Polski, w których rywalizowali użytkownicy portalu www.penspinning.pl.

</doc>
<doc id="385644" url="https://pl.wikipedia.org/wiki?curid=385644" title="Pleurotus">
Pleurotus

Pleurotus (Fr.) P. Kumm. (boczniak) – rodzaj grzybów z rodziny boczniakowatych ("Pleurotaceae").
Charakterystyka.
Pasożyty i saprotrofy żyjące na drewnie. Powodują białą zgniliznę drewna. Owocniki duże, mięsiste. Kapelusze suche, z błonkowatą osłoną lub bez niej. Skórka bez galaretowatej warstwy. Blaszki białawe, zbiegające na trzon. Trzony przeważnie krótkie, osadzone bocznie. Wysyp zarodników białawy, nieamyloidalny. Zarodniki podłużnie eliptyczne, gładkie, bez pory rostkowej, trama blaszek nieregularna (strzępki są ze sobą nawzajem poprzeplatane).
Systematyka i nazewnictwo.
Pozycja w klasyfikacji według Index Fungorum: "Pleurotaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy:
"Agaricus" familia "Crepidopus" Nees,
"Agaricus" trib. "Pleurotus" Fr.,
"Crepidopus" Nees ex Gray,
"Cyclopleurotus" Hasselt,
"Gelona" Adans.,
"Lentodiopsis" Bubák,
"Pleuropus" (Pers.) Roussel,
"Pterophyllus" Lév.,
"Scleroma" Fr..
Nazwę polską nadał Stanisław Chełchowski w 1898 r. W polskim piśmiennictwie mykologicznym rodzaj ten opisywany był też jako bedłka, bocznotrzonowiec, przyuszek.
Znaczenie.
Większość gatunków jest jadalna. W Polsce jest uprawiany i znajduje się w sprzedaży boczniak ostrygowaty.

</doc>
<doc id="385654" url="https://pl.wikipedia.org/wiki?curid=385654" title="Rękoczyn Heimlicha">
Rękoczyn Heimlicha

Rękoczyn, manewr, chwyt Heimlicha – technika pomocy przedlekarskiej stosowana przy zadławieniach. Polega na wywarciu nacisku na przeponę, w celu sprężenia powietrza znajdującego się w drogach oddechowych i „wypchnięcia” obiektu znajdującego się w tchawicy. Manewr Heimlicha, z racji na potencjalną możliwość uszkodzenia trzewi jamy brzusznej, stosowany jest zwykle tylko wtedy, gdy inne metody zawiodły (takie, jak np. opukiwanie po plecach).
Rękoczyn ten wykonuje się zależnie od wieku poszkodowanego – kluczowe znaczenie ma tutaj wielkość ciała pacjenta. W przypadku osób dorosłych ratownik staje za ofiarą wypadku i obejmuje ją rękoma na wysokości pasa, układa obie swoje ręce w pięść, między pępkiem a żebrami poszkodowanego, tak aby możliwe było uciskanie przepony ku górze, po czym energicznie i szybko uciska przeponę. U dzieci przeponę uciska się jedną ręką (z palcami zwiniętymi w pięść), a drugą, otwartą przytrzymuje się dziecko na plecach.
Zalecane jest stosowanie manewru Heimlicha wobec własnej osoby w przypadku, gdy niemożliwe jest uzyskanie pomocy od drugiego człowieka. Przy uciskaniu przepony można wykorzystać kant blatu lub innego sprzętu będącego w pobliżu.
Przy niepodjętej pomocy przedmedycznej ofiara może umrzeć w ciągu 5 minut od momentu zadławienia.
Nazwa rękoczynu pochodzi od nazwiska lekarza Henry'ego Heimlicha, który opisał tę metodę w 1974 roku, a własnoręcznie zastosował w sytuacji zagrożenia życia innej osoby niedługo przed swoją śmiercią.

</doc>
<doc id="385660" url="https://pl.wikipedia.org/wiki?curid=385660" title="Aksum (miasto)">
Aksum (miasto)

Aksum (amh. አክሱም) – miasto w północnej Etiopii, w regionie Tigraj, w odległości ok. 50 km od granicy z Erytreą; 41 tys. mieszkańców, z czego znaczna większość wyznaje chrześcijaństwo i należy do Kościoła etiopskiego. Aksum jest także świętym miastem tego Kościoła. Zostało założone ok. V wieku p.n.e.; było stolicą królestwa Aksum – pierwszego państwa etiopskiego, a także miejscem koronacji cesarzy Etiopii. Ze względu na wartość historyczną, pozostałości starożytnego miasta zostały w 1980 roku wpisane na listę światowego dziedzictwa UNESCO.
Według tradycji etiopskiego kościoła w kaplicy Tablic w Aksum przechowywana jest Arka Przymierza. Według przekazów z XIV wieku, Menelik I – pierwszy król Etiopii i zgodnie z legendą syn królowej Saby i króla Salomona – miał przywieźć arkę z Izraela do Etiopii.

</doc>
<doc id="385663" url="https://pl.wikipedia.org/wiki?curid=385663" title="Franciszek Pisztek">
Franciszek Pisztek



</doc>
<doc id="385667" url="https://pl.wikipedia.org/wiki?curid=385667" title="Six Gallery Reading">
Six Gallery Reading

Six Gallery Reading (także: "Gallery Six Reading" lub "Six Angels in the Same Performance") to określenie wieczoru poetyckiego, który odbył się w Galerii Six w San Francisco 7 października 1955 r. Była to pierwsza publiczna manifestacja ruchu beatników, która przyczyniła się do wybuchu literackiej rewolucji znanej jako San Francisco Renaissance.
Podczas wieczoru zaprezentowało swoje wiersze pięciu młodych poetów: Allen Ginsberg, Philip Lamantia, Michael McClure, Gary Snyder, Philip Whalen, znanych dotychczas jedynie w wąskim kręgu, np. przez krytyka literackiego Lionela Trillinga czy poetę Williama Carlosa Williamsa. Konferansjerem był Kenneth Rexroth, poeta starszego pokolenia, będący literackim mentorem młodych twórców. Podczas Six Gallery Reading miał miejsce debiut Allena Ginsberga, który odczytał swój wiersz "Skowyt". Natomiast Gary Snyder zaprezentował poemat "Uczta Jagodowa". Wydarzenie zostało opisane w powieści "Włóczędzy Dharmy" Jacka Kerouaca, który zachęcał poetów okrzykami "Jazda! Jazda!".

</doc>
<doc id="385673" url="https://pl.wikipedia.org/wiki?curid=385673" title="Polska Filharmonia Sinfonia Baltica w Słupsku">
Polska Filharmonia Sinfonia Baltica w Słupsku

Polska Filharmonia „Sinfonia Baltica” im. Wojciecha Kilara w Słupsku – polska instytucja kultury, zajmująca się działalnością koncertową.
Historia.
Została utworzona w ramach Państwowego Teatru Muzycznego w 1977 przez Grzegorza Nowaka, który 1 września 1980 roku przekształcono w Teatr Dramatyczny i Orkiestrę Kameralną. Od czerwca 2005 roku działa jako Polska Filharmonia Sinfonia Baltica. 
Z orkiestrą występowali najwięksi soliści i dyrygenci. Od początku swego istnienia związana jest z odbywającym się co roku w Słupsku Festiwalem Pianistyki Polskiej, często biorąc udział w prawykonaniach utworów kompozytorów polskich (Dębski, Kuźniak, Moss). Na swoim koncie ma m.in. koncerty z muzykami jazzowymi z Michałem Urbaniakiem, Adamem Makowiczem, słupskim pianistą i kompozytorem Leszkiem Kułakowskim, Henrykiem Miśkiewiczem, musicalowe (muzyka Andrew Lloyd Webbera), a nawet rockowe (symfoniczne wersje przebojów lat 90. Od Claptona do Jacksona).
Do jednych z największych osiągnięć zespołu można zaliczyć nominację do nagrody amerykańskiego przemysłu fonograficznego – Grammy Award.
Muzycy występowali w wielu krajach Europy (Niemcy, Szwajcaria, Włochy, Francja, kraje Beneluxu ). Poza typowymi programami symfonicznymi orkiestra wykonuje bardzo różnorodny repertuar, często będący na pograniczu różnych stylistyk i gatunków, np. utwory z repertuaru wykonawców muzyki pop i jazzowej w wersji symfonicznej. Orkiestra nagrała do tej pory dwadzieścia sześć płyt, wśród nich m.in. Beatles Symphony Orchestra z utworami Lennona i McCartneya w wersji symfonicznej w aranżacji Bohdana Jarmołowicza oraz Can’t Buy Me Love z Wadimem Brodskim. Płyta, nagrana dla amerykańskiej wytwórni Centaur Records z koncertami saksofonowymi w wykonaniu Grega Banaszaka przyniosła orkiestrze w roku 1998 nominację do prestiżowej nagrody Grammy. Za koncert Violin Summit z udziałem gwiazd polskiej wiolinistyki otrzymała najwyższe wyróżnienie w województwie pomorskim – Pomorską Nagrodę Artystyczną „Gryf” 2003 w kategorii: wydarzenie artystyczne. 
Słupski zespół ma na swoim koncie także współpracę ze Zbigniewem Preisnerem, którego "Requiem dla mojego przyjaciela" wykonał na koncertach w Holandii (w tym w słynnej Concergebouw w Amsterdamie), z wybitnym akordeonistą francuskim Richardem Galliano (tournée po Polsce i płyta Tango Forever), ze światowym sławy baletem z Petersburga, któremu akompaniowała, wykonując "Jezioro łabędzie" i "Dziadka do orzechów" Piotra Czajkowskiego. 
Orkiestra przygotowała też wraz z klezmerskim zespołem Kroke program złożony z utworów z repertuaru tej znakomitej krakowskiej grupy i wystąpiła w kilku miastach Polski. 
Od 1992 do 2017 roku dyrektorem instytucji był dyrygent, aranżer i kompozytor Bohdan Jarmołowicz. Od 2018 do 2021 roku stanowisko dyrektora objął Ruben Silva, polski dyrygent boliwijskiego pochodzenia o międzynarodowej sławie, natomiast od dnia 01.09.2021 roku stanowisko p.o. dyrektora objął prof. Bogdan Kułakowski. Obecnie Dyrektorem Polskiej Filharmonii "Sinfonia Baltica" im. Wojciecha Kilara jest prof. dr hab. Alina Ratkowska - klawesynistka, dyrygentka i animatorka kultury, uhonorowana Fryderykiem, nagrodą Splendor Gednanesis i wieloma innymi wyróżnieniami.

</doc>
<doc id="385674" url="https://pl.wikipedia.org/wiki?curid=385674" title="Eric Ripper">
Eric Ripper

Eric Stephen Ripper (ur. 13 września 1951 w Subiaco, Australia Zachodnia) – polityk australijski, tymczasowy premier rządu stanowego Australii Zachodniej w styczniu 2006.
Jest z zawodu nauczycielem. W 1988 po raz pierwszy został wybrany do Zgromadzenia Stanowego Australii Zachodniej (w wyborach uzupełniających), kandydując z ramienia Partii Pracy. Uzyskiwał także mandat w kolejnych wyborach, po raz ostatni w 2005. W latach 1991-1993 pełnił funkcję ministra ds. osób niepełnosprawnych i służb publicznych w rządzie stanowym kierowanym przez Carmen Lawrence. Po porażce wyborczej Partii Pracy w 1993 odpowiadał za liczne resorty w gabinecie cieni Partii Pracy.
Ponownie znalazł się w rządzie stanowym w 2001. W gabinecie kierowanym przez Geoffa Gallopa był m.in. wicepremierem i skarbnikiem. W styczniu 2006 przejął czasowo kierowanie rządem po rezygnacji Gallopa; 25 stycznia 2006 przekazał funkcję premiera Alanowi Carpenterowi.
Jest ojcem dwóch synów.

</doc>
<doc id="385677" url="https://pl.wikipedia.org/wiki?curid=385677" title="Klejówka świerkowa">
Klejówka świerkowa

Klejówka świerkowa ("Gomphidius glutinosus" (Schaeff. ex Fr.) – gatunek grzybów należący do rodziny klejówkowatych ("Gomphidiaceae"). 
Systematyka i nazewnictwo.
Pozycja w klasyfikacji według Index Fungorum: "Gomphidius, Gomphidiaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Schaeffer nadając mu nazwę "Agaricus glutinosus". Obecną, uznaną przez Index Fungorum nazwę nadał mu w 1838 r. Fries, przenosząc go do rodzaju "Gomphidius". 
Synonimy:
Nazwę polską podał Władysław Wojewoda w 1990 r. W polskim piśmiennictwie mykologicznym ma również inne nazwy: bedłka kleista, klejówka kleista, klejówka śluzowata. Ma też ludowe nazwy regionalne: "czop", "klejak", "ślimak", "ślimaczek", "tłuszcz", "tłuścioch". 
Morfologia.
O średnicy 4–15 cm, u młodych okazów tępostożkowaty, później półkulisty, łukowaty, na koniec płaski i na środku wklęsły lub nawet lejkowaty. Brzeg zawsze podwinięty. Powierzchnia gładka i pokryta śluzem (w czasie suszy wysycha). Młode owocniki mają kolor fioletowosiwy, siwobrązowy, starsze czekoladowobrązowy, na koniec ochrowy. Często z brzegów kapelusza zwisają śluzowate resztki osłony. 
Rzadkie, różnej długości, zbiegające przy trzonie. Na młodych okazach białawe, na starszych ciemniejsze.
Wysokość 2–5 cm, grubość do 3 cm, walcowaty, pełny, śliski. Posiada zanikający pierścień. Powierzchnia biaława, dołem miejscami żółta. Pod kapeluszem resztki śluzowatej osłony.
Pod kapeluszem brązowawy, w dolnej części miejscami cytrynowy, poza tym białawy. Ma łagodny smak i słaby zapach.
Czarny. Zarodniki wydłużone, gładkie o rozmiarach 18-22 × 5-8 μm.
Występowanie.
Występuje na całej półkuli północnej w strefie klimatu umiarkowanego. Rośnie w lasach iglastych lub mieszanych, niemal wyłącznie pod świerkami, bardzo rzadko pod innymi gatunkami drzew (grab pospolity, lipa). Najczęściej występuje na glebach kwaśnych i niezbyt wilgotnych, szczególnie w obecności borówek. Owocniki pojawiają się od lipca do listopada.
W Polsce gatunek rzadki. Znajduje się na Czerwonej liście roślin i grzybów Polski. Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych.
Znaczenie.
Grzyb jadalny. Według niektórych autorów średniej jakości, według innych jest to dobry grzyb jadalny, w smaku podobny do maślaka ziarnistego. Podczas gotowania wydziela dużo śluzu. Jego przyrządzanie jest pracochłonne, należy bowiem z kapelusza usunąć lepką i kwaskowatą skórkę. Dobrze nadaje się do marynowania w occie. Przez grzybiarzy jest on jednak rzadko zbierany.

</doc>
<doc id="385678" url="https://pl.wikipedia.org/wiki?curid=385678" title="Muzeum Diecezjalne w Opolu">
Muzeum Diecezjalne w Opolu

Muzeum Diecezjalne w Opolu powstało 21 listopada 1987 roku dzięki inicjatywie ks. bp. Alfonsa Nossola i było pierwszym w Polsce po II wojnie światowej muzeum wybudowanym od podstaw. Czynne jest we wtorki, czwartki oraz pierwsze niedziele każdego miesiąca.
Zbiory.
Ekspozycja uwzględnia:
Do najcenniejszych zabytków należą: 
Działalność.
Zadaniem muzeum jest gromadzenie powstałych przed wiekami na terenie województwa opolskiego obiektów sakralnych, ich ochrona, konserwacja, eksponowanie i ukazywanie przeszłości ziemi opolskiej, a także kultury plastycznej tworzonej obecnie.
W muzeum mieści się bowiem galeria współczesnej sztuki sakralnej, w której organizowane są wystawy malarstwa, rzeźby, rysunku, grafiki, fotografii i innych działań plastycznych współczesnych artystów polskich i zagranicznych. W salach muzeum odbywają się koncerty, wieczory poetyckie i przedstawienia teatralne.

</doc>
<doc id="385681" url="https://pl.wikipedia.org/wiki?curid=385681" title="Kolaborant">
Kolaborant



</doc>
<doc id="385682" url="https://pl.wikipedia.org/wiki?curid=385682" title="Wabcz">
Wabcz

Wabcz – wieś w Polsce położona w województwie kujawsko-pomorskim, w powiecie chełmińskim, w gminie Stolno.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (2021 r.) wieś liczyła 505 mieszkańców. Jest trzecią co do wielkości miejscowością gminy Stolno.
Położenie.
Przez wieś przechodzi droga krajowa nr 55.
Zabytki.
W rejestrze zabytków NID na listę zabytków wpisane są:
W Wabczu znajduje się zabytkowy kamienno-ceglany gotycki kościół pod wezwaniem św. Bartłomieja i św. Anny (koniec XIII w., przebudowa w XIX w.). Oryginalna gotycka belka tęczowa z czasu powstania budowli. Wewnątrz wyposażenie w stylu barokowym z I połowy XVIII w. oraz rokokowe z II połowy XVIII w. Wieża południowa z 1. połowy XIV w. – z krenelażem i nakryta ceglanym hełmem.
We wsi istnieją także pałac (XIX w.), gorzelnia (trzecia ćwierć XIX w.), druga gorzelnia (1909), dom folwarczny (1889), stajnia (1900), kaplica grobowa Slaskich (XIX w.), stara szkoła początek XIX w., organistówka (XIX w.), cmentarz przykościelny (początek XIX w.), cmentarz parafialny (XIX w.), plebania (XIX w.), budynek 1890,dom początek XX w., kuźnia (1900) i spichlerz (połowa XIX w.). W okolicy znajduje się grodzisko wyżynne wczesnośredniowieczne zwane Poganką.
Związani z miejscowością.
W Wabczu urodził się Albin Nowicki – nauczyciel, polityk, kronikarz i poliglota. W Wabczu gospodarowali działacze pomorscy Kazimierz Slaski i jego syn Witold Slaski.
Historia.
Osiem tysięcy lat p.n.e. przez teren ziemi chełmińskiej, do której należy też Wabcz, wędrowały ludy koczownicze. Pierwsze osady na tym terenie powstały około 4600–1800 lat p.n.e. W okolicy Wabcza natrafiono na gładkie siekierki z krzemienia pasiastego. Przełom neolitu i brązu przyniósł załamanie osadnictwa. Dopiero około 1300–1000 r. p.n.e. nastąpiło jego ożywienie. Pomiędzy Wabczem a Łyńcem odnaleziono urny gliniane ze szczątkami zmarłych.
W czasie Imperium Rzymskiego przebiegał blisko Wabcza szlak bursztynowy. Z tego okresu znaleziono w Wabczu monety rzymskie: srebrny denar cesarza Wezpazjana oraz denar jego syna Tytusa. Około 1 km na zachód od Wabcza, na brzegu lasu znajduje się grodzisko zwane Poganką, zamieszkałe w X i XI wieku. Grodzisko jest zbliżone do regularnego owala o powierzchni 5700 m². Grodzisko najprawdopodobniej wchodziło w skład monarchii piastowskiej.
Na przestrzeni dziejów miejscowość występuje pod nazwami: Wabcz, Wabsko, Wapcz, Wabsk, Wapchk, Vapscum, Wopitz, Wopicz, Wapicz, Wipzk, Wapzk, Wobcz. W 1222 r. miejscowość jest po raz pierwszy wzmiankowana przez Konrada Mazowieckiego jako Wabsko. W 1226 roku Konrad Mazowiecki nadał dobra książęce w ziemi chełmińskiej zakonowi krzyżackiemu, przy tym nie wyrzekał się praw zwierzchnictwa nad tym terytorium; dokument ten nie obejmował dóbr kościelnych i rycerskich. Krzyżacy jednak dokument sfałszowali i zajęli całą ziemię chełmińską. W 1288 roku mistrz krajowy odnowił lokacje wsi i wiemy też z dokumentu, że w 1288 roku stał już murowany kościół. Konserwatorzy zajmujący się budowlą określają, że kościół mógł powstać już w XII w. Chłopi z Wabcza za czasów Krzyżackich za użytkowanie ziemi płacili od łana czynsz Krzyżakom 3 wiardunki i 2 kury.
Komtur starogrodzki był właścicielem Wabcza do wojny trzynastoletniej. Po wojnie Wabcz powrócił do Polski i Aleksander Jagiellończyk nadał Wabcz biskupom chełmińskim. W 1516 roku biskup chełmiński Jan Konopacki w drodze wymiany oddał Wabcz chorążemu Howrekowi ze Smoląga. Potomkowie Howreka przyjęli nazwisko Wapczyńscy i pieczętowali się herbem Leliwa. W rękach Wapczyńskich dobra szlacheckie pozostały do 1682 roku. W 1682 roku Wabcz należy do trzech rodzin: Konojadzkich, Orłowskich i Rudnickich.
W 1700 roku całe dobra w Wabczu są już własnością Konojadzkich herbu Prawdzic. Żoną Konojadzkiego była Anna z domu Wapczyńska, która była fundatorką kaplicy przykościelnej w Wabczu. Jej córka Maryna wyszła za Ignacego Działowskiego, który w 1728 roku wszedł w posiadanie części Wabcza. Druga część należała od 1745 roku do Stanisława Wapczyńskiego. Później Ignacy Działowski w 1776 roku przejął cały Wabcz, w dalszym okresie oddał go najstarszemu synowi Szymonowi Działowskiemu, który posiadał wiele majątków w ziemi chełmińskiej.Według spisu Pruskiego z 1772 w Wabczu mieszkało 236 mieszkańców, hodowano w tym czasie 58 koni,101 świń, 95 szuk bydła, 351owiec W 1789 roku Wabcz liczył 39 domów. Po śmierci Szymona Działowskiego dobra w Wabczu odziedziczyła jego córka Cecylia Elżbieta, która wyszła za Jakuba Wilksyckiego herbu Nałęcz. W XIX wieku wyodrębniono z majątku ziemskiego Wabcz na terenie północnej części Wabcza ziemie dla nowych mieszkańców dając początek nowej miejscowości Wabcz Abbau (Wabcz Wybudowanie) współcześnie Wabcz Kolonia.
W Wabczu odbywały się nabożeństwa żałobne w intencji poległych w wydarzeniach 1860–1861, śpiewano pieśni patriotyczne. 10 lutego 1863 władze pruskie aresztowały proboszcza z Wabcza, patriotę Ignacego Tamowskiego oraz Jana Tchorzewskiego, plenipotenta Wilkxyckich, karczmarza Lewandowskiego i Sadowskiego. Później w 1864 roku osadzono do więzień następnych ludzi z Wabcza: nowego karczmarza Wojciechowskiego i czeladnika Piątkowskiego, którym zarzucono werbowanie ochotników do powstania. W 1906 roku doszło w Wabczu do strajku dzieci z inicjatywy rodziców, dzieci przestały odpowiadać po niemiecku. Najbardziej aktywnych rodziców aresztowano, a dzieci pobito.
17 lipca 1874 roku majątek w Wabczu kupił Franz Hover von Kobyliński z Kijewa za 180 000 talarów. Później sprzedał majątek Kazimierzowi Slaskiemu z Orłowa, 8 czerwca 1886 roku za 766481 marek. Slascy byli zasłużonymi działaczami niepodległościowymi na Pomorzu. Po jego śmierci majątek przejął jego syn patriota Witold Slaski, który zmarł w 1923 roku. Ostatnią dziedziczką Wabcza była córka Witolda Slaskiego Ludwika Maria Helena Slaska po mężu Łoś, wyszła za mąż w 1932 roku za Tadeusza Łosia. Po wybuchu II wojny światowej opuściła Wabcz, po wojnie władze komunistyczne nie pozwoliły jej wrócić do majątku, zmarła 2 lutego 1951 roku w Londynie.
Do lat 30. XX wieku nie było w Wabczu gospodarstw rolnych oprócz sąsiedniego Wabcza-Kolonii. Ziemia w Wabczu należała do majątku ziemskiego Wabcz oraz parafii Wabcz. W latach 30. XX wieku wskutek przedwojennej reformy rolnej wykupiono część majątku dla nowych rolników.
W 1939 roku po wybuchu II wojny światowej aresztowano proboszcza z Wabcza Maksymiliana Putynkowskiego. Niemcy z selbschutzu zamordowali go później w Klamrach, przez pewien czas parafia była zamknięta. W czasie II wojny światowej Niemcy w majątku ziemskim w Wabczu osadzili kolonistę niemieckiego Hugo Schulza. Ukradli z Wabcza część ksiąg parafialnych, dzwony, kielichy mszalne oraz pacyfikał. Przerażeni tym postępowaniem okupantów mieszkańcy na czas wojny ukryli w bezpiecznym miejscu figurę ołtarzową św. Anny. Podczas okupacji działała w Wabczu konspiracyjna organizacja PAP (Polska Armia Powstańcza), która podlegała komendzie w Chełmnie, kierowanej przez Alfonsa Klementowskiego.
Pod koniec wojny Rosjanie w wabczańskim pałacu urządzili szpital. Po II wojnie światowej majątek Ludwiki Marii Heleny Łoś rozparcelowano, mniejszą część dano osadnikom, a z większej części utworzono Państwowe Gospodarstwo Rolne.
27 sierpnia 2022 r., z okazji obchodów 800-lecia Wabcza, odsłonięto tablicę upamiętniającą pierwszą wzmiankę o miejscowości (1222 r.).
Legenda.
Z grodziskiem w Wabczu, zwanym "Poganką", związana jest legenda, która mówi, że wódz pogański na czas wyprawy wojennej zostawił swoją córkę pod opiekę zaufanego rycerza. Ten jednak uwiódł córkę wodza i młodzi ukryli się w Pogance. Po powrocie wodza jego córka wraz z rycerzem bronili się przed nim w grodzisku, ostatecznie wódz zdobył grodzisko a młodych ukarał śmiercią. Mieczysław Orłowicz uważał, że legenda może być reminiscencją historycznych wydarzeń, które doprowadziły do upadku grodu w Wabczu – najprawdopodobniej gród najechali Prusowie.

</doc>
<doc id="385683" url="https://pl.wikipedia.org/wiki?curid=385683" title="Wabienice">
Wabienice

Wabienice – wieś w Polsce położona w województwie dolnośląskim, w powiecie oleśnickim, w gminie Bierutów. 
Podział administracyjny.
W latach 1945–1954 siedziba gminy Wabienice. W latach 1954-1971 wieś należała i była siedzibą władz gromady Wabienice, po jej zniesieniu w gromadzie Bierutów. W latach 1975–1998 miejscowość administracyjnie należała do województwa wrocławskiego.
Historia osady.
O wsi wzmiankowano w 1266 r. w akcie nadania wójtowi Wilhelmowi z Dzierżoniowa do lokowania na prawie niemieckim przez Henryka III, ks. wrocławskiego. Późniejsze nazwy to "Wabeniz, Vabeniz, Wabenicz". W latach 1496-1750 wieś była własnością książąt oleśnickich. 
Zabytki.
Do wojewódzkiego rejestru zabytków wpisane są:

</doc>
<doc id="385684" url="https://pl.wikipedia.org/wiki?curid=385684" title="Wachowice">
Wachowice

Wachowice (niem. "Wachowitz") – wieś w Polsce położona w województwie opolskim, w powiecie oleskim, w gminie Olesno.
Leży przy trasie nr 901 (Poznań-Gliwice). Jest pierwsza wioska za Olesnem jadąc w kierunku Dobrodzienia. Wachowice granicza z miejscowościami Wysoka, Wachów, Nowy Wachów.
W Wachowicach ma swoje źródła rzeka Stobrawa, która to płynąc w kierunku Namysłowa i tamtejszych Borów Stobrawskich wpływa zań do Odry.
W 1936 roku hitlerowska administracja III Rzeszy, chcąc zatrzeć słowiańskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Stoberquell"
W latach 1975–1998 miejscowość administracyjnie należała do województwa częstochowskiego.
W Wachowicah działa klub sportowy "Stobrawa Wachowice,k"lub gra w okręgowej b-klasie.

</doc>
<doc id="385685" url="https://pl.wikipedia.org/wiki?curid=385685" title="Wachów">
Wachów

Wachów (niem. "Wachow") – wieś w Polsce położona w województwie opolskim, w powiecie oleskim, w gminie Olesno.
W latach 1975–1998 miejscowość administracyjnie należała do województwa częstochowskiego. W Wachowie znajduje się zabytkowy kościół z 1706 r.
W 1936 roku hitlerowska administracja III Rzeszy, chcąc zatrzeć słowiańskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Wallhof"
Zabytki.
Do wojewódzkiego rejestru zabytków wpisane są:

</doc>
<doc id="385686" url="https://pl.wikipedia.org/wiki?curid=385686" title="Wacławice">
Wacławice

Wacławice – wieś w Polsce położona w województwie podkarpackim, w powiecie przemyskim, w gminie Orły.
W latach 1975–1998 miejscowość administracyjnie należała do województwa przemyskiego.
Części wsi.
Jedna z najmłodszych miejscowości Podkarpacia - powstała (tak jak i Orły) w latach 20. XX wieku.
Znajduje się tu kościół parafialny pw. NMP Królowej Polski zmodernizowany i rozbudowany w 2004. Parafia rzymskokatolicka istnieje od 1923 i należy do dekanatu Radymno I.

</doc>
<doc id="385687" url="https://pl.wikipedia.org/wiki?curid=385687" title="Wacyn">
Wacyn

Wacyn dawniej też Wacyń – wieś w Polsce położona w województwie mazowieckim, w powiecie radomskim, w gminie Zakrzew. Przez miejscowość przebiega droga wojewódzka nr 740.
Wieś królewska "Waczyn", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Na części jej terenów powstało radomskie osiedle Wacyn.
Przez miejscowość przebiega droga wojewódzka nr 740.
Wierni Kościoła rzymskokatolickiego należą do parafii Matki Bożej Różańcowej w Bielisze.

</doc>
<doc id="385688" url="https://pl.wikipedia.org/wiki?curid=385688" title="Waćmierz">
Waćmierz

Waćmierz – wieś kociewska w Polsce położona w województwie pomorskim, w powiecie tczewskim, w gminie Subkowy, 2 km od drogi krajowej nr 22.
Podczas wojny ze Szwedami w 1626 roku we wsi rozłożony był obóz wojsk polskich króla Zygmunta III Wazy.
W latach 1975–1998 miejscowość administracyjnie należała do województwa gdańskiego.

</doc>
<doc id="385689" url="https://pl.wikipedia.org/wiki?curid=385689" title="Wadąg (województwo warmińsko-mazurskie)">
Wadąg (województwo warmińsko-mazurskie)

Wadąg (niem. "Wadang") – wieś w Polsce położona w województwie warmińsko-mazurskim, w powiecie olsztyńskim, w gminie Dywity. W latach 1975–1998 miejscowość administracyjnie należała do województwa olsztyńskiego. Położona jest w bezpośrednim sąsiedztwie Olsztyna nad rzeką Wadąg.
Wieś warmińska, leząca nad rzeką Wadąg (zwana także Pisa Warmińska). Znajduje się tu elektrownia wodna i przepompownia ścieków. Nazwa wsi wywodzi się z języka pruskiego, w którym wundan oznacza wodę. W źródłach pisanych wcześniej pojawia się nazwa pobliskiego jeziora Wadag (Wangenulis, 1337). W najwcześniejszych źródła wieś zapisywana była jako "Wadangen" (1399, 1429) lub "Wadang" (1517, 1673). Później pojawiały się także nazwy "Wadanke" (1656, 1785) i "Wadung" (1755). Polska nazwa Wadąg pojawiła się po raz pierwszy w dokumentach z roku 1879.
Miejscowość składa się z dwóch części: starszej (położonej bezpośrednio nad rzeką Wadąg) oraz nowego osiedla domków jednorodzinnych. Wieś położona jest w bezpośrednim sąsiedztwie Olsztyna. Dojazd komunikacja miejską: autobusy 108 i 112.
Historia.
Na 10 listopada 1337 jest datowany dokument przekazania Janowi i Piotrowi z sołectwa ówczesnego miasta Wartemborka (dziś Barczewko) 10 łanów ziemi nad rzeką Wadąg celem założenia wsi oraz tartaku z jednym kołem na rzece Wadąg, z prawem przekształcenia tartaku na młyn. Młyn wybudowano w 1348 r. W dniu 4 listopada 1399 ponownie wystawiono dokument lokacyjny wsi na 11 łanów oraz 3 łanów wolnych dla sołtysa. W tym roku funkcjonował tartak i młyn. Na rzece zbudowano most, przez który wiódł najważniejszy trakt z Olsztyna do Dobrego Miasta i Lidzbarka Warmińskiego.
Wieś kolejny raz zasiedlano w 1556 r., po zniszczeniach wojennych (wojna polsko-krzyżacka w latach 1519-1521). W XVI w. wybudowano karczmę we wsi. W XVIII w. młyn i karczma były własnością rodziny Hemplów. W 1715 r. Józef Hempel zbudował papiernię. W 1785 r. we wsi było 9 domów. W 1820 r. w Wadągu mieszkało 78 osób. W 1830 r. papiernia w Wadągu produkowała na eksport do Królestwa Polskiego papier pierwszej kategorii. Z czasem jednak papiernia podupadła i w 1923 r. w budynkach papierni uruchomiono elektrownię, zarządzana przez ówczesne przedsiębiorstwo tramwajów i omnibusów w Olsztynie.
Na początku XX w. Wadąg był odwiedzany przez letników i traktowany był jako wieś letniskowa i wypoczynkowa. W 1933 wieś miała 133 mieszkańców, natomiast w 1939 r. – 130.
W czasie walk w 1945 r. nad rzeką Wadąg zginął Piotr Diernow, który według przekazów zasłonił własnym ciałem wylot strzelniczy niemieckiego bunkra. W 1967 r., w miejscu jego śmierci, ustawiono pamiątkowy głaz.
W 1993 r. w miejscowości było 44 mieszkańców. Miejscowość ulega ciągłej rozbudowie: powstają nowe domki mieszkalne, w 2007 roku ustawiono tablice miejscowości a także rozbudowano przystanki autobusowe.

</doc>
<doc id="385690" url="https://pl.wikipedia.org/wiki?curid=385690" title="Wadochowice">
Wadochowice

Wadochowice (pol. hist. "Jaksice", niem. "Wiesenthal") – wieś w Polsce położona w województwie dolnośląskim, w powiecie ząbkowickim, w gminie Ziębice, na Dolnym Śląsku.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Nazwa miejscowości składa się z dwóch członów "Wadoch" oraz patronimicznej końcówki "-owice". Jest ona charakterystyczną dla Polski nazwą patronimiczną pochodzącą od imienia pierwszego zasadźcy Wadocha. Miejscowość powstała w średniowieczu z połączenia dwóch wsi "Wadochowic" oraz "Nieciepłej Izby". W języku polskim nazywana była po złączeniu "Jaksice" od imienia jej właściciela polskiego rycerza Jaksy. Natomiast mnisi z niemieckiego zakonu cystersów z pobliskiego Henrykowa nazywali ją po niemiecku "Wisental". Fakt ten opisuje spisana po łacinie w latach 1269–1273 Księga henrykowska w następującym fragmencie: "Quarto de Wisintal notandum, quod hec villa constat ex duabus hereditatibus, quarum maior Wadochowitz, minor Neteplaistba vocabatur; quibus in unam villam redactis ipsa villa wulgariter Wisintal est vocata. Fuit autem hec villa cuiucdam militis satis famosi, Iaxe nomine, et propterea quidam Poloni adhuc appellant ipsam villam Iaxsitz, nomen predicti militis imitantes"
Nazwę miejscowości w zlatynizowanej staropolskich formach "Wadochewitz", "Wadohovich" wielokrotnie notuje wraz z sąsiednimi wsiami spisana po łacinie w latach 1269–1273 Księga henrykowska we fragmencie "Polonico Wadochewitz" oraz innych występujących w tej księdze. Niemiecki historyk Gustav Adolf Stenzel w swoich komentarzach do tej księgi wydanych w roku 1854 jako pierwotną nazwę miejscowości podaje "Wadochowiz".
Zabytki.
Do wojewódzkiego rejestru zabytków wpisany jest:

</doc>
<doc id="385691" url="https://pl.wikipedia.org/wiki?curid=385691" title="Wadowice Dolne">
Wadowice Dolne

Wadowice Dolne – wieś w Polsce położona w województwie podkarpackim, w powiecie mieleckim, w gminie Wadowice Górne.
Miejscowość jest siedzibą rzymskokatolickiej parafii św. Franciszka z Asyżu należącej do dekanatu Radomyśl Wielki
W latach 1975–1998 miejscowość administracyjnie należała do województwa tarnowskiego.

</doc>
<doc id="385692" url="https://pl.wikipedia.org/wiki?curid=385692" title="Wadowice Górne">
Wadowice Górne

Wadowice Górne – wieś w Polsce, położona w województwie podkarpackim, w powiecie mieleckim, w gminie Wadowice Górne.
W latach 1975–1998 miejscowość administracyjnie należała do województwa tarnowskiego.
Miejscowość jest siedzibą gminy Wadowice Górne oraz rzymskokatolickiej parafii św. Anny należącej do dekanatu Radomyśl Wielki.
W Wadowicach Górnych urodził się geolog Edward Passendorfer.

</doc>
<doc id="385693" url="https://pl.wikipedia.org/wiki?curid=385693" title="Wagan">
Wagan

Wagan – wieś w Polsce położona w województwie mazowieckim, w powiecie wołomińskim, w gminie Tłuszcz.
Prywatna wieś szlachecka położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.

</doc>
<doc id="385694" url="https://pl.wikipedia.org/wiki?curid=385694" title="Waganiec">
Waganiec

Waganiec – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec, w bliskim sąsiedztwie Nieszawy oraz Ciechocinka.
Podział administracyjny.
W latach 1975–1998 miejscowość administracyjnie należała do województwa włocławskiego. Miejscowość jest siedzibą gminy Waganiec, a także sołectwem – zobacz jednostki pomocnicze gminy Waganiec w BIP.
Demografia.
Według Narodowego Spisu Powszechnego (III 2011 r.) liczył 1265 mieszkańców. Jest największą miejscowością gminy Waganiec.
Historia.
Waganiec, wieś w powiecie nieszawskim, gminie Lubanie, parafii Zbrachlin, miał w roku 1887 326 mieszkańców. Na obszarze Wagańca znajduje się stacja drogi żelaznej Warszawa-Bydgoszcz, Nieszawa, odległa 3 wiorsty (około 3,2 km) od miasta tej nazwy.
Według registru poborowego powiatu brzeskiego z roku 1587 we wsi "Wagancze", w parafii Zbrachlin było kilka działów - Kościelski płacił od 1 łanu, 2 zagrodników; Zakrzewska od 3 łanów, 2 zagrodników; część miał także Jan Nieszczewski. Części bez kmieci z samym gruntem mieli: Bartłomiej Waganiecki i Broniewski po 2 łany (Pawiński Kod. Wielkop. t.II s.7,14).
Folwark Waganiec był w częściowym (lub całkowitym) władaniu Waganieckich w roku 1489, następnie w latach 1560–1582, zaś w roku 1789 jest w posiadaniu Antoniego Gostomskiego. W połowie XIX wieku Waganiec był w posiadaniu synów zmarłego Salomona Wilczyńskiego.
W 1827 wieś była podzielona: jedna część miała 18 domów i 129 mieszkańców, druga część 9 domów i 66 mieszkańców. W roku 1887 folwark Waganiec posiadał rozległość mórg 756 (około 423,4 ha) w tym: gruntów ornych i ogrodów mórg 619, łąk mórg 22, lasu mórg 83, nieużytków mórg 32, budynków murowanych 14, drewnianych 8. Był także wiatrak, pokłady torfu. Wieś Waganiec, w tym samym czasie, posiadała osad 58 z gruntem 306 mórg.
W Wagańcu urodził się Edward Wilczyński (1884–1937), tytularny podpułkownik kawalerii Wojska Polskiego, kawaler Orderu Virtuti Militari.
Zabytki.
Według rejestru zabytków NID na listę zabytków wpisane są:

</doc>
<doc id="385695" url="https://pl.wikipedia.org/wiki?curid=385695" title="Waganka">
Waganka

Waganka – wieś w Polsce położona w województwie mazowieckim, w powiecie wołomińskim, w gminie Tłuszcz.
W latach 1975–1998 miejscowość administracyjnie należała do województwa ostrołęckiego.

</doc>
<doc id="385696" url="https://pl.wikipedia.org/wiki?curid=385696" title="Waganowice">
Waganowice

Waganowice – wieś w Polsce położona w województwie małopolskim, w powiecie krakowskim, w gminie Słomniki.
W latach 1975–1998 miejscowość administracyjnie należała do województwa krakowskiego.

</doc>
<doc id="385697" url="https://pl.wikipedia.org/wiki?curid=385697" title="Wagi">
Wagi

Wagi – wieś w Polsce położona w województwie podlaskim, w powiecie łomżyńskim, w gminie Przytuły.
Dawniej Wagi-Gnaty.
Wierni kościoła rzymskokatolickiego należą do parafii Krzyża Świętego w Przytułach.
Historia.
Dawnej prywatna wieś szlachecka położona była w drugiej połowie XVI wieku w powiecie radziłowskim ziemi wiskiej województwa mazowieckiego. 
W latach 1921–1939 wieś Wagi-Gnaty leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku zamieszkiwało tu 95 osób w 16 budynkach mieszkalnych. Miejscowość należała do parafii rzymskokatolickiej w m. Przytuły. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Jedwabne.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="385698" url="https://pl.wikipedia.org/wiki?curid=385698" title="Wagnerówka">
Wagnerówka

Wagnerówka – wieś w Polsce położona w województwie świętokrzyskim, w powiecie staszowskim, w gminie Bogoria.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Wagnerówki zawarty w tabeli 1.

</doc>
<doc id="385699" url="https://pl.wikipedia.org/wiki?curid=385699" title="Wagowo">
Wagowo

Wagowo – wieś w Polsce położona w województwie wielkopolskim, w powiecie poznańskim, w gminie Pobiedziska przy drodze wojewódzkiej nr 434.
W latach 1975–1998 miejscowość administracyjnie należała do województwa poznańskiego.

</doc>
<doc id="385700" url="https://pl.wikipedia.org/wiki?curid=385700" title="Wajków">
Wajków

Wajków – wieś w Polsce położona w województwie podlaskim, w powiecie siemiatyckim, w gminie Mielnik. 
Wierni kościoła rzymskokatolickiego należą do parafii Parafia Przemienienia Pańskiego w Mielniku. We wsi znajduje się kaplica dojazdowa pw. Niepokalanego Serca NMP, wybudowana w 1998–1999.
W latach 1975–1998 miejscowość administracyjnie należała do województwa białostockiego.

</doc>
<doc id="385701" url="https://pl.wikipedia.org/wiki?curid=385701" title="Wajsnory">
Wajsnory

Wajsnory (niem. "Weischnuren") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Wieś lokowana w 1429 r. na 23 włókach jako służebny majątek rycerski, z podległą mu wsią "Wyasnyren".
W 1935 roku, do tutejszej szkoły uczęszczało 55 uczniów. W szkole zatrudniony był jeden nauczyciel. W 1939 r. we wsi mieszkały 243 osoby.
W 1983 roku w zwartej zabudowie znajdowało się 33 domów z 155 mieszkańcami. W tym czasie we wsi były 34 indywidualne gospodarstwa rolne, uprawiające łącznie 486 ha ziemi i hodujące 347 sztuk bydła (w tym 188 krów), 326 trzody chlewnej, 20 koni i 21 owiec. We wsi ulice miały elektryczne oświetlenie, była filialna szkoła podstawowa, świetlica, klub, punkt biblioteczny, zakład stolarski.

</doc>
<doc id="385702" url="https://pl.wikipedia.org/wiki?curid=385702" title="Wajsznory">
Wajsznory

Wajsznory (niem. "Weischnuren") – wieś w Polsce, położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.

</doc>
<doc id="385704" url="https://pl.wikipedia.org/wiki?curid=385704" title="Wakarowo">
Wakarowo

Wakarowo – wieś w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego.

</doc>
<doc id="385705" url="https://pl.wikipedia.org/wiki?curid=385705" title="Waki">
Waki

Waki – wieś w Polsce położona w województwie wielkopolskim, w powiecie kolskim, w gminie Kościelec.
W latach 1975–1998 miejscowość administracyjnie należała do województwa konińskiego.
We wsi znajduje się przeprawa promowa na rzece Warcie.

</doc>
<doc id="385706" url="https://pl.wikipedia.org/wiki?curid=385706" title="Wakijów">
Wakijów

Wakijów – wieś w Polsce położona w województwie lubelskim, w powiecie tomaszowskim, w gminie Tyszowce.
W latach 1975–1998 miejscowość administracyjnie należała do województwa zamojskiego.
W Wakijowie znajdowała się cerkiew unicka, po likwidacji unickiej diecezji chełmskiej – prawosławna, w dwudziestoleciu międzywojennym siedziba prawosławnej parafii nieetatowej. W 1938 zburzona w ramach akcji rewindykacyjnej. Ponadto w miejscowości znajduje się kościół bł. Rafała Kalinowskiego, filialny wobec parafii św. Michała Archanioła w Perespie. Położony jest na terenie dawnego cmentarza prawosławnego, dzisiaj katolickiego.

</doc>
<doc id="385707" url="https://pl.wikipedia.org/wiki?curid=385707" title="Waksmund">
Waksmund

Waksmund – wieś w Polsce położona w województwie małopolskim, w powiecie nowotarskim, w gminie Nowy Targ.
W latach 1975–1998 miejscowość administracyjnie należała do województwa nowosądeckiego.
Położenie.
Waksmund usytuowany jest w Kotlinie Nowotarskiej u podnóża Gorców. Leży nad rzeką Dunajec w odległości 4 km na wschód od Nowego Targu, przy drodze wojewódzkiej nr 969 Nowy Targ – Nowy Sącz. Od południa graniczy ze wsią Gronków, od wschodu z Ostrowskiem i częściowo z Łopuszną, od północnego wschodu z lasami Kamienicy, od północy z Porębą, od północnego zachodu z Obidową, a od zachodu z miastem Nowy Targ.
Historia.
Założenie wsi przypisuje się księciu Henrykowi Brodatemu i jego żonie Jadwidze, względnie ich synowi Henrykowi Pobożnemu. Przez stulecia nadawano tu na chrzcie dzieciom głównie imiona Henryk lub Jadwiga. Walery Eljasz w swym „Ilustrowanym przewodniku do Tatr, Pienin i Szczawnic” w 1870 r. pisał o Waksmundzie jako o "osadzie dawnej", „(...) "bo już r. 1234 nadał ją Teodor Cedro, wojewoda Krakowski, Cystersom sprowadzonym do Ludźmirza."”
Historycy podają, że pierwszy kościółek drewniany pod wezwaniem św. Jadwigi w Waksmundzie istniał już w I połowie XIV wieku, parafia została erygowana w 1350. Na miejscu dzisiejszego Waksmundu istniała osada około 1250 roku pod nazwą Wilcze Pole. Nazwa Waksmund (dawniej Wachszmuuth, Waxmund) pojawiła się po osiedleniu kolonistów niemieckich na prawie magdeburskim przed rokiem 1334-38. 7 marca 1334 Benedykt – syn Henryka, sołtysa ze Starego Cła – otrzymał z rąk Kazimierza Wielkiego przywilej. Najstarszymi rodami w Waksmundzie były rodziny Waksmundzkich, Ligęza, Żegotków, Cyrwusów, Smętków, Szpilków i Cesaczy. Waksmund wsławił się już kilkadziesiąt lat po założeniu wysyłając na pole bitwy pod Grunwaldem 5 uzbrojonych mężczyzn, za co wieś w ramach uznania króla Władysława Jagieły dostała polanę, nazwaną później Waksmundzką, wraz z lasem na terenie Tatr.
Wieś królewska, położona w drugiej połowie XVI wieku w powiecie sądeckim województwa krakowskiego, należała do tenuty nowotarskiej.
W 1519 r. parafia w Waksmundzie, nie mogąc zapewnić należytego utrzymania własnemu kapłanowi, została afiliowana do parafii w Nowym Targu.
Wezwanie kościoła w Waksmundzie w ciągu lat ulegało zmianie. Początkowo nosił wezwanie Oczyszczenia Najświętszej Marii Panny, po 1565 r. Wniebowzięcia Matki Bożej, a po 1727 r. patronką świątyni została św. Jadwiga Śląska. Wzmianki historyczne podają, że drewniany kościół z 1628 r., który posiadał dzwonnice i cztery ołtarze, spalił się w 1808 r. W ciągu trzech lat został on zastąpiony drewnianą tymczasową kaplicą. W 1887 r. powstał kolejny kościół, tym razem murowany.
W 1895 r. powstał w Waksmundzie drewniany budynek szkolny, rozbudowany w 1909 r. W budynku tym miejsce znalazły także różne organizacje: chór, koło teatralne, ognisko Związku Podhalan, biblioteka szkolna
W 1900 r. powstała ochotnicza straż pożarna.
W czasie II wojny światowej Waksmund stanowił jeden z najważniejszych w Małopolsce i na Podhalu ośrodków ruchu oporu wobec okupanta niemieckiego, a później komunistycznego. Gorczańskie lasy stanowiły dla waksmundzkich partyzantów znakomite schronienie i punkt wypadowy. Podczas okupacji niemieckiej wieś była dwukrotnie krwawo pacyfikowana. Miejscem tortur i kaźni wielu mieszkańców wsi stał się budynek szkolny. Tutaj bowiem Niemcy prowadzili przesłuchania partyzantów i ich rodzin. 27 lutego 1943 r. wszyscy uczniowie szkoły zostali przymusowo wyprowadzeni na egzekucję dwóch członkach Konfederacji Tatrzańskiej. Na oczach dziatwy szkolnej zostali rozstrzelani Michał Garbacz i Jan Waksmudzki.
W 1966 r. parafia w Waksmundzie dzięki decyzji ks. abp. Karola Wojtyły otrzymała pełnię prawa. W latach 1999–2004 nastąpiła rozbudowana kościoła.
W 2014 r. na miejscu starej szkoły powstał plac z pomnikiem upamiętniającym ofiary niemieckiej okupacji.
Urodzeni w Waksmundzie.
Klimat.
Zauważalny silny wpływ klimatu górskiego. Średnia wieloletnia temperatura powietrza wynosi 5,6 °C. Średnie wieloletnie temperatury stycznia utrzymują się między –4 a –8 °C natomiast w lipcu średnia temperatura – między 14 a 16,5 °C. W okresie wegetacji od kwietnia do października średnia temperatura równa jest 10,6 °C. Roczna amplituda temperatur powietrza to średnio 22 °C. Kotlina Nowotarska jest zastoiskiem mrozowym. Obserwowane jest tu również zjawisko inwersji temperatury. Średnia wieloletnia sumy opadów atmosferycznych dla wsi Waksmund to ok. 800 mm. (min. 620 mm, max. 1170 mm) Opady atmosferyczne pomiędzy listopadem a kwietniem 350–400 mm, natomiast między majem a październikiem 600 – 700 mm. Roczne sumy opadów (między 900–1200 mm) stosunkowo wysokie, należy jednak wziąć pod uwagę, że w półroczu chłodnym są to głównie opady śniegu. Pokrywa śnieżna utrzymuje się ok. 120 dni (średnio 111 dni), tj. stosunkowo długo i w Polsce tylko na terenie Tatr śnieg zalega dłużej. Przeważają wiatry z kierunku południowo-wschodniego i południowego. Kierunki południowe są źródłem największych prędkości wiatrów. Szczególnie silne są wiatry typu fenowego (wiatr halny), zwłaszcza zimą i wiosną. Średnie roczne zachmurzenie waha się w granicach 60–65%. Teren Waksmundu należy do XXI Dzielnicy Karpackiej rolniczo-klimatycznej wyróżnionej przez Gumowskiego. W związku z niską średnią temperaturą i dużą liczbą dni zalegania pokrywy śnieżnej okres wegetacji roślin trwa tylko 189–190 dni, gdy dla Polski środkowej 200–210 dni. Okres wegetacyjny na tym terenie rozpoczyna się pomiędzy 25 marca a 5 kwietnia i trwa do początku listopada. Ostatnie wiosenne przymrozki występują około 20 maja a najpóźniejsze około 20 czerwca. Temperatury poniżej –2 °C notuje się nawet w maju i czerwcu. Najwcześniej przypadające przymrozki jesienne występują około 20 sierpnia, późniejsze około 15 września. Liczba dni przymrozkowych to około 150, mroźnych ponad 8.
Ukształtowanie terenu.
Waksmund leży w najszerszej części Kotliny Orawsko-Nowotarskiej. Główną cechą rzeźby terenu jest występowanie form akumulacyjnych przeobrażonych erozyjnie. Teren pofałdowań kenozoicznych tzw. alpidów. Skały osadowe pochodzące z ery kenozoicznej, okresu trzeciorzędowego, oligocenu i eocenu. Są to głównie łupki i piaskowce oraz w niewielkie mierze piaski, iły i margle z holocenu powstałe w wyniku sedymentacji fliszowej. Na wysokości ok. 650–700 m n.p.m. zalegają utwory neogeńskie. W okresie najstarszego zlodowacenia Tatr (Mindel) zasypanie kotliny sięgało 70–90 m nad korytem Dunajca. Z okresu tego przetrwały żwiry jedynie na Waksmundzkiej Górze. W drugim okresie glacjalnym (Riss) zasypanie kotliny było mniejsze, pozostałością jest masa skalno-osadowa ciągnąca się od Waksmundu do Łopusznej. Od strony północnej znajdują się Gorce. Główną cechą rzeźby górskiej są promieniście rozbiegające się grzbiety i doliny od Turbacza. Dolne stoki nad Waksmundem posiadają gęsty zespół wcisów. Jest to teren o wysokości między 500 a 700 m n.p.m., pagórkowaty.
Gleby.
Na terenie wsi i w jej pobliżu występują gleby bielicowe, brunatne, a po obu stronach Dunajca mady. Procentowy udział powierzchni tych gleb w powierzchni użytków rolnych przedstawia się następująco:
Gleby bielicowe powstały z glin średnich pylastych i piaszczystych, przeważnie podścielonych gliną ciężką. Są to gleby kwaśne, o słabej zasobności w fosfor i potas oraz mało korzystnych stosunkach wodno-powietrznych. Gleby brunatne należą do podtypu wyługowanych i kwaśnych, gdyż powstały ze zwietrzałych skał o spoiwie niewęglanowym. Z mad na terenie Waksmundu dominują powierzchniowo mady brunatne. Istniejące w Waksmundzie i okolicy gleby glejowe są nanosami rzecznymi. Gleby wykorzystywane rolniczo tutaj to gleby klasy V i VI. Powierzchnia wsi wynosi 1515 ha, w tym ok. 37% lasów. Użytki rolne zajmują powierzchnię 590 ha, w tym 230 ha gruntów ornych.
Wody.
Przez Waksmund przepływa rzeka Dunajec, która jest prawym dopływem Wisły. Stan wód rzecznych i podziemnych zmieniają się okresowo, zależą od natężenia opadów i temperatury powietrza. Maksimum wiosenne wywołane jest roztopami śniegu, a letnie dużymi opadami deszczu. Najniższy poziom wód obserwowany jest w okresie jesienno-zimowym. Dunajec jest rzeką o zasilaniu śnieżno-deszczowym więc i brak opadów powoduje opadanie stanu wody, a obfite deszcze – powodzie. Duże wezbrania wód Dunajca występują średnio co 4–6 lat, a groźne co 8–10 lat. Największa powódź nawiedziła Waksmund w 1934 roku. Poziom wody wzrósł o 367 cm, a wzrost fali wyniósł 30 cm/godz. Wieś była 4 dni pod wodą, na Podhalu zalana była powierzchnia 5100 ha. Ostatnia powódź, w 1997 roku była bardzo gwałtowna, ale trwała krócej. Wyrządziła bardzo duże szkody. Została zalana większość wsi o jednego „brzyzku” do drugiego, czyli stromych obniżeń od strony Gorc i południowej, stanowiące granice starorzecza Dunajca. Pod wodą były cała „Zawoda” – ul. Długa, okolice kościoła z ul. Nadwodnią i Kościelną, cześć cmentarza, prawie cała Rówień i ulica Nowotarska od ul. Kościelnej w stronę Ostrowska. Były też lokalne podtopienia spowodowane przez potoki i niewydolną kanalizację burzową. Według znaku na kościele stan wody był wyższy niż w roku 1934.
Wody na terenie Waksmundu są zmineralizowane, średniotwarde. Wody podziemne należą do Ia i Ib klasy wód. Studnie na terenie wsi mają stosunkowo dużą wydajność jednostkową, jest to średnio 10–30m³/h. Wody Dunajca, jeśli chodzi o czystość, należą do pozaklasowych. O niskiej jakości wód Dunajca na odcinku Waksmundu decydują wysokie wskaźniki zawiesiny ogólnej, poziom pH oraz duża ilość bakterii E. coli. Wody te przyjmuje oczyszczalnia wód w Łopusznej. W 1999 roku na rzece Dunajec w Waksmundzie wybudowano w miejsce uszkodzonego powodzią, nowy most łączący północną część wsi z częścią południową. Korzystając ze środków Unii Europejskiej, postawiono w bezpośrednim sąsiedztwie mostu elektrownię wodną o mocy 300 kW.
Flora.
Zaobserwowano strefowość komponentów środowiska, której konsekwencją jest duża różnorodność gatunkowa szaty roślinnej. Nad wsią, na stokach Gorców dominuje las, który częściowo został zasadzony po II wojnie światowej. W piętrze podgórskim jest on mieszany, iglasto-liściasty, wyżej iglasty, głównie świerkowy. Świerk tworzy tutaj drzewostany zwarte, stąd poszycie i runo są ubogie. Wśród lasów występują polany łąkowe, bogate gatunkowo, choć ich skład został zmieniony przez działalność człowieka. Nad Dunajcem dominuje roślinność łęgowa z zaroślami olszynowymi i wierzbowymi. Najbliżej położonym parkiem jest Gorczański Park Narodowy.
Sport.
We wsi działa klub sportowy Huragan Waksmund.

</doc>
<doc id="385708" url="https://pl.wikipedia.org/wiki?curid=385708" title="Walaszczyki (wieś w województwie śląskim)">
Walaszczyki (wieś w województwie śląskim)

Walaszczyki – wieś w Polsce położona w województwie śląskim, w powiecie częstochowskim, w gminie Konopiska.
Historia.
Podczas II wojny światowej w lasach w Walaszczykach ukrywali się i walczyli partyzanci. Przy granicy miejscowości, w Dźbowie znajdowała się kopalnia rud żelaza "Karol" leżąca w Częstochowskim Obszarze Rudonośnym. Przy kopalni biegł tor o normalnej szerokości będący odgałęzieniem linii herbskiej, biegnący przez Pałysz do Wygody. Obecnie pozostały po kopalni dwie hałdy. Na terenach dawnej eksploatacji rud żelaza o powierzchni 23,5 ha utworzono specjalny obszar ochrony siedlisk sieci Natura 2000. 
W pobliżu ma przebiegać obwodnica Częstochowy (Autostrada A1).
W latach 1975–1998 miejscowość administracyjnie należała do województwa częstochowskiego.

</doc>
<doc id="385709" url="https://pl.wikipedia.org/wiki?curid=385709" title="Walawa">
Walawa

Walawa – wieś w Polsce położona w województwie podkarpackim, w powiecie przemyskim, w gminie Orły.
Miejscowość jest siedzibą rzymskokatolickiej parafii Najświętszego Serca Pana Jezusa należącej do dekanatu Żurawica w archidiecezji Przemyskiej.
Wieś władyki przemyskiego położona była na przełomie XVI i XVII wieku w powiecie przemyskim ziemi przemyskiej województwa ruskiego. W latach 1975–1998 miejscowość administracyjnie należała do województwa przemyskiego.
W XIX wieku we wsi znajdował się letni pałac greckokatolickich biskupów przemyskich. Zmarł tu i został pochowany biskup Aleksander Oleksowicz Krupecki.

</doc>
<doc id="385711" url="https://pl.wikipedia.org/wiki?curid=385711" title="Walce">
Walce

Walce (dodatkowa nazwa w j. niem. Walzen) – wieś w Polsce, położona w województwie opolskim, w powiecie krapkowickim, w gminie Walce, której jest siedzibą, nad rzeką Stradunią, uchodzącą do Odry.
W latach 1975–1998 miejscowość administracyjnie należała do ówczesnego województwa opolskiego.
Wioska leży obok rzeki "Stradunia". Walce są największym sołectwem gminy i zajmują 18,9% jej powierzchni, tj. 13,24 km². Wieś jest także największą w gminie pod względem ludności, gdyż zamieszkuje ją 33% mieszkańców gminy Walce.
Nazwa.
W łacińskim dokumencie z 1228 roku wydanym przez Kazimierza I opolskiego zanotowana została w szeregu miejscowości założonych na prawie polskim "iure polonico" w formie "Walchi". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie stosowaną, polską nazwą "Walce" oraz niemiecką nazwą "Walzen" we fragmencie "„Walzen, Ober, Nieder und Schloss, (zusammenhangend), polnisch Walce"„.
Topograficzny opis Górnego Śląska z 1865 roku notuje wieś pod zgermanizowaną nazwą "Walzen", a także historycznymi nazwami we fragmencie: "„Walzen (1228 Walchi, 1534 Wahltze, polnisch Walzy)”". 12 listopada 1946 r. nadano miejscowości, wówczas administracyjnie należącej do powiatu prudnickiego, polską nazwę Walce.
Historia.
Pierwsza wzmianka o miejscowości pojawia się w 1228 r., kiedy to zostaje nadana klasztorowi w Czarnowąsach. W 1330 r. we wsi istnieje już na pewno parafia. Wieś dotykają wojny husyckie, wojna trzydziestoletnia i epidemie. W 1575 r. ród von Schweinichen buduje w miejscowości zamek (rodzina ta była właścicielem majątku w Walcach od 1572 r. do 1815 r.). W XVII w. istnieje we wsi szkółka parafialna. W 1679 r. we wsi jest już na pewno murowany kościół. W 1810 r. zyski z dóbr klasztornych we wsi odsyłane są do dominium w Chrzelicach, natomiast już w 1815 r. dobra rycerskie przeszły w posiadanie niejakiego Waliczka. W 1847 r. właścicielami stają się hrabiowie Seherr. W okolicach 1862 r. majątek Walecki został dołączony do majątku w Dobrej jako własność rodu Seherr-Thoss (we wsi istnieją wtedy 2 dworki i gorzelnia). Według spisu ludności z 1 grudnia 1910, na 1516 mieszkańców Walec 98 posługiwało się językiem niemieckim, 1402 językiem polskim, a 113 było dwujęzycznych. W 1929 r. majątek zostaje sprzedany państwu. W tym okresie w zamku powstaje szkoła dla dziewcząt. W 1945 r. w wyniku pożaru bezpowrotnie zostaje zniszczony tutejszy zamek. Do 1956 roku Walce należały do powiatu prudnickiego. W związku z reformą administracyjną, w 1956 Walce zostały odłączone od powiatu prudnickiego i przyłączone do nowo utworzonego krapkowickiego.
Zabytki.
Do wojewódzkiego rejestru zabytków wpisane są:
inne obiekty:
Demografia.
1784 r. - 457
1855 r. - 1196
1861 r. - 1327
1941 r. - 2200
1998 r. - 2044
2002 r. - 2102
2009 r. - 1858
2011 r. - 1892
2015 r. - 1858
2016 r. - 1853
2017 r. - 1844
2018 r. - 1828
2019 r. - 1798
Instytucje.
We wsi działa m.in. urząd gminy Walce, koło DFK, LZS, kilka sklepów, dom kultury, OSP, szkoła podstawowa, 2 przedszkola, żłobek, Ośrodek Pomocy Społecznej, zespół folklorystyczny ,Walczanki", biblioteka, w 2020 r. trwa budowa Centrum Opiekuńczo-Mieszkalnego, Samodzielny Publiczny Ośrodek Zdrowia, apteka, firma Bischof+Klein, poczta, Bank Spółdzielczy, Gminny Zespół Oświaty, Samorządowy Zakład Budżetowy Wodociągi i Kanalizacja czy też Bistro i kawiarnia.
Religia.
Wieś jest siedzibą parafii rzymskokatolickiej pw. Św. Walentego.
Osoby związane z miejscowością.
Joachim Czernek - (ur. 19 października 1948 w Walcach) – polski polityk mniejszości niemieckiej, samorządowiec, poseł na Sejm II kadencji, wójt gminy Walce w latach 1990-1994.

</doc>
<doc id="385712" url="https://pl.wikipedia.org/wiki?curid=385712" title="Wale (Polska)">
Wale (Polska)

Wale – wieś w Polsce położona w województwie łódzkim, w powiecie tomaszowskim, w gminie Czerniewice.
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa piotrkowskiego.

</doc>
<doc id="385714" url="https://pl.wikipedia.org/wiki?curid=385714" title="Walenczyzna">
Walenczyzna

Walenczyzna – wieś w Polsce położona w województwie łódzkim, w powiecie wieluńskim, w gminie Skomlin.
W latach 1975–1998 miejscowość administracyjnie należała do województwa sieradzkiego.

</doc>
<doc id="385715" url="https://pl.wikipedia.org/wiki?curid=385715" title="Walendów">
Walendów

Walendów – wieś w Polsce położona w województwie mazowieckim, w powiecie pruszkowskim, w gminie Nadarzyn. Leży nad rzeką Utratą.
Wieś szlachecka Walentowo położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego. Na terenie wsi znajduje się kilkanaście zbiorników wodnych (m.in. Staw Oborowy, Staw Młyński).
W Walendowie siostry ze Zgromadzenia Sióstr Matki Bożej Miłosierdzia posiadają od roku 1913 swoją placówkę zakonną, w której obecnie prowadzą dom dziecka. W klasztorze tym w listopadzie 1932 przebywała św. Faustyna Kowalska, odbywając ośmiodniowe rekolekcje przed rozpoczęciem trzeciej probacji. Do tego samego domu zakonnego trafiła ponownie w marcu 1936.

</doc>
<doc id="385716" url="https://pl.wikipedia.org/wiki?curid=385716" title="Walentowo (powiat lipnowski)">
Walentowo (powiat lipnowski)

Walentowo – wieś w Polsce położona w województwie kujawsko-pomorskim, w powiecie lipnowskim, w gminie Kikół.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 309 mieszkańców. Jest siódmą co do wielkości miejscowością gminy Kikół.

</doc>
<doc id="385717" url="https://pl.wikipedia.org/wiki?curid=385717" title="Waleńczów">
Waleńczów

Waleńczów (daw. "Walenczów") – wieś w Polsce, położona w województwie śląskim, w powiecie kłobuckim, w gminie Opatów. 
W latach 1975–1998 wieś administracyjnie należała do województwa częstochowskiego.
Wieś zamieszkuje ponad 1100 mieszkańców. Jest położona przy drodze krajowej nr 43 łączącej Częstochowę z Wieluniem.
W latach 1952-1954 miejscowość była siedzibą gminy Walenczów. 29 września 1954 roku, wraz z reformą wprowadzającą gromady w miejsce gmin, Walenczów stał się ośrodkiem jednostki, w której skład weszły obszary wsi: Walenczów, Złochowice oraz Brzezinki (gromada zniesiona 1 stycznia 1973 roku). 
W Waleńczowie znajdują się jedna szkoła publiczna: podstawowa, do 2012 roku istniała jeszcze inna - Zespół Szkół w Waleńczowie. W 2005 roku powstał klub sportowy pod nazwą KS (teraz GKS) Maraton Waleńczów, który od sezonu 2012/2013 występuje w A klasie, w lipcu 2015 roku ogłoszono kontynuację rozgrywek w tej samej lidze w sezonie 2015/2016.
Historia.
Waleńczów, obecnie wieś w gminie Opatów, przy drodze z Kłobucka do Krzepic, niegdyś wieś i folwark nad rzeką Okszą w powiecie częstochowskim w gminie opatowskiej, należąca do parafii w Kłobucku. W połowie XV wieku Waleńczów był wsią królewską, leżącą w parafii kłobuckiej. Wieś posiadała łany kmiece, z których dziesięcinę snopową konopną wartości 10 grzywien, płacona kanonikom regularnym w Mstowie. Kmiecie płacili meszne po korcu żyta i korcu owsa z łanu na rzecz kościoła parafialnego w Kłobucku.
Według rejestru poborowego powiatu lelowskiego z 1581 r. Waleńczów należał do zamku krzepickiego, posiadał 13,5 łanu kmiecego oraz jeden łan należący do sołtysa. W końcu XVII wieku wchodził w skład starostwa kłobuckiego.
Spis ludności diecezji krakowskiej z 1787 r. przeprowadzony z polecenia prymasa Michała Jerzego Poniatowskiego wykazał w Waleńczowie 220 mieszkańców, w tym 11 Żydów. Według lustracji z 1789 r. w Waleńczowie było 41 domów, w tym folwark i dwie karczmy a liczba ludności wynosiła 203 osoby (w tym 109 mężczyzn). Lustracja starostwa z 1790 r. wykazała, że w Waleńczów i Hutka miały 60 domów a taryfy i tabele podymnego z 1791 r. podały: 43 domy (w tym dwie karczmy i dwór), 210 mieszkańców (111 mężczyzn i 99 kobiet), w tym 6 szlachciców i 4 Żydów mieszkających w karczmie. Do folwarku należały łąki, zwiane: Mostki, Sierotki i Pasternik.
W 1872 r. Waleńczowie było 50 domów mieszkalnych: 403 mieszkańców. W 1882 r. dobra Waleńczów składały się z folwarków Waleńczów, Julianów albo Dębowiec i Posadówki o łącznej powierzchni 1121 mórg. Folwarki Waleńczów i Julianów (Dębowiec) obejmowały 555 morgów gruntów ornych i ogrodów, 43 morgi łąki, 354 morgi lasu i 26 morgów nieużytków. Na folwarkach tych było 21 budynków, w tym 11 murowanych. Opisy podkreślały, że lasy tych folwarków były nie urządzone. Folwark Posadówka posiadał m.in. 108 morgów gruntów ornych 22 morgi łąk. Z 5 budynków tworzących zabudowę folwarczną tylko jeden był murowany.
W 1822 r. wieś Waleńczów miała 521 morgów, a Hutka Stara 294 morgi. W 1892 r. we wsi było 50 domów mieszkalnych, 293 mieszkańców a folwark liczył 9 domów mieszkalnych i 30 mieszkańców. Na terenie Waleńczowa funkcjonowała gorzelnia, dobywano kamień i pracował piec wapienny (wapiennik).
Szkoła podstawowa.
Historia szkoły podstawowej w Waleńczowie sięga czasów I wojny światowej. Nikt już nie pamięta nazwisk ówczesnych nauczycieli, ale wiadomo, np. że mieszkaniec Waleńczowa Franciszek Tarczewski ukończył tu 3-klasowa szkołę powszechną a Pan Józef Krysiak i wielu innych rówieśników uczęszczało po 2-3 miesiące w okresie zimowym. Szkoła miała 1 izbę rodzaj świetlicy gdzie spotykali się również mieszkańcy Waleńczowa. Po zakończeniu I wojny światowej szkoła istniała nadal po kierownictwem Panny Kulakównej.
W roku 1923 kierownictwo szkoły objął Piotr Wróbel, młody człowiek zapalony ideą oświatową. Z jego inicjatywy powstał pomysł budowy szkoły. Pomysł poparł sołtys Józef Krysiak oraz Aleksander Tarczewski – urzędnik drogi publicznej. Czynem społecznym pozyskano kamień i cegłę na budowę już w roku, 1925 lecz nad szkołą zawisł los niepewności. Przyczyną była budowa szkoły w Wilkowiecku. Lecz dotacje, którą otrzymano przekazano na budowę szkoły w Waleńczowie. W latach 1929-1934 szkoła w Waleńczowie posiadała 7 klas, a od roku 1935 zarządzeniem ówczesnego premiera zmniejszono liczbę klas do 4. Z chwilą otwarcia szkoły było w niej miejsce dla ochronki (tak się nazywało dawnej przedszkole). Kierownikiem szkoły był oczywiście pan Wróbel. W Waleńczowie przez całą okupację kierownikiem była pani Gołąbek, która nauczałą w okresie zimowym i prowadziła zajęcia praktyczne, jak nakazywały władze okupacyjne. Po wojnie kierownictwo szkoły podstawowej objął pan Gnośniński. 
W 2008 roku szkoła otrzymała patrona. Został nim dziennikarz i komentator sportowy Jan Ciszewski.
Zespół Szkół w Waleńczowie.
W 1973 roku powstała Zasadnicza Szkoła Rolnicza w Waleńczowie z połączenia Zasadniczej Szkoły Rolniczej w Złochowicach i Zasadniczej Szkoły Rolniczej w Opatowie. Od 1974 roku w skład jednostki wchodziły m.in. Zasadnicza Szkoła Ogrodnicza i Zasadnicza Szkoła Hodowlana, Średnie Studium Zawodowe (od 1977), Liceum Zawodowe (od 1990), Liceum Ogólnokształcące dla Dorosłych (od 1999), Uzupełniające Liceum Ogólnokształcące, Technikum, Technikum dla Dorosłych, Szkoła Policealna (brak słuchaczy w roku zamknięcia). W 2012 roku rada powiatu kłobuckiego przyjęła uchwałę w sprawie likwidacji z końcem sierpnia 2012 Zespołu Szkół w Waleńczowie.
Kościół pw. Narodzenia NMP.
Pod względem organizacji kościelnej Waleńczów był związany z parafią św. Marcina w Kłobucku. W latach 1949-1955 staraniem ks. Augusta Kańtocha została wybudowana kaplica, którą 4 listopada 1962 r. poświęcił ks. Walenty Patykiewicz. 18 czerwca 1980 r. biskup Stefan Bareła utworzył w Waleńczowie tzw. misję duszpasterską, w 1982 r. erygował parafię i mianował pierwszym administratorem ks. Stanisław Sikorę. Ks. Henryk Łada (1985-1991) rozbudował kościółek, a jego następca ks. Bernard Kozłowski przejął działkę z zabudowaniami od Lucjana Beksy z zamiarem budowy nowego kościoła i wygodniejszej parafii.
OSP Waleńczów.
W roku 1924 na zebraniu wiejskim z wołanym z inicjatywy Jana Szancera, właściciela miejscowego majątku, zostało powołane Stowarzyszenie Ogniowe pod nazwą Ochotnicza Straż Pożarna. Ustalono również wysokość opodatkowania się mieszkańców na zakup podstawowego sprzętu przeciwpożarowego. W roku 1932 działacze Stowarzyszenia zaczęli myśleć o budowie strażnicy. W 1934 r. oddano do użytku remizę strażacką. W 1939 r. okupant wyznaczył zadania zabezpieczenia przeciwpożarowego, a na komendanta wyznaczył druha Franciszka Zająca, który pełnił tę funkcję do końca wojny. W 1977 r. na bazie byłej strażnicy przystąpiono do budowy nowego obiektu, który zapewniłby wszelkie potrzeby Ochotniczej Straży Pożarnej i wiejskiego Domu Kultury. Budowę ukończono w 1983 r. W tym okresie naczelnikiem był Tadeusz Zając, który pełnił tę funkcję przez wiele lat. W Izbie Pamięci znajdują się pamiątki oraz trofea zdobyte podczas zawodów strażackich.

</doc>
<doc id="385718" url="https://pl.wikipedia.org/wiki?curid=385718" title="Walercin">
Walercin

Walercin – wieś w Polsce położona w województwie mazowieckim, w powiecie mińskim, w gminie Dębe Wielkie.
W latach 1975–1998 miejscowość administracyjnie należała do województwa siedleckiego.
Spis powszechny w 2011 ustalił populację wsi na 142 osoby. Według danych przedstawionych przez władze gminne w 2020 było ich 123.

</doc>
<doc id="385719" url="https://pl.wikipedia.org/wiki?curid=385719" title="Waleriany">
Waleriany

Waleriany – wieś w Polsce położona w województwie mazowieckim, w powiecie żyrardowskim, w gminie Puszcza Mariańska .
Wieś ma charakter ulicówki.
Historia.
Wzmianki o Walerianach pojawiają się już w XV w., jako o osadzie budnickiej o nazwie Budy Waleriany. Na przełomie XIX i XX w. wieś traci pierwszy człon nazwy. W osadach budnickich znajdujących się na tym obszarze zajmowano się bednarstwem oraz produkowano dziegieć, smołę, węgiel drzewny, potaż i gonty.
Położenie.
W latach 1975–1998 miejscowość administracyjnie należała do województwa skierniewickiego.
Przez wieś przebiega droga wojewódzka nr 719. Waleriany znajdują się 1,5 km od stacji PKP Sucha Żyrardowska, 4 km od siedziby gminy – Puszczy Mariańskiej i 5 km od siedziby powiatu – Żyrardowa. Dodatkowo we wsi funkcjonują dwa sklepy spożywcze, stacja paliw i warsztat samochodowy.
Miejscowość jest położona w otulinie Bolimowskiego Parku Krajobrazowego; przepływa przez nią rzeka Sucha Nida.
Obiekty i organizacje.
W Walerianach znajduje się kaplica księży Marianów pw. bł. Jerzego Matulewicza oraz szkoła podstawowa.
Od 1955 roku funkcjonuje ochotnicza straż pożarna.
Ludność.
Wieś liczy około 200 mieszkańców, jednak w ostatnich latach zauważa się tendencję imigracyjną ludności miejskiej do Walerian, które zachowują wiejski charakter przy jednoczesnym dobrym połączeniu drogowym i kolejowym z Żyrardowem i Skierniewicami, a także Warszawą i Łodzią.

</doc>
<doc id="385721" url="https://pl.wikipedia.org/wiki?curid=385721" title="Walerów">
Walerów

Walerów – wieś w Polsce położona w województwie mazowieckim, w powiecie sokołowskim, w gminie Sokołów Podlaski.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Jana Chrzciciela w Czerwonce Grochowskiej

</doc>
<doc id="385722" url="https://pl.wikipedia.org/wiki?curid=385722" title="Walew">
Walew

Walew – wieś w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
Historia.
Walew jest gniazdem rodowym Walewskich herbu Amadej.

</doc>
<doc id="385723" url="https://pl.wikipedia.org/wiki?curid=385723" title="Walga">
Walga

Walga (dawniej "Folwark Wolga") – wieś w Polsce położona w województwie wielkopolskim, w powiecie wrzesińskim, w gminie Pyzdry.
Wieś o rozproszonej zabudowie położona jest w zakolu Warty (z łaciny "walgus" oznacza "krzywonogi", co dało asumpt nazwie wsi). W pierwszej połowie XIX wieku miejscowość należała do dóbr Rataje. Mieszkało w niej wówczas tylko pięciu osadników (istniały wtedy dwa budynki murowane i jeden z drewna). Budynki drewniane nie zachowały się do dziś – stoją obecnie tylko 24 murowane. Wieś ma charakter rolniczy, a część mieszkańców zajmuje się wyplataniem koszyków z wikliny. Obszar miejscowości przynależy do Nadwarciańskiego Parku Krajobrazowego, charakteryzującego się bogatą przyrodą. Wyznakowano tu ścieżkę rowerową, prowadzącą do Chatki Ornitologa w Białobrzegu.
Na terenie wsi znajdują się pozostałości pyzdrskiego cmentarza żydowskiego z obeliskiem (w lasku zwanym "Białe Piaski"). Niedaleko stoi również pomnik "Zranionej sośnie", upamiętniający bitwę powstania styczniowego.
W latach 1975–1998 miejscowość administracyjnie należała do województwa konińskiego.

</doc>
<doc id="385725" url="https://pl.wikipedia.org/wiki?curid=385725" title="Henryk Skarżyński (lekarz)">
Henryk Skarżyński (lekarz)

Henryk Skarżyński (ur. 3 stycznia 1954 w Rosochatem Kościelnem) – polski lekarz otolaryngolog, audiolog i foniatra, twórca i dyrektor Instytutu Fizjologii i Patologii Słuchu oraz Światowego Centrum Słuchu w Kajetanach. Od roku 2011 Konsultant Krajowy w dziedzinie Otorynolaryngologii.
Życiorys.
Jako pierwszy w Polsce i Europie Środkowo-Wschodniej dokonał w 1992 roku operacji wszczepienia implantu ślimakowego przywracając słuch osobie głuchej i uruchomił stały program stosowania implantów słuchowych.
Jako pierwszy w świecie wykonał 12 lipca 2002 stworzoną przez siebie metodą PDCI (z ang. "partial deafness cochlear implantation") operację wszczepienia implantu ślimakowego w częściowej głuchocie (PDT, z ang. "partial deafness treatment") u osoby dorosłej, a następnie w roku 2004 u pierwszego w świecie dziecka, dając szansę na zdecydowaną poprawę jakości życia u tych chorych.
Jest autorem i współautorem ponad 1000 prac naukowych (w tym ok. 100 z listy filadelfijskiej i ok. 150 indeksowanych przez Medline) oraz około 2500 wystąpień naukowych, promotorem ponad 21 prac doktorskich i opiekunem 6 rozpraw habilitacyjnych oraz członkiem towarzystw naukowych o zasięgu światowym w obszarze medycyny dotyczącym otorynolaryngologii, audiologii, foniatrii i rehabilitacji.
W 2020 r. został członkiem korespondentem PAN.
Kariera naukowa i kliniczna.
Kariera naukowa:
Główne osiągnięcia naukowe, kliniczne i wdrożeniowe.
Główne osiągnięcia naukowe, kliniczne i wdrożeniowe:
W latach 1996–2012 autor i współautor ponad 100 różnych, nowych procedur klinicznych.
Główne osiągnięcia organizacyjne.
Główne osiągnięcia organizacyjne:
Z tytułu wynalazczości otrzymał kilkadziesiąt złotych i srebrnych medali oraz wyróżnień specjalnych na światowych salonach wynalazczości w Brukseli, Paryżu, Genewie, Waszyngtonie, Norymberdze, Seulu, Kuala Lumpur, Tajwanie, Sewastopolu, Moskwie i Casablance.
Jest autorem i współautorem 14 patentów na urządzenia i metody związane z techniką medyczną. Większość wynalazków zdobyła znaczące nagrody międzynarodowe. Systemy i urządzenia do badań przesiewowych słuchu, wzroku i mowy oraz urządzenie do korekcji wad wymowy, których jest współtwórcą, uzyskały szereg złotych medali i wyróżnień na światowych salonach wynalazczości w Brukseli, Genewie, Paryżu, Norymberdze, Waszyngtonie i innych miejscach na świecie. Ponadto jest współautorem kilkudziesięciu urządzeń, procedur i metod stosowanych w praktyce klinicznej, z których kilka jest przygotowanych jako zgłoszenia patentowe.

</doc>
<doc id="385726" url="https://pl.wikipedia.org/wiki?curid=385726" title="Walichnowy">
Walichnowy

Walichnowy – wieś w Polsce położona w województwie łódzkim, w powiecie wieruszowskim, w gminie Sokolniki.
W latach 1975–1998 miejscowość administracyjnie należała do województwa kaliskiego.
Historia.
Jak podaje „Liber beneficiorum” Jana Łaskiego (Gniezno 1880, t. II, s. 152), wieś nazywana była też Walknowy. Była gniazdem rodu Walknowskich albo Walichnowskich Wieruszów, bowiem z Wieruszowa rodzina ta się wywodziła. Kościół był tu zapewne już w XIV w., pierwsza o nim wzmianka pochodzi z drugiej połowy XV w. W 1723 r. Paweł Załuskowski, podczaszy kaliski, miejscowy dziedzic, wybudował nowy drewniany kościół w miejscu poprzedniego zniszczonego. Ten kościół był konsekrowany 11 listopada 1723 r. przez sufragana gnieźnieńskiego Franciszka Kraszkowskiego. Kościół ten spalił się w 1866 r., co spowodowało budowę nowego kościoła.
14 kwietnia 1863 roku podczas powstania styczniowego w okolicy wsi oddział powstańców miał stoczyć zwycięską potyczkę z Rosjanami i odpędzić nieprzyjaciela do Wielunia.
Komunikacja.
W Walichnowach, na węźle drogowym „Wieluń” krzyżują się dwie drogi krajowe:
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="385727" url="https://pl.wikipedia.org/wiki?curid=385727" title="Walidrogi">
Walidrogi

Walidrogi (dodatkowa nazwa w j. niem. Schulenburg) – wieś w Polsce położona w województwie opolskim, w powiecie opolskim, w gminie Tarnów Opolski. 
Od 1950 miejscowość administracyjnie należy do województwa opolskiego.
Historia.
Wieś założono w 1773 r. w okresie intensywnej kolonizacji pruskiej na Śląsku. Nazwę Schulenburg utworzono od nazwiska ówczesnego ministra von Schulenburg. W XIX w. nazwa brzmiała "Wieli drugy"; jak wskazuje zapis były to pierwotnie "Wielidrogi", tj. wielkie drogi, bo osada leżała nad starym traktem, obecnie szosą Opole – Strzelce Opolskie.
Budową osiedla kierował lustrator lasów Burich. Nowe domy budowano w roku założenia wsi, budowę stodół ukończono dopiero w 1778 r. Na miejsce w 1774r. przybyli pierwsi koloniści z Karniowa, Czech, Moraw i Norymbergii, wśród nich – kowal. W tym samym roku parafia Tarnów Opolski została powiększona o miejscowość Walidrogi, dzięki przekształceniu niegdyś ewangelickiego kościoła w Kościół Katolicki św. Krzysztofa.
W 1783 r. 20 budynków zamieszkiwało 112 mieszkańców, a liczba ta stopniowo ulegała zwiększeniu. W 1824 r. powstała katolicka szkoła. W roku 1930 zanotowano, że istniał warsztat kołodziejski, fabryka cementu, gotowalnia piwa, warsztat mechaniczno-naprawczy, restauracja, sklep z wyrobami tytoniowymi i napojami.

</doc>
<doc id="385728" url="https://pl.wikipedia.org/wiki?curid=385728" title="Waliły">
Waliły

Waliły – wieś w Polsce położona w województwie podlaskim, w powiecie białostockim, w gminie Gródek.
Prawosławni mieszkańcy wsi należą do parafii Narodzenia Najświętszej Marii Panny w Gródku, a wierni kościoła rzymskokatolickiego do parafii Najświętszego Serca Pana Jezusa w Gródku.
Opis.
W latach 1975–1998 miejscowość administracyjnie należała do województwa białostockiego.
Określana jako „Waliły Wieś” dla odróżnienia od dwóch innych miejscowości w pobliżu o tym samym pierwszym członie nazwy.
Miejsce pochodzenia malarza Leona Tarasewicza.
Pod koniec XIX wieku wyróżniano obszary Waliły „dobra” i Waliły „pustkowie” – pierwszy był własnością Ottona Jonasa, a drugie rodziny Remuszewskich.

</doc>
<doc id="385730" url="https://pl.wikipedia.org/wiki?curid=385730" title="Waliły-Stacja">
Waliły-Stacja

Waliły-Stacja – wieś w Polsce położona w województwie podlaskim, w powiecie białostockim, w gminie Gródek.
Opis.
Nazwa miejscowości: Waliły-Stacja stanowi wyróżnienie tej wsi od dwu innych, które również w gminie Gródek mają taką samą nazwę, dla odróżnienia jednak przyjęło się je nazywać (również oficjalnie) Waliły i Waliły-Dwór (dawniej: Waliły PGR).
Jak wskazuje drugi człon nazwy, w miejscowości znajduje się stacja kolejowa na trasie Białystok – Zubki Białostockie. 
Aktualnie na trasie obsługiwane są weekendowe przewozy pasażerskie z Białegostoku do Walił.
W latach 1975–1998 miejscowość administracyjnie należała do województwa białostockiego.
W pobliżu wsi znajduje się głaz narzutowy o obwodzie 19 m – największy w tej części Polski. W miejscowości znajduje się też siedziba Nadleśnictwa Waliły oraz wpisana do rejestru zabytków stara nadleśniczówka.
Prawosławni mieszkańcy wsi należą do parafii Narodzenia Najświętszej Marii Panny w Gródku, a wierni kościoła rzymskokatolickiego do parafii Najświętszego Serca Pana Jezusa w Gródku.
Przez Waliły-Stację ulicą Szosa Wschodnia przebiega droga krajowa nr 65.

</doc>
<doc id="385731" url="https://pl.wikipedia.org/wiki?curid=385731" title="Walinna">
Walinna

Walinna – wieś w Polsce położona w województwie lubelskim, w powiecie radzyńskim, w gminie Komarówka Podlaska.
Wierni Kościoła rzymskokatolickiego należą do parafii Najświętszego Serca Pana Jezusa w Komarówce Podlaskiej.
Wieś ekonomii brzeskiej w drugiej połowie XVII wieku. W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Komarówka Podlaska.
Historia.
Walinna dawniej także Walina, w wieku XIX wieś w powiecie radzyńskim, gminie Brzozowy Kąt, parafii Komarówka, około 1892 posiadała 60 domów i 418 mieszkańców gruntu 1286 mórg. Według spisu mieszkańców Królestwa Polskiego z 1827 roku było tu 49 domów i 331 mieszkańców należących do parafii Królówbród.

</doc>
<doc id="385732" url="https://pl.wikipedia.org/wiki?curid=385732" title="Waliny">
Waliny

Waliny – wieś w Polsce położona w województwie mazowieckim, w powiecie radomskim, w gminie Wolanów.
W latach 1975–1998 miejscowość administracyjnie należała do województwa radomskiego.
Przez wieś przebiega trasa drogi wojewódzkiej nr 733, znajduje się w niej stacja kolejowa Wolanów.
Wierni Kościoła rzymskokatolickiego należą do parafii św. Zofii w Młodocinie.

</doc>
<doc id="385733" url="https://pl.wikipedia.org/wiki?curid=385733" title="Waliszew Dworski">
Waliszew Dworski

Waliszew Dworski – wieś w Polsce położona w województwie łódzkim, w powiecie łowickim, w gminie Bielawy. W 2011 roku zamieszkiwało ją 101 osób.
W XIX wieku wieś ta należała do rodziny Mazarakich herbu Newlin z Popowa.
W latach 1975–1998 miejscowość administracyjnie należała do województwa skierniewickiego.

</doc>
<doc id="385734" url="https://pl.wikipedia.org/wiki?curid=385734" title="Waliszewice">
Waliszewice

Waliszewice – wieś w Polsce położona w województwie łódzkim, w powiecie sieradzkim, w gminie Goszczanów.
W latach 1975–1998 miejscowość administracyjnie należała do województwa sieradzkiego.

</doc>
<doc id="385735" url="https://pl.wikipedia.org/wiki?curid=385735" title="Waliszewo (województwo wielkopolskie)">
Waliszewo (województwo wielkopolskie)

Waliszewo – wieś w Polsce położona w województwie wielkopolskim, w powiecie gnieźnieńskim, w gminie Kłecko. We wsi znajduje się drewniany kościół św. Katarzyny z 1759.
Wieś duchowna, własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.

</doc>
<doc id="385736" url="https://pl.wikipedia.org/wiki?curid=385736" title="Walkowice">
Walkowice

Walkowice (niem. "Walkowitz") – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
Wieś szlachecka Walkowicze położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
Walkowice posiadają bardzo długą metrykę, bowiem w źródłach wzmiankowano już o nich w XII wieku. Pewnym jednak jest, że początki wczesnośredniowiecznego osadnictwa na tym terenie sięgają znacznie wcześniejszego okresu niż wiek XII. Od momentu pojawienia się w źródłach pisanych były częścią klucza czarnkowskiego. W dokumencie datowanym na lata 1102/1202, król Polski nadaje Mikołajowi wojewodzie kaliskiemu gród Czarnków, z prawem użytkowania lasów Vytrin i Sluhawy, oraz dziedziny Gębice, Walkowice. Natomiast Kazimierz Wielki w roku 1343 dał komesowi Sędziwojowi z Czarnkowa miasto Czarnków wraz z kmieciami zamieszkałymi pod miastem w osadzie Kissy i z wsiami Gębice i Walkowice. Przez cały XV i XVI wiek należały Walkowice do klucza czarnkowskiego. Pełny skład klucza znamy z roku 1486, prawdopodobnie jednak już przed 1466 r. miał on ten sam zasięg: miasto Czarnków z rybakami zamieszkałymi pod zamkiem, 1 wsi Gulcz, wsie Połajewo, Boruszyn, Młynkowo, Śmieszkowo, Białężyn, Brzeźno, Sarbia, Kruszewo, Walkowice i Prosna. Niewielką osadę Walkowice, która składała się z trzech dymów, zamieszkiwali naroczniacy, którzy właścicielowi ziemi dostarczali daniny rocznej – zwanej narocznik. Zajmowali się oni chowem bydła i nierogacizny w lasach, łowieniem ryb w rzece oraz bardzo dochodowym bartnictwem.Kolejnymi właścicielami wioski byli Swinarsy, również właściciele Kruszewa. Później majątek ten administrowany był przez rodzinę Potulickich. Na początku XIX wieku na ziemiach zaboru pruskiego zniesiony zostaje system poddańczy. Na mocy edyktu królewskiego uwłaszczeni chłopi zaczynają nabywać ziemie i zakładać własne gospodarstwa. Rozszerzyła się zabudowa wsi w kierunku rzeki Noteć. Około roku 1820 mieszkańcy wybudowali pierwszą własną szkołę.
W okresie międzywojennym w miejscowości stacjonowała placówka Straży Granicznej I linii „Walkowice”.

</doc>
<doc id="385737" url="https://pl.wikipedia.org/wiki?curid=385737" title="Walków">
Walków

Walków – wieś w Polsce położona w województwie łódzkim, w powiecie wieluńskim, w gminie Osjaków, nad rzeką Wartą.
W latach 1975–1998 miejscowość administracyjnie należała do województwa sieradzkiego. Na terenie wsi Walków przez wiele lat prowadzone były prace wykopaliskowe przez Muzeum Ziemi Wieluńskiej.

</doc>
<doc id="385738" url="https://pl.wikipedia.org/wiki?curid=385738" title="Walne">
Walne

Walne – wieś w Polsce położona w województwie podlaskim, w powiecie augustowskim, w gminie Nowinka.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Historia.
Według spisu powszechnego z 30 września 1921 r. w Walnem w 23 budynkach mieszkalnych mieszkało 185 osób. 172 osoby były wyznania rzymskokatolickiego, a 13 innego. Wszyscy mieszkańcy zadeklarowali narodowość polską.

</doc>
<doc id="385739" url="https://pl.wikipedia.org/wiki?curid=385739" title="Walochy-Mońki">
Walochy-Mońki

Walochy-Mońki – wieś w Polsce położona w województwie podlaskim, w powiecie zambrowskim, w gminie Rutki.
Wierni kościoła rzymskokatolickiego należą do parafii św. Anny w Rutkach-Kossakach.
Historia.
W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Rutki.
Według Powszechnego Spisu Ludności z 1921 roku wieś zamieszkiwało 41 osób w 6 budynkach mieszkalnych. Miejscowość należała do parafii rzymskokatolickiej w Rutkach. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Rutkach-Kossakach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="385740" url="https://pl.wikipedia.org/wiki?curid=385740" title="Walowa Góra">
Walowa Góra

Walowa Góra – wieś w Polsce położona w województwie małopolskim, w powiecie limanowskim, w gminie Limanowa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="385741" url="https://pl.wikipedia.org/wiki?curid=385741" title="Wałdowo Królewskie">
Wałdowo Królewskie

Wałdowo Królewskie – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość administracyjnie należała do województwa bydgoskiego.
Położenie.
Miejscowość położona jest na historycznej Ziemi Chełmińskiej, rozlokowana na wysoczyźnie morenowej należącej do Pojezierza Chełmińskiego. Z uwagi na rozległy i pofałdowany teren rozróżnia się Wałdowo Królewskie Górne (na północy) i Dolne (na południu). 
Nazwa.
Miejscowość występowała w dokumentach pod nazwami: 
Charakterystyka.
Demografia.
Według Narodowego Spisu Powszechnego (III 2011 r.) Wałdowo Królewskie liczyło 516 mieszkańców. Jest szóstą co do wielkości miejscowością gminy Dąbrowa Chełmińska.
Komunikacja.
Wieś położona jest 23,5 km od centrum Bydgoszczy. Liczne drogi prowadzą do: Dąbrowy Chełmińskiej (odległość 4,8 km), Boluminka (2,2 km), Bolumina (2,7 km), Czarnowa (14,2 km), Nowego Dworu (3,6 km) oraz nowo powstała droga asfaltowa ze szlakiem rowerowym do Ostromecka (5 km).
Przyroda i rekreacja.
Wałdowo Królewskie od północy i południa otoczone jest kompleksem leśnym o urozmaiconym drzewostanie. Przez Wałdowo dolne przebiega szlak rowerowy Bydgoszcz-Toruń.
Dawne cmentarze.
Znajduje się tutaj niewielki (pow. 0,12 ha), zadbany i ogrodzony cmentarz ewangelicki, założony w XIX wieku.
Historia.
Najstarsze wiadomości o Wałdowie Królewskim pochodzą z 1279 roku, kiedy władał nim zamożny rycerz, posiadający również okoliczne wsie. W 1418 roku wieś znajdowała się pod zarządem administracyjnym krzyżackiej prokuratorii Pień. Powierzchnia pól uprawnych wynosiła 13 łanów. W 1472 roku król Kazimierz IV Jagiellończyk zapisał Adamowi Ostromeckiemu pewną kwotę od wsi Wałdowo (okręg unisławski). W XVI w. majętności w Wałdowie Królewskim nabył na własność szlachcic Ambroży Wałdowski. W 1570 posiadał on tu i w Boluminku 2 łany i 6 zagród. W 1610 roku dobra wsi Wałdowo nabyły siostry benedyktynki dla ich klasztoru w Chełmnie za 4400 złotych polskich (w tym czasie dzięki posagowi ksieni Magdaleny Mortęskiej, benedyktynki nabyły również m.in. Pień, Janowo, cześć Czarża i Czemlewo).
W XIX wieku wieś zajmowała obszar 264 ha, w tym 211 ha gruntów ornych, 4 ha łąk i 7 ha lasu. W I połowie XIX w. w ramach pruskiej ustawy uwłaszczeniowej dokonano przejęcia dóbr klasztoru benedyktynek, oraz parcelacji gruntów na rzecz chłopów oraz nowych osadników-kolonistów, głównie Niemców. Ewangelicy należeli do parafii ewangelickiej w Ostromecku, a katolicy do parafii w Boluminku. We wsi była karczma, wiatrak, kilku rzemieślników. W 1885 we wsi było 39 domów mieszkalnych, oraz 69 tzw. dymów. Zaludnienie wynosiło 340 osób, w tym 169 katolików i 171 ewangelików. Na miejscu znajdowała się szkoła ewangelicka, natomiast dzieci katolickie uczęszczały do szkoły w Boluminku. 
W okresie międzywojennym w Wałdowie Królewskim funkcjonowała czteroklasowa szkoła elementarna, która dawała możliwość zdobycia wykształcenia podstawowego, lecz uniemożliwiała dostęp do szkół wyższego typu. Wzrastało rozdrobnienie gospodarstw, których w 1938 roku było 94. 
Urodził się tu Franciszek Ksawery Hanelt – ksiądz, proboszcz w parafii farnej w Bydgoszczy (1945-1966), kanonik honorowy. 
Izbice.
W skład wsi wchodzi dawna wieś i folwark Izbice, od XVI w. należąca do majątku ostromeckiego. Na początku XIX wieku w folwarku pracowało 40 osób, a w części wiejskiej mieszkało 141 osób. Po uchwaleniu pruskiej ustawy uwłaszczeniowej w 1823 roku, chłopi z Izbic przez 17 lat prowadzili spór sądowy z właścicielem Ostromecka Jakubem Marcinem Schoenbornem, który zamierzał zamienić ich w służbę folwarczną. Wyrok sądowy z 5 lipca 1840 roku pozbawił chłopów prawa do ziemi. Odebrane im grunty włączono do folwarku w Nowym Dworze oraz zaprzestano używać nazwy Izbice. W latach 20. XX w. właściciel Ostromecka Joachim von Avensleben rozparcelował resztę gruntów z Izbic na rzecz polskich gospodarzy. Obecnie stanowią one część Wałdowa Królewskiego.

</doc>
<doc id="385742" url="https://pl.wikipedia.org/wiki?curid=385742" title="Wałdowo Szlacheckie">
Wałdowo Szlacheckie

Wałdowo Szlacheckie – wieś w Polsce położona w województwie kujawsko-pomorskim, w powiecie grudziądzkim, w gminie Grudziądz.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 654 mieszkańców. Jest czwartą co do wielkości miejscowością gminy Grudziądz.
Krótki opis.
Znajduje się w odległości 12 km na południe od centrum miasta Grudziądz. Obecnie coraz więcej Grudziądzan buduje swoje domy w Wałdowie, co wpływa na dodatnie saldo migracji. We wsi znajduje się przystanek kolejowy oraz rozbudowana w 2018 roku szkoła podstawowa z oddziałami przedszkolnymi. We wsi znajduje się również park wiejski z podniebnym centrum kultury, świetlica wiejska, kaplica i dwa sklepy spożywczo-przemysłowe.
W grudniu 2020 rozpoczęto budowę pierwszego w gminie supermarketu Dino.
Połączenia komunikacyjne.
Komunikację do wsi zapewnia linia autobusowa G9 organizowana w ramach Gminnej Komunikacji Publicznej obsługiwana przez Arrivę. Ten sam przewoźnik zapewnia połączenie kolejowe na linii kolejowej 207 (Toruń Wschodni – Malbork) do Torunia, Grudziądza, Bydgoszczy oraz Chełmży.

</doc>
<doc id="385743" url="https://pl.wikipedia.org/wiki?curid=385743" title="Wałdyki">
Wałdyki

Wałdyki – wieś w Polsce położona w województwie warmińsko-mazurskim, w powiecie iławskim, w gminie Lubawa.
Na przełomie XVI i XVII wieku należały do dóbr stołowych biskupów chełmińskich. W okresie międzywojennym stacjonowała tu placówka Straży Celnej „Wałdyki”.
W latach 1975–1998 miejscowość administracyjnie należała do województwa olsztyńskiego.

</doc>
<doc id="385744" url="https://pl.wikipedia.org/wiki?curid=385744" title="Wałki (wieś)">
Wałki (wieś)

Wałki – wieś w Polsce położona w województwie podlaskim, w powiecie siemiatyckim, w gminie Milejczyce.
W latach 1975–1998 miejscowość administracyjnie należała do województwa białostockiego.
Wałki są wsią typowo rolniczą, opartą na hodowli krów mlecznych. Wielkość gospodarstw wynosi 5–15 ha na glebach IV–VI klasy.
W miejscowości znajduje się budynek dawnej szkoły podstawowej oraz zbudowana w latach 80. i poświęcona w 1992 roku kaplica podlegająca Parafii Matki Bożej Bolesnej w Osmoli.

</doc>
<doc id="385745" url="https://pl.wikipedia.org/wiki?curid=385745" title="Wałkonowy Dolne">
Wałkonowy Dolne

Wałkonowy Dolne – wieś w Polsce położona w województwie świętokrzyskim, w powiecie włoszczowskim, w gminie Secemin.
W latach 1975–1998 miejscowość administracyjnie należała do województwa częstochowskiego.

</doc>
<doc id="385746" url="https://pl.wikipedia.org/wiki?curid=385746" title="Wałkonowy Górne">
Wałkonowy Górne

Wałkonowy Górne – wieś w Polsce położona w województwie świętokrzyskim, w powiecie włoszczowskim, w gminie Secemin.
W latach 1975–1998 miejscowość administracyjnie należała do województwa częstochowskiego.

</doc>
<doc id="385747" url="https://pl.wikipedia.org/wiki?curid=385747" title="Wałkowa">
Wałkowa

Wałkowa – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczyła 47 mieszkańców. Jest najmniejszą miejscowością gminy Milicz.

</doc>
<doc id="385748" url="https://pl.wikipedia.org/wiki?curid=385748" title="Wałkowiska">
Wałkowiska

Wałkowiska – wieś kociewska w Polsce położona w województwie kujawsko-pomorskim, w powiecie świeckim, w gminie Osie na wschód od Wdy.
W latach 1975–1998 miejscowość administracyjnie należała do województwa bydgoskiego.

</doc>
<doc id="385749" url="https://pl.wikipedia.org/wiki?curid=385749" title="Wałków">
Wałków

Wałków – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Wałków należał do okręgu koźmińskiego tego powiatu i stanowił część majątku Obra, którego właścicielem był wówczas Szmolke. Według spisu urzędowego z 1837 roku wieś liczyła 327 mieszkańców, którzy zamieszkiwali 39 dymów (domostw).
W latach 1975–1998 miejscowość administracyjnie należała do województwa kaliskiego.
Przez miejscowość przepływa Lubieszka, niewielka rzeka dorzecza Warty, lewy dopływ Lutyni.
Wieś jest siedzibą parafii Narodzenia Najświętszej Maryi Panny, należącej do dekanatu Dobrzyca w diecezji kaliskiej.

</doc>
<doc id="385750" url="https://pl.wikipedia.org/wiki?curid=385750" title="Wał-Ruda">
Wał-Ruda

Wał-Ruda – wieś w Polsce położona w województwie małopolskim, w powiecie tarnowskim, w gminie Radłów.
W latach 1975–1998 miejscowość administracyjnie należała do województwa tarnowskiego.
W Wał-Rudzie 2 sierpnia 1898 roku urodziła się Karolina Kózkówna, późniejsza błogosławiona. We wsi koło budynku byłej Szkoły Podstawowej im. bł. Karoliny (obecnie Zakładu Opiekuńczo-Leczniczego Nurs-Klinik) znajduje się cmentarz wojenny nr 261 ze szczątkami poległych w czasie I wojny światowej. 
W lipcu 1944 w pobliżu wsi przeprowadzono akcję Most III.
We wsi znajduje się Dom Kultury, w którym mieści się siedziba tutejszej Ochotniczej Straży Pożarnej oraz filia Gminnej Biblioteki Publicznej w Radłowie. Przez wieś przebiega droga wojewódzka nr 964. W skład wsi wchodzi kilka przysiółków.

</doc>
<doc id="385751" url="https://pl.wikipedia.org/wiki?curid=385751" title="Wałsnów (województwo mazowieckie)">
Wałsnów (województwo mazowieckie)

Wałsnów – wieś w Polsce położona w województwie mazowieckim, w powiecie szydłowieckim, w gminie Orońsko. Leży przy DK7.
Prywatna wieś szlachecka "Wełsnów", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Mikołaja w Wysokiej.

</doc>
<doc id="385752" url="https://pl.wikipedia.org/wiki?curid=385752" title="Wały A">
Wały A

Wały A – wieś w Polsce położona w województwie łódzkim, w powiecie kutnowskim, w gminie Krzyżanów.
W latach 1975–1998 miejscowość administracyjnie należała do województwa płockiego.
Wskazówka – występuje również wariant nazewniczy Wały Górne.

</doc>
<doc id="385753" url="https://pl.wikipedia.org/wiki?curid=385753" title="Wały B">
Wały B

Wały B – wieś w Polsce położona w województwie łódzkim, w powiecie kutnowskim, w gminie Krzyżanów przy drodze wojewódzkiej nr 702.
W latach 1975–1998 miejscowość administracyjnie należała do województwa płockiego.

</doc>
<doc id="385755" url="https://pl.wikipedia.org/wiki?curid=385755" title="Wałycz">
Wałycz

Wałycz – wieś w Polsce położona w województwie kujawsko-pomorskim, w powiecie wąbrzeskim, w gminie Ryńsk. Siedziba sołectwa.
Według podziału administracyjnego Polski obowiązującego w latach 1975–1998, miejscowość należała do województwa toruńskiego. Według Narodowego Spisu Powszechnego (III 2011 r.) liczyła 979 mieszkańców. Jest największą miejscowością gminy Ryńsk.
Historia.
Pierwsze wzmianki o miejscowości pochodzą z 1312 roku. W 1338 wieś miała rozszerzone przywileje. Według dokumentu z 1414 roku Wałycz uległ zniszczeniu. Z kolei dokument z 1550 roku wymienia miejscowość jako wieś królewską, dzierżawioną przez Marcina Dulskiego. Od roku 1787 była to własność Dietricha Stach von Golssheim, a następnie Józefy Jeżewskiej ze Zboińskich. Na początku XIX wieku tutejszy majątek stał się własnością rodziny Działowskich, a od 1884 roku Gajewskich. Od roku 1902 właścicielem majątku w Wałyczu był Chełmicki, a od 1921 Aleksander Dąmbski.
Zabytki.
W Wałyczu znajduje się eklektyczny dwór murowany z drugiej połowy XIX wieku (według innych źródeł z XVIII wieku), rozbudowany na początku XX wieku, oraz otaczający go park. W skład zespołu pałacowo-parkowego wchodzą też zabudowania gospodarcze. W pałacu w latach 1871–1873 przebywał Wojciech Kętrzyński. Zespół pałacowo-parkowy obecnie jest własnością Skarbu Państwa, w 1987 roku został wyremontowany. W XIX-wiecznym parku znajdują się mające ponad 100 lat drzewa należące do 15 gatunków oraz staw.
We wsi znajduje się także niewykorzystywany już cmentarz ewangelicki.

</doc>
<doc id="385756" url="https://pl.wikipedia.org/wiki?curid=385756" title="Wałyczyk">
Wałyczyk

Wałyczyk – wieś w Polsce położona w województwie kujawsko-pomorskim, w powiecie wąbrzeskim, w gminie Ryńsk. Siedziba sołectwa.
Według podziału administracyjnego Polski obowiązującego w latach 1975–1998, miejscowość należała do województwa toruńskiego. Według Narodowego Spisu Powszechnego (III 2011 r.) liczyła 183 mieszkańców. Jest dziewiętnastą co do wielkości miejscowością gminy Ryńsk.

</doc>
<doc id="385757" url="https://pl.wikipedia.org/wiki?curid=385757" title="Wampierzów">
Wampierzów

Wampierzów – wieś w Polsce, położona w województwie podkarpackim, w powiecie mieleckim, w gminie Wadowice Górne.
W latach 1975–1998 miejscowość administracyjnie należała do województwa tarnowskiego.
W Wampierzowie znajduje się kaplica pw. Świętego Wojciecha, która jest kościołem filialnym parafii pw. św. Anny w Wadowicach Górnych
Wampierzów jest miejscowością rodzinną Wojciecha Ziemby (1941-2021), arcybiskupa seniora archidiecezji warmińskiej.

</doc>
<doc id="385758" url="https://pl.wikipedia.org/wiki?curid=385758" title="Wanacja">
Wanacja

Wanacja – wieś w Polsce położona w województwie podlaskim, w powiecie kolneńskim, w gminie Turośl.
Wanacja położona jest w Puszczy Zielonej, w środkowej części Równiny Kurpiowskiej.
Wierni kościoła rzymskokatolickiego należą do parafii Parafia św. Jana Chrzciciela w Turośli.
Historia.
Wieś powstała w XVII wieku i należała do woj. mazowieckiego. Za czasów Księstwa Warszawskiego wieś należała do woj. augustowskiego. 
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 218 osoby w 38 budynkach mieszkalnych. Miejscowość należała do parafii rzymskokatolickiej w m. Turośl. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość administracyjnie należała do województwa łomżyńskiego. 

</doc>
<doc id="385759" url="https://pl.wikipedia.org/wiki?curid=385759" title="Wanaty">
Wanaty

Wanaty – wieś w Polsce położona w województwie śląskim, w powiecie częstochowskim, w gminie Kamienica Polska.
W latach 1975–1998 miejscowość administracyjnie należała do województwa częstochowskiego.
Etymologia nazwy.
Nazwa wsi wywodzi się od określenia miejsca położonego na mokradłach, bagnach (czes. "banatky", węg. "banat") Takie warunki środowiskowe były typowe od strony Zawady i Kamieniczki. Przez Wanaty płynie potok Buczydło, mający swój początek pod Górą Łysiecką, który w czasie wiosennych roztopów znacznie zwiększa swoją objętość.
Historia.
Pierwsza wzmianka o wsi w dokumentach parafii w Poczesnej pochodzi z 1662 roku.
W 1782 we wsi było tylko 10 chałup, w 1791 było ich 16. W 1791 Wanaty liczyły 83 mieszkańców (42 mężczyzn i 41 kobiet). W spisie z 1789 wymienione były następujące rodziny: Szymczykowie, Grucowie, Czerwikowie, Drozdowie, Golisowie, Churasowie, Noconiowie. Z akt parafialnych pobliskiej Poczesnej wynika, że najstarsze rodziny: Foxów, Grzybów, Golisów i Noconiów, osiedliły się we wsi już z początkiem XVIII wieku. W 1827 wieś miała 22 domy, w których mieszkało 147 osób. Domy były rozrzucone pomiędzy miejscem zwanym Miklosie, Karoliną, Wanatami pierwszymi (przy drodze z Częstochowy do Romanowa), a także bliżej Kamieniczki. Są też części wsi zwane "Krzaki", "Piaski" i "Pustkowie". Ta rozległość osady spowodowała powstanie powiedzenia: "zaginął jak dziad na Wanatach". Gleby wokół Wanat były niezbyt urodzajne, piaszczyste, w części podmokłe. 
W Królestwie Polskim wieś wchodziła w skład dóbr rządowych ekonomii Poczesna, jednej z pięciu w regionie częstochowskim. W 1854 roku miała powierzchnię 648 mórg. 
W latach 1954-1961 wieś była siedzibą gromady, następnie do 1973 wchodziła w obszar gromady Kamienica Polska. 
Parafia rzymskokatolicka.
W Wanatach znajduje się rzymskokatolicka parafia bł. Karoliny Kózkówny i kościół pod tym samym wezwaniem. 
Ochotnicza Straż Pożarna.
Wieś Wanaty posiada własną jednostkę Ochotniczej Straży Pożarnej. Została założona w 1951 roku przez 17 strażaków.

</doc>
<doc id="385760" url="https://pl.wikipedia.org/wiki?curid=385760" title="Wancerzów">
Wancerzów

Wancerzów – wieś w Polsce położona w województwie śląskim, w powiecie częstochowskim, w gminie Mstów. Bezpośrednio graniczy z gminnym Mstowem.
Do 1952 roku miejscowość była siedzibą gminy Wancerzów. W latach 1975–1998 miejscowość administracyjnie należała do województwa częstochowskiego.
Na terenie miejscowości znajduje się pochodzący z przełomu XIV i XV wieku klasztor kanoników regularnych. Na południe od miejscowości przepływa Warta.
Z Wancerzowa pochodzi Janusz Maciej Hereźniak (ur. 1935), polski biolog, botanik (zm. 2016)

</doc>
<doc id="385761" url="https://pl.wikipedia.org/wiki?curid=385761" title="Wandajny">
Wandajny

Wandajny (prus. "Wandein", niem. "Wendehnen") – osada w Polsce położona w województwie warmińsko-mazurskim, w powiecie kętrzyńskim, w gminie Korsze. W latach 1975–1998 miejscowość administracyjnie należała do województwa olsztyńskiego.
Historia.
Wieś została założona w połowie XIV w. i wówczas nazywała się "Wandein". W II połowie XVII w. dobra te przejęła rodzina von der Groebenów, a po śmierci ostatniego z nich wieś przeszła w ręce Wilhelma Ludwika z Łankiejm. Po śmierci Wilhelma stała się własnością wspólną fundacji rodzinnej van der Groebenów. Wandajny dzierżawił von Dargitz, który zbudował tu sobie siedzibę dworską. Już wtedy było tu 12 domów, a w 1820 r. - 16 domostw i 114 mieszkańców. W 1848 r. zmarł ostatni dzierżawca majątku Heinrich Alexander Rudolf Eduard von Dargitz. 
W 1928 r. wieś liczyła 236 mieszkańców i istniała jednoklasowa szkoła. 
Po II wojnie światowej wojnie folwark stał się własnością państwa i zostało utworzone Państwowe Gospodarstwo Rolne. W 1993 r. wzniesiono kaplicę (podległa parafii w Łankiejmach)

</doc>
<doc id="385762" url="https://pl.wikipedia.org/wiki?curid=385762" title="Wandolin">
Wandolin

Wandolin – przysiółek w Polsce położony w województwie mazowieckim, w powiecie przasnyskim, w gminie Przasnysz.
Miejscowość wchodzi w skład sołectwa Zawadki. W latach 1975–1998 miejscowość administracyjnie należała do województwa ostrołęckiego. Wierni Kościoła rzymskokatolickiego należą do parafii Chrystusa Zbawiciela w Przasnyszu.
W 1880 Wandomin Płocharka, folwark zamieszkany przez szlachtę. W 1891 nazwa wymiennie z Płocharka, miał 3 domy, 30 mieszkańców i 299 mórg. W 1915 całkowicie zniszczony. Odbudowany jako osada 1930 roku, miał trzy zagrody. 
Urodził się tu Ludwik Czyżewski (1892–1985) – pułkownik piechoty Wojska Polskiego. 

</doc>
<doc id="385763" url="https://pl.wikipedia.org/wiki?curid=385763" title="Wandopol">
Wandopol

Wandopol – wieś w Polsce położona w województwie lubelskim, w powiecie bialskim, w gminie Konstantynów.
Wierni Kościoła rzymskokatolickiego należą do parafii św. Elżbiety Węgierskiej w Konstantynowie.
W latach 1975–1998 miejscowość administracyjnie należała do województwa bialskopodlaskiego.
Historia.
W wieku XIX folwark w dobrach konstantynowskich, w roku 1877 wydzielony z dóbr. W 1885 było tu 2 domy i 18 mieszkańców.
Nazwę Wandopol nosił również awuls w dobrach Rudzieniec - księżnej Marii Czetwertyńskiej położony w gminie Jabłoń, parafii Gęś

</doc>
<doc id="385764" url="https://pl.wikipedia.org/wiki?curid=385764" title="Wandowo (powiat kwidzyński)">
Wandowo (powiat kwidzyński)

Wandowo – wieś w Polsce położona w województwie pomorskim, w powiecie kwidzyńskim, w gminie Gardeja.
W latach 1945-1954 i 1973-1976 miejscowość była siedzibą gminy Wandowo. W latach 1975–1998 administracyjnie należała do województwa elbląskiego.
We wsi znajduje się Gimnazjum im. Tadeusza Kościuszki.

</doc>
<doc id="385765" url="https://pl.wikipedia.org/wiki?curid=385765" title="Wandów (województwo lubelskie)">
Wandów (województwo lubelskie)

Wandów – wieś w Polsce położona w województwie lubelskim, w powiecie łukowskim, w gminie Wola Mysłowska.
W latach 1975–1998 miejscowość administracyjnie należała do województwa siedleckiego.
Wandów jest siedzibą rzymskokatolickiej parafii św. Antoniego Padewskiego.

</doc>
<doc id="385766" url="https://pl.wikipedia.org/wiki?curid=385766" title="Wandynowo">
Wandynowo

Wandynowo – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka (zobacz BIP).
Demografia.
Według Narodowego Spisu Powszechnego (III 2011 r.) liczyła 97 mieszkańców. Jest siedemnastą co do wielkości miejscowością gminy Bytoń.

</doc>
<doc id="385767" url="https://pl.wikipedia.org/wiki?curid=385767" title="Wandynów">
Wandynów

Wandynów – wieś w Polsce położona w województwie wielkopolskim, w powiecie kolskim, w gminie Koło.
W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona 7 km na północny wschód od Koła przy lokalnej drodze z Wrzący Wielkiej do Kiełczewa Górnego.
Zobacz też.
Wandynowo 

</doc>
<doc id="385768" url="https://pl.wikipedia.org/wiki?curid=385768" title="Wanguty">
Wanguty

Wanguty (niem. "Wangotten") – wieś w Polsce położona w województwie warmińsko-mazurskim, w powiecie kętrzyńskim, w gminie Reszel.
W latach 1975–1998 miejscowość administracyjnie należała do województwa olsztyńskiego.
Historia.
Obok wsi znajduje się pruskie grodzisko zwane "Górą Hunów".
Wanguty wymieniane są w roku 1435 jako majątek na prawie pruskim.
W roku 1913 właścicielem majątku ziemskiego o powierzchni ogólnej 309 ha był Oskar Werner. Później własność Carla Friese.
Z dawnego założenia zachowały się resztki parku i dwór. Dwór składa się z części osiemnastowiecznej oraz dobudowaną częścią w połowie XIX w. Całość usytuowana jest na planie prostokąta. Starsza część budowli ma parter przykryte dachem mansardowym, dobudowana później część dworu ma parter przykryty dachem naczółkowym. Od frontu budowli dwukondygnacyjny ryzalit, poprzedzony gankiem unoszącym duży taras.
Dwór jest własnością prywatną.

</doc>
<doc id="385769" url="https://pl.wikipedia.org/wiki?curid=385769" title="Wanikajmy">
Wanikajmy

Wanikajmy (Wonikajmy, Iwonki, niem. "Woninkeim") – kolonia w Polsce położona w województwie warmińsko-mazurskim, w powiecie bartoszyckim, w gminie Sępopol. W latach 1975–1998 miejscowość administracyjnie należała do województwa olsztyńskiego.
W 1978 r. były tu dwa indywidualne gospodarstwa rolne, gospodarujące na 30 ha. W 1983 r. w osadzie był jeden dom z 13 mieszkańcami.

</doc>
<doc id="385770" url="https://pl.wikipedia.org/wiki?curid=385770" title="Waniorowo">
Waniorowo

Waniorowo – wieś sołecka w Polsce położona w województwie zachodniopomorskim, w powiecie gryfickim, w gminie Gryfice.
W Waniorowie znajduje się Młodzieżowy Ośrodek Socjoterapii.
Znajduje się tu pałac wybudowany w 1858 r., stylem pałac nawiązuje do neorenesansowych pałacyków z tego okresu. Neorenesansowy charakter pałacu przejawia się głównie w elewacji budynku, posiada on jednak wyraźne elementy neobarokowe.
Rys historyczny.
W minionych wiekach wieś była własnością różnych rodów, a mianowicie: de Lode (Łodziów), de Troye, von Mellin. Nazwa wsi pojawiła się po raz pierwszy w dokumencie z 1316 r., gdzie wymieniony został jako właściciel Gerhard von Vahnerow, a w 1628 r. Wilhelm von Mellin. Na mapie Lubinusa z 1618 r. wieś zaznaczono jako Vanrow. W okresie późniejszym Waniorowo stanowiło własność rodu von Thaddenów.
W 1855 r. Gerhard von Thadden wybudował tutaj pałac w stylu neoklasycystycznym według planów Knoblancka radcy budowlanego z Berlina oraz założył piękny park. Bywał w nim między innymi kanclerz Rzeszy Otto von Bosmarck, zaprzyjaźniony z von Thaddenami. Pałac postawiono na rozległej polanie osłoniętej nieregularnymi kępami drzew. Do roku 1945 majątek w Waniorowie należał do Reinholda von Thaddena z Trzygłowa, dobra liczyły 435 ha gruntów. Po II wojnie światowej dobra weszły w skład Państwowych Nieruchomości Ziemskich. W latach 50. pałac wraz z parkiem przejęły Zakłady Graficzne w Szczecinie – na ośrodek kolonijny. Przypuszczalnie wówczas wykonano remont pałacu likwidując dachy dwuspadowe i wieżę. Pałac otrzymał regularna dwukondygnacyjną bryłę, przykrytą stropodachem. W 1967 pałac został przekazany Wydziałowi Oświaty Prezydium Powiatowej Rady Narodowej w Gryficach. W latach 1967-1972 wykonano remont pałacu i jego adaptację na internat. Kolejne prace budowlane ostatecznie usunęły z budowli istniejącą jeszcze substancję zabytkową, ale nie wpłynęły na poprawę stanu technicznego.
Obecnie pałac i park należą do Ośrodka Szkolno-Wychowawczego w Waniorowie.
W latach 1975–1998 miejscowość administracyjnie należała do województwa szczecińskiego.

</doc>
<doc id="385771" url="https://pl.wikipedia.org/wiki?curid=385771" title="Wańkowa">
Wańkowa

Wańkowa (w latach 1977–1981 Jankowa) – wieś w Polsce położona w województwie podkarpackim, w powiecie leskim, w gminie Olszanica. Leży w dolinie potoku Wańkówki.
Historia.
Do XVIII wieku na wzgórzu w północno-zachodniej części wsi istniała tu niewielka fortyfikacja, o kształcie trapezu z czterema bastionami w narożach.
W połowie XIX wieku właścicielem posiadłości tabularnej Wańkowa z Kleofasówką był Maksymilian Zatorski. Pod koniec XIX wieku właścicielem tabularnym dóbr we wsi był Jakub Wiktor, a jego spadkobiercą została córka Maria Rozwadowska.
Wańkowa jest jednym z najstarszych ośrodków górnictwa naftowego na świecie, rafineria oraz kopalnie ropy naftowej istniały tu przed 1884, rafineria obsługiwała m.in. kopalnie ropy naftowej w Ropience i Łodynie.
Przed 1939 dyrektorem kopalń nafty w Wańkowej był inż. August Kolb.
W końcu lipcu 1944 roku bojówka UPA dokonała pierwszych zbrodni na Polakach .
W Wańkowej urodzili się Krzysztof Zamorski, Bronisław Bikowski, Mirosława Nykiel.
W latach 1975–1998 miejscowość administracyjnie należała do województwa krośnieńskiego.
Miejscowość jest siedzibą parafii rzymskokatolickiej Matki Bożej Różańcowej należącej do dekanatu Ustrzyki Dolne w archidiecezji przemyskiej.

</doc>
<doc id="385772" url="https://pl.wikipedia.org/wiki?curid=385772" title="Wańtuchy">
Wańtuchy

Wańtuchy – wieś w Polsce położona w województwie mazowieckim, w powiecie sokołowskim, w gminie Bielany.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="385773" url="https://pl.wikipedia.org/wiki?curid=385773" title="Wapienno">
Wapienno

Wapienno – osada w Polsce położona w województwie kujawsko-pomorskim, w powiecie żnińskim, w gminie Barcin, na trasie linii kolejowej Inowrocław – Pakość – Barcin – Żnin. Wieś jest częścią składową sołectwa Krotoszyn.
W latach 1975–1998 miejscowość administracyjnie należała do województwa bydgoskiego.

</doc>
<doc id="385774" url="https://pl.wikipedia.org/wiki?curid=385774" title="Waplewo Wielkie">
Waplewo Wielkie

Waplewo Wielkie (niem. "Waplitz", "Grosswaplitz") – osada w Polsce położona w województwie pomorskim, w powiecie sztumskim, w gminie Stary Targ. Należy do sołectwa Ramoty. Miejscowość położona jest na Pojezierzu Iławskim, na trasie Ramoty–Stary Targ.
W Waplewie Wielkim znajduje się pałac, w którym mieszczą się Muzeum Tradycji Szlacheckiej i Pomorski Ośrodek Kontaktów z Polonią. Jest tam także szkoła podstawowa i przedszkole im. Rodziny Sierakowskich, placówka Ochotniczej Straży Pożarnej, kościół, cmentarz, stadion oraz kilka sklepów. W Waplewie Wielkim ma siedzibę założony w 1950 klub piłkarski LKS Waplewo Wielkie. Istnieje tam też ośrodek wypoczynkowy „Gałęziaki” (mający siedzibę w Sztumie), który ma pod swoją opieką kilka jezior połowowych, kąpielisk, hotelik oraz pole namiotowe i kempingowe. 
W 2010 został wybudowany budynek, w którym mieści się świetlica z profesjonalną salą komputerową i siedziba OSP Waplewo Wielkie. Na terenie miejscowości działa ciepłownia na biomasę o mocy 3 MW, która dostarcza ciepło dla mieszkańców Waplewa Wielkiego. 24 września 2012 w miejscowości powstała Agencja Urzędu Pocztowego Poczty Polskiej.
Historia.
Na początku XIV wieku mistrz ziemski Conrad Sack nadał Prusowi Thessym „campum Wermeno” (teren późniejszego Cieszymowa), a także włości, które stanowiły majątek waplewski. W 1323 jego potomkowie Glabuno i Wappel otrzymali tę posiadłość od mistrza ziemskiego w Kiszporku Fryderyka Wildenberga na prawie chełmińskim. Nosiła ona wówczas nazwę Resginen (później wystąpiła również nazwa Resdinen). Późniejsza nazwa pochodzi od Wappela, który osiadł w tym miejscu. W 1376 pojawiła się nazwa Wapils, a w XV wieku Walpele, Woplyn, Wopplynn i Opolyn. W II połowie XV wieku dobra przeszły w posiadanie rodziny Rabe. W XVI wieku przejęli je Czemowie, a następnie Güldensternowie. 
W późnych latach XVI wieku występowała nazwa Waplisz, a w 1592 po raz pierwszy pojawiła się nazwa Waplewo. W 1641 wieś była jedną z miejscowości sprzedanych przez Niemojowskiego za cenę 78 tys. zł kasztelanowi gdańskiemu i wojewodzie parnawskiemu Janowi Zawadzkiemu herbu Rogala (spokrewnionemu z Wazami). Postawił on tam murowany dwór. Urodził się w nim poseł Kazimierz Zawadzki. Kolejnymi właścicielami dóbr byli Chełstowscy, Bagniewscy i od 1759 Sierakowscy herbu Ogończyk. 
Pod koniec XVIII wieku obok pałacu powstał park angielski w stylu krajobrazowym, posiadający szpaler lipowy na przedłużeniu osi dworu. W 1827 gościł tam Fryderyk Chopin, koncertując wraz z właścicielem wsi Antonim Sierakowskim. Będący od 1842 posiadaczem majątku hrabia Alfons Sierakowski rozbudował dwór. Zostały mu nadane cechy założenia pałacowego. Dwór stał się centrum życia kulturalnego i społecznego na Pomorzu, gościli w nim m.in. Jan Matejko, Józef Ignacy Kraszewski, Jan Kasprowicz, Oskar Kolberg czy Stefan Żeromski. Wewnątrz znalazły się liczne dzieła malarskie, a także zbiór broni z różnych stron świata. 
W 1873 w Waplewie Wielkim zbudowano kaplicę grobową, gdzie leżą ciała rodziny Sierakowskich (obecnie jest to kościół). Znajduje się tam m.in. alabastrowe epitafium „Zmartwychwstanie Chrystusa” oraz barokowe ołtarze i gotycka rzeźba Madonny. Na przełomie XIX i XX wieku zarządcą majątku był hrabia Adam Sierakowski. Do waplewskiego majątku należały folwarki Rychendrysy (obecnie Andrzejewo należące do Moran), Tillendorf, Olszak i Waplewko. W samym Waplewie znajdowały się wówczas szkoła katolicka, szpital i gorzelnia parowa. Ostatnim właścicielem majątku był Stanisław Sierakowski (m.in. prezes Związku Polaków w Niemczech w latach 1922–1933 i poseł na sejm pruski w okresie 1921–1928), zamordowany w 1939 przez Niemców w czasie II wojny światowej. Od 1933 majątkiem, z wyłączeniem pałacu i parku, władał Zbigniew Donimirski. 
Dwór po wojnie był własnością PGR i Państwowego Ośrodka Hodowli Zarodowej. W miejsce PGR w 1994 powstał Ośrodek Hodowli Zarodowej Skarbu Państwa Waplewo, w 1996 przekształcony w Ośrodek Hodowli Zarodowej Waplewo Sp. z o.o., a następnie zlikwidowany. Pałac w listopadzie 2006 przeszedł w posiadanie Muzeum Narodowego w Gdańsku, które utworzyło tam Muzeum Tradycji Szlacheckiej. Mieści się tam też Pomorski Ośrodek Kontaktów z Polonią.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego. W 1990 (po wydzieleniu z parafii w Starym Targu) powstała parafia św. Maksymiliana Marii Kolbe w Waplewie Wielkim, należąca do dekanatu Dzierzgoń i diecezji elbląskiej.
Zabudowa.
Miejscowość była osadą folwarczną z wsią w typie ulicówki. Na południe od zespołu dworskiego znajdowały się czworaki. Układ ruralistyczny z początku XIV wieku został zachowany. Wzbogacony został o zespoły nieistniejącej już stacji kolejowej (biegnąca przez Waplewo Wielkie linia między Malborkiem a Małdytami powstała w 1893, połączenia zlikwidowano w 2000, kilka lat później tory zostały rozebrane). Oprócz pałacu (w którym znajduje się m.in. kominek z 1600) i kościoła wśród architektury zachowane zostały m.in. oficyna z przełomu XVIII i XIX wieku, altanka i oranżeria z połowy XIX wieku, gorzelnia z 1864, wieża ciśnień z 1893, kuźnia, stajnie, stodoły, kolumna i ogrodzenie wokół kościoła także z końcówki XIX wieku, czy też cmentarz i liczne budynki z przełomu XIX i XX wieku.
Zabytki.
Według rejestru zabytków NID na listę zabytków wpisany jest zespół pałacowy, nr rej.: A-741 z 21.12.1972 i z 24.02.1978:
Demografia.
Liczba mieszkańców: 877 (30.06.2015)

</doc>
<doc id="385775" url="https://pl.wikipedia.org/wiki?curid=385775" title="Wapniarnia Pierwsza">
Wapniarnia Pierwsza

Wapniarnia Pierwsza – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka. Wieś jest siedzibą sołectwa w którego skład wchodzi również osada Łomnica Pierwsza.
W latach 1975–1998 miejscowość administracyjnie należała do województwa pilskiego.
Zobacz też: Wapniarnia Trzecia

</doc>
<doc id="385777" url="https://pl.wikipedia.org/wiki?curid=385777" title="Wapniarnia Trzecia">
Wapniarnia Trzecia

Wapniarnia Trzecia – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka. Wieś jest siedzibą sołectwa "Wapniarnia Trzecia" w którego skład wchodzi również osada Łomnica Druga.
W latach 1975–1998 miejscowość administracyjnie należała do województwa pilskiego.
Zobacz też: Wapniarnia Pierwsza

</doc>
<doc id="385778" url="https://pl.wikipedia.org/wiki?curid=385778" title="Wapnik">
Wapnik

Wapnik (niem. "Kalkstein") – wieś w Polsce położona w województwie warmińsko-mazurskim, w powiecie lidzbarskim, w gminie Lubomino.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Historia.
Miejscowość po raz pierwszy wzmiankowana 1 lipca 1284 roku pod nazwą Kalkstein. 20 kwietnia 1285 biskup warmiński Henryk Fleming nadaje braciom Krystianowi i Janowi prawa własności w miejscowości, bracia dali początek rodowi Kalkstein, który swoją nazwę ma od miejscowości Kalkstein, ród ten jest miejscowym rodem pruskim. Kalksteinowie byli właścicielami miejscowości do 1582 roku, kiedy to Kalkstein stał się własnością bratanków Stanisława Hozjusza. W XIV wieku we wsi istniał kościół, jego powtórnej konsekracji dokonano w 1580 roku.

</doc>
<doc id="385779" url="https://pl.wikipedia.org/wiki?curid=385779" title="Wara">
Wara

Wara – wieś w Polsce, położona w województwie podkarpackim, w powiecie brzozowskim, w gminie Nozdrzec. Leży nad rzeką San oraz Magierką na pograniczu Pogórza Dynowskiego oraz Pogórza Przemyskiego. Sąsiaduje z Nozdrzcem na północy, na wschodzie z Siedliskami i Wołodzem na południu z Niewistką, a także z Obarzymem (granica przez las), na zachodzie z Izdebkami i Hłudnem.
Przez wieś przebiega droga wojewódzka nr 835, łącząca Grabownicę Starzeńską z Lublinem.
Wzdłuż drogi wojewódzkiej, na lewym brzegu Sanu znajduje się las w Warze, w którym znajdują się takie rośliny jak: jodła, sosna, świerk, dąb, czy brzoza. Są również miejsca, w których występuje jesienią obfitość grzybów.
Historia.
Wieś powstała przed 21 lipca 1391, wtedy to pojawił się przywilej lokacyjny na rzecz Sandka. Wieś została powiększona oraz zorganizowana na prawie niemieckim. W 1436 miejscowość wymieniona jest w składzie tzw. dóbr dynowskich. Od początku istnienia jest to wieś typowo rolnicza.
W Warze do obecnych czasów zachowała się drewniana cerkiew greckokatolicka pw. Podwyższenia Krzyża św., zbudowana w 1889 roku, orientowana, konstrukcji zrębowej, na kamiennym podmurowaniu. W 1946 roku zmieniona została na rzymskokatolicki kościół filialny Parafii św. Stanisława Biskupa w Nozdrzcu.
W 1981 roku we wsi rozpoczęto budowę nowego kościoła pw. Podwyższenia Krzyża Świętego. 16 czerwca 1985 roku, ks. biskup Ignacy Tokarczuk, ordynariusz przemyski, dokonał poświęcenia świątyni. W 1985 r. erygowano również samodzielną parafię pw. Podwyższenia Krzyża Świętego należącą do dekanatu Dynów.
Ludzie związani z miejscowością.
W Warze mieszka i tworzy ludowy poeta Józef Cupak, Poezja jego ma kilka nurtów: liryka, satyra, wiersze religijne, refleksyjne, patriotyczne i tzw. okolicznościowe. Stosuje regularne rymy, rytmy, a wiersze jego niosą zawsze jakąś naukę życiową. Pisze o człowieku i dla człowieka .

</doc>
<doc id="385781" url="https://pl.wikipedia.org/wiki?curid=385781" title="Warblino">
Warblino

Warblino (kaszb. "Wôrblënò") – stara wieś kaszubska w Polsce położona w województwie pomorskim, w powiecie słupskim, w gminie Główczyce. Przedrostek w nazwie Warblina wskazuje na pochodzenie nazwy od imienia własnego "Warbl" (Wróbel).
W latach 1975–1998 miejscowość administracyjnie należała do województwa słupskiego.
Inne miejscowości z prefiksem Warbl/Werbl: Werblinia, Warblewo

</doc>
<doc id="385782" url="https://pl.wikipedia.org/wiki?curid=385782" title="Warchały">
Warchały

Warchały – wieś w Polsce położona w województwie warmińsko-mazurskim, w powiecie szczycieńskim, w gminie Jedwabno.
W latach 1975–1998 miejscowość administracyjnie należała do województwa olsztyńskiego.
Wieś położona między jeziorami: Brajnickim i Warchałdzkim.

</doc>
<doc id="385783" url="https://pl.wikipedia.org/wiki?curid=385783" title="Warchlino">
Warchlino

Warchlino (niem.: "Groß Wachlin") – wieś w Polsce położona w województwie zachodniopomorskim, w powiecie stargardzkim, w gminie Stargard.
We wsi znajdują się pozostałości po XVII w. cmentarzu ewangelickim.
Według danych z 2011 roku wieś liczyła 180 mieszkańców. 
W latach 1975–1998 miejscowość administracyjnie należała do województwa szczecińskiego.

</doc>
<doc id="385784" url="https://pl.wikipedia.org/wiki?curid=385784" title="Warchoły">
Warchoły

Warchoły – wieś w Polsce położona w województwie mazowieckim, w powiecie węgrowskim, w gminie Miedzna. Leży nad rzeką Miedzanką.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Piotra z Alkantary i św. Antoniego z Padwy w Węgrowie.

</doc>
<doc id="385786" url="https://pl.wikipedia.org/wiki?curid=385786" title="Warcimino">
Warcimino

Warcimino (kaszb. "Wôrcémino") – wieś w Polsce położona w województwie pomorskim, w powiecie słupskim, w gminie Potęgowo.
W latach 1975–1998 miejscowość administracyjnie należała do województwa słupskiego.

</doc>
<doc id="385787" url="https://pl.wikipedia.org/wiki?curid=385787" title="Warcin">
Warcin

Warcin (niem. "Wallhof") – osada w Polsce położona w województwie lubuskim, w powiecie międzyrzeckim, w gminie Skwierzyna.
W latach 1975–1998 miejscowość administracyjnie należała do województwa gorzowskiego.

</doc>
<doc id="385788" url="https://pl.wikipedia.org/wiki?curid=385788" title="Warcz (wieś)">
Warcz (wieś)

Warcz (niem. "Wartsch") – wieś w Polsce położona w województwie pomorskim, w powiecie gdańskim, w gminie Trąbki Wielkie przy drodze wojewódzkiej nr 226.
Wieś należąca do Gdańskiej Wyżyny terytorium miasta Gdańska położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa gdańskiego.
W miejscowości znajduje się szkoła z 1910 roku.

</doc>
<doc id="385790" url="https://pl.wikipedia.org/wiki?curid=385790" title="Wardęgowo">
Wardęgowo

Wardęgowo – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec.
W latach 1975–1998 miejscowość administracyjnie należała do województwa toruńskiego.

</doc>
<doc id="385791" url="https://pl.wikipedia.org/wiki?curid=385791" title="Wardężyn">
Wardężyn

Wardężyn – wieś w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.
Wieś położona jest w odległości 3,5 km od drogi krajowej nr 25. W miejscowości znajduje się sklep oraz odnowiony dom kultury. 

</doc>
<doc id="385792" url="https://pl.wikipedia.org/wiki?curid=385792" title="Wardomy">
Wardomy

Wardomy (niem. "Wordommen") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Przez miejscowość przepływa rzeka Pisa Północna, dopływ Łyny. We wsi znajduje się dom weselny. W odległości ok. 2 km znajduje się Jezioro Kinkajmskie, (największym jezioro powiatu bartoszyckiego). Jest ono płytkie, częściowo otoczone lasem i posiada dwie plaże. Maksymalna głębokość wynosi 1,7 m, powierzchnia wynosi 95,5 ha. Jezioro zasila Pisa Północna. Z Wardom prowadzi historyczny szlak spacerowo-rowerowy do Bartoszyc, na trasie znajduje się pałac w Glitajnach, Lusinach oraz Sędławkach.
Historia.
W 1939 r. we wsi było 148 mieszkańców. W 1945 r. nowo przybyli osiedleńcy uruchomili wiatrak, który dostarczał makę mieszkańcom Bartoszyc. W 1978 r. we wsi było 6 indywidualnych gospodarstw rolnych, uprawiającyh łącznie 94 ha ziemi. W 1982 r. we wsi było 9 domów i 78 mieszkańców.

</doc>
<doc id="385793" url="https://pl.wikipedia.org/wiki?curid=385793" title="Wardyń">
Wardyń

Wardyń (niem. "Wardin") – wieś sołecka w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 497 mieszkańców. Jedna z największych wsi gminy.
Wieś wchodząca w skład sołectwa: Chełpa.
Geografia.
Wieś leży ok. 5 km na wschód od Choszczna, ok. 700 m na południe od drogi wojewódzkiej nr 175.
Historia.
Około VIII i IX wieku istniała tutaj niewielka osada Pomorzan. W 1. poł. XIII wieku wieś była pod panowaniem Wielkopolski, następnie włączona do Brandenburgii Pierwsza, źródłowa wzmianka pochodzi z 1337 roku, z księgi ziemskiej margrabiego Ludwika Starszego, kiedy to właścicielem osady był rycerz Wigerus. Kolejnym właścicielem była rodzina Beneckendorf i była w posiadaniu Wardynia przez około 300 lat. Wieś wielokrotnie zmieniała właścicieli, w 1912 r. posiadłość kupił Otto Steiger. W czasie II wojny światowej został uszkodzony średniowieczny kościół i rozebrany pod koniec lat 40. XX wieku; na działce ulokowano pawilon sklepowy.
Zabytki.
Do wojewódzkiego rejestru zabytków wpisany jest:
inne obiekty:
Komunikacja.
We wsi znajdował się przystanek kolejowy linii kolejowej nr 410.

</doc>
<doc id="385794" url="https://pl.wikipedia.org/wiki?curid=385794" title="Wardyń Górny">
Wardyń Górny

Wardyń Górny (niem. "Hohenwardin") – wieś w Polsce położona w województwie zachodniopomorskim, w powiecie świdwińskim, w gminie Połczyn-Zdrój. W 2011 roku liczba mieszkańców we wsi Wardyń Górny wynosiła 343.
Przypisy.
Zobacz też: Wardyń 

</doc>
<doc id="385795" url="https://pl.wikipedia.org/wiki?curid=385795" title="Wardzyn">
Wardzyn

Wardzyn (do 2008 roku "Wardzyń") – wieś w Polsce położona w województwie łódzkim, w powiecie łódzkim wschodnim, w gminie Brójce.
Wardzyn (Wardzyń) był wsią kapituły katedralnej krakowskiej w powiecie piotrkowskim województwa sieradzkiego w końcu XVI wieku. W latach 1975–1998 miejscowość administracyjnie należała do ówczesnego województwa łódzkiego.
Wieś dzieli się na dwie części Wardzyn Nowy (założony później) i Wardzyn Stary (założony wcześniej).
Wieś Wardzyn powstała około 1410 roku. Andrzej, dziedzic Bukowca, otrzymał przywilej królewski lokowania na prawie niemieckim wsi Warzelino (późniejsza nazwa: Wardzyn). W 1419 roku wieś przeszła w posiadanie kapituły krakowskiej. Przez Wardzyn prowadziła droga napoleońska. Od 1955 roku wieś należała do GRN (Gromadzkiej Rady Narodowej), a od 1973 do gminy Brójce.

</doc>
<doc id="385796" url="https://pl.wikipedia.org/wiki?curid=385796" title="Warele-Filipowicze">
Warele-Filipowicze

Warele-Filipowicze – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Świata w Wojnach-Krupach.
Historia.
W roku 1827 miejscowość liczyła 10 domów i 71 mieszkańców.
Wiek XIX, wieś drobnoszlachecka i folwark w powiecie "mazowieckim", gmina Klukowo, parafia Dąbrówka Kościelna. W roku 1886: w folwarku 19 budynków drewnianych i 180 morgów użytków rolnych, wieś 19 osad i 69 morgów.
W 1921 r. miejscowość w Gminie Klukowo. Naliczono tu 13 budynków z przeznaczeniem mieszkalnym oraz 86 mieszkańców (41 mężczyzn i 45 kobiet). Narodowość polską podały 84 osoby, a białoruską 2.
Szkoła.
W 1922 roku 1. klasowa szkoła powszechna liczyła 41 uczniów, w 1923-40, w 1924-40, w 1925-44. Zamknięta w roku 1928.
Współcześnie.
Wieś typowo rolnicza. Produkcja roślinna podporządkowana przede wszystkim hodowli krów i produkcji mleka.

</doc>
<doc id="385797" url="https://pl.wikipedia.org/wiki?curid=385797" title="Warenka">
Warenka

Warenka – wieś w Polsce położona w województwie wielkopolskim, w powiecie tureckim, w gminie Turek.
W latach 1975–1998 miejscowość administracyjnie należała do województwa konińskiego.

</doc>
<doc id="385798" url="https://pl.wikipedia.org/wiki?curid=385798" title="Warężyn">
Warężyn

Warężyn – wieś w Polsce, położona w województwie śląskim, w powiecie będzińskim, w gminie Siewierz.
W latach 1975–1998 miejscowość administracyjnie należała do województwa katowickiego.
Nazwa.
Nazwę miejscowości w zlatynizowanej staropolskiej formie "Warązin" wymienia w latach (1470-1480) Jan Długosz w księdze "Liber beneficiorum dioecesis Cracoviensis".
Historia.
W okresie międzywojennym Warężyn należał do gminy Wojkowice Kościelne. Po II wojnie światowej przechodziły kolejno pod administrację gminy Wojkowice Kościelne (1945-1949), gminy Ząbkowice (1950-1954), gromady Wojkowice Kościelne (1954–72), gminy Wojkowice Kościelne (1973-1975), miasta Ząbkowice (1975-1977) i wreszcie gminy Siewierz od 1 lutego 1977 
Turystyka.
W miejscowości tej są zanotowano występowania bociana białego, jastrzębi, kukułek, sarn, dzików, lisów i wiele więcej zwierząt.
Miejscowość ta jest atrakcyjna turystycznie, gdyż znajdują się w pobliżu dwa sztuczne zbiorniki wodne Przeczyce i Pogoria IV.

</doc>
<doc id="385799" url="https://pl.wikipedia.org/wiki?curid=385799" title="Wargawka Młoda">
Wargawka Młoda

Wargawka Młoda – wieś w Polsce położona w województwie łódzkim, w powiecie łęczyckim, w gminie Witonia.
W latach 1975–1998 miejscowość administracyjnie należała do województwa płockiego.

</doc>
<doc id="385800" url="https://pl.wikipedia.org/wiki?curid=385800" title="Wargielity">
Wargielity

Wargielity (dawniej "Wargelitekaym", niem. "Worglitten") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Historia.
Wieś wzmiankowana w dokumentach już w 1392 r., i należała do pruskiego rodu Malgendinów. W połowie XVI w. wieś przeszła w posiadanie rodu von Lehndorff.
W 1935 r. w szkole w Wargielitach uczyło się 38 dzieci i pracował jeden nauczyciel. W 1939 r. we wsi było 279 mieszkańców.
W 1970 roku była to wieś o zwartej zabudowie z 21 domami i elektrycznym oświetleniu ulic. W tym czasie wieś miała 95 mieszkańców. W Wargielitach było 20 indywidualnych gospodarstw rolnych, uprawiających łącznie 205 ha ziemi, hodujących 157 sztuk bydła (w tym 86 krów), 115 sztuk swiń, 14 koni i 19 owiec. We wsi funkcjonował punkt biblioteczny.

</doc>
<doc id="385801" url="https://pl.wikipedia.org/wiki?curid=385801" title="Warkałki">
Warkałki

Warkałki – wieś w Polsce położona w województwie warmińsko-mazurskim, w powiecie ostródzkim, w gminie Miłakowo.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych. W latach 1945-46 miejscowość nosiła nazwę "Twardowo".
Wieś wzmiankowana w dokumentach z roku 1337, jako dwór ziemiański na 8 włókach. Pierwotna nazwa osady to "Baldeyn". W roku 1782 we wsi odnotowano 9 domów (dymów), natomiast w 1858 w 8 gospodarstwach domowych było 67 mieszkańców. 
W roku 1973 wieś należała do powiatu morąskiego, gmina i poczta Miłakowo.

</doc>
<doc id="385802" url="https://pl.wikipedia.org/wiki?curid=385802" title="Fenomen (film 1996)">
Fenomen (film 1996)

Fenomen (tytuł oryginalny "Phenomenon") – amerykański film fabularny z 1996 w reżyserii Jona Turteltauba.
Fabuła.
Film opowiada historię małomiasteczkowego mechanika samochodowego George’a Malleya (John Travolta), którego życie ulega transformacji po ujrzeniu błysku światła w swoje 37. urodziny.
Od tego czasu George zaczyna przejawiać niezwykle błyskotliwą inteligencję, pochłania wiedzę jak gąbka, dochodzi do przenikliwych przemyśleń, staje się geniuszem. Odkrywa także że posiadł zdolność telekinezy.
George stara się użyć swoich nowych zdolności dla dobra otaczających go ludzi. Początkowo są oni zaintrygowani i rozbawieni. Później zaczynają się bać. Każdy chce dowiedzieć się, jak doszło do przemiany zwykłego człowieka. Tajemnicę tę chcą także poznać agencje rządowe i wykorzystać dla własnych celów. Następujące omamy wzrokowe oraz pojawienie się niezwykłych zdolności i umiejętności są wynikiem nowotworu mózgu. Powoduje on jego przedwczesną śmierć.

</doc>
<doc id="385803" url="https://pl.wikipedia.org/wiki?curid=385803" title="Warlity Małe">
Warlity Małe

Warlity Małe (niem. "Warglitten")– wieś w Polsce położona w województwie warmińsko-mazurskim, w powiecie olsztyńskim, w gminie Olsztynek.
Miejscowość leży nad Jeziorem Platyńskim. W XIX w. wybudowany został tam niewielki pałac. , później budynek popadł w całkowitą ruinę. W XXI w., po przejęciu przez prywatnych właścicieli, pałac został odrestaurowany (zajęło to 12 lat) i przekształcony w pensjonat. 
W latach 1975–1998 miejscowość administracyjnie należała do województwa olsztyńskiego.

</doc>
<doc id="385804" url="https://pl.wikipedia.org/wiki?curid=385804" title="Warlity Wielkie">
Warlity Wielkie

Warlity Wielkie – osada w Polsce położona w województwie warmińsko-mazurskim, w powiecie ostródzkim, w gminie Ostróda.
W latach 1975–1998 miejscowość administracyjnie należała do województwa olsztyńskiego.

</doc>
<doc id="385805" url="https://pl.wikipedia.org/wiki?curid=385805" title="Warłów">
Warłów

Warłów (dodatkowa nazwa w j. niem. Warlow) – wieś w Polsce położona w województwie opolskim, w powiecie oleskim, w gminie Dobrodzień.
W latach 1975–1998 miejscowość administracyjnie należała do województwa częstochowskiego.
Nazwa.
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miasto występuje pod polską nazwą "Warłow" oraz nazwą zgermanizowaną "Warlow". Spis wymienia także przysiółki oraz folwarki wsi "Dziunkau", "Dziuba", "Gorcze", "Kozinoga", "Eugen", "Malichnow", "Pustkowie" oraz "Schmielkau"
W 1936 roku hitlerowska administracja III Rzeszy, chcąc zatrzeć polskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Weisenau/Oberschlesien".

</doc>
<doc id="385806" url="https://pl.wikipedia.org/wiki?curid=385806" title="Warmątowice">
Warmątowice

Warmątowice (niem. "Warmuntowitz", 1936-1945 "Niedersteine") – wieś w Polsce położona w województwie opolskim, w powiecie strzeleckim, w gminie Strzelce Opolskie.
W latach 1975–1998 miejscowość administracyjnie należała do ówczesnego województwa opolskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Warmuthowitz".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Warmuntowic" oraz nazwą zgermanizowaną - "Warmunthau".
Historia.
W 1910 roku 375 mieszkańców mówiło w języku polskim, natomiast 31 osób posługiwało się jedynie językiem niemieckim. W wyborach komunalnych w listopadzie 1919 roku oddano 83 głosy na listę polską, co pozwoliło na zdobycie 7 z 9 mandatów. Podczas plebiscytu w 1921 roku we wsi uprawnionych do głosowania było 245 mieszkańców (w tym 35 emigrantów). Za Polską głosowało 137 osób, natomiast za Niemcami 100 mieszkańców. Miejscowość zajęta już na początku III powstania śląskiego przez oddziały z Podgrupy "Harden". 4 maja powstańcy ostrzelali i zmusili do odwrotu oddział włoski, wysłany ze Strzelec. 7 maja Warmątowice były punktem wypadowym wojsk polskich w kierunku na Gogolin. W dniach 16-27 czerwca przez miejscowość przebiegała linia demarkacyjna między walczącymi stronami.

</doc>
<doc id="385807" url="https://pl.wikipedia.org/wiki?curid=385807" title="Warmątowice Sienkiewiczowskie">
Warmątowice Sienkiewiczowskie

Warmątowice Sienkiewiczowskie (, do lutego 1998 "Warmątowice") – wieś w Polsce położona w województwie dolnośląskim, w powiecie legnickim, w gminie Krotoszyce, na południe od Legnicy, niedaleko Autostrady A-4.
Nazwa.
W dokumencie z 1217 roku wydanym przez biskupa wrocławskiego Lorenza miejscowość wymieniona jest w zlatynizowanej, staropolskiej formie "„Warmuntovici”".
Przymiotnik "Sienkiewiczowskie" nawiązuje do zapisu uczynionego w testamencie Alfreda von Olszewskiego, który po przeczytaniu „Trylogii” zapisał majątek Henrykowi Sienkiewiczowi.
Zabytki.
Do wojewódzkiego rejestru zabytków wpisane są:
Historia.
Z okazji Bitwy nad Kaczawą w 1813 roku, od 1996 roku organizowany jest przez Gminę Krotoszyce biwak historyczny w Warmątowicach. Podobne imprezy organizowane są we Francji, Niemczech i Rosji. Na biwaku spotykają się znawcy broni z epoki napoleońskiej. Najciekawszą atrakcją jest parada wojsk oraz pokazowa potyczka w wykonaniu uczestników biwaku przebranych w stroje z epoki napoleońskiej.
W latach 1975–1998 miejscowość administracyjnie należała do województwa legnickiego.

</doc>
<doc id="385808" url="https://pl.wikipedia.org/wiki?curid=385808" title="Warmiak (województwo mazowieckie)">
Warmiak (województwo mazowieckie)

Warmiak – wieś w Polsce położona w województwie mazowieckim, w powiecie ostrołęckim, w gminie Łyse.
Wierni kościoła rzymskokatolickiego należą do parafii św. Stanisława Kostki w Zalasiu.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Łyse.
Według Powszechnego Spisu Ludności z 1921 roku zamieszkiwało tu 170 osób w 33 budynkach mieszkalnych. Miejscowość należała do parafii rzymskokatolickiej w m. Myszyniec. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Łyse.
W okresie międzywojennym stacjonowała tu placówka Straży Celnej „Warmiak”.
W wyniku agresji Niemiec we wrześniu 1939, miejscowość została przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 wieś administracyjnie należała do województwa ostrołęckiego.
We wsi znajdują się, mieszczące się w jednym budynku, szkoła podstawowa oraz gimnazjum.

</doc>
<doc id="385810" url="https://pl.wikipedia.org/wiki?curid=385810" title="Warmiany">
Warmiany

Warmiany – wieś w Polsce położona w województwie warmińsko-mazurskim, powiat bartoszycki, w gminie Bisztynek.
W latach 1975–1998 miejscowość administracyjnie należała do województwa olsztyńskiego.
Wieś znajduje się w historycznym regionie Warmia.

</doc>
<doc id="385811" url="https://pl.wikipedia.org/wiki?curid=385811" title="Warnik">
Warnik

Warnik (do 1945 niem. "Warningshof") – osada w Polsce położona w województwie zachodniopomorskim, w powiecie polickim, w gminie Kołbaskowo.
W latach 1975–1998 miejscowość położona była w województwie szczecińskim.

</doc>
<doc id="385812" url="https://pl.wikipedia.org/wiki?curid=385812" title="Warnikajmy">
Warnikajmy

Warnikajmy (niem. "Warnikeim") – osada w Polsce położona w województwie warmińsko-mazurskim, w powiecie kętrzyńskim, w gminie Korsze. Obecnie osada stanowi samodzielne sołectwo.
W latach 1975–1998 miejscowość administracyjnie należała do województwa olsztyńskiego.
Historia.
Wieś istniała już najprawdopodobniej w XIV wieku jako zaplecze gospodarcze strażnicy krzyżackiej w pobliskiej Równinie Górnej. Wieś zamieszkana była przez Prusów. Wskazuje na to jej nazwa, składająca się z pruskich słów "warne" – wrona i "kaymis" – wieś oraz prawo obowiązujące dla wsi zasiedlonych przez Prusów.
W XVI wieku wieś należała do rodziny von Oppen.
W XVII, XVIII i pierwszej połowie XIX wieku Warnikajmy były w posiadaniu rodu Egloffsteinów znanego z Mołtajn i Sorkwit, a następnie rodziny von Borcke z Tołkin. W latach 1860–1929 Warnikajmy były w rękach kobiet pochodzących z rodziny von Borcke. Ostatnia z nich, Klara von Below, została żoną Juliusza von Braun (stryj Wernera von Braun).
W roku 1913 majątek ziemski w Warnikajmach o powierzchni 396 ha należał do Klary von Braun. Mąż jej w tym czasie był starostą Gierdawy).
Po II wojnie światowej w Warnikajmach powstał PGR. W latach 1947–1961 była tu stadnina koni, która w roku 1961 przeniesiona została na teren powiatu morąskiego. Warnikajmy od 1 października 1961 roku weszły w skład Kombinatu PGR Garbno.
Zabytki.
Neogotycki folwark, którego zabudowa pochodzi z początku XX w. Został upodobniony do warownego przedzamcza z wieżą bramną, krużgankami od strony dziedzińca oraz basztami. Do lat 30. XX wieku folwark przylegał do neogotyckiego zamku z donżonem, który został zlicytowany za długi właścicieli i rozebrany dla pozyskania cegły.
Ochrona przyrody.
Wschodnia część osady wchodzi w skład Obszaru Chronionego Krajobrazu Doliny Rzeki Guber.

</doc>
<doc id="385813" url="https://pl.wikipedia.org/wiki?curid=385813" title="Warniłęg">
Warniłęg

Warniłęg (niem. "Warlang") – wieś sołecka w Polsce położona w województwie zachodniopomorskim, w powiecie drawskim, w gminie Złocieniec. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 136 mieszkańców.
Osady wchodzące w skład sołectwa:
Kolonia wchodząca w skład sołectwa:
Część kolonii wchodząca w skład sołectwa:
Geografia.
Wieś leży ok. 15 km na północny wschód od Złocieńca, ok. 1,6 km na zachód od jeziora Drawsko. 
Zabytki i atrakcje turystyczne.
Zabytek chroniony prawem:
Kościół filialny pw. Narodzenia Najświętszej Maryi Panny neoromański z XIX wieku, rzymskokatolicki należący do parafii pw. Narodzenia św. Jana Chrzciciela w Kluczewie, dekanatu Połczyn-Zdrój, diecezji koszalińsko-kołobrzeskiej, metropolii szczecińsko-kamieńskiej.
Znajduje się tu też zabytkowy głaz graniczny.

</doc>
<doc id="385814" url="https://pl.wikipedia.org/wiki?curid=385814" title="Warpalice">
Warpalice

Warpalice – wieś w Polsce, położona w województwie kujawsko-pomorskim, w powiecie brodnickim, w gminie Osiek.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 222 mieszkańców. Jest ósmą co do wielkości miejscowością gminy Osiek.

</doc>
<doc id="385817" url="https://pl.wikipedia.org/wiki?curid=385817" title="Warpęsy">
Warpęsy

Warpęsy – wieś w Polsce położona w województwie mazowieckim, w powiecie grójeckim, w gminie Jasieniec.
W latach 1975–1998 miejscowość administracyjnie należała do województwa radomskiego. Obecnie liczy ok. 400 mieszkańców. 
Główne atrakcje : zabytkowy młyn z XIX wieku, pałac byłego właściciela (obecnie wykupiony przez prywatną osobę). Region w większości sadowniczy z nielicznymi uprawami innych owoców np. wiśni. 

</doc>
<doc id="385818" url="https://pl.wikipedia.org/wiki?curid=385818" title="Warszawiaki">
Warszawiaki

Warszawiaki (dawn. Warszawska Kolonia) – wieś w Polsce położona w województwie lubelskim, w powiecie lubelskim, w gminie Niedrzwica Duża.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Niedrzwica Duża. Według Narodowego Spisu Powszechnego z roku 2011 wieś liczyła 140 mieszkańców.

</doc>
<doc id="385819" url="https://pl.wikipedia.org/wiki?curid=385819" title="Warszew">
Warszew

Warszew – wieś w Polsce położona w województwie wielkopolskim, w powiecie kaliskim, w gminie Opatówek.
Wieś duchowna "Warszewo", własność arcybiskupstwa gnieźnieńskiego, pod koniec XVI wieku leżała w powiecie kaliskim województwa kaliskiego. W latach 1975–1998 miejscowość administracyjnie należała do województwa kaliskiego.
Zobacz też: Warszewice, Warszewo

</doc>
<doc id="385820" url="https://pl.wikipedia.org/wiki?curid=385820" title="Warszewo (wieś)">
Warszewo (wieś)

Warszewo – wieś w Polsce położona w województwie warmińsko-mazurskim, w powiecie elbląskim, w gminie Młynary.
W latach 1975–1998 miejscowość administracyjnie należała do województwa elbląskiego.

</doc>
<doc id="385821" url="https://pl.wikipedia.org/wiki?curid=385821" title="Warszkówko">
Warszkówko

Warszkówko (niem.: "Neu Warschow") – wieś w Polsce położona w województwie zachodniopomorskim, w powiecie sławieńskim, w gminie Sławno.
W latach 1975–1998 miejscowość administracyjnie należała do województwa słupskiego.
Zobacz też: Warszkowo

</doc>
<doc id="385822" url="https://pl.wikipedia.org/wiki?curid=385822" title="Warszowice">
Warszowice

Warszowice (niem. "Warschowitz") – wieś w Polsce położona w województwie śląskim, w powiecie pszczyńskim, w gminie Pawłowice. Powierzchnia sołectwa wynosi 14,82 km², a liczba ludności 1907, co daje gęstość zaludnienia równą 128,7 os./km².
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi położonych w okolicy Żor i Wodzisławia ("ville circa Zary et Wladislaviam"), zobowiązanych do płacenia dziesięciny biskupstwu we Wrocławiu, w postaci "item in Warsowitz debent esse triginta novem mansi". Najprawdopodobniej nazwa pochodzi od formy dzierżawczej imienia Warsz (skróconej formy staropolskiego imienia Warcisław, Wrocisław.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Wrssowicze".
22 lipcu 1980 r. na cmentarzu parafialnym, niegdyś otaczającym nieistniejący, drewniany kościół pw. św. Mikołaja (spalony w 1945 r.), odsłonięto pomnik upamiętniający żołnierzy 19 Pułku Piechoty Armii Krajowej, poległych w latach 1943 - 1944 w walkach z Niemcami i oddziałami UPA. Pomnik dedykowany został też polskim mieszkańcom wsi Stanisławówka oraz powiatów Rawa Ruska i Żółkiew, pomordowanym w czasie II wojny światowej. 
W latach 1975–1998 miejscowość administracyjnie należała do województwa katowickiego.
Zabytki.
Według Narodowego Instytutu Dziedzictwa, w miejscowości znajduje się jeden obiekt zabytkowy:
Turystyka.
Przez miejscowość przebiegają następujące trasy rowerowe:
Kościoły.
Na terenie wsi działalność duszpasterską prowadzą następujące kościoły:
Przemysł.
Pod koniec lat 80. na terenie Warszowic miała powstać kopalnia węgla kamiennego "Warszowice". Wybudowano całą kopalnię, powstał szyb, łaźnie, cechownie, zostały wyciągnięte chodniki. Po przemianach społeczno-gospodarczych zmieniono decyzję i uznano, że złoża węgla są zbyt małe by eksploatować kopalnie. Po roku 2000 rozpoczęto wyburzanie kolejnych obiektów. Dziś w Warszowicach znajduje się Katowicka Specjalna Strefa Ekonomiczna, gdzie znajdują się m.in. fabryki kabli, kostki brukowej, kawy, sprzętu chłodzącego, środków czystości. W 2006 roku rozpoczęto budowę kolejnych fabryk.

</doc>
<doc id="385823" url="https://pl.wikipedia.org/wiki?curid=385823" title="Warszówek">
Warszówek

Warszówek – wieś w Polsce, położona w województwie świętokrzyskim, w powiecie starachowickim, w gminie Pawłów.
W latach 1975–1998 miejscowość położona była w województwie kieleckim.
Przez miejscowość przebiega droga wojewódzka nr 756.
Wierni Kościoła rzymskokatolickiego należą do parafii św. Jana Chrzciciela w Pawłowie.
Historia.
Warszówek, w XVI wieku pisany jako "Warszov" – stanowił wieś i folwark w powiecie iłżeckim, gminie Rzepin, parafii Pawłów, odległy od Iłży 21 wiorst. W roku 1885 posiadał 21 domów 171 mieszkańców.
Według spisu miast, wsi, osad Królestwa Polskiego z 1827 roku było tu 20 domów i 120 mieszkańców. Folwark Warszówek w roku 1885 był rozległy na 379 mórg.
Według regestru poborowego powiatu sandomierskiego z r. 1578 wieś Warszówek, w parafii Pawłów, składa się z kilku części: Jan Kochanowski płacił od 1 osadnika, 1/4 łana, Gromacki od 1 osadnika, a Swierczowska od 3 osadników 3/4 łana, 5 zagrodników z rolą, 5 komorników, S. Gołembiowski od 1/2 łana, 1 zagrodnika (Pawiński, Małopolska, 190).
Zabytki.
Park z XVIII w., przebudowany w pocz. XX w. i w 1970 r., wpisany do rejestru zabytków nieruchomych (nr rej.: A.821 z 7.12.1957).

</doc>
<doc id="385824" url="https://pl.wikipedia.org/wiki?curid=385824" title="Warszyce">
Warszyce

Warszyce – wieś w Polsce położona w województwie łódzkim, w powiecie zgierskim, w gminie Zgierz.
Przez miejscowość przebiega droga wojewódzka nr 702.
W latach 1975–1998 miejscowość administracyjnie należała do ówczesnego województwa łódzkiego.
9 września 1939 żołnierze Wehrmachtu w trakcie zajmowania wsi zamordowali 11 osób cywilnych (nazwiska ofiar zostały ustalone), 11 września zastrzelili Feliksa Chudzińskiego.

</doc>
<doc id="385825" url="https://pl.wikipedia.org/wiki?curid=385825" title="Warta Bolesławiecka">
Warta Bolesławiecka

Warta Bolesławiecka – wieś w Polsce położona w województwie dolnośląskim, w powiecie bolesławieckim, w gminie Warta Bolesławiecka, na Pogórzu Kaczawskim w Sudetach.
Podział administracyjny.
W latach 1975–1998 miejscowość administracyjnie należała do województwa legnickiego. Miejscowość jest siedzibą władz gminy Warta Bolesławiecka.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Wartha".
Polską nazwę "Warta nad Nissą" w książce "Krótki rys jeografii Szląska dla nauki początkowej" wydanej w Głogówku w roku 1847 wymienił śląski pisarz Józef Lompa.
Historia.
Miejscowość powstała ok. 1200 r., ale prawdopodobnie już w XII w. templariusze wznieśli tu zamek. W dolinie Złotego Potoku prowadzono poszukiwania złota, które przerwał najazd mongolski w 1241. Wieś leżała na granicy okręgu bolesławieckiego i legnickiego, w średniowieczu pobierano od kupców cło. Właścicielami na przestrzeni wieków były rody szlacheckie von Stiebitzów, von Zedlitzów, von Glaubitzów, von Sommerfeldów i von Frankenbergów.
Transport.
W miejscowości był dawny przystanek kolejowy.
Zabytki.
Do wojewódzkiego rejestru zabytków wpisane są:
Fikcja.
Warta Bolesławiecka była wzmiankowana w "Lux perpetua", trzeciej części sagi śląskiej Andrzeja Sapkowskiego, o Reynevanie z Bielawy.

</doc>
<doc id="385827" url="https://pl.wikipedia.org/wiki?curid=385827" title="Wartkowo">
Wartkowo

Wartkowo (do 1945 r. niem. "Wartekow") – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno.
Według danych z 30.06.2014 wieś miała 351 stałych mieszkańców.
Wartkowo jako wieś kościelna należała do katedry w Kołobrzegu. Następnie stała się lennem szlacheckiej rodziny von Blankenburg, w której posiadaniu była do 1758 r. Przeszło wtedy w ręce rodu von Borck. W wieku XIX miała miejsce kilkakrotna zmiana właścicieli posiadłości. Przełom wieków XIX i XX to okres najlepszego rozwoju majątku, a jego ostatnim właścicielem był Otto Selle.
Wieś tworzy "Sołectwo Wartkowo", obejmujące tylko Wartkowo. Rada sołecka, która wspomaga sołtysa może się składać od 3 do 6 członków, a ich liczbę ustala zebranie wiejskie.
Farma wiatrowa.
W pobliżu wsi w 2012 oddano do użytkowania farmę wiatrową, składającą się z 15 turbin wiatrowych Senvion MM92 o mocy 2 MW każda; łączna moc wynosi 30 MW. Zespół należy do przedsiębiorstwa Engie. Zespół turbin kosztem 215 mln zł zbudowało przedsiębiorstwo GDF Suez Energia Polska.

</doc>
<doc id="385828" url="https://pl.wikipedia.org/wiki?curid=385828" title="Wartosław">
Wartosław

Wartosław (dawniej "Nowymost" lub "Nowy Most", niem. "Neubrück") – wieś w Polsce położona w województwie wielkopolskim, w powiecie szamotulskim, w gminie Wronki. Dawniej miasto; uzyskał lokację miejską w 1781 roku, zdegradowany około 1858 roku. W latach 1975–1998 miejscowość administracyjnie należała do województwa pilskiego.
We wsi istnieje klub sportowy LZS "Warta", jednostka Ochotniczej Straży Pożarnej oraz funkcjonuje przeprawa promowa przez Wartę. 
Historia.
Wieś na lewym brzegu rzeki Warty, ok. 6 km na zachód od Wronek. W 1785 r. starosta babimojski i sędzia poznański Łukasz Bniński założył na gruntach wsi Biezdrowo nowe miasto przeznaczone dla rzemieślników zwane (wówczas) "Nowym Mostem" od wybudowanego na Warcie drewnianego mostu. Nowy Most był wówczas znaczącym ośrodkiem sukiennictwa, działały też m.in. trzy wiatraki, dwie cegielnie, garbarnia i mydlarnia. Po wprowadzeniu barier celnych przez Prusy miejscowość podupadła i utraciła prawa miejskie w połowie XIX w.

</doc>
<doc id="385829" url="https://pl.wikipedia.org/wiki?curid=385829" title="Wartowice">
Wartowice

Wartowice – wieś w Polsce położona w województwie dolnośląskim, w powiecie bolesławieckim, w gminie Warta Bolesławiecka, na Pogórzu Kaczawskim w Sudetach.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="385830" url="https://pl.wikipedia.org/wiki?curid=385830" title="Wartule">
Wartule

Wartule (niem. "Fahrentholz") – wieś w Polsce położona w województwie pomorskim, w powiecie sztumskim, w gminie Stary Dzierzgoń. Wieś wchodzi w skład sołectwa Matule.
W latach 1975–1998 miejscowość administracyjnie należała do województwa elbląskiego.
Wieś wzmiankowana w dokumentach z około 1800, jako folwark szlachecki na 10 włókach. W roku 1858 w 5 gospodarstwach domowych było 67 mieszkańców. W latach 1937-39 było 69 mieszkańców. W roku 1973 wieś należała do powiatu morąskiego, gmina i poczta Stary Dzierzgoń.

</doc>
<doc id="385831" url="https://pl.wikipedia.org/wiki?curid=385831" title="Waryś (Borzęcin)">
Waryś (Borzęcin)

Waryś – przysiółek wsi Borzęcin w Polsce położona w województwie małopolskim, w powiecie brzeskim, w gminie Borzęcin.
W latach 1975–1998 miejscowość administracyjnie należała do województwa tarnowskiego.
Zabytki.
Obiekt wpisany do rejestru zabytków nieruchomych województwa małopolskiego

</doc>
<doc id="385832" url="https://pl.wikipedia.org/wiki?curid=385832" title="Warząchewka Królewska">
Warząchewka Królewska

Warząchewka Królewska – wieś w Polsce, położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 230 mieszkańców. Jest jedenastą co do wielkości miejscowością gminy Włocławek.
Pochodził stąd prof. Zdzisław Cackowski – filozof, marksista, wieloletni wykładcowca UMCS w Lublinie (w latach 1987–90 rektor). 

</doc>
<doc id="385833" url="https://pl.wikipedia.org/wiki?curid=385833" title="Warząchewka Polska">
Warząchewka Polska

Warząchewka Polska – wieś w Polsce, położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 460 mieszkańców. Jest piątą co do wielkości miejscowością gminy Włocławek.

</doc>
<doc id="385834" url="https://pl.wikipedia.org/wiki?curid=385834" title="Warzenko">
Warzenko

Warzenko (dodatkowa nazwa w j. kaszub. Wôrzenkò) – wieś kaszubska w Polsce położona w województwie pomorskim, w powiecie kartuskim, w gminie Przodkowo nad jeziorem Tuchomskim.
W pobliżu wsi, w sąsiedztwie jeziora Tuchomskiego, znajduje się użytek ekologiczny. Są również planowane obszary ochrony przyrody: zespół przyrodniczo-krajobrazowy Rynna Kczewsko-Tuchomska oraz zespół przyrodniczo-krajobrazowy Martenki. 
Nad Jeziorem Tuchomskim znajduje się grodzisko średniowieczne, przy którym występuje Przęstka pospolita ("Hippuris vulgaris") oraz skupienie głogów z 3 gatunków. Koło Warzenka, w pasie torfowiska zarastającego drzewami, występuje bagno zwyczajne ("Ledum palustre") objęte ochroną ścisłą, a w przyległym lesie sosnowym spotkać można ściśle chroniony relikt glacjalny – zimoziół północny ("Linnaea borealis").
We wsi zlokalizowany jest Ośrodek Szkoleniowo-Kolonijny należący do Fundacji Pro Caritate Gedanesis. 
Wieś stanowiąca własność miejską, położona była w drugiej połowie XVI wieku w powiecie gdańskim województwa pomorskiego. W latach 1975–1998 miejscowość administracyjnie należała do województwa gdańskiego.

</doc>
<doc id="385836" url="https://pl.wikipedia.org/wiki?curid=385836" title="Warzęgowo">
Warzęgowo

Warzęgowo – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Położenie.
Malowniczo położona wieś u źródeł rzeki Jezierzycy na zachodnim krańcu Wzgórz Trzebnickich. Z otaczających wieś pagórków rozciąga się widok na niżej położone tereny. Przy odpowiedniej pogodzie widać cały masyw Śnieżki oraz Góry Sowie.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Warzegowo" we fragmencie "Warzegowo Sobeslai solvit septem fertones".
Obiekty zabytkowe.
Obok kościoła pod krzyżem znajduje się ciekawa tablica upamiętniająca setną rocznicę pokonania wojsk napoleońskich przez wojska pruskie. W pobliskim lesie znajdują się ruiny kopalni węgla brunatnego.
Działalność kulturalna.
W latach 1971-1991 istniał we wsi Klub Prasy i Książki "Ruch", który zdobył 3 puchary przechodnie we współzawodnictwie "Liga Klubów" oraz miano "Złotego Klubu RSW". W 1974 r. powstał tam Zespół Pieśni i Tańca "Warzęgowo" znany w Polsce i za granicą (Węgry, NRD, Włochy), wyróżniony zbiorową odznaką "Za Zasługi dla Miasta i Województwa Wrocławskiego", oraz 3-krotnie "Dyplomem Honorowym" Ministra Kultury i Sztuki. W tamtym okresie gościli w nim tacy ludzie jak: Marek Perepeczko, Janusz Kondratowicz czy Jerzy Szmajdziński, który w latach 1976-1989 był członkiem tutejszego koła Związku Socjalistycznej Młodzieży Polskiej.

</doc>
<doc id="385837" url="https://pl.wikipedia.org/wiki?curid=385837" title="Warzno">
Warzno

Warzno (dodatkowa nazwa w j. kaszub. Wôrzno) – wieś kaszubska w Polsce, położona w województwie pomorskim, w powiecie wejherowskim, w gminie Szemud. Na zachód od wsi znajduje się jezioro Orzechowo.
W latach 1975–1998 wieś administracyjnie należała do województwa gdańskiego.
Wieś biskupstwa włocławskiego w województwie pomorskim w II połowie XVI wieku. 

</doc>
<doc id="385838" url="https://pl.wikipedia.org/wiki?curid=385838" title="Warzyce">
Warzyce

Warzyce – wieś w Polsce, położona w województwie podkarpackim, w powiecie jasielskim, w gminie Jasło, w Kotlinie Jasielsko-Krośnieńskiej, 6 km na wschód od Jasła.
W latach 1975–1998 wieś administracyjnie należała do województwa krośnieńskiego.
Siedziba sołectwa oraz parafii św. Wawrzyńca, należącej do dekanatu Jasło Wschód, diecezji rzeszowskiej. Teren miejscowości obejmuje pomnikowy okaz dębu liczący blisko 500 lat, o obwodzie około 700 cm i wysokości 27 metrów
Historia administracyjna.
Wieś i gmina jednostkowa w powiecie jasielskim, w czasie II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczyły wtedy 1250 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Warzyce weszły w skład nowo utworzonej gromady Brzyszczki, gdzie przetrwały do końca 1972 roku, czyli do kolejnej reformy gminnej.
1 stycznia 1973 ponownie w gminie Jasło. Od 1 lipca 1975 w województwie krośnieńskim.
1 lutego 1977 część wsi Warzyce (241 ha) włączono do Jasła.
Historia.
Najstarsze akcje osadnicze, po nadaniach książęcych, podjęli w XI w. benedyktyni z Tyńca. Z dokumentu legata papieskiego Idziego wystawionego w Krakowie w maju 1123- styczniu 1125 r. za zgodą Bolesława Krzywoustego i syna Bolesława oraz bp.krakowskiego Radosta wynika, że do klasztoru tego należały okoliczne wsie "(łac. villa)": Bieździedza "(Bezdochouici)", Siepietnica "(Suepetnici)", Pilzno "(Pilsno)", Klecie "(Clececi)", Brzostek "(Brestek)", Warzyce (Krotowice) "(Crothouici)" z wymienionymi osadnikami "(Croth, Varga, Zuloth, Mlodos, Wisetrop)", czyli dzisiejsze Warzyce. To jest najstarsza wzmianka o istnieniu tych miejscowości. Można sądzić, że osadźcą dla tej miejscowości byli benedyktyni z Tyńca. Krotowice w końcu XIII w. zmieniły nazwę na Warzyce.
W XIII w. następuje korzystniejsza dla rozwoju osady lokacja na prawie magdeburskim.
W dokumencie Leszka Czarnego, w którym książę zezwala na osadzenie miejscowości na tym prawie figuruje 30 wsi w tym i Warzyce.
9 lutego 1319 roku Władysław Łokietek wyrokiem wydanym w Trzebini przysądził zamek Golesz wraz z wsiami (m.in. Warzyce) Michałowi, opatowi tynieckiemu. Z dokumentu 1319 roku dowiadujemy się o sporze między opatem tynieckim a Jakubem z Bogorii podkomorzym sandomierskim o gród Golesz. W 1320 Jakub zajął bezprawnie dobra klasztoru. Władysław Łokietek wydał ponownie wyrok na korzyść opata. Nastąpiła między stronami ugoda, w myśl której Jakub miał zwrócić dobra z wyjątkiem grodu Golesza oraz Krajowic i Warzyc, które miał przez 3 lata użytkować, z obowiązku urządzenia goleskiego grodu.
W tym wieku miejscowości na Podkarpaciu były niszczone przez napady Tatarów. W 1474 r. najazd węgierskich wojsk Macieja Korwina pod wodzą zmadziarowanego Słowaka Tomasza Tarczaya z Lipian a w 1655 potop szwedzki i w 1657 najazd Jerzego II Rakoczego. W 1769 r.w miejscowości tej stacjonowały dla obrony przed wojskami rosyjskimi Konfederaci barscy. Przebiegały tędy walki austriacko węgierskie w I wojnie światowej szczególnie zacięte w 1915 r. A potem 8 września 1939 r. weszły tu oddziały niemieckie. Resztki oddziałów polskich jeszcze w lesie warzyckim stacjonowały w grudniu 1939 r.
Na przełomie wieku XVI i XVII istniała w Warzycach szkoła.
Lata II wojny światowej.
W grudniu 1939 r. odbyło się w mieszkaniu Romana Sanokowskiego spotkanie organizacyjne przyszłej Placówki AK Tarnowiec "Turkawka", które poprowadził podoficer WP Jan Betlej. Wkrótce dołączył ppor. Władysław Dąbek "Łado" późniejszy dow. tych oddziałów, z którym nawiązał łączność kpt. Józef Modrzejewski Komendant Obwodu AK Jasło. Pod Lasem Warzyckim było pole zrzutów lotniczych. W kwietniu 1944 r. Józef Gryglewicz – jaślanin z Dywizjonu 301 w Anglii brał udział w zrzucie nad lasem pomiędzy Warzycami i Sieklówką dla jasielskich oddziałów Armii Krajowej. Zrzut ten, pomimo wielkiego ryzyka ze względu na bliskość oddziałów niemieckich, powiódł się. Przejmował go m.in. ppor. AK Adam Piegłowski, kolega Józefa Gryglewicza. Odbiór zrzutów należał do "Rafałka" z Warzyc i Patrolu z Chrząstówki. W pierwszy dzień Wielkanocy 9 kwietnia 1944 r. na polach pod Lasem Warzyckim dokonano odbioru zrzutu broni i ulokowano ją na plebanii w Sieklówce.
Las Warzycki miejscem masowych egzekucji.
W latach 1940–1944 miały miejsce masowe rozstrzeliwania dokonywane przez hitlerowców w lesie warzyckim. W egzekucjach zginęło łącznie ok. 5 tys. Polaków i Żydów. Wśród ofiar polskich znajdowali się więźniowie z Jasła, oficerowie, wielu partyzantów, oraz dzieci z Zakładu Wychowawczego w Iwoniczu. Rozstrzeliwano także jeńców sowieckich. Pomordowani Żydzi pochodzili w większości z gett we Frysztaku, Jaśle, Korczynie – m.in. 3 lipca 1942 roku Niemcy przeprowadzili w lesie warzyckim egzekucję 850 Żydów, a 29 września 1942 roku kolejną grupę przetransportowaną z getta w Jaśle. Wśród zamordowanych znajdował się rabin Chone Halberstam, z przedwojennych Kołaczyc. Zwłoki zamordowanych zostały pogrzebane w 32 zbiorowych mogiłach. Po wojnie na miejscu kaźni powstał cmentarz.
Cmentarz z I wojny światowej (z 1915 r.).
Cmentarz z 1915 roku opodal kościoła w Warzycach przy drodze do Lubli. Projektował go Johann Jager. Są tam 22 mogiły pojedyncze i 8 zbiorowych żołnierzy I i II dywizji gwardii pruskiej, w której byli Polacy z poznańskiego m.in.: Gapiński, Sędecki, Zajączek.
Pochowani są też Niemcy (25), Austriacy (9) i Rosjanie (22).

</doc>
<doc id="385839" url="https://pl.wikipedia.org/wiki?curid=385839" title="Warzyn">
Warzyn

Warzyn – osada w Polsce położona w województwie kujawsko-pomorskim, w powiecie inowrocławskim, w gminie Gniewkowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) osada liczyła 151 mieszkańców. Jest dziewiętnastą co do wielkości miejscowością gminy Gniewkowo.
Zabytki.
Według rejestru zabytków NID na listę zabytków wpisany jest zespół dworski z 2 poł. XIX w., nr rej.: A/205/1-2 z 16.03.1987:

</doc>
<doc id="385840" url="https://pl.wikipedia.org/wiki?curid=385840" title="Warzyn Drugi">
Warzyn Drugi

Warzyn Drugi – wieś w Polsce, położona w województwie świętokrzyskim, w powiecie jędrzejowskim, w gminie Nagłowice.
W latach 1975–1998 wieś administracyjnie należała do województwa kieleckiego.
Pod koniec II wojny światowej pomiędzy Zagórzem a Warzynem Drugim znajdowało się niemieckie lotnisko polowe, o nawierzchni częściowo utwardzanej kamieniem wapiennym pochodzącym z pobliskich odkrywek. Po zakończeniu działań resztki lotniska zostały rozebrane przez miejscową ludność. Obecnie jedynym śladem są pozostałości po odkrywkach kamienia wapiennego.

</doc>
<doc id="385841" url="https://pl.wikipedia.org/wiki?curid=385841" title="Warzyn Kmiecy">
Warzyn Kmiecy

Warzyn Kmiecy – wieś w Polsce położona w województwie mazowieckim, w powiecie sierpeckim, w gminie Sierpc.
W latach 1975–1998 miejscowość administracyjnie należała do województwa płockiego.

</doc>
<doc id="385842" url="https://pl.wikipedia.org/wiki?curid=385842" title="Warzyn Pierwszy">
Warzyn Pierwszy

Warzyn Pierwszy – wieś w Polsce położona w województwie świętokrzyskim, w powiecie jędrzejowskim, w gminie Nagłowice.
W latach 1975–1998 miejscowość administracyjnie należała do województwa kieleckiego.

</doc>
<doc id="385843" url="https://pl.wikipedia.org/wiki?curid=385843" title="Warzyn-Skóry">
Warzyn-Skóry

Warzyn-Skóry – wieś w Polsce położona w województwie mazowieckim, w powiecie sierpeckim, w gminie Sierpc.
Prywatna wieś szlachecka "Ważyno-Skóry" położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="385844" url="https://pl.wikipedia.org/wiki?curid=385844" title="Wasielewko">
Wasielewko

Wasielewko – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 126 mieszkańców. Jest 31. co do wielkości miejscowością gminy Mogilno.

</doc>
<doc id="385845" url="https://pl.wikipedia.org/wiki?curid=385845" title="Wasilczyki (wieś)">
Wasilczyki (wieś)

Wasilczyki – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.

</doc>
<doc id="385846" url="https://pl.wikipedia.org/wiki?curid=385846" title="Wasilew Skrzeszewski">
Wasilew Skrzeszewski

Wasilew Skrzeszewski – wieś w Polsce położona w województwie mazowieckim, w powiecie sokołowskim, w gminie Repki.
W latach 1975–1998 miejscowość administracyjnie należała do województwa siedleckiego.

</doc>
<doc id="385847" url="https://pl.wikipedia.org/wiki?curid=385847" title="Wasilew Szlachecki">
Wasilew Szlachecki

Wasilew Szlachecki – wieś w Polsce położona w województwie mazowieckim, w powiecie sokołowskim, w gminie Repki. Leży na lewym brzegu Bugu.
W latach 1975–1998 miejscowość administracyjnie należała do województwa siedleckiego.
Wchodzi w skład Nadbużańskiego Parku Krajobrazowego. Nad rzeką Bug, w tejże miejscowości, kręcono fragment filmu „Nad Niemnem”, do którego łódź została wypożyczona od miejscowego rybaka.

</doc>
<doc id="385848" url="https://pl.wikipedia.org/wiki?curid=385848" title="Wasilkowo">
Wasilkowo

Wasilkowo – wieś w Polsce położona w województwie podlaskim, w powiecie hajnowskim, w gminie Hajnówka. 
W latach 1975–1998 miejscowość administracyjnie należała do województwa białostockiego. Stąd bierze początek rzeka Łoknica.
Historia.
Wieś powstała w latach 1772-1789 na skraju Puszczy Bielskiej, pierwotną nazwą była Wasilówka. Nazwa pochodzi od imienia Wasilij. Wieś została zasiedlona przez rolników z wójtostwa Kuraszewo.
W 1861 roku nastąpiło uwłaszczenie chłopów. Przed I wojną światową było 13 nadziałów ziemi (tzw. "uczastków").
Po II wojnie światowej 1/4 mieszkańców wsi wyjechała do Białoruskiej SRR. W 1997 roku we wsi położono asfalt.
W 1848 roku stało tu 9 domów, w których mieszkały 74 osoby, w 1939 w 24 domach mieszkały 133 osoby, w 2007 mieszkały tu 33 osoby. Według stanu z 31 grudnia 2012 mieszkało tu 45 stałych mieszkańców.
Religia.
Mieszkańcy wsi wyznania prawosławnego, należą do parafii w Łosince. Według stanu parafii z 31 grudnia 2007 roku, 33 parafian pochodziło z Wasilkowa. Natomiast wierni kościoła rzymskokatolickiego należą do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="385849" url="https://pl.wikipedia.org/wiki?curid=385849" title="Wasiłowice">
Wasiłowice

Wasiłowice (dodatkowa nazwa w j. niem. Waschelwitz) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej. Przepływa przez nią rzeka Biała.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 162 osoby.
Geografia.
Położenie.
Wieś jest położona w południowo-zachodniej Polsce, w województwie opolskim, około 8 km od granicy z Czechami, w zachodniej części Kotliny Raciborskiej. Należy do Euroregionu Pradziad. Leży na obszarze 372,1 ha. Ma charakter rolniczy. Głównymi uprawami są tutaj pszenica, rzepak i buraki cukrowe. Leży na terenie Nadleśnictwa Prudnik (obręb Prudnik).
Środowisko naturalne.
W Wasiłowicach panuje klimat umiarkowany ciepły. Średnia temperatura roczna wynosi +8,1 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Wasiłowic wynoszą 617 mm. Dominują wiatry zachodnie.
Nazwa.
Nazwa należy do grupy nazw patronomicznych i pochodzi od nazwiska założyciela miejscowości Waslowskiego. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Waslowice" podając jej znaczenie "„Dorf des Waslowski”", czyli po polsku "„Wieś Waslowskiego”".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Waślowice" oraz zgermanizowaną – "Waschelwitz". Topograficzny opis Górnego Śląska z 1865 roku notuje wieś pod polską nazwą "Waślowice", a także niemiecką "Waschelwitz" we fragmencie: "„Waschelwitz (1531 Waschlowitze, 1534 Warsowitze, polnisch Waślowice)”".
W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Waślowice". 9 września 1947 nadano miejscowości nazwę "Wasiłowice". 24 listopada 2008 wprowadzono dodatkową nazwę wsi w języku niemieckim – "Waschelwitz".
Historia.
Wieś została założona na początku XVI wieku. Została wspomniana w urbarzu z 1531.
Według spisu ludności z 1 grudnia 1910, na 273 mieszkańców Wasiłowic 25 posługiwało się językiem niemieckim, a 248 językiem polskim. W 1921 w zasięgu plebiscytu na Górnym Śląsku znalazła się tylko część powiatu prudnickiego. Wasiłowice znalazły się po stronie zachodniej, poza terenem plebiscytowym.
W czasie działań wojennych w 1945 w okolicy Wasiłowic zginęło 41 niemieckich żołnierzy, którzy następnie zostali pochowani przez miejscową ludność na boisku za wsią. W 2015 przeprowadzono ekshumację masowych grobów.
W latach 1945–1950 Wasiłowice należały do województwa śląskiego, a od 1950 do województwa opolskiego. W latach 1945–1954 wieś należała do gminy Śmicz, a w latach 1954–1972 do gromady Ligota Bialska.
Zabytki.
Do wojewódzkiego rejestru zabytków wpisany jest:
Turystyka.
Przez Wasiłowice prowadzi szlak turystyczny:

</doc>
<doc id="385850" url="https://pl.wikipedia.org/wiki?curid=385850" title="Wasiły">
Wasiły

Wasiły – wieś w Polsce położona w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="385851" url="https://pl.wikipedia.org/wiki?curid=385851" title="Fala Alfvena">
Fala Alfvena

Fale Alfvéna – rodzaj fal magnetohydrodynamicznych (MHD). Są to fale poprzeczne w zjonizowanym gazie (plazmie) znajdującym się w polu magnetycznym, rozchodzące się wzdłuż tego pola.
Fale Alfvena nie powodują zmian ciśnienia ośrodka, które to zmiany są źródłem fal akustycznych, bo gęstość plazmy pozostaje stała w czasie. Prędkość propagacji zaburzenia jest określona wzorem na prędkość Alfvena.
Zjawisko to nazwano nazwiskiem szwedzkiego fizyka Hannesa Alfvéna, laureata Nagrody Nobla. Alfvén postulował istnienie takich zaburzeń już w 1940 r. Fale Alfvéna są teoretycznym przykładem fal magnetohydrodynamicznych, zarejestrowanych w atmosferze Słońca (fale Moretona), a także w jonosferze Ziemi (tzw. wewnętrzne fale grawitacyjne).

</doc>
<doc id="385852" url="https://pl.wikipedia.org/wiki?curid=385852" title="Wasiły-Zygny">
Wasiły-Zygny

Wasiły-Zygny – wieś w Polsce położona w województwie mazowieckim, w powiecie przasnyskim, w gminie Chorzele. Leży nad rzeką Orzyc.
W latach 1975–1998 miejscowość administracyjnie należała do województwa ostrołęckiego.
W okresie międzywojennym w miejscowości stacjonowała placówka Straży Celnej „Wasiły”, a następnie placówka Straży Granicznej I linii „Wasiły-Zygny”.

</doc>
<doc id="385853" url="https://pl.wikipedia.org/wiki?curid=385853" title="Wasylów Wielki">
Wasylów Wielki

Wasylów Wielki – wieś w Polsce, położona w województwie lubelskim, w powiecie tomaszowskim, w gminie Ulhówek.
W latach 1975–1998 miejscowość administracyjnie należała do województwa zamojskiego.
We wsi mieszka 510 osób.

</doc>
<doc id="385854" url="https://pl.wikipedia.org/wiki?curid=385854" title="Waszki">
Waszki

Waszki – wieś w Polsce położona w województwie podlaskim, w powiecie kolneńskim, w gminie Kolno. Przez miejscowość przepływa rzeka Pisa.
Wierni kościoła rzymskokatolickiego należą do parafii Parafia Najświętszego Serca Jezusowego w Koźle.
Historia.
W Słowniku geograficznym Królestwa Polskiego i innych krajów słowiańskich możemy znaleźć informacje, które mówią nam m.in. „Waszki, wś nad rzeką Pisną, pow. kolneński, gm. Czerwone, par. Kolno, odl. 38 w. od Łomży. Mieszkają tu Kurpie". Niegdyś wieś Waszki była osadą młynarską zamieszkiwaną przez Kurpi. Słownik mówi nam także o tym, że wieś tę przed 1819 zamieszkiwali sami Waszkiewicze.
W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Czerwone.
Według Powszechnego Spisu Ludności z 1921 roku zamieszkiwało tu 217 osób, 209 było wyznania rzymskokatolickiego, 8 ewangelickiego. Jednocześnie wszyscy mieszkańcy zadeklarowali polską przynależność narodową. Było tu 40 budynków mieszkalnych. Miejscowość należała do parafii rzymskokatolickiej w Kolnie. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w Kolnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="385855" url="https://pl.wikipedia.org/wiki?curid=385855" title="Waszkowo">
Waszkowo

Waszkowo – wieś w Polsce położona w województwie wielkopolskim, w powiecie gostyńskim, w gminie Poniec.
W okresie Wielkiego Księstwa Poznańskiego (1815-1848) miejscowość wzmiankowana jako Waszkowo należała do wsi większych w ówczesnym pruskim powiecie Kröben (krobskim) w rejencji poznańskiej. Waszkowo należało do okręgu sarnowskiego (27 domów) i bojanowskiego (13 domów) tego powiatu i stanowiło odrębny majątek, którego właścicielem był wówczas (1846) Krynkowski. Według spisu urzędowego z 1837 roku Waszkowo liczyło 318 mieszkańców, którzy zamieszkiwali 40 dymów (domostw).
W latach 1975–1998 miejscowość administracyjnie należała do województwa leszczyńskiego.
W miejscowości działało "Państwowe Gospodarstwo Rolne Waszkowo".
Urodził się tu Józef Stępkowski – kapitan piechoty Wojska Polskiego.

</doc>
<doc id="385856" url="https://pl.wikipedia.org/wiki?curid=385856" title="Waszulki">
Waszulki

Waszulki (niem. "Waschulken", w latach 1938–1945 "Waiselhöhe") – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1975–1998 miejscowość administracyjnie należała do województwa olsztyńskiego.

</doc>
<doc id="385857" url="https://pl.wikipedia.org/wiki?curid=385857" title="Waśkowólka">
Waśkowólka

Waśkowólka – wieś w Polsce położona w województwie mazowieckim, w powiecie łosickim, w gminie Huszlew.
Wierni Kościoła rzymskokatolickiego należą do parafii św. Antoniego Padewskiego w Huszlewie.
W latach 1975–1998 miejscowość administracyjnie należała do województwa bialskopodlaskiego.
Obok miejscowości przepływa niewielka rzeka Złota Krzywula, dopływ Krzny.

</doc>
<doc id="385858" url="https://pl.wikipedia.org/wiki?curid=385858" title="Waśniewo-Grabowo">
Waśniewo-Grabowo

Waśniewo-Grabowo – wieś w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.
Zobacz też: Waśniewo-Gwoździe

</doc>
<doc id="385859" url="https://pl.wikipedia.org/wiki?curid=385859" title="Waśniewo-Gwoździe">
Waśniewo-Gwoździe

Waśniewo-Gwoździe – wieś w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.
Gniazdo rodowe Waśniewskich herbu Bończa. 17 lutego 1810 r. dziedzicem wsi został Jan Waśniewski. Dobra ziemskie Waśniewo-Gwoździe z częścią Waśniewa-Grabowa nabył drogą kupna od Franciszka Waśniewskiego.
Przypisy.
Zobacz też: Waśniewo-Grabowo

</doc>
<doc id="385860" url="https://pl.wikipedia.org/wiki?curid=385860" title="Waśniów">
Waśniów

Waśniów – wieś w Polsce, położona w województwie świętokrzyskim, w powiecie ostrowieckim, siedziba gminy Waśniów. Leży przy DW751. 
Dawniej miasto; uzyskał lokację miejską przed 1467 rokiem, zdegradowany w 1869 roku. W ostatniej ćwierci XVI wieku jako miasto klasztoru cystersów wąchockich położone było w województwie sandomierskim. W latach 1351–1869 miasto. W latach 1975–1998 położony był w województwie kieleckim.
W Waśniowie mieszczą się: Urząd Gminy, szkoła podstawowa, zakład opieki zdrowotnej, posterunek policji, jednostka Ochotniczej Straży Pożarnej, urząd pocztowy, przychodnia weterynaryjna, punkt rehabilitacji oraz zakład piekarniczy.
Toponimia.
Etymologicznie nazwę własną "Waśniów" (XIX w. źródła notują również wariant "Waśniew") należy uznać za dzierżawczą, wywodzącą się pierwotnie od prasłowiańskiego wyrazu "waśń" (a pośrednio od przezwiska "Waśń"), oznaczającego "niezgodę, zwadę, kłótnię" lub "spór" (bezpośrednio od wyrazu "wada, wadzić się", czyli "kłócić").
Historia.
Przyjmuje się, iż pierwszymi mieszkańcami terenów dzisiejszego Waśniowa oraz całej gminy Waśniów byli Słowianie. Napłynęli tu w V wieku, a począwszy od VII w. zaczęli przechodzić od uprawy żarowo-wypaleniskowej do ornej, rozpoczęli także proces łączenia sąsiadujących grup rodowych we wspólnoty terytorialne, zwane na tym terenie opolami.
Dzięki badaniom archeologicznym prowadzonym na tym terenie w latach 50., 60. i 70. XX w., potwierdzono ślady osadnictwa i hutnictwa z okresu rzymskiego m.in. w Waśniowie.
Pierwsze wzmianki o Waśniowie pochodzą z dokumentów źródłowych z roku 1145. Dokumenty owe podają, iż Waśniów ("prope Vasnov"; w 1146 "forum Wasnowe"; w 1147 "Wasnow forum cum villa" = "targowisko Waśniów z wsią") był wówczas targowiskiem. Wtedy to książę Mieszko III Stary – syn Bolesława Krzywoustego – nadał Waśniów katedrze gnieźnieńskiej. Waśniów należał wówczas do prężnie rozwijających się wczesnośredniowiecznych ośrodków kościelnych i targowych.
W 1147 roku osada przeszła w ręce kanoników regularnych w Trzemesznie z nadania księżnej Salomei, żony Bolesława Krzywoustego. Od tego czasu pozostaje Waśniów w posiadaniu kanoników aż do 1432, w którym to roku opat trzemeszeński Andrzej odstąpił Waśniów wraz z Jeżowem i dziesięcinami kilku wsi okolicznych opatowi wąchockiemu Mikołajowi w zamian za klucz posiadłości wąchockich w ziemi łęczyckiej.
7 stycznia 1351 Kazimierz Wielki wydał w Krakowie dokument nadający osadzie Waśniów prawa miejskie średzkie i wójtostwo. Herbem Waśniowa obrano białego łabędzia w polu czerwonym, kroczącego w prawo (heraldycznie).
W tym czasie przez Waśniów i ziemię waśniowską wiodły najstarsze piastowskie szlaki handlowe. Z Sandomierza i Opatowa w kierunku Polski centralnej można się było wówczas dostać na dwa sposoby. Pierwszy prowadził przez Mominę, Waśniów i Tarczek lub przez Jeżów, Grzegorzowice, Starą Słupię i podnóżem gór do Tarczka (dalej do Sulejowa i Żarnowa). Wybierając drugi trakt (z którego korzystali głównie zakonnicy ze Świętego Krzyża, posiadający kościół i winnice w Sandomierzu) jechało się przez Piotrów, Rzepin i Wąchock – także w kierunku Żarnowa, lecz znacznie bliżej koryta rzeki Kamiennej.
Wiek XV.
W 1409, w czasie wyprawy pod Grunwald, do Waśniowa zawitał król Władysław Jagiełło.
W 1467, z inicjatywy króla Kazimierza Jagiellończyka, Waśniów otrzymuje przywilej organizowania drugiego jarmarku i ranga miasta zwiększa się.
Zapiski z 1475 i 1552 potwierdzają, że już wówczas w Waśniowie funkcjonowała szkoła początkowa.
Długosz podaje, iż miasteczko Waśniów posiada kościół parafialny drewniany pw. św. Piotra. Dziesięcinę z łanów miejskich w wysokości 10 grzywien pobierał opat wąchocki. Pleban miał wówczas rolę i łąki. Rozległa natenczas parafia obejmowała, oprócz miasta, 25 wsi.
Czasy nowożytne.
W 1523 Waśniów nawiedził ogromny pożar, który strawił ok. 80% zabudowy miasteczka. Ze względu na poniesione straty, Waśniów na 10 lat został zwolniony z obowiązku płacenia należnych podatków, ale mimo tego miastu nie udało się już odzyskać dawnej dynamiki rozwoju.
W 1578 od 3 przekupni soli, 2 palących gorzałkę, 3 rzeźników, 4 rzemieślników, 3 komorników i 2 łanów miejskich Waśniów płacił 4 floreny i 24 grosze. Był zatem biedną i małą mieściną.
W 1633 w nieodległym folwarku Gaj (należącym do dóbr Chocimów, a dziś już nieistniejącym) urodził się, a potem mieszkał, wybitny XVII w. poeta barokowy Wespazjan Kochowski. Jedną ze swoich fraszek, wydaną w zbiorze "Niepróżnujące próżnowanie", Kochowski zatytułował właśnie "Waśniów":
Potop szwedzki i zaraza z 1705 doprowadziły Waśniów do niemal kompletnej ruiny. Nie pomogło potwierdzenie przez królów: Augusta II Mocnego, Augusta III (w 1761) i Stanisława Augusta Poniatowskiego dawnych przywilejów miasta. Życie gospodarcze przeniosło się do nieodległych ośrodków przemysłowych zlokalizowanych wzdłuż rzeki Kamiennej. Klęski miasta dopełnił kolejny pożar z 1840.
Rozbiory.
W wyniku III rozbioru Polski Waśniów znalazł się pod panowaniem austriackim. W 1809, wraz z Nową Galicją, został włączony do Księstwa Warszawskiego, by w roku 1815 znaleźć się na terytorium nowo utworzonego Królestwa Polskiego (powiązanego z Imperium Rosyjskim unią personalną).
Słownik geograficzny Królestwa Polskiego podaje, iż w 1827 roku Waśniów liczył 42 domy i 295 mieszkańców. Najbliższa stacja pocztowa i stacja drogi żelaznej znajdowała się w oddalonym o ok. 10 wiorst Ostrowcu.
Przed 1865 wchodził w skład klucza pękosławickiego dóbr rządowych Kunów.
W czasie powstania styczniowego stacjonował tu dyktator Marian Langiewicz oraz oddział Karola Kality "Rębajły".
Na miejscowym cmentarzu parafialnym znajduje się mogiła łącznika z powstania styczniowego – Maksymiliana Budzisza (vel. Budziszewskiego). Jego brat Piotr Budzisz prowadził w pobliskiej Mominie karczmę, która stała się wyśmienitym punktem kontaktowym dla powstańców. Informacje tam zbierane i przekazywane przez Maksymiliana były źródłem cennych wskazówek dla miejscowych oddziałów powstańczych. Maksymilian Budzisz zmarł w 1912 w Zajączkowicach w wieku 99 lat.
W 1869, za czynny udział miejscowej ludności w powstaniu styczniowym, władze carskie odebrały Waśniowowi nadane mu 518 lat wcześniej prawa miejskie.
Pod koniec XIX w. Waśniów był osadą miejską w powiecie opatowskim, gminie i parafii Waśniów, leżącej w odległości 7 wiorst od Kunowa. Waśniów miał wówczas 36 domów, 386 mieszkańców i 301 mórg ziemi. Tymczasem w "Waśniowie Poduchownym" – dawnym probostwie – były wówczas 2 domy, 16 mieszkańców oraz 56 mórg ziemi włościańskiej.
Gmina Waśniów z kolei miała 8604 morgi rozległości (w tym 4353 morgi stanowiła ziemia dworska) oraz 3734 mieszkańców (z czego 233 było pochodzenia żydowskiego). Sąd gminny okręgu IV mieścił się wówczas w Kunowie, a stacja pocztowa w Ostrowcu.
W skład gminy wchodziły następujące miejscowości: Boleszyn, "Boleszyński Gaj", Broniowice, Bukowie, Chocimów, Czajęczyce, Czachów, "Jamy", Kotarzyn, "Małe Jodło", Nosów, Pękosławice, Piotrów, Prusinowice, Szeligi, "Waśniów", Wióry, Wojciechowice, "Zagaje Grzegorzewskie", "Zagaje Boleskie" i Zajączkowice.
Dwudziestolecie międzywojenne i lata powojenne.
Krótkie ożywienie gospodarcze przyniosły Waśniowowi lata międzywojnia, kiedy to w miejscowości powstały Ochotnicza Straż Pożarna (1926), czy pierwsze kółka rolnicze, a także prężnie rozwijał się ruch ludowy, organizujący życie mieszkańców.
Księga adresowa Polski z 1928 podaje, iż Waśniów (z przynależnościami Broniewice i Nosów) był osadą miejską w powiecie opatowskim. Najbliższy sąd pokoju miał swoją siedzibę w Ostrowcu, a sąd okręgowy w Radomiu.
Waśniów miał wówczas 580 mieszkańców. Najbliższa stacja kolei żelaznej, urząd pocztowy i telegraficzny znajdowały się w oddalonym o 14 km Ostrowcu nad Kamienną. W samym Waśniowie był natomiast urząd telefoniczny, Ochotnicza Straż Ogniowa (jej komendantem był St. Koterba) oraz młyny.
Targi odbywały się tutaj co drugi wtorek.
Ówczesnymi właścicielami ziemskimi na tych terenach byli: Albin Bonczewski (w jego posiadaniu znajdowały się dobra Szeligi – 91 ha), Gustaw Ośniałowski (dobra Chocimów – 226 ha), Tadeusz Reklewski (majątek Czajęczyce – 156 ha), Wincenty Reklewski (dobra Nosów i "Szarotka" – 1600 ha, Wojciechowice – 124 ha i Zajączkowice – 171 ha).
Na terenie gminy działali wówczas (głównie w Waśniowie): akuszerka J. Kasz, 2 apteki (J. Filipczaka i W. Rudkowskiego), bednarz Grudnicki w Nosowie, sklep bławatny N. Grafsztajna,
sklep galanteryjny Ch. Gotwola, gorzelnia W. Ośmiałowskiego, 2 kowale: J. Dzioba i I. Pańczyk, manufaktury F. Goldmana, F. Mangartena i D. Niskiera, 6 młynów: wodny Teodora Bałuszyńskiego i zbożowy K. Żurowskiego w Broniewicach, A. Bończewskiego i J. Konarskiego w Waśniowie, młyn motorowy Józefa Kotwy w Nosowie oraz młyn w "Szarotce".
Ponadto również: murarz A. Nowocień, olejarnia J. Konarskiego, piwiarnia S. Oksińskiego, restauracja S. Piątkowskiej, rzeźnicy: S. Oksiński i A. Snarski, 5 sklepów z artykułami spożywczymi: S. Grafsztajna, J. Hajnenmana, A. Karcza, W. Kasickiego i J. Mierzejewskiego, stolarz Fuksenbaum, szewc A. Szuchman i W. Wydrzycki, wyroby tytoniowe Josiaka i I. Mierzejewskiego oraz 8 wiatraków: F. Gałęzi, B. Kopczyńskiego, St. Łojka, W. Łojka, J. Mikosa (w Nosowie), W. Pazderskiego, F. Zarzyckiego i M. Ziejewskiego.
Kultura.
W Waśniowie działa Gminny Ośrodek Kultury, który organizuje gminne przeglądy piosenki, tańca, teatrzyków szkolnych, imprez okolicznościowych, turniejów i festynów. Prowadzi zajęcia świetlicowe dla dzieci i młodzieży; w jego pomieszczeniach ma swoją siedzibę "Towarzystwo Przyjaciół Waśniowa". Przy Publicznej Szkole Podstawowej w Mominie pod patronatem GOK działa "Dziecięcy Zespół Ludowy „Miniaturka”".

</doc>
<doc id="385861" url="https://pl.wikipedia.org/wiki?curid=385861" title="Watkowice">
Watkowice

Watkowice – osada w Polsce położona w województwie pomorskim, w powiecie kwidzyńskim, w gminie Ryjewo.
W latach 1975–1998 miejscowość administracyjnie należała do województwa elbląskiego.
Wskazówka – występuje również wariant nazewniczy Watkowice Duże.

</doc>
<doc id="385862" url="https://pl.wikipedia.org/wiki?curid=385862" title="Watkowice Małe">
Watkowice Małe

Watkowice Małe – osada w Polsce położona w województwie pomorskim, w powiecie kwidzyńskim, w gminie Ryjewo.
W latach 1975–1998 miejscowość administracyjnie należała do województwa elbląskiego.
Zabytki.
Według rejestru zabytków NID na listę zabytków wpisany jest zespół dworski z XVIII-XX w., nr rej.: A-1016 z 5.03.1993:
Zobacz też.
Watkowice

</doc>
<doc id="385863" url="https://pl.wikipedia.org/wiki?curid=385863" title="Watkowo">
Watkowo

Watkowo – wieś w Polsce położona w województwie mazowieckim, w powiecie ciechanowskim, w gminie Gołymin-Ośrodek.
Historia.
W 1240 roku zanotowano w księgach zaistnienie miejscowości o nazwie Watkowo. Przyjęła swą nazwę od imienia Rozvad – Wadek – najprawdopodobniej rycerza, któremu z chwilą pasowania nadano ziemię i nobilitowano do stanu szlacheckiego. Nowo założona osada przetrwała wielokrotne najazdy Prusów, Litwinów, Rusinów. Chłopi byli pociągani do różnorakich wojskowych służb pomocniczych jak budowa czy naprawa grodów, dostarczanie podwód i środków transportu.
Na początku lat 20. XX wieku powstała jednoklasowa Szkoła Powszechna w Watkowie z siedzibą w Watkowskim dworze. Dworem był drewniany, pofolwarczny budynek. Szkoła w Watkowie była jedną z kilku na terenie gołymińskiej parafii i gminy, które powołano w odradzającej się Rzeczypospolitej Polskiej po I wojnie światowej. Uczniami szkoły były jedynie dzieci z Watkowa. W jednej klasie uczyły się dzieci w różnym wieku. Mimo protestów mieszkańców wsi szkołę zlikwidowano w 1927 lub 1928 roku. Ziemia i dawna szkoła stała się gruntem Państwowego Funduszu Ziemi, a później własnością gminy Gołymin. Obecnie na tej działce znajduje się świetlica wiejska.
W latach 1975–1998 miejscowość administracyjnie należała do województwa ciechanowskiego.

</doc>
<doc id="385864" url="https://pl.wikipedia.org/wiki?curid=385864" title="Watorowo">
Watorowo

Watorowo – wieś w Polsce położona w województwie kujawsko-pomorskim, w powiecie chełmińskim, w gminie Kijewo Królewskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 200 mieszkańców. Jest dziesiątą co do wielkości miejscowością gminy Kijewo Królewskie.
Zabytki.
Według rejestru zabytków NID na listę zabytków wpisane są:
Lądowisko.
We wsi funkcjonuje lądowisko należące do zakładu Adriana SA.

</doc>
<doc id="385865" url="https://pl.wikipedia.org/wiki?curid=385865" title="Watraszew">
Watraszew

Watraszew – wieś w Polsce położona w województwie mazowieckim, w powiecie grójeckim, w gminie Chynów.
W latach 1975–1998 miejscowość administracyjnie należała do województwa radomskiego.
Nazwa pochodzi od nazwiska Watraszewski, właściciela wsi (wiek XIX). Przed II wojną światową 60% populacji stanowili Niemcy wysiedleni przymusowo po 1945 roku. Ich miejsce zajęła ludność napływowa narodowości polskiej głównie ze wschodu.

</doc>
<doc id="385866" url="https://pl.wikipedia.org/wiki?curid=385866" title="Wawelno">
Wawelno

Wawelno (do 2002 r. "Wąwelno") – wieś w Polsce, położona w województwie opolskim, w powiecie opolskim, w gminie Komprachcice.
Od 1950 r. miejscowość należy administracyjnie do województwa opolskiego.
Nazwa.
19 maja 1936 r. w miejsce nazwy Bowallno wprowadzono nazwę Walldorf. 12 listopada 1946 r. nadano miejscowości polską nazwę Wąwelno. 1 stycznia 2002 r. w miejsce nazwy Wąwelno wprowadzono nazwę Wawelno. Nazwa miejscowości pochodzi od słowa „wąwel”, oznaczającego suche miejsce w bagiennym otoczeniu.
Historia.
Miejscowość po raz pierwszy wzmiankowano w księdze uposażenia biskupów wrocławskich ok. 1300 roku. Później prawdopodobnie nastąpiła ponowna lokacja miejscowości – w 1326 r. wspominani są dwaj zasadźcy miejscowości Bowalno (pojawiają się również formy Wadelno i Wamwalno) – Stefan i Nikoska.
Niewiele wiadomo o dziejach miejscowości od średniowiecza do XIX wieku. W połowie XIX stulecia działała szkoła z jednym nauczycielem, młyn wodny, a Wawelno zamieszkiwały 483 osoby, w tym pięciu rzemieślników. W latach 60. funkcjonowała kopania węgla brunatnego, wydobywająca rocznie 5.000 ton tego surowca.
Wzrost liczby mieszkańców nastąpił na przełomie wieków – w 1890 r. było ich 729, a w 1910 r. – 841. Najpewniej w pierwszej dekadzie XX w. rozpoczęła funkcjonowanie ochotnicza jednostka straży pożarna.
Do głosowania podczas plebiscytu uprawnionych było w Wawelnie 725 osób, z czego 491, ok. 67,7%, stanowili mieszkańcy (w tym 457, ok. 63,0% całości, mieszkańcy urodzeni w miejscowości). Oddano 709 głosów (ok. 97,8% uprawnionych), w tym 709 (100,0%) ważnych; za Niemcami głosowało 648 osób (ok. 91,4%), a za Polską 61 osób (ok. 8,6%). W 1933 r. liczba mieszkańców wynosiła 1139, natomiast w 1939 r. – 1166. W tym też roku ustanowiono w miejscowości samodzielną parafię pod wezwaniem Najświętszego Serca Pana Jezusa. Przedtem Wawelno było częścią Parafii św. Wawrzyńca w Dąbrowie, mimo że kilka lat wcześniej wybudowano kościół na fundamentach starej szkoły. Po II wojnie światowej liczba mieszkańców miejscowości nie uległa większym zmianom – w 1960 r. wynosiła ona 1171, a obecnie 1152 osoby.
W Wawelnie znajduje się m.in. pomnik poświęcony mieszkańcom miejscowości poległym w I wojnie światowej oraz liczne zabudowania z przełomu XIX i XX wieku.
Herb.
Na starych pieczęciach gminnych zachował się dawny herb miejscowości – był on dość nietypowy i przedstawiał serce ze skrzydłami, na którym siedział ptak. Obecnie Wawelno używa herbu gminy Komprachcice.
Transport.
Z Opola możliwy jest dojazd autobusami miejskimi linii nr 16 oraz wybranymi kursami linii nr 8.

</doc>
<doc id="385867" url="https://pl.wikipedia.org/wiki?curid=385867" title="Wawrochy">
Wawrochy

Wawrochy (niem. "Wawrochen", 1938–1945 "Deutschheide") – wieś mazurska w Polsce położona w województwie warmińsko-mazurskim, w powiecie szczycieńskim, w gminie Szczytno. W latach 1975–1998 miejscowość położona była w województwie olsztyńskim.
Wawrochy to średniej wielkości wieś, znajduje się tu m.in. szkoła podstawowa. Położenie: ok. 3,5 km na wschód od granic Szczytna. Dojazd: Szczytno DK53 Młyńsko – Płozy – Wawrochy. Domy murowane, zachowały się tylko nieliczne drewniane chałupy.
Historia.
Wieś lokowana w 1685 na 20 włókach chełmińskich w ramach osadnictwa szkatułowego. W roku 1796 powiększono grunty wsi o 20 włóki. Murowana szkołę zbudowano we wsi na początku XX w. W 1938 r. w ramach akcji germanizacyjnej zmieniono urzędowa nazwę wsi na "Deutschheide".
W Wawrochach mieszkał Bogumił Linka, mazurski działacz. Zabudowa wsi jest charakterystyczna dla Kurpiów i Puszczy Zielonej, a nie Mazur. Do końca XIX wieku nie wzniesiono tu ani jednego gospodarstwa murowanego – całość zabudowy była drewniana.

</doc>
<doc id="385868" url="https://pl.wikipedia.org/wiki?curid=385868" title="Wawrzęcice">
Wawrzęcice

Wawrzęcice (niem. "Lorzendorf") – wieś w Polsce położona w województwie dolnośląskim, w powiecie strzelińskim, w gminie Wiązów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Miejscowość została wymieniona w staropolskiej formie "Wawrenciz" w łacińskim dokumencie wydanym 13 sierpnia 1299 w Legnicy.

</doc>
<doc id="385869" url="https://pl.wikipedia.org/wiki?curid=385869" title="Wawrzka">
Wawrzka

Wawrzka (j. łemkowski Вафка) – wieś w Polsce położona w województwie małopolskim, w powiecie nowosądeckim, w gminie Grybów.
W latach 1975–1998 miejscowość administracyjnie należała do województwa nowosądeckiego.
We wsi znajduje się dawna cerkiew prawosławna wybudowana w latach 1935-50, obecnie kościół filialny parafii rzymskokatolickiej we Florynce.
Ochotnicza Straż Pożarna.
Ochotniczą Straż Pożarną w Wawrzce założono w 1962 roku. Posiada samochód Magirus Deutz.

</doc>
<doc id="385870" url="https://pl.wikipedia.org/wiki?curid=385870" title="Wawrzynki">
Wawrzynki

Wawrzynki – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 186 mieszkańców. Jest 24. co do wielkości miejscowością gminy Żnin.

</doc>
<doc id="385871" url="https://pl.wikipedia.org/wiki?curid=385871" title="Wawrzyny">
Wawrzyny

Wawrzyny (niem. "Laurienen") – kolonia w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Historia.
W 1978 r. było tu 18 indywidualnych gospodarstw, uprawiających 154 ha ziemi oraz zakład remontowo-budowlanym. W 1983 r. był to przysiółek, na który składało się pięć domów w rozproszonej zabudowie z 36 mieszkańcami.

</doc>
<doc id="385873" url="https://pl.wikipedia.org/wiki?curid=385873" title="Wawrzyńcowice">
Wawrzyńcowice

Wawrzyńcowice (dodatkowa nazwa w j. niem. Lorenzdorf) – wieś w Polsce położona w województwie opolskim, w powiecie krapkowickim, w gminie Strzeleczki.
W latach 1975–1998 miejscowość administracyjnie należała do ówczesnego województwa opolskiego.
1 października 1948 r. nadano miejscowości, wówczas administracyjnie związanej z Zawadą i należącej do powiatu prudnickiego, polską nazwę Wawrzyńcowice.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Klocołrzy".

</doc>
<doc id="385874" url="https://pl.wikipedia.org/wiki?curid=385874" title="Wawrzyszew (wieś)">
Wawrzyszew (wieś)

Wawrzyszew – wieś w Polsce położona w województwie mazowieckim, w powiecie warszawskim zachodnim, w gminie Błonie.
Wieś duchowna Wawrzyszewo położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="385875" url="https://pl.wikipedia.org/wiki?curid=385875" title="Anchhaf">
Anchhaf

Anchhaf – budowniczy piramidy faraona Chefrena, syna faraona Cheopsa. Popiersie Anchhafa znajduje się w Museum of Fine Arts ("Muzeum Sztuk Pięknych") w Bostonie (USA). Dzięki swojemu realizmowi, szczególnie widocznemu w zindywidualizowanym oddaniu rysów twarzy, jest ono unikalnym dziełem sztuki . Egipt dąży do odzyskania zabytku, proponując muzeum rekompensatę.

</doc>
<doc id="385876" url="https://pl.wikipedia.org/wiki?curid=385876" title="Ważyny">
Ważyny

Ważyny (niem. "Wasienen") – wieś w Polsce położona w województwie warmińsko-mazurskim, w powiecie nidzickim, w gminie Kozłowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="385877" url="https://pl.wikipedia.org/wiki?curid=385877" title="Wdowin">
Wdowin

Wdowin – wieś w Polsce położona w województwie łódzkim, w powiecie bełchatowskim, w gminie Drużbice.
Miejscowość położona jest nad Grabią.
Na początku XVI wieku należał do parafii Drużbice. W czasach późniejszych – do parafii Krzepczów. W połowie XVI wieku wieś liczyła 4 łany gruntów. W XIX wieku działał tu również folwark. W drugiej połowie XIX wieku we wsi były 24 domy, a w folwarku – 4. We wsi mieszkało 186 osób.
W latach 1975–1998 miejscowość administracyjnie należała do województwa piotrkowskiego.
Zobacz też: Wdowin-Kolonia

</doc>
<doc id="385878" url="https://pl.wikipedia.org/wiki?curid=385878" title="Wdowin-Kolonia">
Wdowin-Kolonia

Wdowin-Kolonia – wieś w Polsce położona w województwie łódzkim, w powiecie bełchatowskim, w gminie Drużbice.
W latach 1975–1998 miejscowość administracyjnie należała do województwa piotrkowskiego.
Przez miejscowość przepływa rzeka Grabia.

</doc>
<doc id="385879" url="https://pl.wikipedia.org/wiki?curid=385879" title="Wdziękoń Drugi">
Wdziękoń Drugi

Wdziękoń Drugi – wieś w Polsce położona w województwie podlaskim, w powiecie zambrowskim, w gminie Zambrów.
Wieś jest oddalona 1 km od drogi krajowej nr 66.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwało 206 osób w 35 budynkach mieszkalnych. Miejscowość należała do parafii rzymskokatolickiej w Jabłonce Kościelnej. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Zambrowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Długobórz. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="385880" url="https://pl.wikipedia.org/wiki?curid=385880" title="Wdziękoń Pierwszy">
Wdziękoń Pierwszy

Wdziękoń Pierwszy – wieś w Polsce położona w województwie podlaskim, w powiecie zambrowskim, w gminie Zambrów.
Miejscowość ta położona jest przy drodze krajowej nr 66.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwało 218 osób w 32 budynkach mieszkalnych. Miejscowość należała do parafii rzymskokatolickiej w Jabłonce Kościelnej. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Zambrowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Długobórz. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="385881" url="https://pl.wikipedia.org/wiki?curid=385881" title="Wdzydze">
Wdzydze



</doc>
<doc id="385882" url="https://pl.wikipedia.org/wiki?curid=385882" title="Wdzydze Tucholskie">
Wdzydze Tucholskie

Wdzydze Tucholskie (dodatkowa nazwa w j. kaszub. Rëbôczi) – wieś kaszubska w Polsce, położona w województwie pomorskim, w powiecie kościerskim, w gminie Karsin. Położone nad jeziorem Wdzydze i na terenie Wdzydzkiego Parku Krajobrazowego.
W pobliskim Borsku znajduje się byłe lotnisko wojskowe.
W latach 1975–1998 miejscowość administracyjnie należała do województwa gdańskiego.
Nazwy źródłowe wsi.
kasz. "Wdzidze", niem. "Weitsee", dawniej "Rybaki", "Wdzydze"
Zabytki.
Według rejestru zabytków Narodowego Instytutu Dziedzictwa na listę zabytków wpisany jest zespół ruralistyczny wsi, nr rej.: 967 z 21.06.1986.

</doc>
<doc id="385883" url="https://pl.wikipedia.org/wiki?curid=385883" title="Wejdo">
Wejdo

Wejdo – wieś w Polsce, położona w województwie mazowieckim, w powiecie ostrołęckim, w gminie Łyse.
W latach 1975–1998 wieś administracyjnie należała do województwa ostrołęckiego.
Wierni kościoła rzymskokatolickiego należą do parafii Chrystusa Króla Wszechświata w Łysych.
Historia.
Wieś brała udział w powstaniu Kurpiów w starostwie łomżyńskim w 1738 r.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Łyse.
Według Powszechnego Spisu Ludności z 1921 roku zamieszkiwało tu 400 osób w 81 budynkach mieszkalnych. Miejscowość należała do parafii rzymskokatolickiej w m. Lipniki. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Łyse.
W wyniku agresji Niemiec we wrześniu 1939, miejscowość została przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.

</doc>
<doc id="385884" url="https://pl.wikipedia.org/wiki?curid=385884" title="Wejdyki">
Wejdyki

Wejdyki (niem. "Weydicken", "Weidicken") – wieś w Polsce położona w województwie warmińsko-mazurskim, w powiecie giżyckim, w gminie Ryn.
W latach 1975–1998 miejscowość administracyjnie należała do województwa suwalskiego.
Wieś położona jest nad Jeziorem Ryńskim.
Historia.
Wieś założył wielki mistrz krzyżacki Michał Küchmeister von Sternberg nadając 22 stycznia 1415 roku Marcinowi Jaśkowi, Marcinowi Resowi i Markowi Polakowi po 10 włók na prawie magdeburskim. Miejscowość początkowo nazywała się Caithemedien, później Waidikaimem. Nazwy wskazują, że pierwotnie mieszkała tu ludność pruska.
W roku 1488 wielki mistrz Martin von Wetzhausen przekazał majątek ziemski Miśkowi i Jerzemu Pirogom.
W roku 1539 obok majątku było tu 12 gospodarstw chłopskich o powierzchni dwóch włók każde. Mieszkańcami wsi byli wówczas sami Polacy. W XVII wieku miejscowy majątek ziemski był w posiadaniu rodziny szlacheckiej Gardlińskich.
Po dżumie w latach 1710-1711 w Wejdykach 19 włók leżało odłogiem.
Szkoła w Wejdykach została założona w 1742 roku. Po II wojnie światowej uruchomiono tu 1 września 1947 roku. Ze względu na małą liczbę uczniów szkoła została zlikwidowana w czerwcu 1964 roku.
W latach 1954-1972 Wejdyki należały do gromady w Rynie.
Demografia.
W roku 1816 było tu 28 gospodarstw chłopskich.
W roku 1939 w Wejdykach mieszkało 246 osób, a wieś miała powierzchnię 648 ha. W roku 1970 mieszkało tu 165 mieszkańców w 35 domach. Wieś miała wówczas powierzchnię 463 ha.

</doc>
<doc id="385885" url="https://pl.wikipedia.org/wiki?curid=385885" title="Siła zachowawcza">
Siła zachowawcza

Siła zachowawcza – siła mająca tę własność, że praca wykonana przez nią przy przemieszczaniu ciała na drodze o początku formula_1 i końcu formula_2 zależy tylko od położenia punktów formula_1 i formula_4 nie zależy zaś od przebiegu drogi, czyli od toru ruchu.
Z definicji wynika, że praca wykonana przez siłę zachowawczą na drodze zamkniętej jest równa zeru. Dlatego np. prędkość planety po okrążeniu Słońca jest taka sama, jak w chwili, gdy poprzednio była w tym samym miejscu, gdyż siły grawitacyjne są zachowawcze. Ponadto energia mechaniczna układu ciał oddziałujących siłą zachowawczą jest w każdej chwili taka sama i nie ulega zmianie z upływem czasu.
Siły zachowawcze.
Siłami zachowawczymi są wszystkie siły centralne. Np. siłami centralnymi są siły grawitacyjne w klasycznej teorii grawitacji Newtona, siły kulombowskie oddziaływań między ciałami posiadającymi ładunki elektryczne. Także siły sprężystości ciał doskonale sprężystych są siłami centralnymi.
Siła niecentralna może być siłą zachowawczą, jeżeli nie zależy od wektora prędkości ciała lub też zależy od wektora prędkości, ale działa prostopadle do niego (jak jest w przypadku siły Lorentza). Siła Lorentza jest zachowawcza, gdyż nie wykonuje pracy, a tym samym nie zmienia energii układu.
Siłę, która nie jest zachowawcza, nazywa się siłą niezachowawczą. Siłami niezachowawczymi są np. siła tarcia, siła oporu ruchu powstająca w trakcie przemieszczania się ciała w ośrodku materialnym (np. w powietrzu). Siły te zależą od prędkości ciała i są skierowane przeciwnie do wektora prędkości. Ciało w wyniku tego oddziaływania traci energię mechaniczną. Siłą niezachowawczą jest też siła powstająca w silniku na skutek przemiany energii niemechanicznej (np. chemicznej, cieplnej, jądrowej) w energię mechaniczną. Np. siła napędu pojazdu poruszającego się po poziomej drodze powodująca jego ruch przyspieszony jest siłą niezachowawczą: energia kinetyczna rośnie, a energia potencjalna grawitacji jest stała – rośnie więc całkowita energia układu.
Siły zachowawcze potencjalne.
Jeżeli punkt materialny porusza się w polu sił grawitacyjnych znacznie bardziej masywnego ciała, a pole sił nie zmienia się w czasie, to siła zależy jedynie od położenia ciała względem centrum pola. W takiej sytuacji możliwe jest zdefiniowanie pojęcia energii potencjalnej ciała oraz energii mechanicznej jako sumy energii kinetycznej i potencjalnej ciała. Ponadto tak zdefiniowana energia mechaniczna jest niezmienna, mimo że jej składniki (tj. energia kinetyczna i potencjalna) mogą zmieniać się na skutek ruchu ciała.
Wykazanie powyżej wymienionych własności opiera się na wynikach teorii pola. Teoria ta dowodzi, że jeżeli pole sił działające na punkt materialny nie zależy "jawnie" od czasu ani prędkości tego punktu, a jedynie od jego położenia w przestrzeni formula_5 tj.
oraz rotacja siły równa się 0 w każdym punkcie pola
to można znaleźć pole skalarne formula_8 niezależne od czasu, zwane potencjałem pola sił lub energią potencjalną, którego gradient jest równy tej sile (z dokładnością do znaku)
Wtedy suma energii potencjalnej formula_10 i kinetycznej formula_11 ciała jest niezależną od czasu energią mechaniczną formula_12 punktu materialnego, tj.
Niezależność pracy potencjalnych sił zachowawczych od drogi.
Z istnienia potencjału siły wynika, że praca jaką siła pola formula_14 wykonuje przy przemieszczaniu ciała po dowolnej drodze między wybranymi punktami nie zależy od wyboru tej drogi, a zależy jedynie od wartości energii potencjalnej w punktach początkowym i końcowym, gdyż
Praca na drodze zamkniętej.
Z powyższej całki wynika, że praca sił pola na drodze o zamienionych punktach początkowym i końcowym będzie miała przeciwny znak. Stąd natychmiast wynika, że praca przy przemieszczaniu ciała w polu sił zachowawczych po torze zamkniętym jest równa zeru. Oznaczając przez formula_16 dowolny tor zamknięty, powyższą własność można zapisać w postaci całki okrężnej:
Wyznaczanie potencjału dla siły potencjalnej.
Aby wyznaczyć energię potencjalną formula_8 dla danego pola sił formula_19 należy wykonać całkowanie po dowolnej krzywej, łączącej wybrany punkt odniesienia formula_20 z punktem formula_21
Energia potencjalna jest wyznaczona z dokładnością do stałej addytywnej formula_23 Z drugiej strony, wybór punktu formula_20 jest dowolny, stąd dla różnych wyborów otrzyma się różne wartości energii potencjalnej. Istotna jest jednak tylko różnica potencjałów między dwoma punktami pola.
Praca w polu sił potencjalnych.
Możliwość zdefiniowania energii potencjalnej dla danego pola sił pozwala obliczyć pracę potrzebną do przeniesienia ciała z jednego punktu pola w inny. Pozwala to np. planować ilość paliwa potrzebną do wyrzucenia satelity na orbitę lub do odbycia podróży międzyplanetarnej. Ponieważ trzeba przy tym działać siłą formula_25 która równoważy siłę pola, to
czyli
co oznacza, że praca ta jest równa różnicy energii potencjalnych między punktem końcowym a początkowym.
Przykład: praca w polu grawitacyjnym.
Ze znajomości siły oddziaływań grawitacyjnych można wyprowadzić wzór na energię potencjalną grawitacji ciał w polu grawitacyjnym Ziemi
gdzie:
Praca potrzebna do podniesienia ciała z powierzchni Ziemi (odległość formula_33 od środka Ziemi) na odległość formula_34 od środka Ziemi jest równa przyrostowi energii potencjalnej
Podniesienie ciała na pewną wysokość, nie oznacza, że ciało znajdzie się na orbicie. To wymaga dodatkowo nadania ciału odpowiedniej prędkości transwersalnej, z czym związana jest odpowiednia energia kinetyczna, co wiąże się z dodatkową pracą.
Siły zachowawcze niepotencjalne.
Wszystkie siły, dla których istnieje potencjał niezależny od czasu, są siłami zachowawczymi. Istnieją jednak siły, które nie są siłami potencjalnymi, mimo to są siłami zachowawczymi w tym sensie, że energia całkowita układu poddanego działaniu tych sił nie ulega zmianie. Przykładem może być siła Lorentza działająca na naładowaną cząstkę poruszającą się w polu magnetycznym
gdzie:
Z powyższego wzoru wynika, że siła Lorentza działa zawsze prostopadle do wektora prędkości cząstki, nie wykonuje więc pracy, a tym samym nie zmienia energii cząstki. Podobnie jak dla innych sił zachowawczych także praca siły Lorentza nie zależy od drogi, jaką pokonuje cząstka między dwoma punktami – w tym wypadku praca ta zawsze jest równa zeru.
Trzeba zaznaczyć, że niektórzy autorzy nie definiują sił niepotencjalnych o powyższych własnościach jako siły zachowawcze, zawężając pojęcie sił zachowawczych jedynie do sił potencjalnych niezależnych od czasu.
Siły zachowawcze układu ciał.
Pojęcie potencjału (energii potencjalnej) oraz sił zachowawczych można wprowadzić nie tylko w odniesieniu do pojedynczego ciała (jak to było omawiane powyżej), ale także w odniesieniu do układu złożonego z wielu ciał, które oddziałują ze sobą i z otoczeniem.
Rozważmy układ formula_42 swobodnych punktów materialnych, których położenia dane są przez wektory formula_43 w przestrzeni fizycznej formula_44 niech formula_45 oznacza siłę wypadkową, jaka działa na formula_46-te ciało, pochodzącą od innych ciał układu oraz od ciał otoczenia.
Jeżeli dla sił formula_45 istnieje (jednoznaczna) funkcja w ogólności zależna od czasu formula_48 taka że
to mówi się, że siły działające na układ punktów materialnych są potencjalne, zaś funkcję formula_10 nazywa się potencjałem sił formula_51 W układzie współrzędnych kartezjańskich wektory wodzące ciał można przedstawić w jako formula_52 i powyższy wzór przyjmuje postać
Jeżeli ponadto potencjał nie zależy jawnie od czasu: formula_54 to potencjał nazywany jest energią potencjalną układu punktów materialnych w położeniach formula_55 w polu sił, a siły formula_56 są zachowawcze.
Siły potencjalne niezachowawcze.
Siłami potencjalnymi nazywa się w ogólności siły, dla których istnieje funkcja skalarna (zwana potencjałem), taka że jej gradient jest równy danej sile. Okazuje się, że oprócz sił potencjalnych niezależnych od czasu (por. wyżej) istnieją siły potencjalne "zależne od czasu"
Siły te nie są jednak siłami zachowawczymi: działając na ciała zmieniają ich energię całkowitą.
Przykład: Cząstka naładowana w zmiennym polu elektrycznym.
Niech cząstka o ładunku formula_38 znajduje się w zmiennym polu elektrycznym, takim że działa na nią siła
gdzie:
Obierając oś formula_62 układu współrzędnych kartezjańskich wzdłuż wektora formula_60 można obliczyć potencjał
Pole sił formula_65 posiada więc potencjał, ale nie jest zachowawcze, gdyż pochodna potencjału względem czasu nie zeruje się
Cząstka w takim polu sił ma zmienną w czasie energię. Niezależność sił potencjalnych od czasu jest więc istotna, aby siły były zachowawcze.
Siły zachowawcze a niezachowawcze.
Podział sił na siły zachowawcze i niezachowawcze wynika z przyjętego poziomu dokładności opisu zjawisk. Oddziaływania zachodzące na najbardziej podstawowym poziomie, tj. między cząstkami elementarnymi, zawsze spełniają zasady zachowania, w tym zasadę zachowania energii, zawsze więc są oddziaływaniami zachowawczymi. Na tym poziomie opisu nie ma sił niezachowawczych.
Jednak dla przykładu tarcie jest traktowane w mechanice klasycznej jako oddziaływanie niezachowawcze. Jest tak dlatego, że nie uwzględnia się energii wewnętrznej ciał (tj. energii ruchów chaotycznych cząsteczek, tworzących ciała oraz energii ich wzajemnych oddziaływań). Korzyścią z takiego ujęcia jest możliwość pominięcia opisu ruchu miliardów cząsteczek, tworzących ciała makroskopowe. Mechanika klasyczna nie uwzględnia także wielu innych rodzajów energii, jakie mogą pojawiać się w oddziaływaniach, np. energii chemicznej, jądrowej, elektromagnetycznej. Dlatego tylko niektóre siły wprowadzane w mechanice klasycznej są zachowawcze.
Zawsze jednak można wprowadzić opis dokładniejszy. W opisie ruchów układów mechanicznych podział na siły zachowawcze i niezachowawcze jest więc sprawą wyboru i nie jest jednoznaczny.

</doc>
<doc id="385886" url="https://pl.wikipedia.org/wiki?curid=385886" title="Wejsce">
Wejsce

Wejsce (dawniej "Weysce") – wieś w Polsce położona w województwie łódzkim, w powiecie łowickim, w gminie Kocierzew Południowy.
Historia.
Wieś duchowna położona była w drugiej połowie XVI wieku w powiecie gąbińskim ziemi gostynińskiej województwa rawskiego. "Wiejsce" były wsią klucza łowickiego arcybiskupów gnieźnieńskich, od 1765 roku wieś gracjalna kapituły kolegiaty łowickiej. W latach 1975–1998 miejscowość administracyjnie należała do województwa skierniewickiego.

</doc>
<doc id="385887" url="https://pl.wikipedia.org/wiki?curid=385887" title="Wejsuny">
Wejsuny

Wejsuny () – wieś w Polsce położona w województwie warmińsko-mazurskim, w powiecie piskim, w gminie Ruciane-Nida, nad jeziorami Wejsunek i Warnołty.
Wieś stanowi sołectwo Wejsuny,
Do 1954 roku siedziba gminy Wejsuny. W latach 1954-1972 wieś należała i była siedzibą władz gromady Wejsuny. W latach 1975–1998 miejscowość administracyjnie należała do województwa suwalskiego.
Wieś założona w 1763 r. Obecnie znajduje się tu neogotycki kościół ewangelicki z 1898 r. oraz drewniane chaty mazurskie z końca XIX i początku XX w. Największą atrakcją turystyczną jest regionalna Izba Mazurska założona w latach 70. przez Eugeniusza Bielawskiego. Przechowywane są w niej liczne zabytki mazurskiego rękodzielnictwa, pochodzące głównie z XIX w. Znajduje się tu także stanowisko archeologiczne, z którego pochodzi tzw. "baba kamienna" – obecnie w Piszu.
Przed 1 stycznia 2011 r. w gminie Ruciane-Nida istniała też miejscowość typu leśniczówka o nazwie "Wejsuny", zmieniono jej nazwę i typ na osada Wejsuny-Leśniczówka.

</doc>
<doc id="385888" url="https://pl.wikipedia.org/wiki?curid=385888" title="Weklice">
Weklice

Weklice (niem. "Wöklitz") – wieś w Polsce położona w województwie warmińsko-mazurskim, w powiecie elbląskim, w gminie Elbląg. Leży na południowym skraju Wysoczyzny Elbląskiej. Przez Weklice przepływa Kowalewka. W pobliżu znajdują się ważne stanowiska archeologiczne.
W latach 1975–1998 miejscowość administracyjnie należała do województwa elbląskiego.
Historia.
Prehistoria.
Wieś Weklice jako punkt osadniczy ma bardzo starą metrykę, jej dzieje sięgają przynajmniej początków naszej ery. W pobliżu wsi znajduje się stanowisko archeologiczne kultury wielbarskiej identyfikowanej z plemionami Gotów i Gepidów przybyłymi ze Skandynawii. Odkryte na cmentarzysku datowanym obecnie na I – IV wiek n.e. niezwykle bogate znaleziska mogą świadczyć, że Weklice były znaczącym ośrodkiem władzy w okresie wpływów rzymskich. Odkryte w grobach importy rzymskie są dowodem na utrzymywanie przez miejscową populację kontaktów handlowych z prowincjami cesarstwa rzymskiego. 
Okres wędrówek ludów i wczesne średniowiecze.
Po odejściu znacznej części Gotów i Gepidów na południe w IV w n.e okolice Weklic zajęte zostały przez ludność zachodniobałtyjską, zwaną później Estami albo Prusami. Jak poświadczają znacznie późniejsze dokumenty krzyżackie, wieś nosiła również pruską nazwę Pomen, Pomenen. Kilka kilometrów na północny zachód od wsi zbudowali Prusowie trzy grody obronne, stanowiące elementy jednego potężnego założenia obronnego. Jego pozostałości w postaci trzech grodzisk zachowały się do dnia dzisiejszego. W czasach niemieckich nosiły one nazwy Schweden Schanze (Szwedzki Szaniec) oraz Grosse i Kleine Schlossberg (Mała i Duża Góra Zamkowa). 
Średniowiecze.
Grodzisko Schweden Schanze pod nazwą castrum Weclitze (zamek Weklice) zostało wymienione w XIV-wiecznej Kronice pruskiej Piotra z Dusburga. Był to potężny gród obronny położony strategicznie na skraju Wysoczyzny Elbląskiej i otoczony głębokimi wąwozami dwóch strumieni: Rogowej Strugi i Pasieckiej Młynówki. W czasie drugiego powstania pruskiego (1260 – 1275) gród obsadzony był przez załogę krzyżacką i został oblężony a następnie spalony przez pruskie plemiona Pogezanów i sprzymierzonych z nimi Jaćwingów:
„Potem, gdy zauważyli, że wszystko układa się po ich myśli, podeszli pod zamek Weklice położony nad samą rzeką Rogowa (obecnie Pasiecka Struga) i po długim i zażartym szturmie oraz po zaciekłej obronie oblężonych w końcu obrócili go w popiół, a wszystkich ludzi schwytali i wymordowali”.
W czasach krzyżackich (koniec XIII – XV w.) Weklice były siedzibą komornictwa Pomen/Pomehnen. Komornik był to urzędnik krzyżacki, zazwyczaj zamożny Prus, który zajmował się ściąganiem opłat i wszelkich należności z podległej komornictwu ludności pruskiej. Komornictwu w Pomenen podlegały tylko wsie pruskie: Weklice, Pasieki, Myślęcin, Pilona, Komorowo Żuławskie i Przezmark oraz majątki rycerskie Janów Pomorski i Sierpin a także jakieś ziemie należące do Wilkowa zwane Limburg. Urząd ten podlegał wielkiemu szpitalnikowi, którym był zawsze komtur elbląski. W Weklicach znajdował się dwór, w którym urzędnicy ci mieli swoją siedzibę. Jego lokalizacje pozostaje dzisiaj nieznana, być może był to jeden ze wspomnianych powyżej grodów (Kleine Schlossberg?). Komornicy Bertold von Pomenen i Jacob von Wekelitcz „unser kemerer von Pomenen” (czyli komornik w Pomenen) wspomnieni są w dokumentach krzyżackich z lat 1334, 1377 i 1378
Nazwa "Weklice" po raz pierwszy pojawia się w źródłach pisanych w roku 1294. W dokumencie biskupa warmińskiego Henryka Fleminga z 17 stycznia 1294 w sprawie lokacji młyna na przedmieściu Köslin w Braniewie wymieniono młynarza Heinricha Wekelitz (inne wersje nazwiska Wekelicz i Wekelitcz). Nie wiadomo, czy młynarz pochodził z Weklic czy od nazwiska jego lub jego potomków/krewnych utworzono współczesną nazwę wsi, która zastąpiła starszą pruską nazwę Pomen/Pomenen. Jest to najstarszy zachowany dokument wymieniający współczesną nazwę wsi. Sama wieś po raz pierwszy wspomniana została w dokumencie wystawionym przez komtura elbląskiego Heinricha von Isenberg w dniu 25 sierpnia 1320 – niejaki Eghard zakupił od niejakiego Heinricha karczmę "in villa Weklize". Dzięki temu dokumentowi wiemy o istnieniu w Weklicach karczmy. Inny karczmarz Hans von Wekelitcz wspomniany został w dokumencie z roku 1384. Powyżej wymienione dokumenty ukazują XIII i XIV-wieczne Weklice jako ośrodek lokalnej administracji krzyżackiej z dworem pruskiego komornika i karczmą położony w pobliżu potężnego założenia obronnego. W pewnym sensie była to kontynuacja ważnej roli tego miejsca z czasów funkcjonowania cmentarzyska i osady ludności kultury wielbarskiej o wysokim statusie społecznym.
Czasy nowożytne.
Po zakończeniu wojny trzynastoletniej (1466) Weklice zostały przyłączone do Prus Królewskich aż do pierwszego rozbioru w 1772, kiedy zostały włączone do nowo powstałej prowincji Prusy Zachodnie. Wieś okręgu sędziego ziemskiego Elbląga w XVII i XVIII wieku. Jeszcze za czasów polskich, w XVIII w., funkcjonowała w Weklicach szkoła, choć pierwszy budynek szkolny wzniesiono już po rozbiorach w 1821, a następny w 1875. W 1820 posiadały Weklice 29 włók ziemi, 10 gospodarstw i liczyły 201 mieszkańców. Na początku XX w. wieś obejmowała 600 ha i liczyła ponad 400 mieszkańców.
Wieś obecnie.
Według stanu na koniec 2005 wieś liczyła 112 mieszkańców i zajmowała 318 ha, z czego 208 ha stanowiły użytki rolne i lasy. Przeważają gospodarstwa średniej wielkości (5-20 ha). Układ osadniczy wsi skupiony został wzdłuż głównej drogi i znajduje się w strefie ochrony
konserwatorskiej. Gospodarstwa wiejskie rozlokowane są po obu stronach drogi. W okresie
powojennym osiedlała się tu ludność o zróżnicowanych tradycjach kulturowych, co doprowadziło do
częściowej degradacji krajobrazu i dziedzictwa kulturowego. 
Przez wieś przebiega droga powiatowa Bogaczewo – Weklice (ok. 2 km), która stanowi główne połączenie komunikacyjne z drogą krajową nr 7. Dzieci dowożone są do szkoły podstawowej w Pilonie oraz gimnazjum w Gronowie Górnym. W 2000 powstała sieć wodociągowa o długości 10,5 km z Pilony do Myślęcina, Weklic i Bogaczewa.
Stanowiska archeologiczne.
Grodziska.
Wspomniane wcześniej położone na północ od wsi Weklice grodziska były obiektem amatorskich „badań” w latach 1822 – 23 oraz profesjonalnych badań archeologicznych prowadzonych przez archeologów niemieckich (Max Ebert i Bruno Ehrlich 1925) i polskich (Antoni Pawłowski 1987).
Cmentarzysko.
Na obszarze wsi znajduje się też cmentarzysko kultury wielbarskiej wiązanej z pobytem Gotów na ziemiach polskich w trakcie ich wędrówki nad Morze Czarne. Cmentarzysko zostało odkryte w roku 1923 przez nauczyciela z Myślęcina Wilhelma Klinka podczas wybierania piasku z pagórka, na którym się znajduje. Pierwsze niewielkie badania wykopaliskowe przeprowadzono latem 1925 roku pod kierownictwem Maxa Eberta i Brunona Ehrlicha. Wyniki opracował i opublikował Felix Jacobson w elbląskim czasopiśmie Elbinger Jahrbuch. Obecnie badane jest przez archeologów z Instytutu Archeologii i Etnologii PAN w Warszawie i jest ono uznawane za jedno z największych tego typu stanowisk w Europie. 
Według archeologów cmentarzysko w Weklicach funkcjonowało od I do IV wieku. W grobach znaleziono dużą ilość biżuterii, głównie srebrnej i bursztynowej.

</doc>
<doc id="385889" url="https://pl.wikipedia.org/wiki?curid=385889" title="Wełecz">
Wełecz

Wełecz – wieś w Polsce, położona w województwie świętokrzyskim, w powiecie buskim, w gminie Busko-Zdrój.
Do 1870 istniała gmina Wełecz.
W latach 1975–1998 miejscowość administracyjnie należała do województwa kieleckiego.
Na terenie wsi Wełecz znajduje się centrala oraz baza magazynowa Grupy Polskie Składy Budowlane S.A. oraz firmy spedycyjnej Eko-Trans.
Przez wieś przechodzi niebieski szlak turystyczny z Pińczowa do Wiślicy.
W czasie II wojny światowej w pobliskim Lesie Wełeckim władze okupacyjne dokonywały masowych egzekucji Polaków.

</doc>
<doc id="385890" url="https://pl.wikipedia.org/wiki?curid=385890" title="Wełmice">
Wełmice

Wełmice (dawna niem. nazwa "Wellmitz") – wieś w Polsce położona w województwie lubuskim, w powiecie krośnieńskim, w gminie Bobrowice.
W latach 1975–1998 miejscowość administracyjnie należała do województwa zielonogórskiego.

</doc>
<doc id="385891" url="https://pl.wikipedia.org/wiki?curid=385891" title="Wełmin">
Wełmin

Wełmin – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość administracyjnie należała do województwa gorzowskiego.

</doc>
<doc id="385892" url="https://pl.wikipedia.org/wiki?curid=385892" title="Wełnica (województwo wielkopolskie)">
Wełnica (województwo wielkopolskie)

Wełnica – wieś w Polsce położona w województwie wielkopolskim, w powiecie gnieźnieńskim, w gminie Gniezno, nad Jeziorem Wełnickim. Od zachodu graniczy z Gnieznem.
W latach 1975–1998 miejscowość administracyjnie należała do województwa poznańskiego. W 2011 liczyła 479 mieszkańców.
Przez Wełnicę przebiega niebieski pieszy szlak turystyczny z Gniezna do Strzyżewa Kościelnego.

</doc>
<doc id="385893" url="https://pl.wikipedia.org/wiki?curid=385893" title="Wełnin">
Wełnin

Wełnin – wieś w Polsce położona w województwie świętokrzyskim, w powiecie buskim, w gminie Solec-Zdrój.
W latach 1975–1998 miejscowość administracyjnie należała do województwa kieleckiego.

</doc>
<doc id="385894" url="https://pl.wikipedia.org/wiki?curid=385894" title="Wełpin">
Wełpin

Wełpin – wieś w Polsce położona w województwie kujawsko-pomorskim, w powiecie tucholskim, w gminie Lubiewo.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 188 mieszkańców. Jest dziesiątą co do wielkości miejscowością gminy Lubiewo.

</doc>
<doc id="385895" url="https://pl.wikipedia.org/wiki?curid=385895" title="Wełtyń">
Wełtyń

Wełtyń (do 1945 ) – wieś w Polsce położona w województwie zachodniopomorskim, w powiecie gryfińskim, w gminie Gryfino.
W latach 1945-54 siedziba gminy Wełtyń. W latach 1975–1998 miejscowość administracyjnie należała do województwa szczecińskiego.
Wełtyń posiadał w XVI i XVII wieku prawa miejskie.
Wieś położona jest nad malowniczym jeziorem Wełtyń. Na jeziorze są położone trzy wyspy. Dwie z ośrodkami turystycznymi – domki letniskowe. Ze wsi w okresie letnim odbywają się przewozy osób łodziami motorowymi na obydwie wyspy.
Historia.
Wełtyń od początku swojego istnienia był nazywany różnie "Woltina, Woltin, Woltyna, Woldyn". Początki istnienia osadnictwa na tych terenach nie jest dokładnie znany. Archeolodzy odnaleźli ponad 30 stanowisk dowodzących istnienia działalności człowieka w młodszej epoce kamienia – neolitu (8000 - 4500 tys. lat p.n.e.). Na wzniesieniach w okolicy Wełtynia zlokalizowano i częściowo przeprowadzono badania olbrzymiej osady "łużyckiej".
Pierwszy ślad w kronikach pojawił się w roku 1212, książę pomorski Bogusław II uregulował dokumentem wystawionym w Kamieniu Pomorskim sprawy spadkowe potomków Warcisława II Świętoborzyca, (fundatora klasztoru kołbackiego) z Cystersami.
Duże znaczenie dla losu i przyszłości tych ziem miało założenie w II połowie XII wieku klasztoru kołbackiego. Istnieją liczne przesłanki, iż Wełtyń stanowił centrum pola (okręgu grodowego) wełtyńskiego, a ono z kolei część kasztelanii pyrzyckiej. Domniemana "Ziemia Wełtyńska" graniczyła na południu z Ziemia Widuchowską, na wschodzie Kołbacką, na północy Szczecińską. Granica zachodnia przebiegała na Odrze. W Wełtyniu do czasów współczesnych zachowało się grodzisko średniowieczne, ale zostało przebadane tylko powierzchnie. W roku 1222 Wełtyń pojawia się w dokumencie książęcych. Książę Bogusław II potwierdził wówczas prawa cystersów kołbackich do tych ziem. Już w 1226 roku istniał w Wełtyniu wolny targ, wzmiankowany następnie w 1255 i 1282 r. Dzięki niemu osada rozwinęła się w dużą wieś, która zdaniem historyków niemieckich posiadała w XVI i XVII wieku prawa miejskie, a pieczęć miejska zachowała się do roku 1784.
Kopalnia Wełtyń.
Złoże kruszyw jest zlokalizowane w pobliżu miejscowości Wełtyń. Ma ono wyznaczony obszar i teren górniczy o powierzchni 18 263 m². Koncesję na wydobywanie kruszywa naturalnego z tego złoża posiada prywatna firma. Przedsiębiorca wydobywający ze złoża kopalinę, po jej wydobyciu został zobowiązany do przeprowadzenia pełnej rekultywacji terenu kopalni, zgodnie z miejscowym planem zagospodarowania przestrzennego gminy oraz ustawą o ochronie gruntów leśnych i rolnych.
Zasoby kruszyw naturalnych zalegających w obrębie złoża Wełtyń – surowców ilastych ceramiki budowlanej o zasobach bilansowych określa się na 275 tys. ton. Ze względu na bardzo niską jakość zalegającego w nim surowca, niską wartość ekonomiczną oraz położenie w bezpośrednim otoczeniu obszarów znajdujących się pod ochroną prawną jest to złoże kwalifikujące się do wykreślenia z ewidencji kopalin.

</doc>
<doc id="385896" url="https://pl.wikipedia.org/wiki?curid=385896" title="Werbkowice">
Werbkowice

Werbkowice () – wieś w Polsce położona w południowo–wschodniej części województwa lubelskiego, w powiecie hrubieszowskim, w gminie Werbkowice. Siedziba urzędu gminy Werbkowice. Leży na zachód od Hrubieszowa, na obszarze Kotliny Hrubieszowskiej, głównie na lewym brzegu rzeki Huczwy. 
Przez miejscowość przebiega droga krajowa nr . W latach 1975–1998 wieś administracyjnie należała do województwa zamojskiego.
Nazwa.
Nazwa „Werbkowice” związana jest z ówczesną florą miejscowości i wywodzi się od słowa wierzba. Jej odpowiednikiem języku ruskim jest słowo "verba", "verbka". Aktualnie w takim brzmieniu słowo jest obecne w języku ukraińskim w formie "верба", "wierba". Ponadto na Śląsku dość znany był ród Wrbskych, co w brzmieniu dzisiejszym należałoby pisać jako Wierzbiccy lub Wierzbowscy.
Historia.
Badania archeologiczne wskazują, że pierwsze ślady osadnictwa sięgają tu nawet 5500 lat p.n.e. W wyniku badań w ramach Archeologicznego Zdjęcia Polski na terenie miejscowości odkryto 33 stanowiska (punkty osadnicze). Najstarszy zabytek, niewielki fragment glinianego naczynia, pochodzi z wczesnego neolitu. Znacznie większy materiał pochodzi z 3800-3100 r. p.n.e. Są to fragmenty charakterystycznych dla kultury wołyńsko-lubelskiej ceramicznych malowanych naczyń. Znaleziono również brązową grecką monetę pochodzącą z około 330 r. p.n.e. z Syrakuz. Sama miejscowość powstała w VII-VIII wieku.
Pierwsza wzmianka pisana o Werbkowicach pochodzi z 1394, kiedy to wieś została wspomniana jako jedna z miejscowości nowo powstałej parafii w Grabowcu. XV-wieczne Werbkowice były wsią średniej wielkości. Rejestr poborowy z roku 1472 notował w Werbkowicach 4 łany użytków rolnych, młyn o dwóch kołach, zapewne wodny oraz karczmę. Pierwszymi właścicielami wsi była szlachta mazowiecka przybyła na te tereny wskutek rozdawania ziem. Najwcześniejszym właścicielem, w 1401 roku, był Micz, a następnie w 1431 roku - Aleksander. W 1578 roku wieś należała do Agnieszki Mireckiej i Piotra Stabrowskiego. Wówczas Werbkowice liczyły 3 łany użytków, 5 zagrodników, 4 komorników oraz 1 rzemieślnika.
Informacja jakoby w I poł. XVII wieku właścicielami wsi byli Zamoyscy odnosi się do Wirkowic. W 1664 roku Werbkowice należały do Andrzeja Wiśniowskiego herbu Prus I. W 1690 w Werbkowicach została erygowana, przez Aleksandra Łaszcza i jego żonę – Katarzynę z Firlejów – cerkiew unicka i szkoła początkowa. W latach 1753–1767 roku dobra należały do Karola Sapiehy. W latach 1773–1788 wieś była w posiadaniu Teodora Szydłowskiego. W 1793 roku sprzedał on Werbkowice za 120 tys. złotych polskich Adamowi Kazimierzowi Szydłowskiemu herbu Lubicz. Po Adamie majątek mocno zaniedbany odziedziczył w 1842 roku syn Antoni. W połowie XIX wieku Werbkowice zasłynęły z hodowli owiec. Owczarnia ówczesnego właściciela wsi była jedną z pierwszych i największych w Królestwie Polskim. W roku 1848 liczyła 1945, a w 1860 – 2267 owiec. Od 1872 w Werbkowiach wydobywano torf, którego pokłady sięgały miejscami ponad 3 m.
W drugiej połowie XIX wieku powstały: szkoła, gorzelnia, dwa młyny, cegielnia oraz olejarnia. W 1864 Antoni Szydłowski wzniósł nową unicką cerkiew we wsi. W 1875, po likwidacji unickiej diecezji chełmskiej, stała się ona siedzibą parafii prawosławnej. W 1916 przez Werbkowice przeprowadzono kolej wąsko- i normalnotorową, a 12 lat później wybudowano dworzec kolejowy i stację pomp. Obecnie przebiega tamtędy, prowadzący do granicy z Ukrainą, tor Linii Hutniczej Szerokotorowej (LHS). 7 listopada 1919, odłączając się od parafii w Grabowcu, powstała osobna parafia rzymskokatolicka w Werbkowicach. Po I wojnie światowej miały tu miejsce liczne parcelacje majątków ziemskich. W 1919 unicką cerkiew przejął Kościół rzymskokatolicki. W 1926 roku 15,58 ha kupił Skarb Państwa z przeznaczeniem na rozbudowę torów kolejowych.
Ostatnimi właścicielkami Werbkowic były Teresa Rulikowska i jej córka Wincentyna. W 1939 w Werbkowicach żyło 1845 osób. W czasie okupacji w 1943 roku majątek na krótko przejęło Generalne Gubernatorstwo, a w roku 1946 dobra o powierzchni 1085,34 ha przejęto na rzecz Skarbu Państwa. 6 kwietnia 1946 roku oddziały Ukraińskiej Powstańczej Armii, przy współpracy ze Zrzeszeniem Wolność i Niezawisłość, napadły na miejscowość, rozbrajając placówki ludowego Wojska Polskiego. Po II wojnie światowej w byłym majątku i pałacu Antoniego Szydłowskiego został utworzony jeden z Zakładów Doświadczalnych należących do Instytutu Uprawy Nawożenia i Gleboznawstwa, powstałego w 1950 i mającego swoją siedzibę w Puławach.
Ze względu na żyzne gleby, sprzyjające uprawie buraka cukrowego, w 1963 w Werbkowicach uruchomiono najnowocześniejszą wówczas i jedną z największych w kraju cukrownię (dzisiaj jeden z oddziałów Krajowej Spółki Cukrowej S.A.). Fabryka stała się kolejnym, bardzo silnym impulsem do rozwoju miejscowości – dawała zatrudnienie, czym przyciągała ludzi, dla których budowano nowe osiedla.
17–22 kwietnia 1978 odbyła się we wsi VII Międzynarodowa Sesja Studentów Archeologii, co było związane z prowadzonymi pracami archeologicznymi w tym rejonie kraju. W latach 1987–1989 wybudowano w Werbkowicach młyn gospodarczy. W 2006 roku młyn sprzedano w ręce prywatne, a jego właścicielami zostali Władysław Brzozowski oraz Wojciech Goławski.
Demografia.
W 1827 Werbkowice liczyły 60 domostw i 346 mieszkańców. Obecnie Werbkowice są dużą miejscowością. W 2001 roku liczyły one 350 domów i 3100 mieszkańców, a pod koniec 2006 roku 3053 mieszkańców.Według Narodowego Spisu Powszechnego (III 2011 r.) wieś liczyła 2941 mieszkańców. W 2016 wieś liczyła 2867 mieszkańców i była największą miejscowością gminy Werbkowice.
Zabytki.
Zabytki nieruchome zapisane w NID:
Gminny program ochrony zabytków wymienia dodatkowo zabytki:
Sport.
W Werbkowicach funkcjonuje Międzyzakładowy Ludowy Klub Sportowy Kryształ Werbkowice – amatorski klub piłkarski, założony w 1973 roku. Obecnie drużyna seniorów gra w hummel IV lidze, grupie lubelskiej. Piłkarze Kryształu Werbkowice rozgrywają mecze na stadionie Gminnego Ośrodka Sportu i Rekreacji w Werbkowicach o pojemności 2500 miejsc.

</doc>
<doc id="385897" url="https://pl.wikipedia.org/wiki?curid=385897" title="Werblinia">
Werblinia

Werblinia (kaszb. "Warblëniô") – wieś kaszubska w Polsce położona w województwie pomorskim, w powiecie puckim, w gminie Puck.
W latach 1975–1998 miejscowość administracyjnie należała do województwa gdańskiego.
Wieś, w której znajdują się miejsca widokowe na Dolinę Płutnicy, położona jest na północno-wschodnim skraju Puszczy Darżlubskiej, przy drodze wojewódzkiej nr 213. We wsi działa Ochotnicza Straż Pożarna oraz fabryka mebli „Fat”.
Przed 1772 wmiankowana kolejno pod nazwą "Warblino", "Warblin" i "Wierblino". W latach zaboru pruskiego 1772–1919 wieś nosiła nazwę (niem.) "Werblin". Prefiks w nazwie Werblini wskazuje na pochodzenie nazwy od kaszubskiego imienia własnego "Warbel" (Wróbel). Inne miejscowości z prefiksem "Werblin/Warblin" to Warblino i Warblewo
W Werblini urodził się biskup Andrzej Śliwiński.

</doc>
<doc id="385898" url="https://pl.wikipedia.org/wiki?curid=385898" title="Werchliś">
Werchliś

Werchliś – wieś w Polsce położona w województwie lubelskim, w powiecie bialskim, w gminie Janów Podlaski.
Wierni Kościoła rzymskokatolickiego należą do parafii Trójcy Świętej w Janowie Podlaskim.
Wieś duchowna położona była w końcu XVIII wieku w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.

</doc>
<doc id="385899" url="https://pl.wikipedia.org/wiki?curid=385899" title="Werchrata">
Werchrata

Werchrata (w latach 1977−1981 Boguszów) – wieś w Polsce położona w województwie podkarpackim, w powiecie lubaczowskim, w gminie Horyniec-Zdrój, w górnym odcinku doliny rzeki Raty (dopływu Bugu), na Roztoczu Wschodnim.
Werchrata to jedna z największych wsi w Polsce pod względem powierzchni.
Integralne części wsi.
Oprócz przysiółków wyróżnia się: Kozubale, Bogusze i Monasterz. Obszar sołectwa wynosi 55 km². W latach 1975–1998 miejscowość należała do województwa przemyskiego.
Historia.
Najstarsza źródłowa wzmianka o Werchracie pojawiła się w 1444 r., kiedy to książę mazowiecki i bełski Władysław darował osadę Horyniec szlachcicowi Piotrowi Pieczykurowi z Wilcz.
W niektórych opracowaniach znaleźć można XII wiek, jako czas założenia wsi, jednakże są to informacje związane z tradycją ludową, bez żadnego źródłowego uzasadnienia. Na przełomie XVI i XVII w. była wsią królewską w województwie bełskim, należała do uposażenia wojewodów bełskich.
Właścicielem Werchraty był August Łoś, powstaniec, poseł na Sejm Galicyjski i do Rady Państwa.
W XIX w. wieś miała 440 domów i liczyła 2372 mieszkańców. W 1947 była to niemal w całości ludność ukraińska.
Werchrata 21 lipca 1944 została zdobyta przez wojska radzieckie. 
W czasie starć z oddziałami UPA w 1947 prawie cała zabudowa wsi uległa zniszczeniu, a ludność niemal w całości wysiedlono. W rejonie Monasterzu rozebrano stojącą na terenie dawnego klasztoru cerkiew Opieki Bogurodzicy wzniesioną około 1680. Była to jedna z najstarszych i najcenniejszych drewnianych cerkwi w Polsce, które uległy zniszczeniu po II wojnie światowej. W 1891 r. w Monasterzu powstała pierwsza pustelnia założona przez św. Brata Alberta Chmielowskiego dla braci zakonnych albertynów na Roztoczu. Obecnie wystawiono tam turystyczną wiatę dla pielgrzymów i turystów.
W centrum miejscowości znajduje się cmentarz z I wojny światowej.
Religia.
Na początku XIV wieku późniejszy prawosławny metropolita kijowski Piotr założył w Werchracie monaster Przemienienia Pańskiego. Monaster zwany „Piotrowym” był ważnym centrum ikonograficznym, i odegrał ważną rolę w rozwoju życia zakonnego Księstwa Halicko-Wołyńskiego. Pochodzi z niego Werchracka ikona Matki Bożej, przechowywana w klasztorze św. Mikołaja w Krechowie.
W północno-zachodnim rogu placu cerkiewnego (obecnego kościoła w Werchracie), znajdziemy nagrobek z czerwonego piaskowca. Pochowany został tam zasłużony dla werchrackiej parafii greckokatolickiej ksiądz Eugeniusz Chomiński (30.03.1867 – 04.07.1939). Jego synem był wybitny muzykolog Józef Michał Chomiński. Nagrobek jest sygnowany, wykonany został przez Tadeusza Iwanowicza, majstra kamieniarskiego ze Lwowa. W krzyż nagrobny wmontowany jest medalion z głową Chrystusa, sygnowany przez J. Jagniewskiego we Lwowie.
Miejscowość jest siedzibą rzymskokatolickiej parafii św. Józefa należącej do Dekanatu Narol w diecezji zamojsko-lubaczowskiej. Obok kościoła parafialnego, dawnej cerkwi greckokatolickiej znajduje się Dom Rekolekcyjny Wyższego Seminarium Duchownego diecezji.
Turystyka.
Przez Werchratę prowadzi zielony szlak turystyczny Szlak im. św. Brata Alberta z Narola do Horyńca-Zdroju, związany z działalnością i życiem św. Brata Alberta Chmielowskiego i bł. Bernardyny Marii Jabłońskiej, urodzonej w Pizunach koło Narola.

</doc>
<doc id="385900" url="https://pl.wikipedia.org/wiki?curid=385900" title="Werdun">
Werdun

Werdun (dawn. "Werdoń", "Werdon") – wieś w Polsce położona w województwie mazowieckim, w powiecie piaseczyńskim, w gminie Tarczyn.
W latach 1975–1998 miejscowość administracyjnie należała do województwa warszawskiego.
W miejscowości znajduje się kościół i siedziba parafii św. Ducha, należącej do dekanatu tarczyńskiego, archidiecezji warszawskiej.

</doc>
<doc id="385901" url="https://pl.wikipedia.org/wiki?curid=385901" title="Werechanie (wieś)">
Werechanie (wieś)

Werechanie – wieś w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.
Historia.
Wieś położona w środkowej części gminy Rachanie, nad rzeką Werechanką, w obrębie Grzędy Sokalskiej. Pierwsza wzmianka o miejscowości pochodzi z roku 1446 choć jak udowadnia A. Janeczek dotyczyła raczej miejsca topograficznego niż wsi, która wówczas jeszcze chyba nie istniała. W 1472 roku Werechanie jako wieś królewska w starostwie bełskim liczyły 9 łanów użytków. W sierpniu 1535 roku rozgraniczono wsie królewskie Werechanie i Tarnawatkę od wsi ziemiańskich Niemirówka i Krynic. Rejestr poborowy z 1531 roku notował tu 2 i 3/4 łana użytków, natomiast w 1578 roku 9 łanów użytków, 8 zagrodników z ziemią, 2 komorników z bydłem, 4 komorników, 2 rzemieślników i cerkiew. W 1565 roku wieś drogą zmiany za Damienice przeszła w ręce Oleśnickich, którzy założyli tu folwark. Zmniejszyli daniny w naturze we wsi 35 kmieci na półłankach, 10 zagrodników, 9 bartników, 7 komorników, karczmarz, pop z 1/2 łana użytków, kniaź z 1/2 łana, młynarz oraz staw. Po kilku latach rządów Oleśnickich transakcja została skasowana i wieś powróciła do starostwa bełskiego, a po utworzeniu starostwa tarnawackiego weszła w jego skład. Od końca XVI wieku aż do połowy lat 80. XVIII wieku starostwo tarnawackie było w dzierżawie u Zamoyskich. Później zostało skonfiskowane przez rząd austriacki.
Zaraz po I rozbiorze Polski rząd austriacki rozpoczął starania o zmianę starostwa tomaszowskiego na dobra solne Korsowo, będące we władaniu hrabiego Tadeusza Dzieduszyckiego (1724-1777) cześnika wielkiego koronnego, żonatego z Salometą Trąbianską. W 1812 roku w wyniku działów rodzinnych dawne starostwo tarnawackie: Tarnawatkę, Łuszczacz, Majdan Mały, Majdan Wielki, Majdan Zielone, Pańków, Szur Nowy, Werechanie i Wieprzów objął syn Tadeusza – Józef Dzieduszycki (1772-1847), ożeniony z Pauliną z Działyńskich, a następnie ich jedyny syn Włodzimierz (1825–1899), żonaty z Alfonsyną Miołczynską. W 1897 roku dobra tarnawackie przeszły na Miąłczyńskich, którzy sprzedali je ok. 1900 roku Janowi i Elżbiecie z Kraińskich Tyszkiewiczom, na stałe mieszkającym w Wace. Dobrami Tarnawatka zarządzał do 1903 roku Stanisław Pietraszkiewicz, a później Wacław Giżycki. Pierwsza wzmianka o cerkwi pochodzi z roku 1564. Notują ją źródła z końca XVI i pocz. XVII wieku. W 1680 roku wybudowano tu następną cerkiew. W 1761 roku notowano w Werechaniach parafialną cerkiew drewnianą pw.św. Parkadesy, która należała do dekanatu tomaszowskiego. W 1767 roku wzniesiono we wsi kolejną cerkiew Drewnianą. W 1947 roku cerkiew spłonęła, a na jej miejsce w latach 1991–1992 wybudowano kaplicę rzymskokatolicką, filię parafii w Rachaniach. Jest to kaplica pw. św. Floriana i Najświętszej Maryi Panny Królowej Polski. Według informacji znajdujących się w tablicy informacyjnej modlący się przed obrazem, który jeszcze przed pożarem znajdował się w ołtarzu głównym doznawali łask i uzdrowień. Obecnie przed kaplicą znajduje się studzienka, z której woda pochodzi ze źródła, które niegdyś "biło" za ołtarzem. Dnia 14.05.2016 w kaplicy powieszone zostało drewniane popiersie Jana Pawła II. Pierwotnie wokół cerkwi istniał cmentarz grzebalny czynny do pół XIX wieku. Później mieszkańcy Werechań chowali swoich zmarłych na cmentarzu w Grodysławicach. Obecnie przy kaplicy funkcjonuje cmentarz rzymskokatolicki. Posiada on kształt wieloboku o powierzchni 0,26 ha.
Spis z 1827 roku notował wieś w powiecie tomaszowskim i parafii Łabunie. Liczyła wówczas 58 domów i 371 mieszkańców. W 1880 roku było tu 31 domów, w tym 27 włościańskich i 432 mieszkańców: 20 żydów i 180 prawosławnych. Włościanie posiadali 298 mórg ziemi. Folwark wchodził w skład dóbr Tarnawatka i liczył 132 morgi ziemi ornej, 21 mórg, łąk, 1 morgę pastwisk, 3 morgi wody i 11 mórg nieużytków. W folwarku był 1 budynek murowany i 14 drewniane oraz tartak wodny i smolarnia. Według spisu z 1921 roku we wsi było 80 domów i 473 mieszkańców, w tym 55 Ukraińców i 21 Żydów, natomiast w folwarku notowano 2 domy i 39 mieszkańców, włącznie Polaków.
W lipcu 1943 roku wieś została wysiedlona przez hitlerowców.

</doc>
<doc id="385902" url="https://pl.wikipedia.org/wiki?curid=385902" title="Werejce">
Werejce

Werejce – kolonia w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 45 mieszkańców i była dwudziestą co do wielkości miejscowością gminy Wierzbica.
 
Według spisu powszechnego z roku 1921 kolonia Syczyn-Werejce posiadała 8 domów i 60 mieszkańców, z czego 16 osób podawało narodowość niemiecką.

</doc>
<doc id="385903" url="https://pl.wikipedia.org/wiki?curid=385903" title="Weremień">
Weremień

Weremień (dawniej Weremiń, w latach 1977–1981 Podegrodzie) – wieś w Polsce położona w województwie podkarpackim, w powiecie leskim, w gminie Lesko.
W połowie XIX wieku właścicielem posiadłości tabularnej Weremiń z Łączkami był Edmund Krasicki.
W latach 1975–1998 miejscowość administracyjnie należała do województwa krośnieńskiego.
W Weremieniu jest prowizoryczna rzymskokatolicka kaplica pw. MB Częstochowskiej, zbudowana na miejscu dawnej cerkwi, należąca do parafii Nawiedzenia NMP w Lesku.

</doc>
<doc id="385904" url="https://pl.wikipedia.org/wiki?curid=385904" title="Weremowice">
Weremowice

Weremowice – wieś w Polsce, położona w województwie lubelskim, w powiecie chełmskim, w gminie Chełm.
W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Chełm. Według Narodowego Spisu Powszechnego (III 2011 r.) liczyła 329 mieszkańców i była dwunastą co do wielkości miejscowością gminy Chełm.
We wsi zabytkowy młyn nad rzeką Uherką, sklep spożywczy, budynek dawnej szkoły podstawowej. W Weremowicach znajduje się parking i miejsce cumowania łodzi wędkarskich na zalewie Żółtańce.
Historia.
Miejscowość występuje pod niezmienioną nazwą począwszy od 1423 r.. Rejestr poborowy z 1531 r. podaje, że miejscowość należała do Parafii Rozesłania Apostołów w Chełmie. Według Słownika geograficznego Królestwa Polskiego w wieku XIX Weremowice to wieś w powiecie chełmskim, gminie Krzywiczki, parafii greckokatolickiej w Depułtyczach, łacińskiej w Chełmie. We wsi był młyn wodny. W 1827 r. było we wsi 39 domów i 122 mieszkańców. Przed 1884 r. wchodziły Weremowice w skład dóbr Uher posiadały wówczas 42 osady i mórg 1012.. Miejscowość występuje na mapie Józefa Michała Bazewicza (ilustrowany atlas Królestwa Polskiego z 1907 r.)

</doc>
<doc id="385905" url="https://pl.wikipedia.org/wiki?curid=385905" title="Wereszcze Duże">
Wereszcze Duże

Wereszcze Duże (dawn. "Wereszce Duże") – wieś w Polsce położona w województwie lubelskim, w powiecie chełmskim, w gminie Rejowiec.
W latach 1975–1998 miejscowość administracyjnie należała do województwa chełmskiego. Od 1 stycznia 2006 wchodzi w skład powiatu chełmskiego (przedtem krasnostawskiego). Wieś stanowi sołectwo gminy Rejowiec. Według Narodowego Spisu Powszechnego (III 2011 r.) liczyła 387 mieszkańców i była piątą co do wielkości miejscowością gminy Rejowiec.
Historia.
Według Słownika geograficznego Królestwa Polskiego z roku 1887 Wereszcze Wielkie i Wereszcze Małe (niekiedy używano także nazwy "Werśce"), dwie wsie w powiecie chełmskim, gminie Rejowiec, parafii greckokatolickiej w Spasie i Pawłowie rzymskokatolickiej w Chełmie. Wsie te leżą przy linii drogi żelaznej nadwiślańskiej o 10 wiorst od Rejowca w kierunku Chełma. Wereszcze Wielkie mają 836 mórg Wereszcze małe 132 mórg. Jest tu szkoła początkowa. W 1827 r. Wereszcze Wielkie miały 39 domów zamieszkałych przez 219 mieszkańców a Wereszcze Małe 11 domów i 48 mieszkańców. Suplement słownika z roku 1902 podaje że w roku 1565 Wereszcze stanowiły wieś w starostwie chełmskim mając 12 dworzyszcz osadzonych na prawie wołoskim. Siedzący tu wołochowie płacili tylko czynsz od bydła jakie chowali. Kniaź z kilku barci dawał miodu półtorej rączki. Powinnością osadników było jechać z listy, woły gnać i po złodzieja jechać. Dochodu było ze wsi 7 zł i 281/2 grosza.

</doc>
<doc id="385906" url="https://pl.wikipedia.org/wiki?curid=385906" title="Wereszcze Małe">
Wereszcze Małe

Wereszcze Małe (dawn. "Wereszce Małe") – wieś w Polsce położona w województwie lubelskim, w powiecie chełmskim, w gminie Rejowiec.
Leży przy drodze nr DW 812. Wieś stanowi sołectwo - zobacz jednostki pomocnicze gminy Rejowiec. W latach 1975–1998 miejscowość administracyjnie należała do województwa chełmskiego. Od 1 stycznia 2006 wchodzi w skład powiatu chełmskiego (przedtem krasnostawskiego). Według Narodowego Spisu Powszechnego (III 2011 r.) liczyła 160 mieszkańców i była trzynastą co do wielkości miejscowością gminy Rejowiec.
Części wsi.
 
Historia.
Według Słownika geograficznego Królestwa Polskiego z roku 1887 Wereszcze Wielkie i Wereszcze Małe (niekiedy używano także nazwy „Werśce”), dwie wsie w powiecie chełmskim, gminie Rejowiec, parafii greckokatolickiej w Spasie i Pawłowie, rzymskokatolickiej w Chełmie. Wsie te leżą przy linii drogi żelaznej nadwiślańskiej o 10 wiorst od Rejowca w kierunku Chełma. Wereszcze Wielkie mają 836 mórg Wereszcze małe 132 mórg. Jest tu szkoła początkowa. W 1827 r. Wereszcze Wielkie miały 39 domów zamieszkałych przez 219 mieszkańców a Wereszcze Małe 11 domów i 48 mieszkańców. Suplement słownika z roku 1902 podaje że w roku 1565 Wereszcze stanowiły wieś w starostwie chełmskim mając 12 dworzyszcz osadzonych na prawie wołoskim. Siedzący tu wołochowie płacili tylko czynsz od bydła jakie chowali. Kniaź z kilku barci dawał miodu półtorej rączki. Powinnością osadników było „jechać z listy, woły gnać i po złodzieja jechać”. Dochodu było ze wsi 7 zł i 281/2 grosza.

</doc>
<doc id="385907" url="https://pl.wikipedia.org/wiki?curid=385907" title="Wereszczyn">
Wereszczyn

Wereszczyn – wieś w Polsce położona w województwie lubelskim, w powiecie włodawskim, w gminie Urszulin.
W latach 1975–1998 miejscowość administracyjnie należała do województwa chełmskiego.
Podczas II wojny światowej, 26 maja 1942 roku Niemcy rozstrzelali 300 Żydów w Wereszczynie.
Miejscowość jest siedzibą rzymskokatolickiej parafii św. Stanisława w Wereszczynie. W wiosce znajduje się klasztor Zgromadzenia Apostołów Miłosierdzia Bożego.
Na cmentarzu parafialnym pochowana jest Aniela z Chłędowskich, żona Edwarda Dembowskiego, organizatora powstania krakowskiego w 1846 r.
Wieś stanowi sołectwo gminy Urszulin.
Historia.
Wereszczyn – wczesnofeudalna osada, powstała w II połowie XIII wieku obok Stołpi, Ochoży i Busowna.
Wieś ta jest starodawną siedzibą rodu Wereszeszyńskich herbu Korczak. Około połowy XV w. siedzi tu niejaki Fedor Wereszczyński, ożeniony z Małgorzatą Sosnowską, herbu Nałęcz. Jeden z jej braci był władyką chełmskim a drugi katolik był oficjałem chełmskim. Ciekawe bardzo dzieje Andrzeja, syna Fedora, i rywalizacyi obu wujów o wpływ na duszę siostrzeńca opowiada syn Andrzeja, Józef, opat sieciechowski a potem biskup kijowski, kaznodzieja i pisarz polityczny. 
W domu Andrzeja Wereszczyńskiego bywał jako gość Mikołaj Rej, posiadający tu rozległe dobra, otrzymane za posagiem żony. Szczegóły obyczajów Reja podał Józef Wereszczyński w broszurze “Gościniec pewny niepomiernym moczygębom” (Kraków, 1585). Sam zaś pisarz o swej rodzinie podaje szczegóły w dziełku: “Wizerunek nakształt kazania uczyniony” (r. 1585). Przedrukował ten ustęp wydawca “Pism politycznych” biskupa kijowskiego (Biblioteka Turowskiego).
W r. 1565 wieś ta należy do parafii Sawin, składa się z 7 działów należącycb do Wereszczyńskich, Unieszowskich, Czerniawskich, Siedliskich. Największy dział ma Mikołaj Rej płacący od 4 łanów 6 zagrodników 2 zagrodników bez roli, 2 rzemieślników i popa, zaś w Woli Wereszczyńskiej płaci od 3 łanów i 1 zagrodnika.
Według Słownika geograficznego Królestwa Polskiego z roku 1893, Wereszczyn to wieś i folwark w powiecie włodawskim, gminie Wola Wereszczyńska, parafii Wereszczyn, odległy 28 wiorst od Włodawy, a około 26 wiorst na północ w linii prostej od Rejowca (gdzie stacja drogi żelaznej nadwiślańskiej) a około 3 wiorst na południe od szosy idącej z Lublina na Łęcznę do Włodawy. Wieś leży na wyniosłości stanowiącej niejako wyspę śród okolicznych nizin błotnistych. Około 10 wiorst na północny - zachód od Wereszczyna leży Wola Wereszczyńska. 
Wereszczyn posiada cerkiew parafialną i kościół parafialny drewniany, szkołę początkową, 51 domów, 492 mieszkańców. 
Na obszarze Wereszcyna jezioro, mające do 12 mórg obszaru. W roku 1827 było 44 domów, 293 mieszkańców. 
W roku 1885 folwark Wereszczyn z literą A. powstały z podziału dóbr Wereszczyn posiadał rozległość mórg 179 w tym: grunty orne i ogrody mórg 87, łąk mórg 50, pastwisk mórg 3, lasu mórg 34, nieużytków mórg 5, bud. z drzewa 8, las był nieurządzony. W skład dóbr poprzednio wchodziły: wieś W. osad 45, mórg 585, wieś Józefin osad 8, mórg 178, wieś Kozubata osad 10, mórg 188, wieś Zabrodzie osad 20, mórg 450, wieś Dębowiec osad 17, mórg 290, wieś Przymiarki osad 7, mórg 212, wieś Zastawie osad 10, mórg 354. Przed rozdziałem obszaru folwarcznego było w Wereszczynie (wraz z obszarem włościańskim) 2612 mórg.
Obecnie (to jest rok 1893) obok drobniejszych części i kolonii, istnieją jeszcze większe folwarki: folwark Wereszczyn z literą B. rozległość 238 mórg w tym: grunty orne i ogrody mórg 80: łąk mórg 103, pastwisk mórg 4, las mórg 45, nieużytki mórg 6, budynków murowanych 2, drewnianych 3, folwark Wereszczyn literą C. rozległy mórg 309 w tym: grunty orne i ogrody mórg 143, łąk mórg 87, pastwisk mórg 5, lasu mórg 62, nieużytki mórg 12, budynków murowanych 2, drewnianych 8, las nieurządzony. 
Kościół i parafię erygowała Zofia Tyszkiewiczowa wojewodzina trocka. Obecny (opisany w wieku XIX) pochodzi z roku 1782. Cerkiew założył dziedzic wsi Seweryn Wereszczyński. Wereszczyn parafia w dekanacie włodawskim (dawniej parczewski) liczyła 2578 dusz.

</doc>
<doc id="385908" url="https://pl.wikipedia.org/wiki?curid=385908" title="Wereszyn">
Wereszyn

Wereszyn () – wieś w Polsce położona w województwie lubelskim, w powiecie hrubieszowskim, w gminie Mircze. Leży przy drodze wojewódzkiej nr 844.
Historia.
Zofia z Zamiechowa własnym kosztem zbudowała tutaj kościół.
Według spisu z 1921 we wsi było 102 chaty i 577 mieszkańców (265 mężczyzn i 312 kobiet). Spośród nich 419 zapisano jako Polaków, 119 jako Rusinów (Ukraińców) i 39 jako Żydów. Wśród nich było 24 rzymskich katolików, 413 prawosławnych, 1 osoba zadeklarowała przynależność do innej wspólnoty chrześcijańskiej, zaś 39 było wyznawcami judaizmu. W międzywojennej Polsce wieś należała do gminy Kryłów powiatu hrubieszowskiego.
W miejscowości znajdowała się prawosławna cerkiew pod wezwaniem Podwyższenia Krzyża Pańskiego, zburzona w ramach akcji polonizacyjno-rewindykacyjnej (1938). Przetrwał natomiast prawosławny cmentarz, obok którego położona była świątynia.
12 lutego 1944 oddział BCh pod dowództwem Stanisława Basaja "Rysia" zaatakował wieś w momencie, gdy odbywało się tam wesele ukraińskiego policjanta na służbie niemieckiej. W historiografii ukraińskiej wydarzenie to jest określane jako "rozstrzelane wesele". Zginęło wówczas 12 ukraińskich cywili (w tym 4 kobiety) і pan młody; według Mariusza Zajączkowskiego ofiar było od siedmiu do dwudziestu, z czego co najmniej czterej zabici służyli w Ukraińskiej Policji Pomocniczej. 21 marca tego samego roku polski oddział zabił w Wereszynie 35 Ukraińców, a w maju tego samego roku kolejne kilka osób tej narodowości.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 130 mieszkańców i była dwudziestą co do wielkości miejscowością gminy Mircze.

</doc>
<doc id="385909" url="https://pl.wikipedia.org/wiki?curid=385909" title="Werginki">
Werginki

Werginki – wieś w Polsce położona w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="385911" url="https://pl.wikipedia.org/wiki?curid=385911" title="Werkowo">
Werkowo

Werkowo – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość administracyjnie należała do województwa pilskiego.

</doc>
<doc id="385912" url="https://pl.wikipedia.org/wiki?curid=385912" title="Werlas">
Werlas

Werlas (w latach 1977–1981 Międzylesie) – wieś w Polsce położona w województwie podkarpackim, w powiecie leskim, w gminie Solina.
Dawniej była to część wsi Solina. W 1968 obszar wsi został zalany przez nowo utworzony Zbiornik Soliński, a mieszkańcy Soliny zostali przeniesieni do sąsiednich wsi. Werlas, jako część Soliny nie zalana przez wodę został samodzielną wsią.
Nazwa "Werlas" jest stosowana też popularnie przez żeglarzy na określenie długiego półwyspu na Jeziorze Solińskim u podstawy którego leży wioska.
W latach 1975–1998 miejscowość administracyjnie należała do województwa krośnieńskiego.
Na wschód od wsi w 2013 powstało prywatne lądowisko Dolina Ruchlinu-Horodek.

</doc>
<doc id="385913" url="https://pl.wikipedia.org/wiki?curid=385913" title="Darłówko">
Darłówko

Darłówko () – nadmorska część miasta Darłowa i osiedle (jednostka pomocnicza gminy) u ujścia rzeki Wieprzy do Bałtyku, na Wybrzeżu Słowińskim. Darłówko pełni w sezonie letnim funkcję turystyczno-wypoczynkową.
Położenie.
Darłówko stanowi północno-zachodni obszar miasta oddzielony od głównej zabudowy miasta podmokłym terenem, w odległości ok. 2 km.
Znajduje się tutaj ujście rzeki Wieprzy do Morza Bałtyckiego. Rzeka poprzez kanał portowy rozdziela miasto na dwie części północno-wschodnią i południowo-zachodnią. Około 0,5 km na południe od zabudowy mieszkalnej Darłówka do Wieprzy uchodzi rzeka Grabowa.
Całe Darłówko objęte jest obszarem chronionego krajobrazu Koszaliński Pas Nadmorski. Główna część kanału portowego Wieprzy objęta jest specjalnym obszarem ochrony siedlisk „Dolina Wieprzy i Studnicy”.
Przy południowo-zachodniej części Darłówka znajduje się jednostka wojskowa 44 Bazy Lotnictwa Morskiego.
Turystyka.
W Darłówku znajdują się: port morski, latarnia morska, park wodny.
Na terenie Darłówka znajduje się sezonowa baza noclegowo-wypoczynkowa obejmująca: ośrodki wczasowe, domy wypoczynkowe, pensjonaty, pokoje gościnne, 3 hotele. Mieści się tutaj kemping z polem namiotowym na 150 namiotów i 100 miejsc na przyczepy kempingowe.
Co roku odbywa się tu Międzynarodowy Zlot Historycznych Pojazdów Wojskowych. Znajdują się tu również pozostałości stanowiska po największej poruszającej się po torach armacie świata, zbudowanej przez Niemców i pieszczotliwie zwanej "Dora".
W Darłówku znajdują się 2 pomniki: „Nie wrócili z morza” poświęcony rybakom, którzy zginęli na morzu oraz Skała Ekologów, będącą granitowym głazem narzutowym z tabliczkami poświęconymi ludziom zasłużonym dla ekologii ochrony środowiska.
Transport.
Do zachodniego Darłówka biegnie droga powiatowa nr 0552Z (ul. Lotników Morskich) i nr 0561Z (ul. Stefana Żeromskiego), która łączy je z siecią dróg w Darłowie. Do Darłówka wschodniego prowadzi droga gminna (al. Jana Pawła II), łącząca je z drogą wojewódzką nr 203.
Obie części Darłówka łączy zbudowany w 1988 most rozsuwany, który obecnie jest zamknięty dla ruchu kołowego, co oznacza, że nie istnieje bezpośredni przejazd między dwiema częściami Darłówka. Most ten zastąpił XVII-wieczny drewniany most zwodzony, zmodernizowany w XIX w. i rozebrany w 1977 roku. Zamiast niego do roku 1988 na Wieprzy kursował prom.
Historia i toponimia.
W 1814 r. w Darłówku otwarto kąpielisko morskie.
Do 1945 r. poprzednią niemiecką nazwą było "Rügenwaldermünde". W 1948 r. wprowadzono urzędowo nazwę "Darłówko". Potocznie stosuje się także nazwę "Darłówek".
W lipcu 1955 roku w Darłówku doszło do największego skażenia polskiej plaży bronią chemiczną, kiedy morze wyrzuciło na brzeg pojemnik z iperytem, pochodzącym z zatopionych po 1945 przez aliantów zasobów niemieckiej broni chemicznej. Znajdujące się wówczas na plaży, przebywające na koloniach dzieci zaczęły się nim bawić, w wyniku czego doznały poparzeń, a niektóre nawet utraciły wzrok. W związku z wypadkiem wojska chemiczne musiały następnie przeprowadzić dekontaminację plaży.
W stanie wojennym było tu jedno z miejsc internowania.
Darłówko rozdziela rzeka Wieprza, co skutkuje oznakowaniem drogowym wskazującym Darłówko Wschodnie i Darłówko Zachodnie. Nazwy te są też ujmowane w nazwach jednostek strukturalnych miejscowych planów zagospodarowania przestrzennego.
Oświata i społeczność lokalna.
W Darłówku znajduje się Zespół Szkół Społecznych im. Lotników Morskich w Darłowie, obejmujący szkołę podstawową i gimnazjum. Szkoły są prowadzone przez Społeczne Towarzystwo Oświatowe.
W Darłówku mieści się rzymskokatolicki kościół parafialny pw. św. Maksymiliana Marii Kolbego.
Organem uchwałodawczym jednostki pomocniczej jest Ogólne Zebranie Mieszkańców Osiedla Darłówko. Organem wykonawczym jest Zarząd Osiedla Darłówko, w skład którego wchodzi 7 osób: przewodniczący, jego zastępca, sekretarz, skarbnik oraz 3 członków.

</doc>
<doc id="385914" url="https://pl.wikipedia.org/wiki?curid=385914" title="Wernerowo">
Wernerowo

Wernerowo (dawn. Maluszyn-Wernerowo) – wieś w Polsce położona w województwie mazowieckim, w powiecie sierpeckim, w gminie Sierpc.
W latach 1975–1998 miejscowość administracyjnie należała do województwa płockiego.

</doc>
<doc id="385915" url="https://pl.wikipedia.org/wiki?curid=385915" title="Brochów (województwo mazowieckie)">
Brochów (województwo mazowieckie)

Brochów – wieś w Polsce położona w województwie mazowieckim, w powiecie sochaczewskim, w gminie Brochów. 
Prywatna wieś szlachecka Brochowo Wielkie położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość położona była w województwie warszawskim.
Od 30 grudnia 1999 Brochów jest siedzibą gminy Brochów, która do końca 1995 nazywała się "gmina Tułowice" z siedzibą w Tułowicach. 1 stycznia 1996 zmieniono nazwę na "gmina Brochów", pozostawiając jednak Tułowice jako siedzibę do 30 grudnia 1999.
Historia.
Historia Brochowa sięga co najmniej II połowy XII wieku – wymieniany jest wówczas w dokumentach jako własność niejakiego Żyrona, wielkorządcy Mazowsza i Kujaw oraz jego syna Żyry Olta, który nadał Brochów klasztorowi w Czerwieńsku. Z tego powodu wiązany był później z Czerwińskiem, od 1304 był własnością rodu Prawdziców, a następnie Brochowskich herbu Prawdzic. W XVII wieku jego właścicielami stali się Lasoccy. Olbracht Adrian Lasocki nadał Brochowowi prawo miejskie w 1667 roku. 
Miejscowość była wielokroć niszczona, m.in. w czasie potopu, wojen napoleońskich, I wojny światowej (1915) i II wojny światowej (bitwa nad Bzurą - na jednej z wież kościoła znajdował się wówczas punkt obserwacyjny Wojska Polskiego).
Kościół parafialny.
W Brochowie znajduje się zabytkowy, renesansowy kościół parafialny pw. św. Rocha i św. Jana Chrzciciela, zbudowany w latach 1551–1561 i 1596 z fundacji Jana Brochowskiego, wojskiego warszawskiego, właściciela wsi, i jego rodziny. 
Twórcą kościoła był Jan Baptysta Wenecjanin. Jest on trójnawową bazyliką flankowaną trzema dużymi, cylindrycznymi wieżami - dwiema w narożach zachodnich, ujmujących szeroki narteks, i jedną nad apsydą prezbiterialną z emporą w wieży ponad prezbiterium. Sklepienie kolebkowe jest zdobione siecią kasetonową z powtarzającymi się motywami prostokąta i pokryte bogatą polichromią. Wokół kościoła biegnie dwukondygnacyjny ganek tunelowy ze strzelnicami.
Józef Łukaszewicz taką zamieszcza wzmiankę o kościele (fragmenty, pisownia oryginalna):
W XVII wieku kościół został nieznacznie przebudowany, otoczono go murem z bastionami i fosą.
Ostrzelany przez artylerię w r. 1915, odbudowany został 1924-1929 według projektu Jarosława Wojciechowskiego i T. Sawickiego z wprowadzeniem elementów modernistycznych. Ponowna restauracja po zniszczeniach drugiej wojny światowej nastąpiła w latach 1947-1948. 
W 1806 w kościele tym ślub wzięli Mikołaj Chopin i Tekla Justyna z Krzyżanowskich, rodzice Fryderyka Chopina, który również tutaj był chrzczony. Z okazji dwusetnej rocznicy urodzin kompozytora podjęto w kościele prace konserwatorskie, przywracając częściowo wystrój malarski wnętrza, w szczególności kasetonów kolebkowego sklepienia oraz zaprojektowano nowe wyposażenie.

</doc>
<doc id="385916" url="https://pl.wikipedia.org/wiki?curid=385916" title="Weronikopole">
Weronikopole

Weronikopole – wieś w Polsce położona w województwie wielkopolskim, w powiecie kępińskim, w gminie Bralin.
W latach 1975–1998 miejscowość administracyjnie należała do województwa kaliskiego.

</doc>
<doc id="385917" url="https://pl.wikipedia.org/wiki?curid=385917" title="Werówka">
Werówka

Werówka – wieś w Polsce położona w województwie łódzkim, w powiecie opoczyńskim, w gminie Drzewica. Przepływa przez nią rzeka Drzewiczka.
W latach 1975–1998 miejscowość administracyjnie należała do województwa radomskiego, przed rokiem 1975 do województwa kieleckiego. Dzisiejsza lokacja pochodzi z roku ok. 1900. Wcześniej położona była nad rzeką Pilicą w okolicach Inowłodza. Przeniesienie wsi było związane z organizowaniem rezydencji łowieckiej carów w Spale, w wyniku czego przesiedlono ludność ze śródleśnych wsi na inne tereny. Z Werówki pochodzą: dziennikarz "ŻW" Jan Zabieglik, filozof Stefan Zabieglik, dr Marek Badura, adiunkt na wydziale Matematyki UŁ, ks. Paweł Goliński, kustosz sanktuarium Matki Bożej Trokielskiej w Trokielach na Białorusi.
Wierni kościoła rzymskokatolickiego należą do parafii św. Jadwigi Królowej w Radzicach.

</doc>
<doc id="385918" url="https://pl.wikipedia.org/wiki?curid=385918" title="Werpol">
Werpol

Werpol – wieś w Polsce położona w województwie podlaskim, w powiecie siemiatyckim, w gminie Nurzec-Stacja. 
Wieś jest siedzibą sołectwa Werpol w którego skład wchodzą również miejscowości Anusin i Telatycze.
W latach 1975–1998 miejscowość administracyjnie należała do województwa białostockiego.
Od około lat 30. do lat 80. XX w. znajdowała się tu czteroklasowa szkoła podstawowa; budynek szkolny uległ zniszczeniu.
W rejonie nie występują żadne zakłady przemysłowe. 
Prawosławni mieszkańcy wsi należą do parafii Świętych Kosmy i Damiana w Telatyczach, a wierni kościoła rzymskokatolickiego parafii Podwyższenia Krzyża Świętego w Tokarach. Na granicy z kolonią Telatycze znajduje się prawosławny cmentarz z cerkwią Ścięcia Głowy św. Jana Chrzciciela.

</doc>
<doc id="385919" url="https://pl.wikipedia.org/wiki?curid=385919" title="Wersele">
Wersele

Wersele (dawniej: "Wiersele") – wieś w Polsce położona w województwie podlaskim, w powiecie suwalskim, w gminie Przerośl.
Wieś królewska starostwa niegrodowego przeroskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Na północ od wsi znajduje się Jezioro Werselskie.
W okresie międzywojennym stacjonowała tu placówka Straży Celnej „Wersele”.

</doc>
<doc id="385920" url="https://pl.wikipedia.org/wiki?curid=385920" title="Wersk">
Wersk

Wersk – wieś krajeńska w Polsce położona w województwie wielkopolskim, w powiecie złotowskim, w gminie Zakrzewo.
W latach 1975–1998 miejscowość administracyjnie należała do województwa pilskiego.

</doc>
<doc id="385921" url="https://pl.wikipedia.org/wiki?curid=385921" title="Werstok">
Werstok

Werstok (biał. "Вярсток, Wiarstok") – wieś w Polsce położona w województwie podlaskim, w powiecie hajnowskim, w gminie Dubicze Cerkiewne. 
Wieś szlachecka położona była w końcu XVIII wieku w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa białostockiego. Wieś w 2011 roku zamieszkiwały 62 osoby.
Prawosławni mieszkańcy należą do miejscowej parafii Podwyższenia Krzyża Pańskiego, a wierni kościoła rzymskokatolickiego do parafii św. Zygmunta w Kleszczelach.
Historia.
Pierwsza wzmianka o wsi pochodzi z 1574. Dawna wieś osoczników z Puszczy Białowieskiej. Znajduje się tu cerkiew parafialna pw. Podwyższenia Krzyża Pańskiego ufundowana w 1768 przez Józefa Wilczewskiego (rotmistrza chorągwi Wielkiego Księstwa Litewskiego). 
Wieś oddana w 1777 roku przez sąd grodzki w Brześciu Tomaszowi Węgierskimu za niespłacony dług Józefa Wilczewskiego. Doprowadził to do nocnego najazdu synów Wilczewskiego z towarzyszeniem 150 osób na dwór w Werstoku, co odbiło się głośnym echem w prasie tego okresu.

</doc>
<doc id="385922" url="https://pl.wikipedia.org/wiki?curid=385922" title="Werynia">
Werynia

Werynia – wieś w Polsce położona w województwie podkarpackim, w powiecie kolbuszowskim, w gminie Kolbuszowa.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii św. Maksymiliana Marii Kolbego, należącej do dekanatu Kolbuszowa Wschód, diecezji rzeszowskiej.
Na początku kampanii wrześniowej 1939 z lotniska polowego Werynia operowała 31 Eskadra Rozpoznawcza oraz 23 Eskadra Towarzysząca.
We wsi znajduje się secesyjny pałac rodziny Tyszkiewiczów z roku 1900, projektu krakowskiego architekta Tadeusza Stryjeńskiego. W latach 1946-1963 w pałacu mieściła się szkoła rolnicza. Do roku 2000 był użytkowany do celów mieszkalnych, a następnie został przekazany Wyższej Szkole Pedagogicznej (od 2001 Uniwersytet Rzeszowski). W latach 2005-2006 przeprowadzono remont i przystosowanie do celów dydaktycznych współfinansowany przez Unię Europejską z Europejskiego Funduszu Rozwoju Regionalnego. 11 października 2019 otwarto jako część drogi wojewódzkiej nr 875 obwodnicę Kolbuszowej i Weryni.
Od 1946 roku działa szkoła średnia, dziś nosi ona nazwę Zespół Szkół Agrotechniczno- Ekonomicznych.
W 2002 roku w Weryni został ulokowany Instytut Biotechnologii Uniwersytetu Rzeszowskiego. W 2005 roku decyzją Senatu UR instytut ten został podniesiony do rangi samodzielnego zamiejscowego wydziału, a następnie przekształcony w Pozawydziałowy Zamiejscowy Instytut Biotechnologii Stosowanej i Nauk Podstawowych. W Instytucie kształci się około 300 studentów.
Od roku 1946 we wsi działa klub piłkarski - Werynianka Werynia. W sezonie 2015/2016 klub występuje w klasie A, w grupie Rzeszów III - Mielec.
Urodził się tu Józef Batory.

</doc>
<doc id="385923" url="https://pl.wikipedia.org/wiki?curid=385923" title="Weskajmy">
Weskajmy

Weskajmy (niem. "Weskeim") – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
Przez miejscowość przepływa rzeka Elma, lewy dopływ Łyny.
Historia.
Wieś wymieniana w dokumentach już 1409 roku jako majątek rycerski. Wieś w XV w. należała do rodziny Bażyńskich z której najbardziej znany jest Jan Bażyński.
W 1889 r. majątek ziemski obejmował 409 ha (razem z folwarkiem Kostki i Nowy Dwór).
W 1935 r. w szkole pracował jeden nauczyciel a uczyło się 30 dzieci.
W 1983 r. był tu PGR z 5 domami (19 mieszkań) i 72 mieszkańcami. W tym czasie funkcjonował we wsi punkt biblioteczny.

</doc>
<doc id="385924" url="https://pl.wikipedia.org/wiki?curid=385924" title="Samsunspor">
Samsunspor

Samsunspor – turecki klub piłkarski z siedzibą w mieście Samsun, założony w 1965 roku, finalista Pucharu Turcji z 1988 roku (porażka z Sakaryasporem).
Historia.
Klub powstał w wyniku fuzji pięciu klubów: 9 Mayıs, Akınsporu, Fener Gençlik, Samsunsporu i Samsunsporu Galatasaray.

</doc>
<doc id="385925" url="https://pl.wikipedia.org/wiki?curid=385925" title="Wesołów">
Wesołów

Wesołów – wieś w Polsce, położona w województwie małopolskim, w powiecie tarnowskim, w gminie Zakliczyn.
W latach 1975–1998 wieś administracyjnie należała do województwa tarnowskiego.

</doc>
<doc id="385926" url="https://pl.wikipedia.org/wiki?curid=385926" title="Wesołówko">
Wesołówko

Wesołówko (niem. "Fröhlichswalde") – wieś w Polsce położona w województwie warmińsko-mazurskim, w powiecie szczycieńskim, w gminie Wielbark.
W latach 1975–1998 miejscowość administracyjnie należała do województwa olsztyńskiego.

</doc>
<doc id="385927" url="https://pl.wikipedia.org/wiki?curid=385927" title="Wesółka (województwo mazowieckie)">
Wesółka (województwo mazowieckie)

Wesółka – wieś w Polsce położona w województwie mazowieckim, w powiecie siedleckim, w gminie Zbuczyn.
Wieś szlachecka "Wiesiołka" położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Matki Bożej Częstochowskiej w Krzesku-Majątku.

</doc>
<doc id="385928" url="https://pl.wikipedia.org/wiki?curid=385928" title="Westrza">
Westrza

Westrza – osada w Polsce położona w województwie wielkopolskim, w powiecie ostrowskim, w gminie Sieroszewice. Leży ok. 7 km na wschód od Ostrowa Wlkp., przy drodze Ostrów-Mikstat.
Znana od 1401 jako wieś rycerska. Miejscowość przynależała administracyjnie przed rokiem 1887 do powiatu odolanowskiego. W latach 1975–1998 do województwa kaliskiego, a w latach 1887-1975 i od 1999 do powiatu ostrowskiego.

</doc>
<doc id="385929" url="https://pl.wikipedia.org/wiki?curid=385929" title="Wetyn">
Wetyn

Wetyn (niem. "Wettin") – przysiółek wsi Kałwągi w Polsce, położony w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 przysiółek administracyjnie należał do województwa olsztyńskiego.
Ochrona przyrody.
Teren Wetynu i okolic jest częścią obszaru Natura 2000, a mianowicie obszaru specjalnej ochrony ptaków Ostoja Warmińska. Na północ od przysiółka znajduje się Obszar Chronionego Krajobrazu Doliny Rzeki Guber.

</doc>
<doc id="385930" url="https://pl.wikipedia.org/wiki?curid=385930" title="Wewierz">
Wewierz

Wewierz – wieś w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość administracyjnie należała do województwa konińskiego. Według Narodowego Spisu Powszechnego Ludności i Mieszkań z 2011 liczba mieszkańców wsi wynosiła 82 osoby.

</doc>
<doc id="385931" url="https://pl.wikipedia.org/wiki?curid=385931" title="Wiaderno">
Wiaderno

Wiaderno – wieś w Polsce położona w województwie łódzkim, w powiecie tomaszowskim, w gminie Tomaszów Mazowiecki.
W latach 1975–1998 miejscowość administracyjnie należała do województwa piotrkowskiego.

</doc>
<doc id="385932" url="https://pl.wikipedia.org/wiki?curid=385932" title="Wiadrowo">
Wiadrowo

Wiadrowo – wieś w Polsce położona w województwie mazowieckim, w powiecie żuromińskim, w gminie Żuromin.
W latach 1975–1998 miejscowość administracyjnie należała do województwa ciechanowskiego.
W czasie II wojny światowej otrzymała nazwę Eimerbrunnen.
Miejscowość znajduje się na północ od miasta Żuromin. Kilka kilometrów na północ od Wiadrowa znajduje się miejscowość Osówka (powiat żuromiński). Aktualnie największa wieś gminy. 

</doc>
<doc id="385933" url="https://pl.wikipedia.org/wiki?curid=385933" title="Wiadrów">
Wiadrów

Wiadrów (niem. "Wederau") – wieś w Polsce położona w województwie dolnośląskim, w powiecie jaworskim, w gminie Paszowice.
Podział administracyjny.
W latach 1975–1998 miejscowość administracyjnie należała do województwa legnickiego.
Położenie.
Miejscowość położona jest na Przedgórzu Sudeckim, a dokładniej w Obniżeniu Podsudeckim, nad Nysą Małą.
Historia.
Pierwsza wzmianka pochodzi z roku 1285 jako o wsi "Wederow". W roku 1430 husyci zniszczyli wieś i zamek. W roku 1793 w Wiadrowie odbywały się rokowania pomiędzy zbuntowanymi tkaczami z Bolkowa a rządem pruskim.
Zabytki.
Do wojewódzkiego rejestru zabytków wpisane są obiekty:
W Wiadrowie mieści się także cmentarz poniemiecki, w którym zostały pochowane ofiary z wielkiej powodzi w Wiadrowie z lat 20. XX wieku. W roku 1977 i 1997 Wiadrów nawiedziły jeszcze dwie wielkie powodzie, które obeszły się bez ofiar, ale skutkiem tej powodzi została skażona woda pitna i cześć dróg została zniszczona. Jest tam też kilkusetletni pomnik przyrody – Klon jawor chroniony prawem.

</doc>
<doc id="385934" url="https://pl.wikipedia.org/wiki?curid=385934" title="Wiardunki">
Wiardunki

Wiardunki – wieś w Polsce położona w województwie wielkopolskim, w powiecie obornickim, w gminie Ryczywół.
W latach 1975–1998 miejscowość administracyjnie należała do województwa pilskiego.
We wsi stoi kaplica św. Maksymiliana Marii Kolbego. 

</doc>
<doc id="385935" url="https://pl.wikipedia.org/wiki?curid=385935" title="Wiartel">
Wiartel

Wiartel (niem. "Wiartel") – wieś w Polsce położona w województwie warmińsko-mazurskim, w powiecie piskim, w gminie Pisz.
Do 1954 roku siedziba gminy Wiartel. W latach 1954-1971 wieś należała i była siedzibą władz gromady Wiartel, po jej zniesieniu w gromadzie Turośl. W latach 1975–1998 miejscowość administracyjnie należała do województwa suwalskiego.
Zobacz też: Wiartel Mały

</doc>
<doc id="385936" url="https://pl.wikipedia.org/wiki?curid=385936" title="Wiartel Mały">
Wiartel Mały

Wiartel Mały (niem. "Klein Wiartel") – osada w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.
Zobacz też: Wiartel

</doc>
<doc id="385937" url="https://pl.wikipedia.org/wiki?curid=385937" title="Wiatowice">
Wiatowice

Wiatowice – wieś w Polsce położona w województwie małopolskim, w powiecie wielickim, w gminie Gdów.
W latach 1975–1998 miejscowość administracyjnie należała do województwa krakowskiego.

</doc>
<doc id="385938" url="https://pl.wikipedia.org/wiki?curid=385938" title="Wiatrołuża Druga">
Wiatrołuża Druga

Wiatrołuża Druga – wieś w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego.

</doc>
<doc id="385939" url="https://pl.wikipedia.org/wiki?curid=385939" title="Wiatrołuża Pierwsza">
Wiatrołuża Pierwsza

Wiatrołuża Pierwsza – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.

</doc>
<doc id="385940" url="https://pl.wikipedia.org/wiki?curid=385940" title="Wiatrowo">
Wiatrowo



</doc>
<doc id="385941" url="https://pl.wikipedia.org/wiki?curid=385941" title="René Artois">
René Artois



</doc>
<doc id="385942" url="https://pl.wikipedia.org/wiki?curid=385942" title="Wiącka">
Wiącka

Wiącka (dawn. Wzdół Rządowy Nr. 2 Wiącka) – wieś w Polsce, położona w województwie świętokrzyskim, w powiecie kieleckim, w gminie Bodzentyn. Leży przy drodze wojewódzkiej nr 751.
W latach 1975–1998 miejscowość administracyjnie należała do województwa kieleckiego.

</doc>
<doc id="385943" url="https://pl.wikipedia.org/wiki?curid=385943" title="Wiączemin Polski">
Wiączemin Polski

Wiączemin Polski (niem. "Gensemin") – wieś w Polsce położona w województwie mazowieckim, w powiecie płockim, w gminie Słubice.
Miejscowość była objęta osadnictwem olęderskim. Wśród kolonistów byli wyznawcy mennonityzmu i luteranizmu. W 1935 zbudowano tam kościół ewangelicki.
W latach 1975–1998 miejscowość administracyjnie należała do województwa płockiego.
Podczas powodzi 23 maja 2010 doszło do przerwania wału przeciwpowodziowego na Wiśle w Świniarach. Cała miejscowość została zalana i ewakuowana. 8 czerwca tego samego roku podczas drugiej fali powodziowej woda ponownie zalała miejscowość.
W 2013 Muzeum Mazowieckie w Płocku rozpoczęło budowę Skansenu Osadnictwa Nadwiślańskiego w Wiączeminie.
W październiku 2018 roku Skansen Osadnictwa Nadwiślańskiego w Wiączeminie Polskim został oficjalnie otwarty.

</doc>
<doc id="385944" url="https://pl.wikipedia.org/wiki?curid=385944" title="Hemiunu">
Hemiunu

Hemiunu (egip. "He-e-mi-e-nu", zapisywane jako "hmn") – bratanek i wezyr faraona Chufu (Cheopsa). 
Życiorys.
Jest uważany za architekta Wielkiej Piramidy w Gizie. Był synem Nefermaata. Archeolodzy znaleźli wzmianki o Heminu z tytułami, które przetłumaczono jako Mistrz prac i wezyr. W ostatnim urzędzie następował po Kaneferze i jego ojcu Nefermaacie. 
Jego imię można przetłumaczyć jako "wielki i mądry". 
Jego statua znajduje się w Roemer-Pelizaeus-Museum w Hildesheim (Niemcy). Egipt dąży do odzyskania zabytku, wywiezionego zdaniem jego władz nielegalnie w epoce kolonialnej.

</doc>
<doc id="385945" url="https://pl.wikipedia.org/wiki?curid=385945" title="Loris Capirossi">
Loris Capirossi

Loris Capirossi (ur. 4 kwietnia 1973 w Bolonii) – włoski motocyklista, zdobywca tytułu mistrza świata w klasie 125 cm³ (1990 i 1991) i 250 cm³ (1998).
Kariera sportowa.
Loris Capirossi został mistrzem świata w klasie 125 cm³ po raz pierwszy w wieku 17 lat (jest najmłodszym mistrzem świata w historii całego cyklu i do tej pory tego rekordu nikt nie pobił), przed awansem do klasy 250 cm³ w 1992 roku zdobył tytuł po raz drugi. Włoch stanął na podium 16 razy, wliczając w to 7 zwycięstw i przeszedł w 1995 do Hondy, do klasy 500 cm³. Tam zdobył tytuł "Rookie Of The Year" (Nowicjusz Roku). Pierwsze zwycięstwo w klasie 500 cm³ Capirossi odniósł na motocyklu Yamaha w 1996. W 1997 powrócił z Aprilią do klasy 250 cm³, zdobywając tytuł mistrzowski. Po nieudanej próbie obrony tytułu dołączył do zespołu Sito Ponsa, dosiadając Hondy NSR500 w klasie 500 cm³. W ciągu trzech sezonów spędzonych w zespole West Honda Pons Capirossi raz zwyciężył i 15 razy znalazł się na podium.
W 2003 roku przeszedł do zespołu Ducati (powracającego po 30 latach przerwy do MotoGP). Zajął 5-krotnie miejsce na podium i 4. miejsce w klasyfikacji generalnej. W 2004 roku Ducati radykalnie zmieniło motocykl, a Capirossi zajął dopiero 9. miejsce w klasyfikacji końcowej. 2005 rok to trudny początek sezonu zakończony dwoma triumfami i ostatecznie 6. miejscem. W sezonie 2006 partnerem Lorisa w zespole Marlboro Ducati był Sete Gibernau. Pierwszy wyścig o GP Hiszpanii na torze Jerez Capirossi wygrał i długo prowadził w klasyfikacji generalnej, jednak podczas GP Katalonii uczestniczył w niebezpiecznym wypadku, w którym brało udział aż sześciu kierowców. Na początku wyścigu, na prostej start-meta, w motocyklu Sete Gibernau zablokowało się przednie koło, po czym pojazd wzbił się w powietrze, uderzając motocykl Lorisa i rozpoczynając tym samym karambol, w którym brali udział między innymi Marco Melandri, Daniel Pedrosa, John Hopkins oraz Randy de Puniet. Capirossi stracił przytomność, a Gibernau złamał obojczyk. Capirossiego z obrażeniami wewnętrznymi przewieziono do szpitala. Następstwem tego wypadku były słabe rezultaty motocyklisty w cyklu Grand Prix.
Capirossi po kontuzji powrócił do wyścigów, wygrywając ze znaczną przewagą GP Czech na torze położonym w okolicach Brna. Prowadził cały wyścig i na mecie wyprzedził o prawie 5 sekund Valentino Rossiego i ponad 8 sekund Daniego Pedrosę. W kolejnym wyścigu o Grand Prix Malezji przegrał jedynie o długość motocykla z Valentino Rossim, a wyczyn z Brna powtórzył w Grand Prix Japonii i podobnie jak w Brnie, nad Rossim uzyskał ponad 5 sekund przewagi, a nad Marco Melandrim ponad 8 sekund. Ostatni wyścig w sezonie 2006 ukończył na drugim miejscu, przed kolegą z zespołu, Troyem Baylisem (mistrz świata w klasie [Superbike] z roku 2001 i 2006), co dało Capirossiemu w rezultacie trzecie miejsce w klasyfikacji końcowej mistrzostw świata.
Do Capirossi należy statystyczny rekord rozbieżności lat w stosunku do wygrywania wyścigów. Swój pierwszy wyścig wygrał podczas GP Wielkiej Brytanii w 1990 roku, a swój dotychczas ostatni podczas GP Japonii w roku 2007, co daje ponad 17 lat.
6 listopada 2011 roku zakończył karierę, występując w wyścigu o Grand Prix Walencji.

</doc>
<doc id="385946" url="https://pl.wikipedia.org/wiki?curid=385946" title="Wiączyń Dolny">
Wiączyń Dolny

Wiączyń Dolny – wieś w Polsce położona w województwie łódzkim, w powiecie łódzkim wschodnim, w gminie Nowosolna.
W latach 1975–1998 miejscowość administracyjnie należała do ówczesnego województwa łódzkiego.
Miejscowość włączona jest do sieci komunikacyjnej łódzkiego MPK: linie autobusowe 91A, 91B i 91C.
Jest to jedyne sołectwo (z 18), które pozostało po oryginalnej gminie Nowosolna (z lat 1867−1954). Pozostałe (14) włączono do Łodzi lub (3) znajdują się w gminie Andrespol.

</doc>
<doc id="385947" url="https://pl.wikipedia.org/wiki?curid=385947" title="Wiąg">
Wiąg

Wiąg (niem. "Jungen") – wieś kociewska w Polsce położona w województwie kujawsko-pomorskim, w powiecie świeckim, w gminie Świecie na terenie Parku Krajobrazowego Doliny Dolnej Wisły i na trasie drogi krajowej nr 91.
Podział administracyjny i demografia.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 640 mieszkańców. Jest czwartą co do wielkości miejscowością gminy Świecie.
Historia.
Wioska zamieszkiwana niegdyś przez niemieckich kolonistów. Znajduje się tu stara szkoła mająca ponad 100 lat (obecnie budynek mieszkalny). Pierwsza wzmianka o miejscowości pochodzi z 1338 roku i znajduje się w akcie nadania praw miejskich Świeciu.
W Wiągu urodził się niemiecki poeta ekspresjonizmu Oskar Loerke.
Do 1936 kierownikiem szkoły był Władysław Bieliński, w 1939 aresztowany i więziony w koszarach artyleryjskich. Jego zdjęcia z Doliny Śmierci przed rozstrzelaniem w dniu 1 listopada 1939 należą do najczęściej publikowanych świadectw zbrodni.

</doc>
<doc id="385948" url="https://pl.wikipedia.org/wiki?curid=385948" title="Wiązowna">
Wiązowna

Wiązowna – wieś w Polsce położona w województwie mazowieckim, w powiecie otwockim, w gminie Wiązowna.
Wieś dzieli się na trzy sołectwa: Wiązownę Gminną (804 mieszkańców), Wiązownę Kościelną (1211 mieszkańców) oraz Osiedle Parkowe (170 mieszkańców).
W Wiązownie Kościelnej przy ulicy Kościelnej znajduje się kościół, wybudowany w latach 1794–1797. Parafia jest pod wezwaniem św. Wojciecha.
Wieś szlachecka Wiezowno położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Miejscowość jest siedzibą gminy Wiązowna.
Bogactwem Wiązowny jest przyroda; ponad 70% obszaru całej gminy objęte jest różnego rodzaju formami ochrony (rezerwaty przyrody, Mazowiecki Park Krajobrazowy itp.). Obszary chronionego krajobrazu, które obejmują swoim zasięgiem większość terenów leśnych, łąkowych i polnych, położone są w centralnej i południowej części gminy. Ochroną objęte są również rzeki Świder i Mienia wraz z dolinami (pow. 238 ha).
Co roku w Wiązownie odbywa się półmaraton Wiązowski.
Nierzadko spotkać można błędną formę deklinacji nazwy miejscowości. W normatywnej polszczyźnie nazwa ta powinna przyjmować rzeczownikowy paradygmat odmiany, nie przymiotnikowy (np. "do Wiązowny", "w Wiązownie"; formy zakończone na "-nej" nie mają aprobaty preskryptywistów).
Zespół pałacowo-parkowy.
We wsi znajduje się zespół pałacowo-parkowy Lubomirskich, później Branickich, Potockich, Radziwiłłów, Mostowskich, Maltzhanów, Szlenkierów i Neumanów, powstały w XVIII w. 6 maja 1809 roku książę Józef Poniatowski ogłosił tu odezwę „Do Polaków w zaborze austriackim”. Walory zespołu pałacowo-dworskiego były inspiracją do opisów z powieści „Trędowata” Heleny Mniszkówny, a w latach 30. XX wieku kręcono tu sceny do znanych obrazów polskiego kina, takich jak „Ułan księcia Józefa” i „Trędowata”. We wrześniu 1939 r. kwaterowała tu grupa operacyjna gen. Władysława Andersa. W czasie okupacji, w pałacu urzędowali Niemcy budujący okoliczne fortyfikacje. W czasach PRL gościło w jego murach wiele instytucji, m.in. szkoła rolnicza, ośrodek szkolenia ZMP, ośrodek kolonijny Urzędu Rady Ministrów. Po 1981 r. obiekt został przejęty przez Urząd Gminy. Znalazły się tu: ośrodek zdrowia, apteka i klasy szkoły podstawowej. W okresie transformacji lat 90., zespół pałacowo-parkowy przechodził w kolejne prywatne władania, m.in. w posiadanie firmy "Polska Grupa Interim" (2002). Pałac otacza park krajobrazowy o pow. 4,5 ha, projektu Waleriana Kronenberga, z kilkoma pomnikowymi drzewami (m.in. dąb szypułkowy o obwodzie 557 cm i wysokości 25 m).
1 stycznia 2014 do Wiązowny przyłączono sąsiednią Wiązownę Kościelną, w tym jej integralne części: Annopol, Piekło, Płachta i Zdroja.
Kościół pod wezwaniem św. Wojciecha.
Kościół parafialny pw. św. Wojciecha powstał z fundacji właścicielki dóbr wiązowskich, miecznikowej litewskiej Marii z Lubomirskich Radziwiłłowej. Budynek został oddany do użytku w 1797 roku. Stanął na miejscu dawnego drewnianego kościółka, wzniesionego w 1580 roku z fundacji starosty czerskiego Wojciecha Radzymińskiego. Nawa główna jest trójprzęsłowa, o rzucie prostokąta i o ściętych wewnątrz narożach. Od zachodu przylega do niej kruchta z chórem, od wschodu natomiast, węższe prezbiterium. Na ścianie frontowej znajduje się monumentalny, czterokolumnowy portyk joński, zwieńczony trójkątnym szczytem z okiem opatrzności. Na prawej ścianie od strony południowej, znajduje się namalowany (prawdopodobnie przez Antoniego Brodowskiego przebywającego w Wiązownie w 1820 roku) obraz „Ukrzyżowanie”.
Transport.
Przez Wiązownę przebiega droga wojewódzka nr 721 (Duchnów – Józefów – Konstancin-Jeziorna – Piaseczno – Nadarzyn), natomiast obwodnicą przebiega droga krajowa nr 17 (Warszawa – Garwolin – Lublin – Zamość – Hrebenne).
Przez miejscowość przebiegają linie podmiejskie ZTM-u. Linia 722 przejeżdża przez gminę od Majdanu przez Góraszkę, Wiązownę, Gródek, Radiówek do Rudki.

</doc>
<doc id="385949" url="https://pl.wikipedia.org/wiki?curid=385949" title="Wiązowna Kościelna">
Wiązowna Kościelna

Wiązowna Kościelna – część wsi Wiązowna w Polsce położona w województwie mazowieckim, w powiecie otwockim, w gminie Wiązowna.
1 stycznia 2014 roku miejscowość została przyłączona do wsi Wiązowna, stając się jej integralną częścią.
W latach 1975–1998 miejscowość administracyjnie należała do województwa warszawskiego.

</doc>
<doc id="385950" url="https://pl.wikipedia.org/wiki?curid=385950" title="Wiązownica-Kolonia">
Wiązownica-Kolonia

Wiązownica-Kolonia – kolonia w Polsce położona w województwie świętokrzyskim, w powiecie staszowskim, w gminie Staszów. Wieś stanowi sołectwo.
Wieś jest siedzibą parafii św. Michała Archanioła w Wiązownicy-Kolonii.
Współczesne części kolonii.
Poniżej w tabeli 1 integralne części kolonii Wiązownica-Kolonia
Dawne części wsi – obiekty fizjograficzne.
W latach 70. ubiegłego wieku przyporządkowano i opracowano spis lokalnych części integralnych dla Wiązownicy-Kolonii zawarty w tabeli 2.
Przynależność i podział administracyjny.
W latach 1867–1954 Wiązownica znajdowała się w granicach administracyjnych gminy Osiek i dzieliła się wówczas na: Wiązownicę (osadę młyńską), Wiązownicę Małą (wieś) i następujące kolonie: Wiązownicę-Majorat, Wiązownicę Poduchowną oraz Wiązownicę Sołectwo. W granicach obecnej gminy Staszów znajduje się od 1 stycznia 1973 roku, po reaktywacji gmin w miejsce gromad. W latach 1975–1998 miejscowość administracyjnie należała do województwa tarnobrzeskiego, a od 1999 r. do województwa świętokrzyskiego i powiatu staszowskiego.
Warunki naturalne.
Przez miejscowość przepływa rzeka Kacanka, prawostronny dopływ Koprzywianki.
Historia.
Pierwsze udokumentowane wzmianki o miejscowości pochodzą z XIII wieku (1255 r.), kiedy to książę Bolesław V Wstydliwy w swoim dyplomie stwierdza, że wybudował w Zawichoście klasztor i szpital dla ubogich, który uposaża we włości i dochody z wsi królewskich, w tym z Wiązownicy. Następnym dokumentem potwierdzającym jest "„Wezounice que nuns ostrow dicitur”", w którym to Wiązownica zostaje nadana klasztorowi franciszkanów w Zawichoście. Za czasów Jana Długosza jest wsią królewską z kościołem pw. św. Michała Archanioła i plebanem Janem Robociczem herbu pierścień. We wsi był zagrodnik i sołtys, należało do niej 45 łanów kmiecych, działały 2 karczmy. Nad rzeką stały dwa młyny: jeden królewski z łanem ziemi, drugi sołtysa dający dziesięcinę plebanowi.
W 1578 roku wieś liczyła 34 osady, 35 łanów, 1 chałupę, 4 ubogich osadników i 2 rzemieślników. W latach 1597–1602 dzierżawcą królewskiej wsi był wojewoda poznański starosta sandomierski Hieronim Gostomski. Ówczesny pleban Tomasz Starorząbski skierował na niego skargę do króla Zygmunta III za zaleganie w dawaniu dziesięcin i innych krzywd. Od końca XVII wieku następował powolny upadek gospodarczy wioski, o czym mówi rozporządzenie w sprawie kościołów parafialnych: filii strzegomskiej i parafii Wiązownica, wydane przez ks. S.K. Sadowskiego po wizytacji w roku 1694. W 1706 roku dzierżawcą dóbr królewskich, w tym Wiązownicy, zostaje Samuel Nahorecki, starosta kotelnicki, rotmistrz królewski. Kardynał Jan Aleksander Lipski w roku 1741 afiliował parafię Wiązownica do parafii św. Bartłomieja w Stradowie. W roku 1817 kościół podparto wewnątrz słupami, a nabożeństwa odprawiano w domurowanej do kościoła zakrystii. Kościół spalił się w 1820 r. od uderzenia pioruna. Przez kolejne 25 lat nabożeństwa odprawiano w szopie. Dopiero w 1844 roku, na gruntach należących do folwarku Dzięki, wybudowano nowy budynek świątyni i nową plebanię.
Po utracie przez Polskę niepodległości wieś Wiązownica znalazła się w zaborze rosyjskim, majoracie osieckim. Na mocy postanowienia cara Mikołaja I z dnia 4/16 października 1835 roku ziemie te otrzymał w nagrodę zasług senator i generał intendent armii paskiewiczowskiej Wasilij Pogodin (Василий Васильевич Погодин). Sam będąc wyznania prawosławnego, zaangażował się w zbudowanie kościółka w Osieku i Wiązownicy. W roku 1846 Pogodin wybudował okazały eklektyczny pałac „Dzięki” na swoją siedzibę.
W roku 1912 staraniem ks. Wł. Kłosińskiego architekt radomski Zygmunt Słomiński, późniejszy prezydent Warszawy, przygotował plan powiększenia kościoła. Zakończenie rozbudowy świątyni nastąpiło w 1924 roku.
Po zakończeniu I wojny światowej pałac „Dzięki” jako własność skarbu państwa przeznaczono na potrzeby odbudowywanej administracji Rzeczypospolitej. Ostatni remont pałacu przeprowadzono w 1943 roku. Po II wojnie światowej pałac był siedzibą nadleśnictwa, będąc własnością Lubelskiej Dyrekcji Lasów Państwowych. Umiejscowiono tam też ośrodek zdrowia, bibliotekę i pocztę, a w pewnym okresie siedzibę Gromadzkiej Rady Narodowej.
W roku 1966 zelektryfikowano miejscowość, a także oddano do użytku nowy budynek Wiejskiego Ośrodka Zdrowia. We wsi działa drużyna piłkarska "Leśnik".

</doc>
<doc id="385951" url="https://pl.wikipedia.org/wiki?curid=385951" title="Wichernik">
Wichernik

Wichernik – wieś w Polsce, położona w województwie łódzkim, w powiecie wieluńskim, w gminie Skomlin.
W latach 1975–1998 miejscowość administracyjnie należała do województwa sieradzkiego.

</doc>
<doc id="385952" url="https://pl.wikipedia.org/wiki?curid=385952" title="Wichertów">
Wichertów

Wichertów – wieś w Polsce położona w województwie wielkopolskim, w powiecie tureckim, w gminie Przykona.
Do 1937 roku istniała gmina Wichertów. W latach 1975–1998 miejscowość administracyjnie należała do województwa konińskiego.
Miejsce urodzenia generała Edmunda Leopolda Świdzińskiego (1848-1919).

</doc>
<doc id="385953" url="https://pl.wikipedia.org/wiki?curid=385953" title="Wichorowo">
Wichorowo

Wichorowo – wieś w Polsce położona w województwie mazowieckim, w powiecie płońskim, w gminie Naruszewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="385954" url="https://pl.wikipedia.org/wiki?curid=385954" title="Wichorze">
Wichorze

Wichorze – wieś w Polsce położona w województwie kujawsko-pomorskim, w powiecie chełmińskim, w gminie Stolno.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 95 mieszkańców. Jest piętnastą co do wielkości miejscowością gminy Stolno.
Historia.
Miejscowość w późnym średniowieczu (XIV wiek) przeszła na własność prokuratora papowskiego (z Papowa Biskupiego).
Zabytki.
Według rejestru zabytków NID na listę zabytków wpisany jest zespół dworski i folwarczny z XVIII-XX w., nr rej.: A/69/1-8 z 22.10.1997:

</doc>
<doc id="385955" url="https://pl.wikipedia.org/wiki?curid=385955" title="Wiechowicze">
Wiechowicze

Wiechowicze (do 31 grudnia 2014 "Wichowicze") – wieś w Polsce położona w województwie lubelskim, w powiecie bialskim, w gminie Konstantynów. Siedziba sołectwa Wiechowicze, które w 2006 zamieszkiwały 84 osoby.
Wierni Kościoła rzymskokatolickiego należą do parafii św. Elżbiety Węgierskiej w Konstantynowie.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="385956" url="https://pl.wikipedia.org/wiki?curid=385956" title="Wichowo">
Wichowo

Wichowo – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 453 mieszkańców. Jest siódmą co do wielkości miejscowością gminy Lipno.
Szkoła w Wichowie.
31 maja 2007 uczniowie i nauczyciele Gimnazjum Publicznego i Szkoły Podstawowej w Wichowie świętowali nadanie imienia Jana Pawła II oraz nastąpiło uroczyste przekazanie szkole sztandaru. Uroczystość była powiązana z oddaniem do użytku nowej sali gimnastycznej. 
Straż Pożarna.
Wichowo posiada Ochotniczą Straż Pożarną (OSP) powołaną do istnienia w 1913 roku.

</doc>
<doc id="385957" url="https://pl.wikipedia.org/wiki?curid=385957" title="Wichów">
Wichów

Wichów (niem. "Weichau") – wieś w Polsce, położona w województwie lubuskim, w powiecie żagańskim, w gminie Brzeźnica.
W miejscowości przed II wojną światową znajdował się majątek „Ober Weichau” wraz z nieistniejącym dziś pałacem.
W latach 1975–1998 wieś administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:
Kultura.
We wsi działają zespoły ludowe górali czadeckich „Wichowianki” założony w 1993 r. oraz Młodzieżowy Zespół Pieśni i Tańca Górali Czadeckich „Źródełko”. Obydwie grupy założone zostały przez Barbarę Husar. Od roku 2003 funkcjonuje także „Kapela Syrba”- rodzinny zespół Stachowiaków.
Demografia.
Liczba mieszkańców miejscowości w poszczególnych latach:
Od roku 1998 do 2021 liczba osób żyjących w miejscowości zmniejszyła się o 10,7%.

</doc>
<doc id="385958" url="https://pl.wikipedia.org/wiki?curid=385958" title="Wichradz">
Wichradz

Wichradz – wieś w Polsce położona w województwie mazowieckim, w powiecie grójeckim, w gminie Warka.
Wieś królewska położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego. W Wichradzu urodził się Roman Jagieliński, w latach 1991–2005 poseł na Sejm I, II, III i IV kadencji, w latach 1995–1997 minister rolnictwa i wiceprezes Rady Ministrów.

</doc>
<doc id="385959" url="https://pl.wikipedia.org/wiki?curid=385959" title="Wichrowice">
Wichrowice

Wichrowice – wieś w Polsce położona w województwie kujawsko-pomorskim, w powiecie włocławskim, w gminie Choceń.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 291 mieszkańców. Jest siódmą co do wielkości miejscowością gminy Choceń.

</doc>
<doc id="385960" url="https://pl.wikipedia.org/wiki?curid=385960" title="Wichrowiec">
Wichrowiec

Wichrowiec (niem. "Wychrowitz", w latach 1938–1945 "Hardichhausen") – wieś w Polsce położona w województwie warmińsko-mazurskim, w powiecie nidzickim, w gminie Janowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="385961" url="https://pl.wikipedia.org/wiki?curid=385961" title="Wichrowo">
Wichrowo

Wichrowo (dawniej niem. "Wichertshof") – osada leśna w Polsce położona w województwie warmińsko-mazurskim, w powiecie olsztyńskim, w gminie Dobre Miasto. W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
W Wichrowie znajduje się wieża ochrony przeciwpożarowej. W Wichrowie jest siedziba nadleśnictwa o tej samej nazwie.
We wsi urodził się satyryk Krzysztof Daukszewicz.
Zobacz też: Wichrów

</doc>
<doc id="385962" url="https://pl.wikipedia.org/wiki?curid=385962" title="Wichulec">
Wichulec

Wichulec – wieś w Polsce położona w województwie kujawsko-pomorskim, w powiecie brodnickim, w gminie Bobrowo.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczył 218 mieszkańców. Jest piętnastą co do wielkości miejscowością gminy Bobrowo.

</doc>
<doc id="385963" url="https://pl.wikipedia.org/wiki?curid=385963" title="Wiciejewo">
Wiciejewo

Wiciejewo (niem. "Königsdorf") – wieś w Polsce położona w województwie mazowieckim, w powiecie płockim, w gminie Bodzanów.
Wieś duchowna położona była w drugiej połowie XVI wieku w powiecie płockim województwa płockiego. W 1785 roku wchodziła w skład klucza mąkolińskiego biskupstwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="385964" url="https://pl.wikipedia.org/wiki?curid=385964" title="Wiciejów">
Wiciejów

Wiciejów – wieś w Polsce położona w województwie mazowieckim, w powiecie mińskim, w gminie Cegłów.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Przez wieś przebiega linia kolejowa relacji Berlin-Moskwa oraz droga asfaltowa.
Historia nazwy wsi.
Pierwsze dokumenty wskazujące na istnienie wsi pochodzą z 1576 r. wówczas miejscowość nosiła nazwę Wiczieiów i należała do powiatu czerskiego. W późniejszych czasach nazwa wsi zmieniła nazwę na Wiciejew. Na mapach królestwa polskiego widnieje nazwa Wicieiow. Obecna nazwa wsi datowana jest na II połowę XIX W.
Zabytki.
Na skraju wsi Wiciejów i Tyborów znajdują się pozostałości cmentarza ewangelickiego osadników niemieckich. Rozplanowanie cmentarza jest już dość zatarte, zachowały się jedynie fragmenty nagrobków i ogrodzenia oraz uboga zieleń cmentarna. Miejsce to znajduje się w ewidencji wojewódzkiego konserwatora zabytków.

</doc>
<doc id="385965" url="https://pl.wikipedia.org/wiki?curid=385965" title="Wicimice">
Wicimice

Wicimice () – wieś sołecka w północno-zachodniej Polsce położona w województwie zachodniopomorskim, w powiecie gryfickim, w gminie Płoty. Wieś leży przy drodze krajowej nr 6. W miejscowości znajduje się agencja pocztowa oraz szkoła podstawowa (zamknięta w czerwcu 2011 roku).
Historia.
W 1874 roku Witzmitz było wsią kościelną parafialną z dwoma dobrami rycerskimi — lennem "Witzmitz A" (wymienione w 1729 roku), oraz "Witzmitz B" (wymienione w 1742 roku). W jednym z nich znajdowały się folwarki "Gramhausen" i "Neidhof", oraz kolonia "Ostenheide".
Całość liczyła 53 budynków mieszkalnych, gdzie mieszkało 97 rodziny i 582 mieszkańców, oraz było 81 konie, 194 sztuk bydła i 2901 owce.
W 1895 roku gmina Witzmitz w powiecie Regenwalde Prowincji Pomorze z ziemiami Witzmitz A i Witzmitz B (z koloniami) liczyła 69 domy, gdzie mieszkało 650 mieszkańców (649 protestantów i 1 katolik) w 113 gospodarstwach domowych.
W 1905 roku — 73 domy, gdzie mieszkało 659 mieszkańców (654 protestantów, 1 katolik i 4 żyda) w 124 gospodarstwach domowych.
W 1925 roku gmina obejmowała, oprócz Gramhausa i Ostenheide, także kolonię "Neu Witzmitz" i folwark "Helenenau".
W niej mieszkało 673 osób w 135 gospodarstwach domowych w 72 domach, w tym 603 protestantów i 20 katolików.
W 1933 roku w Witzmitze mieszkało 578 osób, a w 1939 — 557 osób.
W latach 1945–54 siedziba gminy Wicimice. W latach 1975–1998 miejscowość administracyjnie należała do województwa szczecińskiego.
W 2002 roku wieś (z przysiółkiem Wicimiczki) liczyła 42 budynków (39 mieszkalnych), w nich 115 mieszkań ogółem, z nich 110 zamieszkane stale. Z 110 mieszkań zamieszkanych 16 mieszkań wybudowany przed 1918 rokom, 57 mieszkań — między 1918 a 1944, 2 — między 1945 a 1970, 9 — między 1971 a 1978 i 25 — między 1989 a 2002, łącznie z będącymi w budowie.
Od 419 osób 150 było w wieku przedprodukcyjnym, 169 — w wieku produkcyjnym mobilnym, 53 — w wieku produkcyjnym niemobilnym, 47 — w wieku poprodukcyjnym. Od 320 osób w wieku 13 lat i więcej 10 mieli wykształcenie wyższe, 37 — średnie, 85 — zasadnicze zawodowe, 164 — podstawowe ukończone i 24 — podstawowe nieukończone lub bez wykształcenia.
Ludność.
W 2011 roku w miejscowości żyło 395 osób, z nich 206 mężczyzn i 189 kobiet; 94 było w wieku przedprodukcyjnym, 171 — w wieku produkcyjnym mobilnym, 99 — w wieku produkcyjnym niemobilnym, 31 — w wieku poprodukcyjnym.

</doc>
<doc id="385966" url="https://pl.wikipedia.org/wiki?curid=385966" title="Wicina">
Wicina

Wicina () – wieś w Polsce położona w województwie lubuskim, w powiecie żarskim, w gminie Jasień.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="385967" url="https://pl.wikipedia.org/wiki?curid=385967" title="Wicko Morskie">
Wicko Morskie

Wicko Morskie (kaszb. "Wickò", niem. "Vietzkerstrand") – osada w Polsce położona w województwie zachodniopomorskim, w powiecie sławieńskim, w gminie Postomino nad jeziorem Wicko.
Osada jest częścią składową sołectwa Jezierzany. W pobliżu miejscowości znajduje się Centralny Poligon Sił Powietrznych oraz nieczynne lotnisko wojskowe.
Historia.
Pierwsza wzmianka o Wicku Morskim pochodzi z 1789. W końcu XIX w. Wicko miało dwóch właścicieli. Na początku lat 30. XX w., osada liczyła ponad 300 mieszkańców, którzy trudnili się rybołówstwem i rolnictwem. W 1934 rozpoczęto nieopodal miejscowości budowę nowoczesnej bazy lotniczej. Obecnie obiekt, po wielokrotnych przekształceniach, pełni funkcję specjalistycznego poligonu wojskowego.
W latach 1975–1998 miejscowość administracyjnie należała do województwa słupskiego.

</doc>
<doc id="385968" url="https://pl.wikipedia.org/wiki?curid=385968" title="Widacz (powiat strzyżowski)">
Widacz (powiat strzyżowski)

Widacz – wieś w Polsce położona w województwie podkarpackim, w powiecie strzyżowskim, w gminie Frysztak.
W latach 1975–1998 miejscowość administracyjnie należała do województwa rzeszowskiego.
Wierni kościoła rzymskokatolickiego należą do parafii Narodzenia Najświętszej Maryi Panny we Frysztaku.

</doc>
<doc id="385969" url="https://pl.wikipedia.org/wiki?curid=385969" title="Widełka">
Widełka

Widełka – wieś w Polsce, położona w województwie podkarpackim, w powiecie kolbuszowskim, w gminie Kolbuszowa.
Informacje ogólne.
Wieś leży przy drodze międzynarodowej E371. Na linii kolejowej nr 71 prowadzącej z Rzeszowa do Tarnobrzega jest przystanek Widełka.
Była wsią królewską tenuty bratkowickiej w województwie sandomierskim w 1629 roku. W latach 1975–1998 miejscowość administracyjnie należała do województwa rzeszowskiego.
Wieś jest siedzibą parafii Matki Bożej Królowej Polski, należącej do dekanatu Głogów Małopolski, diecezji rzeszowskiej.
Na terenie wsi znajduje się jedyna w Polsce stacja elektroenergetyczna (rozdzielnia) 750 kV.
Sport.
Na terenie wsi działa założony w 2000 Uczniowski Klub Sportowy „UKS Wilga Widełka” (piłka nożna), a także „UKS Start Widełka” (badminton). Od kwietnia 2012 funkcjonuje boisko, położone naprzeciwko szkoły, powstałe w ramach programu Orlik 2012.

</doc>
<doc id="385970" url="https://pl.wikipedia.org/wiki?curid=385970" title="Widełki (województwo świętokrzyskie)">
Widełki (województwo świętokrzyskie)

Widełki – wieś w Polsce położona w województwie świętokrzyskim, w powiecie kieleckim, w gminie Daleszyce.
W latach 1975–1998 miejscowość administracyjnie należała do województwa kieleckiego.
W 1591 r. w kluczu cisowskim była czynna huta szkła Widełki, która przestała działać na początku XVII wieku. 
W latach 30. XX w. we wsi znajdował się przystanek końcowy odnogi trasy kolejki z Kielc do Złotej Wody k. Łagowa.
Widełki są punktem początkowym żółtego szlaku turystycznego prowadzącego do Szydłowa. Przez wieś przechodzi także niebieski szlak turystyczny z Chęcin do Łagowa. W odległości około jednego kilometra na północny wschód od górnego krańca wsi znajduje się rezerwat leśny „Zamczysko”, a w nim stanowisko archeologiczne w miejscu dawnego ośrodka kultu religijnego.
W miejscowości znajduje się nieczynny wyciąg narciarski o długości 650 metrów.

</doc>
<doc id="385971" url="https://pl.wikipedia.org/wiki?curid=385971" title="Widlice (województwo pomorskie)">
Widlice (województwo pomorskie)

Widlice – wieś kociewska w Polsce, położona w województwie pomorskim, w powiecie tczewskim, w gminie Gniew. W pobliżu miejscowości znajdują się dwa rezerwaty "Wiosło Duże" i "Wiosło Małe".
Była tu ulokowana placówka Straży Celnej „Widlice”.
W latach 1975–1998 miejscowość administracyjnie należała do województwa gdańskiego.

</doc>
<doc id="385972" url="https://pl.wikipedia.org/wiki?curid=385972" title="Widlino (powiat kartuski)">
Widlino (powiat kartuski)

Widlino (dodatkowa nazwa w j. kaszub. Widlëno) – wieś kaszubska w Polsce położona w województwie pomorskim, w powiecie kartuskim, w gminie Żukowo w pobliżu Raduni i na trasie linii kolejowej Pruszcz Gdański-Żukowo (obecnie zawieszonej).
W latach 1975–1998 miejscowość administracyjnie należała do województwa gdańskiego.
Integralna część Widlina nosi nazwę "Mankocin".
Inne miejscowości o nazwie Widlino: Widlino (powiat pucki)

</doc>
<doc id="385973" url="https://pl.wikipedia.org/wiki?curid=385973" title="Widnica (Pstroszyce Drugie)">
Widnica (Pstroszyce Drugie)

Widnica – przysiółek wsi Pstroszyce Drugie w Polsce położona w województwie małopolskim, w powiecie miechowskim, w gminie Miechów.
W latach 1975–1998 miejscowość administracyjnie należała do województwa kieleckiego.

</doc>
<doc id="385974" url="https://pl.wikipedia.org/wiki?curid=385974" title="Widno (powiat chojnicki)">
Widno (powiat chojnicki)

Widno (dodatkowa nazwa w j. kaszub. "Widno", niem. "Widno") – wieś kaszubska w Polsce, położona w województwie pomorskim, w powiecie chojnickim, w gminie Brusy na obszarze Zaborskiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.
Od 1998 w pierwszą sobotę sierpnia we wsi odbywa się Święto Kaszubskiego Chleba, w trakcie którego wypieka się chleb według tradycyjnych receptur.

</doc>
<doc id="385975" url="https://pl.wikipedia.org/wiki?curid=385975" title="Widok (województwo mazowieckie)">
Widok (województwo mazowieckie)

Widok – wieś w Polsce, położona w województwie mazowieckim, w powiecie grójeckim, w gminie Chynów.
W latach 1975–1998 wieś administracyjnie należała do województwa radomskiego.
W połowie XIX wieku wieś wchodziła w skład majątku Żelazna i nazywała się Widok Mokotowski. W tym okresie została dokupiona na powiększenie majątku przez nowego właściciela Żelaznej - Maurycego Bluma - współwłaściciela warszawskiej cukrowni. 

</doc>
<doc id="385976" url="https://pl.wikipedia.org/wiki?curid=385976" title="Widoma (województwo małopolskie)">
Widoma (województwo małopolskie)

Widoma – wieś w Polsce położona w województwie małopolskim, w powiecie krakowskim, w gminie Iwanowice, przy DK7 przy trasie S7.
W latach 1975–1998 miejscowość administracyjnie należała do województwa krakowskiego.
W Widomej znajduje się jednostka Ochotniczej Straży Pożarnej, kościół pw. Świętych Apostołów Piotra i Pawła, Szkoła Podstawowa im. ks. J. Twardowskiego oraz Sklep Spożywczy "Pałetko"

</doc>
<doc id="385978" url="https://pl.wikipedia.org/wiki?curid=385978" title="Widowo (województwo podlaskie)">
Widowo (województwo podlaskie)

Widowo – wieś w Polsce położona w województwie podlaskim, w powiecie bielskim, w gminie Bielsk Podlaski.
Od 2007 siedziba prawosławnej parafii pod wezwaniem Kaspierowskiej Ikony Matki Bożej.
Było przedmieściem Bielska położonym w starostwie bielskim w II połowie XVII wieku. Wieś królewska w starostwie bielskim w ziemi bielskiej województwa podlaskiego w 1795 roku. W latach 1952–1954 miejscowość była siedzibą gminy Widowo. W latach 1975–1998 miejscowość administracyjnie należała do województwa białostockiego.
Historia.
Pierwsza pisana wzmianka o Widowie pochodzi z roku 1501, kiedy to Aleksander Jagiellończyk nadał ówczesnemu wójtowi bielskiemu, Jakubowi Hoppenowi, w dożywotnie władanie, Widowszczyznę i Zawidowszczyznę. Założony około 1499 r. folwark stanowił początkowo wyposażenie wójtów bielskich (ze względu na sąsiedztwo wsi Stanisławowo, zwany był początkowo folwarkiem Stanisławowo). Wójtostwo to zostało w 1526 r. wykupione przez bogatego kupca bielskiego Iwana Scheniewicza i ofiarowane radzie miejskiej Bielska Podlaskiego. Od tego czasu folwark i położona obok niego wieś Stanisławowo (dziś Widowo) stanowiły przedmieście Bielska. Prawosławni mieszkańcy wsi związani byli z bielskimi cerkwiami: św. Michała i monasterem św. Mikołaja. W II połowie XVI w. folwark był stale wydzierżawiany, najczęściej przez wójtów i podwójtów bielskich. Przed 1614 r. wszedł w jego posiadanie drogą zamiany Maciej Szempliński, od którego odkupił go w 1614 r. Jan Lubmajer. Odtąd aż do 1915 r. założenie nosiło nazwę "Lubmajerowizna". Akt kupna Lubmajerowizny z 1614 r. wspominał o dworze, ogrodach, sadzawce i krynicy, położonych w pobliżu traktu wiodącego z Bielska do folwarku Użyki. Kompozycja tego obiektu na początku XVII w. składała się z dziedzińca otoczonego budynkami gospodarczymi, z sadów, z niewielkiej części ozdobnej i z sadzawki. Przy południowej pierzei dziedzińca stał tam dwór ekonoma, do którego wiodła od południa, przez sąsiadującą z folwarkiem dąbrowę, droga dojazdowa. Mijała ona niewielki ogród ozdobny usytuowany przed dworem i prowadziła dalej na północ przecinając teren siedziby. Na wschód i zachód od zabudowań mieściły się dwie kwatery sadów. Dominowały tu funkcje gospodarcze, gdyż rezydencja posiadaczy folwarku mieściła się w innym miejscu – w obrębie dzielnicy Dubicze. W 1640 r. wdowa po Janie Lubmajerze – Barbara z Bergerów sprzedała dobra odziedziczone po śmierci męża Adamowi Kazanowskiemu, kasztelanowi sandomierskiemu, staroście bielskiemu. W 1654 r. Elżbieta Słuszczanka na Czasnikach Kazanowska, marszałkowa nadworna koronna, starościna i wójtowa bielska, darowała je Piotrowi Wisłouchowi i jego żonie Halszcze Zacharzewskiej, ta zaś sprzedała dobra w 1666 r. Stanisławowi Łoźmińskiemu, skarbnikowi ziemi bielskiej, pułkownikowi wojsk koronnych. W 1684 r. nabył je Krzysztof Stanisław Mokrzecki, a później posiadali je: Jan Groszkowski, podczaszy mozyrski (od 1708 r.), Bazyli Koszewicz, landwójt miasta Bielska (od 1752 r.) i jego córka Anastazja Kozłowska (w latach 1752–1782) oraz Paweł i Elżbieta Kozłowscy (od 1804 r.). Do 1827 r. współwładała majątkiem druga żona Pawła Kozłowskiego Marianna z Herliczków 1o voto Matuszewiczowa, córka malarza nadwornego Jana Klemensa Branickiego. Przed 1708 r. nastąpić musiał podział majątku Lubmajerowizna na dwie części – Lubmajerowiznę i Klementynów, który stał się własnością Jana Klemensa Branickiego, a po jego śmierci do początków XIX w. należał do wdowy po nim Izabeli z Poniatowskich Branickiej.
Po podziale Lubmajerowizna nabrała charakteru rezydencjonalnego więc wzniesiono tu nowy dwór zwrócony frontem w kierunku wschodnim i poszerzono część ozdobną, która zajęła teren dawnej zachodniej kwatery sadu. Zlokalizowano tu m.in. kolisty klomb otoczony rowem i obsadzony dookoła lipami. Granice ogrodu obsadzono szpalerami lub alejami grabowymi. Układ pozostałych części założenia nie uległ zasadniczym zmianom.
W 1855 r. w Widowie panowała epidemia cholery. Według legendy, żeby ją powstrzymać mężczyźni musieli w ciągu jednego dnia i jednej nocy zbudować cztery krzyże. Kobiety natomiast musiały utkać taką liczbę ręczników, aby można było na nich zanieść owe krzyże do każdego z czterech końców wioski i w każdym z nich postawić po jednym krzyżu.
Inna legenda opowiada o wielkim gradobiciu, które pewnego roku nawiedziło wieś. Opady spowodowały ogromne zniszczenia, poczynając od dobytku, a na zabudowie kończąc. Na pamiątkę tego wydarzenia trzeci dzień po Wielkanocy jest przez miejscowych nazywany "hradowaja sierada".
W XIX w. Lubmajerowizna przeszła na własność rodziny Pieńkowskich – do 1891 r. należała do żony Mikołaja Pieńkowskiego Wandy, a po jej śmierci, od 1892 r. władali majątkiem Mikołaj Pieńkowski oraz jego synowie: Piotr, Stefan, Konstanty, Roman, Wiktor i Jan. W 1893 r. rozsprzedali oni grunty majątku, a siedzibę dworską wydzierżawili Żydom bielskim jako teren sadowniczy. Dzierżawcy założyli tu cegielnię, która funkcjonowała do 1913 r., a została zniszczona w czasie działań wojennych, podobnie jak i zabudowania dworskie.
Około 1938 r. teren siedliska dworskiego został rozparcelowany pomiędzy rolników ze wsi Widowo, którzy rozebrali zrujnowane zabudowania i wycięli sąsiadującą z założeniem dąbrowę, a także pewnie i większość drzew ozdobnych ogrodu.
Po II wojnie światowej Widowo przeszło pod bielską parafię prawosławną Narodzenia Najświętszej Maryi Panny. W 1999 r. na cmentarzu w Widowie została wzniesiona cerkiew, która na początku pełniła funkcję cerkwi cmentarnej parafii Narodzenia NMP w Bielsku Podlaskim. Pierwszą Liturgię Świętą odprawiono 6 maja 2001 r.
Od 2007 r. Widowo jest siedzibą prawosławnej parafii pod wezwaniem Kaspierowskiej Ikony Matki Bożej, a dawna cerkiew cmentarna stała się cerkwią parafialną. Natomiast wierni kościoła rzymskokatolickiego należą do parafii Najświętszej Opatrzności Bożej w Bielsku Podlaskim.

</doc>
<doc id="385979" url="https://pl.wikipedia.org/wiki?curid=385979" title="Propionitryl">
Propionitryl

Propionitryl – organiczny związek chemiczny z grupy nitryli. Jest to klarowna, przezroczysta ciecz o eterycznym, słodkim zapachu.
Produkcja.
Propanonitryl może być produkowany na dwa sposoby:
Toksyczność.
Propanonitryl staje się toksyczny po podgrzaniu do temperatury rozkładu, lub gdy jest poddawany działaniu kwasu. Został również określony jako teratogenny.

</doc>
<doc id="385980" url="https://pl.wikipedia.org/wiki?curid=385980" title="Widryny">
Widryny

Widryny (niem. "Widrinnen") – wieś w Polsce położona w województwie warmińsko-mazurskim, w powiecie kętrzyńskim, w gminie Reszel.
W latach 1975–1998 miejscowość administracyjnie należała do województwa olsztyńskiego.
Historia.
Wieś istniała już przed 1422 r., ponieważ w roku tym znajdowała się w rejestrze wsi czynszowych.

</doc>
<doc id="385981" url="https://pl.wikipedia.org/wiki?curid=385981" title="Widuch">
Widuch

Widuch – wieś w Polsce położona w województwie łódzkim, w powiecie opoczyńskim, w gminie Żarnów.
Wieś wchodzi w skład sołectwa Myślibórz.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Miłosierdzia Bożego w Chełstach.

</doc>
<doc id="385982" url="https://pl.wikipedia.org/wiki?curid=385982" title="Widugiery">
Widugiery

Widugiery (dodatkowa nazwa w j. litewskim Vidugiriai od vidus (= środek) i giria (= las)) – wieś w Polsce położona w województwie podlaskim, w powiecie sejneńskim, w gminie Puńsk. Zamieszkana jest w większości przez ludność narodowości litewskiej. 
Wieś królewska położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="385983" url="https://pl.wikipedia.org/wiki?curid=385983" title="Widzino">
Widzino

Widzino (kasz. "Widzëno", niem.: "Veddin") – wieś w Polsce, w województwie pomorskim, w powiecie słupskim, w gminie Kobylnica przy trasie linii kolejowej Piła Główna - Ustka, z przystankiem Widzino.
W latach 1975–1998 miejscowość administracyjnie należała do województwa słupskiego.

</doc>
<doc id="385984" url="https://pl.wikipedia.org/wiki?curid=385984" title="Widziszewo">
Widziszewo

Widziszewo – wieś w Polsce położona w województwie wielkopolskim, w powiecie kościańskim, w gminie Kościan.
W swojej historii wieś należała m.in. do parafii farnej w Kościanie. W okresie Wielkiego Księstwa Poznańskiego (1815-1848) miejscowość wzmiankowana jako Widziszewo należała do wsi mniejszych w ówczesnym pruskim powiecie Kosten rejencji poznańskiej. Widziszewo należało do okręgu kościańskiego tego powiatu i stanowiło część majątku Przysieka niemiecka, który należał wówczas do Edwarda Potworowskiego. Według spisu urzędowego z 1837 roku Widziszewo liczyło 93 mieszkańców, którzy zamieszkiwali 10 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="385985" url="https://pl.wikipedia.org/wiki?curid=385985" title="Widzów">
Widzów

Widzów – wieś w Polsce, położona w województwie śląskim, w powiecie częstochowskim, w gminie Kruszyna. Jest największą miejscowością pod względem liczby ludności w gminie.
W latach 1975–1998 wieś administracyjnie należała do województwa częstochowskiego.
4 września 1939 żołnierze Wehrmachtu zamordowali w egzekucji 14 mieszkańców wsi.
Stadnina koni.
W Widzowie znajduje się stadnina koni, która pod koniec XIX i na początku XX wieku należała do Lubomirskich.
Klub sportowy.
W Widzowie działa również klub sportowy ULKS „Polonia-Unia Widzów”, obecnie klub gra w B klasie. Klub działa nieprzerwanie od 1948 roku.

</doc>
<doc id="385986" url="https://pl.wikipedia.org/wiki?curid=385986" title="Widzówek">
Widzówek

Widzówek – wieś w Polsce położona w województwie śląskim, w powiecie częstochowskim, w gminie Kruszyna.
W latach 1975–1998 miejscowość administracyjnie należała do województwa częstochowskiego.

</doc>
<doc id="385987" url="https://pl.wikipedia.org/wiki?curid=385987" title="Widźgowo">
Widźgowo

Widźgowo – wieś w Polsce położona w województwie podlaskim, w powiecie bielskim, w gminie Brańsk.
Za II RP istniała gmina Widźgowo. W latach 1975–1998 miejscowość administracyjnie należała do województwa białostockiego.
Przez miejscowość przepływa Czarna, rzeka dorzecza Bugu.
Wierni kościoła rzymskokatolickiego należą do parafii Matki Bożej Wspomożenia Wiernych w Klichach.

</doc>
<doc id="385988" url="https://pl.wikipedia.org/wiki?curid=385988" title="Wiecanowo">
Wiecanowo

Wiecanowo – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
Wieś duchowna, własność opata benedyktynów w Mogilnie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 282 mieszkańców. Jest dwudziestą co do wielkości miejscowością gminy Mogilno.

</doc>
<doc id="385989" url="https://pl.wikipedia.org/wiki?curid=385989" title="Wiechetki Duże">
Wiechetki Duże

Wiechetki Duże – wieś w Polsce położona w województwie mazowieckim, w powiecie sokołowskim, w gminie Bielany.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="385990" url="https://pl.wikipedia.org/wiki?curid=385990" title="Wiechetki Małe">
Wiechetki Małe

Wiechetki Małe – wieś w Polsce położona w województwie mazowieckim, w powiecie sokołowskim, w gminie Bielany.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="385991" url="https://pl.wikipedia.org/wiki?curid=385991" title="Wiechlice">
Wiechlice

Wiechlice (niem. "Wichelsdorf") – wieś w Polsce położona w województwie lubuskim, w powiecie żagańskim, w gminie Szprotawa, nad rzeką Szprotawa.
Wzmiankowana po raz pierwszy w 1260 pod nazwą "villa Vechlic". W latach 1975–1998 miejscowość administracyjnie należała do województwa zielonogórskiego.
W Wiechlicach znajduje się dawne lotnisko wojskowe. Aktualnie wschodnia część pasa startowego jest zarejestrowana jako tzw. inne miejsce do startów i lądowań.
W czerwcu 2013 z inicjatywy Towarzystwa Bory Dolnośląskie na terenie dawnych koszar lotniska odsłonięto pomnik Tradycji Lotniczych pod postacią śmigłowca Mi-2.
W miejscowości oraz okolicy znajduje się liczne zgrupowanie zabytkowych kamiennych drogowskazów z XIX w. oraz innych historycznych oznaczeń kamiennych, nazywane Szprotawskim Parkiem Kamiennych Drogowskazów.
Zabytki.
Do wojewódzkiego rejestru zabytków wpisane są:
Znajdujący się od 2007 w prywatnych rękach pałac - dziś ośrodek hotelowo - rehabilitacyjny - szczyci się pobytem w jego murach Napoleona i Kutuzowa.

</doc>
<doc id="385992" url="https://pl.wikipedia.org/wiki?curid=385992" title="Wiechnowice">
Wiechnowice

Wiechnowice – wieś w Polsce położona w województwie łódzkim, w powiecie tomaszowskim, w gminie Rzeczyca.
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa piotrkowskiego.

</doc>
<doc id="385993" url="https://pl.wikipedia.org/wiki?curid=385993" title="Wiechowice">
Wiechowice

Wiechowice (, , od 1936 r. "Wehen") – wieś w Polsce położona w województwie opolskim, w powiecie głubczyckim, w gminie Branice, przy granicy z Czechami.
Leży na terenie Nadleśnictwa Prudnik (obręb Prudnik).
Nazwa.
Nazwa należy do grupy nazw patronomicznych i pochodzi od nazwiska założyciela miejscowości Wiechowskiego. Niemiecki nauczyciel Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Wehowic" podając jej znaczenie "Dorf des Wiechowski" czyli po polsku "Wieś Wiechowskiego".
Niektórzy historycy wywodzą nazwę od wiechy wskazując, że na terenie obecnej wioski na gruntach stała wiecha, jako znak terytorialny względnie polityczny.
Historia.
Początki osady, wioski pod obecną nazwą Wiechowice, sięgają średniowiecza, jednak nie zachowały się żadne wzmianki z tego okresu. Początkowo było tu zaledwie kilka domów w dolinie rzeki Opawy. Ludność trudniła się rybołówstwem i ogrodnictwem, gdyż ziemia w dolinie rzeki była urodzajna. Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej.
Z dokumentów ogłoszonych w publikacjach historycznych przedwojennych wynika, że w roku 1613 cesarz oddał już tę wioskę księciu Karolowi Liechtensteinowi. Po wojnach śląskich znalazła się w granicach Prus i powiatu głubczyckiego. W roku 1742 Wiechowice przeszły na własność księcia Lielmowskiego. W roku 1791 gmina kupiła cały folwark za 30 000 guldenów, ale książę zastrzegł sobie czynsz od pola i młyna, a także prawo do polowania i rybołówstwa. W roku 1804 prawa te przeszły na laudota głubczyckiego Gellkworna i wygasły po śmierci jego syna w roku 1872.
Była zamieszkała przez tzw. Morawców, z czasem coraz większy odsetek mieszkańców był niemieckojęzyczny. W 1910 50% mieszkańców posługiwało się czeskimi gwarami laskimi. W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec. W latach 1975–1998 miejscowość administracyjnie należała do ówczesnego województwa opolskiego.
Do 21 grudnia 2007 r. w miejscowości funkcjonowało przejście graniczne Wiechowice-Vávrovice, które to na mocy układu z Schengen zostało zlikwidowane.
Zabytki.
Do wojewódzkiego rejestru zabytków wpisany jest:
Religia.
Na terenie wsi działalność religijną prowadzi Kościół Rzymskokatolicki.

</doc>
<doc id="385994" url="https://pl.wikipedia.org/wiki?curid=385994" title="Wiechowo">
Wiechowo

Wiechowo – wieś w Polsce położona w województwie zachodniopomorskim, w powiecie stargardzkim, w gminie Marianowo, położona 3 km na południowy wschód od Marianowa (siedziby gminy) i 17 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
Wieś leży pomiędzy dwoma jeziorami: Marianowskim na zachodzie i Wiechowskim na wschodzie. 

</doc>
<doc id="385995" url="https://pl.wikipedia.org/wiki?curid=385995" title="Wiechucice">
Wiechucice

Wiechucice – wieś w Polsce, położona w województwie łódzkim, w powiecie sieradzkim, w gminie Sieradz. 
W latach 1975–1998 miejscowość administracyjnie należała do województwa sieradzkiego.
Wiechucice Wielkie były wsią królewską w starostwie sieradzkim w powiecie sieradzkim województwa sieradzkiego w końcu XVI wieku.
W 1386 r. odnotowani w dokumentach zostali Mikołaj i Florian de Wechoczicz, a w 1392 r. Jan; wieś dawniej szlachecka, leżąca w granicach parafii sieradzkiej.
W 1607 r. odbył się tu zjazd szlachty sieradzkiej zwołany przeciwko rokoszowi Mikołaja Zebrzydowskiego. Podjęto uchwałę sejmikową, w wyniku której sieradzanie poparli króla pod Guzowem, gdzie hetman Stanisław Żółkiewski zniósł rokoszan.

</doc>
<doc id="385996" url="https://pl.wikipedia.org/wiki?curid=385996" title="Wiecinin">
Wiecinin

Wiecinin – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.
We wsi znajduje się kościół filialny pw. Najświętszego Serca Pana Jezusa, będący filią parafii pw. św. Wojciecha w Brdowie.

</doc>
<doc id="385997" url="https://pl.wikipedia.org/wiki?curid=385997" title="Wieck (województwo pomorskie)">
Wieck (województwo pomorskie)

Wieck – wieś w Polsce, położona w województwie pomorskim, w powiecie chojnickim, w gminie Czersk. Miejscowość leży nad południowym brzegiem jeziora Wieckiego i nad Wdą.
Wieś etnicznego pogranicza kaszubsko-borowiackiego. Prowadzi przez nią turystyczny Szlak Kamiennych Kręgów. Wieś stanowi sołectwo gminy Czersk.
W latach 1975–1998 miejscowość administracyjnie należała do województwa bydgoskiego.
Historia.
Wieś odnotowana w XVII wieku, po drugiej wojnie szwedzkiej całkowicie opustoszała. W roku 1726 oddana w dzierżawę przez starostę kiszewskiego Franciszka Ciczewskiego. W roku 1772 pustkowie posiadał Józef Cissowski, który płacił z niej czynsz i pogłówne. 

</doc>
<doc id="385998" url="https://pl.wikipedia.org/wiki?curid=385998" title="Wieczfnia-Kolonia">
Wieczfnia-Kolonia

Wieczfnia-Kolonia – kolonia w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="385999" url="https://pl.wikipedia.org/wiki?curid=385999" title="Etanokarbonitryl">
Etanokarbonitryl



</doc>
<doc id="386000" url="https://pl.wikipedia.org/wiki?curid=386000" title="Wieczfnia Kościelna">
Wieczfnia Kościelna

Wieczfnia Kościelna – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
Do 1954 roku siedziba wiejskiej gminy Mława. W latach 1975–1998 miejscowość administracyjnie należała do województwa ciechanowskiego.
Miejscowość jest siedzibą gminy Wieczfnia Kościelna oraz parafii św. Stanisława BM.
Miejsce urodzenia Barbary Stanisławy Drapczyńskiej – żony Krzysztofa Kamila Baczyńskiego.
Wieczfnia Kościelna również posiada klub piłkarski "Wieczfnianka" założony w 1996 r. W sezonie 2015/16 drużyna grała w lidze okręgowej w grupie Ciechanów-Ostrołęka.

</doc>
<doc id="386001" url="https://pl.wikipedia.org/wiki?curid=386001" title="Wieczorki">
Wieczorki

Wieczorki – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii św. Antoniego Padewskiego w Nowych Chlebiotkach.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwały 22 osoby w 3 budynkach mieszkalnych. Miejscowość należała do parafii rzymskokatolickiej w Chlebiotkach Nowych. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="386002" url="https://pl.wikipedia.org/wiki?curid=386002" title="Vincent Damphousse">
Vincent Damphousse

Vincent Damphousse (ur. 17 grudnia 1967 w Montrealu) – kanadyjski zawodowy hokeista. W latach 1986–2004 występował w lidze NHL na pozycji centra. Wybrany z numerem 6 w pierwszej rundzie draftu NHL w 1986 roku przez Toronto Maple Leafs. Grał w drużynach: Toronto Maple Leafs, Edmonton Oilers, Montreal Canadiens oraz San Jose Sharks.

</doc>
<doc id="386003" url="https://pl.wikipedia.org/wiki?curid=386003" title="Wieczyn">
Wieczyn

Wieczyn – wieś w Polsce położona w województwie wielkopolskim, w powiecie pleszewskim, w gminie Czermin.
Wieś wzmiankowana w 1284 jako "Vetsino". Miejsce urodzenia Edmunda Taczanowskiego.
W latach 1954-1968 wieś należała i była siedzibą władz gromady Wieczyn, po jej zniesieniu w gromadzie Czermin. W latach 1975–1998 miejscowość administracyjnie należała do województwa kaliskiego.

</doc>
<doc id="386004" url="https://pl.wikipedia.org/wiki?curid=386004" title="Wiejca">
Wiejca

Wiejca – wieś w Polsce położona w województwie mazowieckim, w powiecie warszawskim zachodnim, w gminie Kampinos.
Wieś królewska położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa warszawskiego.
Wieś ta ma swoją straż pożarną - OSP Wiejca. W 2009 został zakupiony nowy wóz strażacki.

</doc>
<doc id="386005" url="https://pl.wikipedia.org/wiki?curid=386005" title="Wiejki">
Wiejki

Wiejki – wieś w Polsce położona w województwie podlaskim, w powiecie białostockim, w gminie Gródek.
Opis.
Wieś królewska położona była w końcu XVIII wieku w Wielkim Księstwie Litewskim, województwie nowogródzkim, powiecie wołkowyskim, starostwie niegrodowym jałowskim. 
W 1921 roku wieś liczyła 59 domów i 270 mieszkańców, w tym 141 prawosławnych i 129 katolików łacińskich.
W latach 1954-1959 wieś należała i była siedzibą władz gromady Wiejki, po jej zniesieniu w gromadzie Gródek. W latach 1975–1998 miejscowość administracyjnie należała do województwa białostockiego.
Miejscowość zachowała charakter dwuwyznaniowy do czasów współczesnych. Siedzibą parafii zarówno dla prawosławnych jak i rzymskokatolickich mieszkańców wsi Wiejki jest pobliska Jałówka, gdzie mieszczą się parafie: pw. Podwyższenia Krzyża Świętego i pw. Przemienienia Pańskiego.
W pobliżu wsi znajduje się rezerwat przyrody Jezioro Wiejki.

</doc>
<doc id="386006" url="https://pl.wikipedia.org/wiki?curid=386006" title="Wiejkowo">
Wiejkowo

Wiejkowo (niem. "Groß Weckow") – wieś w Polsce położona w województwie zachodniopomorskim, w powiecie kamieńskim, w gminie Wolin.
Historia.
Jej istnienie notowane jest już w wieku XIII. W latach 1975–1998 miejscowość administracyjnie należała do województwa szczecińskiego.
Z miejscowości tej pochodzi cukiernik Paweł Małecki, mieszkał tam do 24 roku życia.

</doc>
<doc id="386007" url="https://pl.wikipedia.org/wiki?curid=386007" title="Wiejkówko">
Wiejkówko

Wiejkówko (niem. "Klein Weckow") – osada w Polsce położona w województwie zachodniopomorskim, w powiecie kamieńskim, w gminie Wolin.
W latach 1975–1998 miejscowość administracyjnie należała do województwa szczecińskiego.

</doc>
<doc id="386008" url="https://pl.wikipedia.org/wiki?curid=386008" title="Wiekowice (województwo zachodniopomorskie)">
Wiekowice (województwo zachodniopomorskie)

Wiekowice (do 1945 niem. "Wieck") – wieś w północnej Polsce, położona w województwie zachodniopomorskim, w powiecie sławieńskim, w gminie Darłowo.
Według danych z 28 września 2009 roku wieś miała 449 stałych mieszkańców.
W miejscowości ma remizę jednostka Ochotniczej Straży Pożarnej włączona do krajowego systemu ratowniczo-gaśniczego.
W latach 1975–1998 miejscowość położona była w województwie koszalińskim.

</doc>
<doc id="386009" url="https://pl.wikipedia.org/wiki?curid=386009" title="Wiekowo (województwo wielkopolskie)">
Wiekowo (województwo wielkopolskie)

Wiekowo – wieś w Polsce położona w województwie wielkopolskim, w powiecie gnieźnieńskim, w gminie Witkowo.
W latach 1975–1998 miejscowość administracyjnie należała do województwa konińskiego.

</doc>
<doc id="386011" url="https://pl.wikipedia.org/wiki?curid=386011" title="Wiela">
Wiela

Wiela – wieś w Polsce położona w województwie wielkopolskim, w powiecie wągrowieckim, w gminie Mieścisko.
Wieś królewska należąca do starostwa mieściskiego, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.
Zobacz też: Wielanowo, Wielany, Wielawino 

</doc>
<doc id="386012" url="https://pl.wikipedia.org/wiki?curid=386012" title="Wielanowo">
Wielanowo

Wielanowo (dawniej:niem. "Villnow") – wieś w Polsce położona w województwie zachodniopomorskim, w powiecie szczecineckim, w gminie Grzmiąca.
1 km na północny wschód od wsi znajduje się stacja kolejowa Wielanowo.

</doc>
<doc id="386013" url="https://pl.wikipedia.org/wiki?curid=386013" title="Wielany">
Wielany

Wielany – wieś w Polsce położona w województwie wielkopolskim, w powiecie konińskim, w gminie Kramsk.
Wielany wraz z wsią Winnica tworzą sołectwo Wielany.
W latach 1975–1998 miejscowość administracyjnie należała do województwa konińskiego.

</doc>
<doc id="386014" url="https://pl.wikipedia.org/wiki?curid=386014" title="Wielawino">
Wielawino

Wielawino (dawniej:niem. "Flackenheide") – wieś w Polsce położona w województwie zachodniopomorskim, w powiecie szczecineckim, w gminie Grzmiąca.

</doc>
<doc id="386015" url="https://pl.wikipedia.org/wiki?curid=386015" title="Wielącza">
Wielącza

Wielącza – wieś w Polsce położona w województwie lubelskim, w powiecie zamojskim, w gminie Szczebrzeszyn. 
Prywatna wieś szlachecka położona była na przełomie XVI i XVII wieku w ziemi chełmskiej województwa ruskiego. W latach 1975–1998 miejscowość administracyjnie należała do województwa zamojskiego.
Pierwsza wzmianka o miejscowości pochodzi z roku 1424 kiedy na zjeździe duchowieństwa łacińskiej diecezji chełmskiej w Grabowcu występował Piotr, rektor kościoła w Wielączy. Od początku istnienia wieś wchodziła w skład włości szczebrzeskiej. 
Wieś była wspomniana w powieści "Potop" Henryka Sienkiewicza: 
W Wielączy znajduje się zabytkowy neogotycki kościół pw. św. Stanisława, wybudowany w latach 1821-1832 według projektu Wacława Ritschla. Miał on pełnić funkcję nekropolii dla rodu Zamoyskich, którzy swą siedzibę mieli w pobliskim Klemensowie. Zamoyscy uzyskali jednak zgodę na dalsze używanie nekropolii w Kolegiacie Zamojskiej, a kościół w Wielączy pozostał kościołem parafialnym. Obecnie nie jest użytkowany (nowy, znacznie większy kościół zbudowano w latach 1985-1989). Kościół w Wielączy jest jedną z najstarszych neogotyckich świątyń zachowanych na ziemiach polskich. 

</doc>
<doc id="386016" url="https://pl.wikipedia.org/wiki?curid=386016" title="Wielącza-Kolonia">
Wielącza-Kolonia

Wielącza-Kolonia – wieś w Polsce położona w województwie lubelskim, w powiecie zamojskim, w gminie Szczebrzeszyn.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Szczebrzeszyn.

</doc>
<doc id="386017" url="https://pl.wikipedia.org/wiki?curid=386017" title="Wielącza Poduchowna">
Wielącza Poduchowna

Wielącza Poduchowna – wieś w Polsce położona w województwie lubelskim, w powiecie zamojskim, w gminie Szczebrzeszyn.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Szczebrzeszyn.

</doc>
<doc id="386018" url="https://pl.wikipedia.org/wiki?curid=386018" title="Cyjanek etylu">
Cyjanek etylu



</doc>
<doc id="386019" url="https://pl.wikipedia.org/wiki?curid=386019" title="Wielądki">
Wielądki

Wielądki – wieś w Polsce położona w województwie mazowieckim, w powiecie węgrowskim, w gminie Korytnica.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Wawrzyńca w Korytnicy.
Historia.
Miejscowość o rodowodzie średniowiecznym. Pierwotnie nosiła nazwę Wielątki. Założona najprawdopodobniej przez szlachcica Mikołaja Komorowskiego Wielądkę herbu Ostoja. Wzmiankowana po raz pierwszy w 1487 r. 
W okresie Rzeczypospolitej Obojga Narodów własność szlachecka (zaścianek). Gniazdo rodu Wielądków herbu Nałęcz.
W miejscowości urodził się pierwszy minister transportu III RP, Franciszek Wielądek.

</doc>
<doc id="386020" url="https://pl.wikipedia.org/wiki?curid=386020" title="Adam Polewka">
Adam Polewka

Adam Polewka (ur. 4 marca 1903 w Krakowie, zm. 1 października 1956 tamże) – polski publicysta, pisarz, tłumacz, lewicowy działacz polityczny, poseł do Krajowej Rady Narodowej, na Sejm Ustawodawczy oraz na Sejm PRL I kadencji.
Życiorys.
Należał do Polskiej Partii Socjalistycznej, a od 1932 do Komunistycznej Partii Polski. Po II wojnie światowej działał w Polskiej Partii Robotniczej i w Polskiej Zjednoczonej Partii Robotniczej.
Absolwent Gimnazjum św. Jacka w Krakowie. W latach 1928–1929 był dyrektorem Teatru Robotniczego w Sosnowcu. Był współtwórcą Teatru Cricot, publikował między innymi w „Gazecie Literackiej”. Jeden z inicjatorów imprezy „Dni Krakowa”. Był również redaktorem dziennika popołudniowego „Echo Krakowa”. Był stypendystą Funduszu Kultury Narodowej we Francji, Belgii i Niemczech. Od 1935 do 1936 był kierownikiem literackim, reżyserem oraz autorem kabaretu „Bury Melonik” w Krakowie.
19 listopada 1939 podpisał oświadczenie pisarzy polskich witające przyłączenie Zachodniej Ukrainy do Ukrainy Radzieckiej.
W latach 1947–1954 był wykładowcą krakowskiej Szkoły Dramatycznej. W 1953 podpisał rezolucję ZLP w sprawie procesu krakowskiego.
Został odznaczony Orderem Sztandaru Pracy II klasy, Krzyżem Kawalerskim Orderu Odrodzenia Polski (1946) oraz Medalem 10-lecia Polski Ludowej (1955).
Pochowany został w Alei Zasłużonych Cmentarza Rakowickiego w Krakowie (kwatera LXVII-płd. 2-5).
Imieniem Adama Polewki nazwano jeden z krakowskich parków. Znajdował się on na Krowodrzy, przy ul. Dzierżyńskiego (obecna ul. Lea). Stojący tam pomnik usunięto po 1989, a park uchwałą Rady Miasta Krakowa w 1991 został parkiem im. Wincentego á Paulo.
Jego synowie to Andrzej (1941–2021, lekarz psychiatra) i Jan (ur. 1945, scenograf, reżyser i malarz).

</doc>
<doc id="386021" url="https://pl.wikipedia.org/wiki?curid=386021" title="Wielątki">
Wielątki

Wielątki – wieś w Polsce położona w województwie mazowieckim, w powiecie wyszkowskim, w gminie Rząśnik.
Miejscowość utworzono 1 stycznia 2013.
Wierni kościoła rzymskokatolickiego należą do parafii św. Izydora w Woli Mystkowskiej.

</doc>
<doc id="386022" url="https://pl.wikipedia.org/wiki?curid=386022" title="Wielątki-Folwark">
Wielątki-Folwark

Wielątki-Folwark – wieś w Polsce położona w województwie mazowieckim, w powiecie wyszkowskim, w gminie Rząśnik.
W latach 1975–1998 miejscowość administracyjnie należała do województwa ostrołęckiego.

</doc>
<doc id="386023" url="https://pl.wikipedia.org/wiki?curid=386023" title="Wielątki Rosochate">
Wielątki Rosochate

Wielątki Rosochate – wieś w Polsce położona w województwie mazowieckim, w powiecie wyszkowskim, w gminie Somianka.
W latach 1975–1998 miejscowość administracyjnie należała do województwa ostrołęckiego.

</doc>
<doc id="386024" url="https://pl.wikipedia.org/wiki?curid=386024" title="Wielbark">
Wielbark

Wielbark () – miasto w Polsce położone w województwie warmińsko-mazurskim, w powiecie szczycieńskim, w gminie Wielbark, której jest siedzibą.
Położony jest przy ujściu rzeki Sawicy do Omulwi, w otoczeniu lasów. Znajduje się tu stacja kolejowa (linia PKP Ostrołęka – Olsztyn, Wielbark – Nidzica), przystanek PKS, apteka, ośrodek zdrowia, poczta, sklepy, karczma, stacja paliw; dawniej istniało kino.
Wielbark leży w południowej części Mazur, w historycznych Prusach Górnych, na obszarze dawnej ziemi Sasinów. Uzyskał lokację miejską w 1723 roku, zdegradowany w 1946 roku. Status miasta odzyskał z dniem 1 stycznia 2019.
Historia.
Wielbark został założony przez komtura krzyżackiego Fryderyka von Willenberga (1317–1327). Najpierw powstała strażnica krzyżacka, zwana Wildhaus. Wokół niej powstała osada bartników i hutników (wytwarzanie węgla drzewnego, dziegciu i smoły). Osada wzięła nazwę od strażnicy. W 1361 r. wymieniany w dokumentach był prokurator w Wielbarku.
Murowany zamek wzniesiono pod koniec XIV w. Był on użytkowany jeszcze przez księcia Albrechta, potem popadł w ruinę. Na resztkach wzniesiono w połowie XVIII w. urząd domeny królewskiej – późniejszy ratusz. Pod koniec XIV w. przy zamku osadzano bartników, później także karczmarzy i hutników. W ten sposób powstały odrębne jednostki osadnicze: Bartniki, Rudy, Wieś Karczmarska, które wraz z Ostrówkiem (czyli dawnym zamkiem) złożyły się na Wielbark w obecnych granicach (Ruda, Wieś Karczmarska i Ostrówko włączone 21 lipca 1723 r.). Pomiędzy 1466 a 1657 miejscowość znajdowała się pod zwierzchnictwem Królestwa Polskiego jako lenno.
Osada była położona nieopodal polskiej granicy, na szlaku Warszawa–Królewiec, co sprzyjało rozwojowi. W Wielbarku rozwijało się sukiennictwo i tkactwo. W 1637 osadę zamieszkiwało aż 11 karczmarzy o polskich nazwiskach (Miech, Sójka, Mazurek, Kuchta, Kaczmarczyk, Pakuła, Sęder, Sikora, Patoła, Lejko i Zabiegaj). W 1723 r. osada otrzymała prawa miejskie – początkowo bez Bartników, które przyłączono do miasta dopiero w 1745 r. i od tej pory nazywane były Warszawskim Przedmieściem. W 1747 uzyskał prawo do organizowania 3 dorocznych jarmarków. Pod względem ludności było to jedno z najmniejszych miast na Mazurach.
XIX-XX wiek.
Okolice znane były w XIX w. z eksploatacji bursztynu. W czasie kampanii napoleońskiej, w dniach 21 stycznia – 2 lutego 1807, w Wielbarku kwaterował Napoleon. Później, bo w roku 1813, kwaterował tu car Aleksander I. W czasie powstania styczniowego (1863) przez Wielbark przerzucano broń dla powstańców. W 1871 miasto znalazło się w granicach Niemiec.
W latach 1872–1887 proboszczem parafii katolickiej w Wielbarku był ks. Jan Szadowski, działacz religijno-społeczny, obrońca mowy polskiej. Dzięki jego staraniom złożono petycję do władz pruskich, domagającą się utrzymania języka polskiego w szkołach ludowych. Był inicjatorem budowy kościoła katolickiego w Wielbarku.
W czasie I wojny światowej miasto dwukrotnie zajęły wojska rosyjskie. W 1920 internowano tu uciekające z Polski, rozbite wojska bolszewickie. We wrześniu 1939 r. węzeł kolejowy w Wielbarku został zbombardowany przez polskie samoloty z 41 eskadry rozpoznawczej.
W 1946 miejscowość została włączona do nowo powstałego województwa olsztyńskiego na terenie powojennej Polski, do którego przynależała do reformy administracyjnej w 1998. Z powodu znacznych zniszczeń powstałych w 1945 miejscowość utraciła prawa miejskie. Przez krótki czas po zakończeniu wojny funkcjonował tu ważny punkt przeładunkowy przesiedleńców z Kresów Wschodnich.
Konsultacje lokalne w sprawie nadania statusu miasta (2017).
Z wnioskiem o rozpoczęcie konsultacji w sprawie odzyskania statusu miasta wystąpiło w 2016 Stowarzyszenie Miłośników Ziemi Wielbarskiej; podpisało go 166 mieszkańców. 14 grudnia 2016 w Urzędzie Gminy Wielbark odbyło się wspólne posiedzenie komisji odnośnie do przywrócenia praw miejskich Wielbarkowi. Konsultacje zostały przeprowadzone w dniach 20–25 i 29 września 2017 r. W konsultacjach udział wzięło 2735 osób (52,64% uprawnionych), z czego 2027 osób było za (74,11%), 559 przeciw (20,44%), 141 wstrzymało się, a 11 głosów było nieważnych. W Wielbarku uczestniczyło 1098 osób (46,47% uprawnionych), z czego: „za” oddano 758 głosów (69,03%), „przeciw” było 280 (25,5%), a 59 wstrzymało się (3,7%). na podstawie pozytywnych konsultacji przeprowadzonych w 2017 roku, postanowiono wystąpić w 2018 roku z wnioskiem o nadanie statusu miasta miejscowości Wielbark. Wniosek został przekazany w marcu do Urzędu Wojewódzkiego w Olsztynie, za pośrednictwem którego trafi do MSWiA. 1 stycznia 2019 status miasta został przywrócony.
Transport.
Znajduje się tu stacja kolejowa. Obecnie Wielbark posiada połączenie kolejowe ze Szczytnem. Są to dwa pociągi dziennie.
Od 1 stycznia do 8 czerwca 2013 Wielbark posiadał połączenie kolejowe ze Szczytnem, lecz od 9 czerwca połączenia zostały zawieszone.
Posiada również wiele połączeń autobusowych z różnymi miastami na terenie Polski. 13 października 2016 Rynek Kolejowy udostępnił informację, że od 29 października 2016 roku zostaną przywrócone połączenia kolejowe z Olsztynem.
Przemysł.
W Wielbarku znajduje się fabryka Ikei oraz dwa mniejsze tartaki.

</doc>
<doc id="386025" url="https://pl.wikipedia.org/wiki?curid=386025" title="Wielboki">
Wielboki

Wielboki (niem. "Deutsch Fuhlbeck") – wieś sołecka w Polsce położona w województwie zachodniopomorskim, w powiecie drawskim, w gminie Wierzchowo. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 82 mieszkańców. 
Geografia.
Wieś leży ok. 16 km na południowy wschód od Wierzchowa, 200 m na południe od strugi Świerczyniec. Wzdłuż strugi umocnienia Wału Pomorskiego, którego pozycje ryglowe tu został przełamane 1 i 2 lutego 1945 przez I Armię Wojska Polskiego.
Komunikacja.
Na zachód od wsi znajduje się nieczynny przystanek kolejowy byłej linii kolejowej nr 416.

</doc>
<doc id="386026" url="https://pl.wikipedia.org/wiki?curid=386026" title="Wielbrandowo">
Wielbrandowo

Wielbrandowo – wieś kociewska w Polsce położona w województwie pomorskim, w powiecie starogardzkim, w gminie Skórcz przy drodze wojewódzkiej nr 234.
Wieś królewska w starostwie osieckim w powiecie nowskim województwa pomorskiego w II połowie XVI wieku. W latach 1975–1998 miejscowość administracyjnie należała do województwa gdańskiego.

</doc>
<doc id="386027" url="https://pl.wikipedia.org/wiki?curid=386027" title="Wieldządz">
Wieldządz

Wieldządz – wieś w Polsce położona w województwie kujawsko-pomorskim, w powiecie wąbrzeskim, w gminie Płużnica.
W wiekach średnich miejscowość ta była ośrodkiem Komturii wieldządzkiej.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 293 mieszkańców. Jest dziewiątą co do wielkości miejscowością gminy Płużnica.

</doc>
<doc id="386028" url="https://pl.wikipedia.org/wiki?curid=386028" title="Cyrk (rozrywka)">
Cyrk (rozrywka)

Cyrk – budynek lub namiot z okrągłą areną wewnątrz, na której odbywają się występy artystów cyrkowych.
Rozwój cyrku w Europie.
W Europie sztuka cyrkowa rozkwitła w średniowieczu, kiedy pojawili się wędrowni aktorzy (kuglarze) zwani później hecarzami (na Rusi skomorochami). Pokazy, zwane hecami, nie odbywały się na wielkich arenach lub namiotach, lecz na ulicach miast, jarmarkach i festynach. Do wędrownych trup należeli linoskoczkowie, żonglerzy, połykacze ognia, mimowie i komedianci. W pierwszej połowie XIX wieku działały głównie cyrki konne z Anglii i Francji; pod koniec tego stulecia rozwinęły się cyrki w Cesarstwie Niemieckim (między innymi cyrki objazdowe Carla Hagenbecka).
Rozwój cyrku w Polsce.
Pierwszy stały cyrk wybudowała w Warszawie w 1883 Wilhelmina Ciniselli (rodzina Cinisellich prowadziła cyrk do 1914 to jest do wybuchu I wojny światowej). Pod koniec XIX wieku powstały też cyrki wędrowne między innymi Adama Pincla. Po odzyskaniu niepodległości głównymi organizatorami i właścicielami cyrków byli Stanisław Mroczkowski i bracia Staniewscy (Mieczysław i Bronisław). Wybitnymi artystami cyrkowymi tego okresu byli między innymi przedstawiciele rodzin Barańskich, Blumskich, Mileców; popularność zdobyły duety klaunów – "Bim-Bom" (Iwan Raduński i Mieczysław Staniewski), "Din-Don" (Wiktor i Edward Manc). Po II wojnie światowej powołano Dyrekcję Państwową Cyrków z siedzibą w Łodzi, powstały też pierwsze cyrki objazdowe (od 1949 w ramach Zjednoczonych Przedsiębiorstw Rozrywkowych). W 1950 w Julinku powstała baza cyrkowa z zapleczem szkoleniowo-technicznym, w 1967 powołano Państwową Szkołę Cyrkową w Julinku.
Elementy cyrku.
Wielkie buty i czerwone nosy.
Współczesny cyrk to przede wszystkim rozrywka, dlatego jego nieodłącznym elementem są występy klaunów. Kolorowo wymalowani przebierańcy w za dużych butach i ze sztucznymi kolorowymi nosami – ulubieńcy dzieci – mają za zadanie rozśmieszać publiczność. Nie jest to łatwe, często więc muszą posiąść wiele różnych umiejętności – teatralnych, muzycznych i gimnastycznych. Do najpopularniejszych przedstawicieli tej grupy cyrkowców zalicza się akrobatów i mimów oraz charakterystycznych klaunów „ryżych” i „białych”, nawiązujących do tradycyjnych postaci komicznych, takich jak Arlekin czy Pierrot.
Niebezpieczna praca.
Popisy ekwilibrystyczne i akrobatyczne wymagają niezwykłych umiejętności, które zdobywa się tylko dzięki wieloletnim ćwiczeniom. Przykładem takiej sztuki są akrobacje na wysoko zawieszonych trapezach, wymyślone w połowie XIX wieku we Francji. Do ich wykonania jest potrzebne wielkie wyczucie czasu, zręczność, siła i gibkość ciała. Trudnym zadaniem są także: jazda na jednokołowym rowerku, wymagająca wyjątkowego poczucia równowagi, oraz pokazy precyzyjnego rzucania nożami. Każdy nieprawidłowo wykonany ruch podczas wszystkich ewolucji wiąże się z ogromnym niebezpieczeństwem i może zagrażać zdrowiu i życiu artysty.
Treserzy i tresowane zwierzęta.
W większości cyrków na całym świecie do klasycznych numerów należą występy tresowanych zwierząt. W programie znajdują się na przykład pokazy psów jeżdżących na rowerach i skaczących przez przeszkody, fok żonglujących piłkami, a także jazda konna. Szczególną atrakcją są zazwyczaj numery z udziałem niebezpiecznych zwierząt, takich jak niedźwiedzie, lwy, tygrysy i słonie. Widok tresera wkładającego głowę w paszczę lwa mrozi krew w żyłach, ale równie emocjonujące mogą być słonie stojące na dwóch nogach.
Kontrowersje.
Fakt tresury (w szczególności metod jej przeprowadzania) oraz przetrzymywania zwierząt, jak również warunków, w jakich są przetrzymywane (zwłaszcza w przypadku gatunków egzotycznych), sprawiają, iż cyrki, w programach których występują zwierzęta, często są krytykowane przez organizacje zajmujące się prawami zwierząt. Również niektórzy psychologowie podają w wątpliwość wartość pokazów, w których dzieci obserwują zmuszanie zwierząt do nienaturalnych dla nich czynności.
Przeciw wykorzystywaniu zwierząt w cyrkach wypowiedziała się między innymi Europejska Federacja Lekarzy Weterynarii (FVE).
Zakazy cyrków ze zwierzętami.
Kilkadziesiąt krajów na świecie zakazało częściowo albo całkowicie występów zwierząt w cyrkach. Austria, Belgia, Chorwacja, Ekwador, Holandia, Izrael, Kostaryka, Panama, Paragwaj, Peru, Singapur, Słowenia i Wielka Brytania zakazały wykorzystywania zwierząt dzikich w cyrkach. W Boliwii, Bośni i Hercegowinie, Brazylii, Chinach, na Cyprze, Grecji i na Malcie zakaz obejmuje wszystkie zwierzęta. Do krajów, które wprowadziły częściowe ograniczenia wykorzystywania zwierząt należą: Australia, Dania, Finlandia, Indie, Kanada, Meksyk, Nowa Zelandia, Stany Zjednoczone, Szwajcaria i Tajwan. 18 września 2020 roku Sejm uchwalił nowelizację ustawy o ochronie zwierząt (tzw. Piątka dla zwierząt), która m.in. wprowadza zakaz występowania zwierząt w cyrkach. Ustawa stała się jedną z przyczyn sporu w koalicji rządowej (przeciwko ustawie w Sejmie głosowali posłowie z ramienia koalicyjnej partii Solidarna Polska, a politycy partii Porozumienie w większości wstrzymali się od głosu) oraz sporu w części opozycji stanowiącej większość senacką.

</doc>
<doc id="386029" url="https://pl.wikipedia.org/wiki?curid=386029" title="Wielebnów">
Wielebnów

Wielebnów – wieś w Polsce położona w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość administracyjnie należała do województwa kieleckiego.

</doc>
<doc id="386030" url="https://pl.wikipedia.org/wiki?curid=386030" title="Wielenin">
Wielenin

Wielenin – wieś w Polsce położona w województwie łódzkim, w powiecie poddębickim, w gminie Uniejów.
Historia.
Miejscowość wymieniana już w źródłach średniowiecznych. Jako część dóbr uniejowskich należała arcybiskupów gnieźnieńskich. W 1290 mieszczanin uniejowski Szymon uzyskał od abp. Jakuba Świnki przywilej lokacyjny na prawie niemieckim. W 1331 wieś została złupiona przez Krzyżaków. W źródłach szesnastowiecznych jej nazwę zapisywano w formie Vyelenyno. W 1552 miejscowość składała się z 24 gospodarstw i 13,5 łanów ziemi. W dawnych czasach działały tu trzy karczmy stanowiące własność arcybiskupią oraz przyparafialna szkoła. 
W XIX w. Wielenin składający się ze wsi, folwarku i osady poduchownej wchodził w skład gminy kościelnickiej (obecnie dzielnica Uniejowa) i powiatu tureckiego. W 1827 w Wieleninie stały 44 domy zamieszkiwane przez 344 mieszkańców. W drugiej połowie XIX w. były tam 53 domy i 412 mieszkańców. Folwark należał do majoratu rządowego Kościelnica. 
W latach 1975–1998 miejscowość administracyjnie należała do województwa konińskiego.
Parafia wielenińska założona została przez arcybiskupów gnieźnieńskich prawdopodobnie w XIV w. Pleban tej parafii wzmiankowany jest w aktach kapitulnych w 1460. W XVI w. w miejscowości stał drewniany kościół pod wezwaniem św. Jakuba i św. Doroty. W połowie XVIII w. modrzewiowy kościół został odnowiony na koszt cześnika halickiego Andrzeja Kędzierskiego. W 
XIX w. parafia wielenińska wchodziła w skład dekanatu tureckiego i liczyła 2322 wiernych.
Obecny kościół wybudowany został w 1926 z wapiennych łupków wydobywanych w okolicy. Obecnym proboszczem (po pełniącym przez 17 lat tę funkcję nieżyjącym już ks. Jerzym Krajewskim) jest ks. Józef Waszak.
Pośród pól, około kilometra na zachód od wsi, ulokowano cmentarz. Po lewej stronie alei głównej, kilkanaście metrów od bramy, zachowała się potłuczona płyta Honoriusza Konopnickiego (l. 74, † 25 IV 1918) - uczestnika powstania 1863 r. Na końcu alei głównej, po jej prawej stronie, zachowała się płaska płyta z piaskowca z wypukłorzeźbionymi rozetami, okalającymi podniszczone epitafium. Pochowano tu Władysławę Pelagię (?) z Dołęga - Ossowskich Żukowską (1889-1918).
Ochotnicza Straż Pożarna w Wieleninie powstała w 1917 z inicjatywy ks. K. Robaszkiewicza. Dla pozyskania niezbędnych funduszy strażacy organizowali amatorskie przedstawienia teatralne. W okresie międzywojennym wybudowana została strażnica. W 1948 prezesem Straży wybrano ks. proboszcza Wiktora Machalskiego. 
Od 1926 istnieje orkiestra strażacka, której kolejni kapelmistrzowie to: Adam Strychalski, Władysław Kubis, Franciszek Szafarz i Józef Włodarczyk, a obecnie Maksymilian Milczarek. We wsi działa także zespół ludowy Włościanki.

</doc>
<doc id="386031" url="https://pl.wikipedia.org/wiki?curid=386031" title="Wielenin-Kolonia">
Wielenin-Kolonia

Wielenin-Kolonia – wieś w Polsce położona w województwie łódzkim, w powiecie poddębickim, w gminie Uniejów.
W latach 1975–1998 miejscowość administracyjnie należała do województwa konińskiego.

</doc>
<doc id="386032" url="https://pl.wikipedia.org/wiki?curid=386032" title="Wieleń Pomorski">
Wieleń Pomorski

Wieleń Pomorski – wieś w Polsce położona w województwie zachodniopomorskim, w powiecie stargardzkim, w gminie Chociwel, na Pojezierzu Ińskim, położona 6 km na północny wschód od Chociwla (siedziby gminy) i 30 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.

</doc>
<doc id="386033" url="https://pl.wikipedia.org/wiki?curid=386033" title="Wielewo (powiat kętrzyński)">
Wielewo (powiat kętrzyński)

Wielewo (niem. "Willkamm") – osada w Polsce położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 miejscowość administracyjnie należała do województwa olsztyńskiego.
Historia.
Wieś została założona w 1409 na prawie chełmińskim. Osadnicy mieli 15 lat wolnizny. Od 1474 Wielewo należało do rodu "von Rautterów", jako wynagrodzenie za usługi na rzecz zakonu krzyżackiego. Od połowy XIX w. siedziba majoratu von Pressentin von Rautter. W 1929 powierzchnia majątku wynosiła 2162 ha. Po 1945 stacjonowało tu wojsko, następnie przejęte przez PGR.
Zabytki.
Do wojewódzkiego rejestru zabytków wpisane są obiekty:

</doc>
<doc id="386034" url="https://pl.wikipedia.org/wiki?curid=386034" title="Wielęcin (powiat wyszkowski)">
Wielęcin (powiat wyszkowski)

Wielęcin – wieś w Polsce położona w województwie mazowieckim, w powiecie wyszkowskim, w gminie Somianka.
Mieszkańcy wyznania rzymskokatolickiego należą do parafii Narodzenia NMP w Popowie Kościelnym.
Prywatna wieś szlachecka "Wielęcino" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.

</doc>
<doc id="386035" url="https://pl.wikipedia.org/wiki?curid=386035" title="Wielgie Milickie">
Wielgie Milickie

Wielgie Milickie – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Przed II wojną światową nosiła niem. nazwę "Wielgy", zmienioną w roku 1936 na "Weidendorf". Wieś należała wówczas administracyjnie do okręgu ("Kreis") "Groß Wartenberg" (Syców), niekiedy do dziś więc jest nazywana "Wielgie Sycowskie".
Zabytki.
Do wojewódzkiego zabytków wpisana jest:

</doc>
<doc id="386036" url="https://pl.wikipedia.org/wiki?curid=386036" title="Wielgolas Brzeziński">
Wielgolas Brzeziński

Wielgolas Brzeziński – wieś w Polsce położona w województwie mazowieckim, w powiecie mińskim, w gminie Halinów.
W latach 1975–1998 miejscowość administracyjnie należała do województwa warszawskiego.
Miejscowość położona ok. 30 km na wschód od centrum Warszawy, ok. 12 km od jej granic, przy drodze krajowej nr 92 i magistrali kolejowej Moskwa – Berlin.
W miejscowości, przy drodze krajowej nr 92, znajdują się dwa przystanki autobusowe w kierunku Warszawy i dwa przystanki autobusowe w kierunku Mińska Mazowieckiego (i dalej). Linie obsługują autobusy należące do prywatnych firm, m.in. B.A.G.S., PKS Mińsk Maz., Rapid, Rorbi Tour.
Na terenie miejscowości znajduje się także przystanek PKP Cisie (zatrzymują się tu tylko pociągi osobowe).
W dniu 2 grudnia 2007 r. biskup warszawsko-praski, Sławoj Leszek Głódź, wydał dekret, mocą którego powołał w Wielgolesie Brzezińskim nową parafię pw. Maryi-Matki Odkupiciela należącą do dekanatu mińskiego-św. Antoniego. Pierwszym proboszczem nowej parafii został ks. Marek Twarowski.
W nowej parafii znalazły się następujące miejscowości: Wielgolas Brzeziński, Wielgolas Duchnowski, Brzeziny, Cisie, Desno, Krzewina, część miejscowości Olesin.
W dniu 2 marca 2008 r. ogłoszona została kolejna decyzja abp. Sławoja Leszka Głódzia dotycząca wiernych, którzy nie godzili się z przypisaniem ich do utworzonego na początku grudnia ośrodka duszpasterskiego w Wielgolesie Brzezińskim.
„Po zapoznaniu się z argumentami stron odłączam wieś Krzewina od ośrodka duszpasterskiego w Wielgolesie Brzezińskim i przyłączam ją do parafii Halinów. Odłączam także wieś Olesin i część Wielgolasu Duchnowskiego, leżącą na południe od szosy mińskiej i na wschód od drogi powiatowej, i przyłączam do parafii w Dębem Wielkim. Mieszkańcy odłączonych wiosek, związani już z ośrodkiem w Wielgolesie Brzezińskim, mogą nadal korzystać w nim z wszelkich posług duszpasterskich” – dowiedzieli się wierni z odczytanego w kościołach pisma abp. Sławoja Leszka Głódzia.
Na placu, położonym tuż przy przystanku PKP Cisie, ustawiono drewnianą kaplicę pw. Matki Zbawiciela (podarowaną przez mieszkańców parafii Stara Wieś). Docelowo w tym miejscu zostanie zbudowany nowy kościół.
Miejscowość, oprócz rzymskich katolików, zamieszkuje diaspora Kościoła Katolickiego Mariawitów, utrzymująca kontakt z parafią w Długiej Kościelnej. Mariawici z Wielgolasu Brzezińskiego odprawiają adorację ubłagania 7. dnia każdego miesiąca.

</doc>
<doc id="386037" url="https://pl.wikipedia.org/wiki?curid=386037" title="Wielgolas Duchnowski">
Wielgolas Duchnowski

Wielgolas Duchnowski – wieś w Polsce położona w województwie mazowieckim, w powiecie mińskim, w gminie Halinów.
W latach 1975–1998 miejscowość administracyjnie należała do województwa warszawskiego.

</doc>
<doc id="386038" url="https://pl.wikipedia.org/wiki?curid=386038" title="Wielgołęka">
Wielgołęka

Wielgołęka – wieś w Polsce położona w województwie mazowieckim, w powiecie ciechanowskim, w gminie Gołymin-Ośrodek.
W latach 1975–1998 miejscowość administracyjnie należała do województwa ciechanowskiego.
Przez miejscowość przebiega droga krajowa DK60.

</doc>
<doc id="386039" url="https://pl.wikipedia.org/wiki?curid=386039" title="Wielgorz">
Wielgorz

Wielgorz – wieś w Polsce położona w województwie mazowieckim, w powiecie siedleckim, w gminie Mordy.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Najświętszego Serca Jezusowego w Krzymoszach.
W miejscowości działa założona w 1946 roku jednostka ochotniczej straży pożarnej. Jednostka od 2001 roku jest w strukturach krajowego systemu ratowniczo-gaśniczego. OSP posiada średni samochód ratowniczo-gaśniczny GBA 2,5/25/4,7 Iveco 4x4.
Historia.
Według mediewisty Franciszka Piekosińskiego nazwa wsi jest odimienna i pochodzi o imienia pierwszego właściciela, którym miał być rycerz Wielgor.
Po raz pierwszy nazwa "Wielgori "odnotowana została w księgach kościelnych w 1471. Następnie pojawia się jako "Wielgor "w łukowskich księgach podkomorskich z 1509 i odnosi się do dóbr szlachty zagrodowej (Wielgorskich a. Wielgórskich), które do 1529 rozpadły się na trzy osady: Wyelgor, Kowyesse i Baycze. W rejestrach podatkowych z 1531 wszystkie trzy wsie notowane jako część grupy wsi Wielgor: Wielgor-Krzymosze ("Vyelgor Krzymosza"), Wielgor-Kowiesie ("Vyelgor Covyessye") i Wielgor-Bajce ("Vyelgor Bayczye"). Granicą dóbr Wielgorz na wschodzie była wówczas rzeka Liwiec i oddzielała je od litewskich wówczas dóbr Mordy.
Co najmniej od 1552 zachodnia część dóbr nosi już tylko nazwę Krzymosze ("Krzimosze"). Wielgor-Bajce (a. Zajce) i Wielgor-Kowiesie notowane są pod tymi nazwami w księgach kościelnych jeszcze w 1721. Potem w źródłach występuje już tylko Wielgorz (a. Wielgórz).
Obecna wieś Wielgorz niewątpliwie leży na terenie dawnej wsi Wielgor-Kowiesie. Natomiast Bajce zostały wchłonięte albo przez obecny Wielgorz albo przez Krzymosze.

</doc>
<doc id="386041" url="https://pl.wikipedia.org/wiki?curid=386041" title="Wielgoszcz (województwo zachodniopomorskie)">
Wielgoszcz (województwo zachodniopomorskie)

Wielgoszcz (niem. "Konraden") – wieś sołecka w Polsce położona w województwie zachodniopomorskim, w powiecie choszczeńskim, w gminie Recz. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 37 mieszkańców. 
Geografia.
Wieś leży ok. 1 km na północny wschód od Recza, na skrzyżowaniu drogi krajowej nr 10 z drogą wojewódzką nr 151.
Historia.
Po raz pierwszy w źródłach wieś "Conradesdorf" ("Conraden") pojawia się pod koniec XIII wieku jako część uposażenia klasztoru cysterek z Recza. Niestety brak późniejszych danych dotyczących tych dóbr. Niektóre źródła podają, że od 1370 r. do XVI wieku Wielgoszcz należała do lenna Wedlów z Recza. Po sekularyzacji w 1552 r. dóbr kościelnych przez margrabiego utworzono domenę recką siedzibę urzędu ("amt"), w dawnych zabudowaniach klasztornych. W 1825 r. po wykupieniu przez Recz praw do folwarku i wytyczeniu granic, pozostałe dobra domeny w 1826 r. zostały sprzedane jako dzierżawa generalna w prywatne ręce. W 1829 r. rozebrano pozostałości kościoła klasztornego, w latach 1834 - 1835 zburzono resztę zabudowań poklasztornych, część materiału rozbiórkowego wykorzystano przy wznoszeniu zabudowy nowo powstałego folwarku Wielgoszcz ("Konraden"). 1 sierpnia 1895 r. otwarto oficjalnie linię kolejową na trasie Kalisz Pomorski – Drawno – Choszczno. W tym czasie połączenie kolejowe z Kaliszem Pomorskim posiadał także Recz, ostateczne zakończenie robót na trasie do Stargardu nastąpiło w 1896 r. Z tego właśnie okresu pochodzi kamienno-ceglany wiadukt w Wielgoszczy. Przypuszczalnie do 1945 r. był to majątek państwowy, działała tu gorzelnia i krochmalnia. W czasie II wojny światowej w majątkach Pomień i Wielgoszcz pracowali jako robotnicy przymusowi polscy jeńcy wojenni. Po wojnie majątek (park, dwór i przyległe grunty zostały rozebrane w latach 50.) upaństwowiono, później powstało tu Państwowe Gospodarstwo Rolne, zabudowania zostały natomiast przyznane rolnikom indywidualnym.

</doc>
<doc id="386042" url="https://pl.wikipedia.org/wiki?curid=386042" title="Wielgus">
Wielgus

Wielgus – wieś w Polsce, położona w województwie świętokrzyskim, w powiecie kazimierskim, w gminie Kazimierza Wielka.
Do 1954 roku siedziba gminy Nagórzany, a w latach 1973–1976 gminy Wielgus. W latach 1975–1998 miejscowość administracyjnie należała do województwa kieleckiego.
Historia.
Wieś wymienia Długosz w opisie parafii Kościelec (Liber Beneficiorum, t.II, s.167). Według registru poborowego powiatu proszowskiego z roku 1581 we wsi Wielgos (Wielgosz), w parafii Kościelec, płaciła pobór pani Ocieska (wieś była w dzierżawie, dzierżawił niejaki Jarochowski) od 2 łanów kmiecych, 1 zagrodnika i karczmy. Część należąca do biskupów krakowskich miała ½ łana kmiecego i jednego komornika bez bydła (Pawiński, Kodeks Małopolski,12).
W wieku XIX Wielgus, dawniej nazywany Wielgos, wieś w powiecie pińczowskim, gminie Nagórzany, podległy parafii w Kościelcu, posiadał 5 osad, 27 mórg ziemi. wieś należała do dóbr Nagórzany.
Natomiast obszar dworski wchodził w skład dóbr Krzyszkowice. Według spisu miast, wsi, osad Królestwa Polskiego z 1827 r. wieś miała 5 domów i 26 mieszkańców.

</doc>
<doc id="386043" url="https://pl.wikipedia.org/wiki?curid=386043" title="Wielichowo-Wieś">
Wielichowo-Wieś

Wielichowo-Wieś – wieś w Polsce położona w województwie wielkopolskim, w powiecie grodziskim, w gminie Wielichowo.
Na południe od wsi przepływa Północny i Środkowy Kanał Obry.
W okresie Wielkiego Księstwa Poznańskiego (1815-1848) miejscowość wzmiankowana jako Wilichow należała do wsi mniejszych w ówczesnym pruskim powiecie Kosten rejencji poznańskiej. Wilichow należał do okręgu wielichowskiego tego powiatu i stanowił część prywatnego majątku Wielichów (dziś Wielichowo), którego właścicielem był wówczas Mikołaj Mielżyński. Według spisu urzędowego z 1837 roku Wilichow liczył 80 mieszkańców, którzy zamieszkiwali 7 dymów (domostw).
W latach 1975–1998 miejscowość administracyjnie należała do województwa poznańskiego.
1 stycznia 2003 roku częściami wsi Wielichowo-Wieś stały się ówczesne osady: Pawłówko, Wielichowo-Odbudowanie, Wielichowo Odbudowanie-Las i Wielichowo-Probostwo. 31 grudnia 2007 roku wszystkie te cztery części wsi zostały zlikwidowane jako osobne miejscowości.
W Wielichowie-Wsi znajduje się nieczynna stacja kolejowa Wielichowo.

</doc>
<doc id="386044" url="https://pl.wikipedia.org/wiki?curid=386044" title="Wielichów">
Wielichów

Wielichów – kolonia wsi Stary Zawidów w Polsce, położona w województwie dolnośląskim, w powiecie zgorzeleckim, w gminie Sulików. 
W latach 1975–1998 kolonia administracyjnie należała do województwa jeleniogórskiego.
Wielichów to niewielka kolonia o długości około 1 km, leżąca na Pogórzu Izerskim, na skraju Wysoczyzny Siekierczyńskiej i Obniżenia Zawidowskiego, na wysokości około 260-280 m n.p.m.

</doc>
<doc id="386045" url="https://pl.wikipedia.org/wiki?curid=386045" title="Wielichówko">
Wielichówko

Wielichówko (niem. "Münsterberg") – osada w Polsce położona w województwie zachodniopomorskim, w powiecie stargardzkim, w gminie Kobylanka, położona 6 km na północ od Kobylanki (siedziby gminy) i 13 km na północny zachód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
Zobacz też: Wielichowo

</doc>
<doc id="386046" url="https://pl.wikipedia.org/wiki?curid=386046" title="Wieliczna (województwo mazowieckie)">
Wieliczna (województwo mazowieckie)

Wieliczna – wieś w Polsce położona w województwie mazowieckim, w powiecie węgrowskim, w gminie Stoczek.
Prywatna wieś szlachecka położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa siedleckiego.
W Wielicznej urodziła się Feliksa Maria Franciszka Kozłowska, założycielka mariawityzmu.
Wierni kościoła rzymskokatolickiego należą do parafii św. Stanisława Biskupa Męczennika w Stoczku.

</doc>
<doc id="386047" url="https://pl.wikipedia.org/wiki?curid=386047" title="Wielimowo">
Wielimowo

Wielimowo – wieś w Polsce położona w województwie warmińsko-mazurskim, w powiecie ostródzkim, w gminie Miłomłyn. W skład wsi wchodzi położona po drugiej stronie jeziora osada Danków. 
W latach 1975–1998 miejscowość administracyjnie należała do województwa olsztyńskiego.

</doc>
<doc id="386048" url="https://pl.wikipedia.org/wiki?curid=386048" title="Wielin">
Wielin

Wielin (kaszb. "Wielënò", niem. "Vellin") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.
We wsi kościół filialny pw. Chrystusa Króla (parafia Polanów) z r. 1698. Budowla ryglowa kryta gontem. Wewnątrz bogate wyposażenie barokowe w postaci ołtarza głównego, ambony i loży patronackiej. Nad drzwiami wejściowymi kartusz herbowy właścicieli Wielina. Przy wschodnim wejściu pamiątkowa tablica drewniana upamiętniająca mieszkańców wsi Wielin, Rochowo i Warblewo poległych podczas I Wojny Światowej.

</doc>
<doc id="386049" url="https://pl.wikipedia.org/wiki?curid=386049" title="Wielisławice (województwo lubuskie)">
Wielisławice (województwo lubuskie)

Wielisławice – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość administracyjnie należała do województwa gorzowskiego. W skład sołectwa wchodzą wsie niesołeckie: Wilanów i Puszczykowo.
Zabytki.
Do wojewódzkiego rejestru zabytków wpisane są:

</doc>
<doc id="386051" url="https://pl.wikipedia.org/wiki?curid=386051" title="Wielistowo">
Wielistowo

Wielistowo (kaszb. "Wiélëstowò") – osada kaszubska w Polsce położona w województwie pomorskim, w powiecie wejherowskim, w gminie Łęczyce.
Według danych na dzień 31 grudnia 2011 roku wieś zamieszkuje 156 mieszkańców.
Położenie.
Miejscowość leży przy drodze krajowej nr w pobliżu linii kolejowej Gdańsk - Słupsk. Najbliżej położonym miastem jest Lębork, wieś znajduje się na wschód od tego miasta.
Historia.
Pomiędzy 1945-1954 miejscowość administracyjnie należała do województwa gdańskiego, powiatu lęborskiego, gminy Rozłazino.
Po zniesieniu gmin i pozostawieniu w ich miejscu gromad, w latach 1957-1975 miejscowość administracyjnie należała do województwa gdańskiego, powiatu lęborskiego.
W latach 1975–1998 miejscowość administracyjnie należała do województwa gdańskiego.
Obecnie miejscowość zaliczana jest do ziemi lęborskiej włączonej w skład powiatu wejherowskiego.

</doc>
<doc id="386052" url="https://pl.wikipedia.org/wiki?curid=386052" title="Wieliszew">
Wieliszew

Wieliszew – wieś w Polsce, w województwie mazowieckim, w powiecie legionowskim, w gminie Wieliszew. Położona w Kotlinie Warszawskiej, 30 km na północ od centrum Warszawy, nieopodal płd. brzegu Zalewu Zegrzyńskiego, otoczona trzema kompleksami leśnymi oraz siecią kanałów i jezior Doliny Wieliszewskiej.
Miejscowość jest siedzibą gminy Wieliszew. Wieś duchowna położona była w 1580 roku w powiecie warszawskim ziemi warszawskiej województwa mazowieckiego. W latach 1994–1995 miejscowość była siedzibą gminy Skrzeszew.
Przez Wieliszew przebiegają droga wojewódzka nr 631 oraz Linia kolejowa nr 10.
Historia i teraźniejszość.
Najstarsze ślady osadnictwa w Wieliszewie i w jego okolicach, pochodzące sprzed 8000 lat p.n.e., odnalezione zostały na terenie pobliskiej wsi Komornica. Kultura ta nazwana „komornicką” obejmowała swym zasięgiem prawie całą Polskę i stanowiła część kultury obejmującej Niemcy, Szwecję, Danię i Polskę. Liczne stanowiska archeologiczne – na wydmowym wzniesieniu, tzw. Górze Sztachera położonym nad Jeziorem Wieliszewskim odkryto mezolityczne obozowisko otwarte z pozostałościami osadnictwa myśliwych i rybaków sprzed 7 tys. lat (m.in. liczne narzędzia krzemienne i groby kloszowe). Przez długi czas stanowisko to było uważane za jedyny przejaw cyklu narwiańskiego w obrębie mezolitu młodszego.
Najstarsze wzmianki dotyczące Wieliszewa znaleźć można w dokumencie "Codex diplomaticus Poloniae" (tom I, 71) z 10 lutego 1254 r. opisującym własność klasztoru w Czerwińsku. 20 lipca 1387 roku biskup płocki Ścibor z Radzymina w akcie fundacyjnym nakazał wzniesienie w Wieliszewie kościoła w dobrach klasztoru Kanoników Regularnych z Czerwińska nad Wisłą. Tekst dokumentu zachował się w kopiariuszu czerwińskim pochodzącym z początku XVI wieku.
Jedna z miejscowych legend głosi, iż przed wieloma wiekami, w miejscu dzisiejszego kościoła parafialnego, dobiła do brzegu tratwa z transportem ściętego drzewa. Flisacy, wdzięczni za pokonanie niezwykle niebezpiecznego odcinka rzeki, pełnego wirów, które wielokrotnie rozrywały powiązane w tratwy pnie drzew, ofiarowali cały jego transport na budowę kościoła.
Kolejne drewniane świątynie trawiły pożary. Wzniesiony w 1728 roku staraniem księdza Mateusza Pozewskiego, konsekrowany w 1729 roku przez Stanisława Hozjusza, biskupa kamienieckiego, drewniany kościółek spłonął (wraz z całym wyposażeniem i archiwum dokumentującym prawie 600-letnią historię parafii) w czasie działań wojennych w roku 1944. Na jego miejscu, w latach 1950–1962 wybudowano według projektu architekta Zenona (lub Wiesława) Kononowicza nowy, murowany, bryłą i stylistyką nawiązujący do budowli romańskich. Jedynymi zabytkowymi elementami są dwa nieczynne już spiżowe dzwony. Legenda głosi, że dzwony zdjęte z kościelnej wieży podczas I wojny światowej w celu przetopienia na "armaty" odnalazły się po wojnie w Austrii i powróciły do Wieliszewa.
O dawnej świetności tych terenów świadczą także starania biskupa Andrzeja Stanisława Kostki Załuskiego, który w 1745 r. zabiegał - nieskutecznie - o uzyskanie przywileju lokalizacyjnego miasta dla wsi Wieliszew. W kolejnych wiekach Wieliszew wraz z Jabłonną znalazł się w dobrach Poniatowskich. Ostatnimi właścicielami wsi byli Tomasz Kamieński herbu Ślepowron i jego żona Maria Gautier, którzy pozostawili po sobie zabudowania folwarczne oraz zabytkową, klasycystyczną kaplicę cmentarną z 1834 r. z widniejącą na frontonie piękną, wymowną dedykacją – „Żona Mężowi”.
Zgodnie z zapisem w księdze wieczystej z połowy XIX w. mieszkańcy wsi Wieliszew, oraz okolicznych miejscowości: Łajski, Komornica, Poddębie, Skrzeszew i Kałuszyn, które stanowiły własność Augusta hr. Potockiego, w roku 1864 zgodnie z ukazem cara zostali uposażeni częścią ziem.
W 1939 rejon ten był bardzo ważny z wojskowego punktu widzenia, tu bowiem miano bronić stolicy przed atakiem wojsk niemieckich nacierających od północy. Obrona północnych rubieży Warszawy we wrześniu przebiegała na linii rzeki Narwi. Przeprawy w Dębem broniła 5 Dywizja Piechoty pod dowództwem gen. bryg. Juliusza Zulaufa. Do bezpośredniego starcia doszło właśnie pod Dębem, gdzie Niemcy pokonali opór Polaków i szybko posuwali się naprzód. Po południu, 13 września zajęli odcinek Wieliszew–Poniatów–Skrzeszew. W obronie Poniatowa poległ dowódca 2 baterii 8 pułku artylerii lekkiej ppor. Wiktor Dziarski. Na tej linii Niemcy zatrzymali się. Polacy nie próżnowali. Około południa ruszyło kontrnatarcie z rejonu Łajsk w kierunku Wieliszewa. Chwilowo nawet żołnierze polscy odnosili zwycięstwo, ale szybko zatrzymał ich ogień artylerii niemieckiej. To niepowodzenie nie załamało Polaków. Wieczorem ruszyły kolejne oddziały, które stacjonowały w lasach w rejonie Łajsk, Jabłonny i Legionowa. Mimo odwagi nacierających, nie udało się pokonać przeciwnika, który wykorzystał swoją artylerię. Polegli żołnierze polscy pochowani zostali na cmentarzu parafialnym w Wieliszewie. Spoczywają tam zwłoki 300 żołnierzy, którzy ponieśli śmierć broniąc przeprawy przez Bugo-Narew pod Dębem.
W latach 1975–1998 miejscowość administracyjnie należała do województwa warszawskiego. Wg administracji kościelnej Wieliszew należy obecnie do Diecezji Warszawsko-Praskiej. Dawniej należał do diecezji płockiej (XI wiek), a od 1788 do Archidiecezji Warszawskiej.
W miejscowości działało "Państwowe Gospodarstwo Rolne Wieliszew", później jako "Kombinat Państwowych Gospodarstw Ogrodniczych Wieliszew".
W Wieliszewie znajduje się uruchomiony w roku 1986 Zakład Wodociągu Północnego, który pokrywa 1/3 zapotrzebowania Warszawy na wodę pitną.
Edukacja.
Na terenie Wieliszewa znajduje się:

</doc>
<doc id="386053" url="https://pl.wikipedia.org/wiki?curid=386053" title="Wieliszewo">
Wieliszewo

Wieliszewo – wieś w Polsce położona w województwie pomorskim, w powiecie słupskim, w gminie Potęgowo.
W latach 1975–1998 miejscowość administracyjnie należała do województwa słupskiego.

</doc>
<doc id="386054" url="https://pl.wikipedia.org/wiki?curid=386054" title="Diyarbakırspor">
Diyarbakırspor

Diyarbakırspor Kulübü – nieistniejący turecki klub piłkarski założony i zarządzany przez mniejszość kurdyjską, z siedzibą w mieście Diyarbakır (południowo-wschodnia część kraju). Założony został w roku 1968. Jesienią 2001 roku epizody w klubie zaliczyło trzech Polaków – Olgierd Moskalewicz, Dariusz Dźwigała i Artur Sarnat. W sezonie 2009/2010 klub spadł z Süper Lig a w kolejnym sezonie z 1. Lig na trzeci poziom ligowy czyli 2. Lig.

</doc>
<doc id="386055" url="https://pl.wikipedia.org/wiki?curid=386055" title="Wielka Klonia">
Wielka Klonia

Wielka Klonia (niem. "Gross Klonia") – wieś w Polsce, położona w województwie kujawsko-pomorskim, w powiecie tucholskim, w gminie Gostycyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 465 mieszkańców. Jest trzecią co do wielkości miejscowością gminy Gostycyn.
Historia.
Rzeczka Kamionka, będąca w przeszłości granicą między państwem polskim i krzyżackim a później Starostwem Nakielskim i Tucholskim, łączy obecnie ziemie wchodzące w skład dzisiejszej Gminy Gostycyn. Historia tych ziem sięga odległej przeszłości. Świadczą o tym wykopaliska archeologiczne z Gostycyna, Kamienicy, Wielkiej i Małej Kloni, Przyrówki oraz Wielkiego Mędromierza. 
Wielka Klonia ze swoim właścicielem rycerzem Wojsławem Kluna, wspomniana zostaje 24 kwietnia 1360. Wśród właścicieli miejscowości znaleźli się m.in. Reinhold i Jan Heidensteinowie - właściciele Wielkiej Kloni w 1. połowie XVII w. Pierwszy z nich był historykiem oraz współpracownikiem kanclerza królewskiego Jana Zamoyskiego. 
W czasie kampanii wrześniowej 1939 r. miała tu miejsce potyczka wojsk polskich z niemieckimi. W 1943 roku okupanci niemieccy wprowadzili dla miejscowości nazwę hitlerowską "Klehboden".

</doc>
<doc id="386056" url="https://pl.wikipedia.org/wiki?curid=386056" title="Wielka Komorza">
Wielka Komorza

Wielka Komorza – wieś borowiacka w Polsce, położona w województwie kujawsko-pomorskim, w powiecie tucholskim, w gminie Tuchola, na zachodnim skraju Tucholskiego Parku Krajobrazowego, przy drodze wojewódzkiej nr 237. Miejscowość jest częścią składową sołectwa Mała Komorza. Według Narodowego Spisu Powszechnego (III 2011 r.) liczyła 298 mieszkańców. Jest ósmą co do wielkości miejscowością gminy Tuchola.
W latach 1975–1998 miejscowość administracyjnie należała do województwa bydgoskiego.

</doc>
<doc id="386058" url="https://pl.wikipedia.org/wiki?curid=386058" title="Wielka Lipa">
Wielka Lipa

Wielka Lipa (niem. "Groß Leipe") – wieś w Polsce, w województwie dolnośląskim, w powiecie trzebnickim, w gminie Oborniki Śląskie.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Pierwszy raz miejscowość wzmiankowano 19 czerwca 1453.
Właściciele wsi chronologicznie:
W 1807 r. we wsi powstała "droga francuska" wybudowana przez wojsko napoleońskie w celu wzmocnienia trasy zaopatrzeniowej na wschód.
W 1945 r. wieś weszła w skład Polski. Jej dotychczasowych mieszkańców wysiedlono do Niemiec.
W czasach powojennych mieszkańcy Wielkiej Lipy wsławili się wychodząc na pochód pierwszomajowy z transparentem "PZPR - Wielka Lipa". Uczestnicy zajścia byli aresztowani do czasu rozpoczęcia żniw . Podobno mieli też wieloletni zakaz brania udziału w pochodach pierwszomajowych.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="386060" url="https://pl.wikipedia.org/wiki?curid=386060" title="Wielka Łąka">
Wielka Łąka

Wielka Łąka – wieś w Polsce, położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 787 mieszkańców. Jest największą miejscowością gminy Kowalewo Pomorskie.
Zabytki.
Według rejestru zabytków NID na listę zabytków wpisany jest kościół parafialny pw. św.św. Katarzyny i Małgorzaty, XIII/XIV w., gruntownie przebudowany w latach 1861-63 wg projektu Johanna Eduarda Jacobstahla, nr rej.: A/254 z 7.07.1980.

</doc>
<doc id="386061" url="https://pl.wikipedia.org/wiki?curid=386061" title="Wielka Nieszawka">
Wielka Nieszawka

Wielka Nieszawka – wieś w Polsce położona w województwie kujawsko-pomorskim, w powiecie toruńskim, w gminie Wielka Nieszawka, przy trasie drogi wojewódzkiej nr 273. W miejscowości znajduje się park wodny „Olender” – największy na obszarze województwa.
Podział i demografia.
W latach 1975–1998 miejscowość administracyjnie należała do województwa toruńskiego. Miejscowość jest siedzibą gminy Wielka Nieszawka. Według Narodowego Spisu Powszechnego (III 2011 roku) liczyła 990 mieszkańców. Jest trzecią co do wielkości miejscowością gminy Wielka Nieszawka.
Historia.
W 1230 roku przybyła tutaj grupa rycerzy krzyżackich. W krótkim czasie w Nieszawie powstała drewniano-ziemna warownia, od 2. połowy XIII wieku – murowana. Do dziś nad Wisłą znajdują się ruiny jednego z najstarszych zamków krzyżackich. W XVI-XVII wieku I Rzeczpospolita była oazą tolerancji i demokratycznych zasad rządzenia w Europie. Liczne grupy wyznaniowe, w tym protestanci holenderscy, przybywali do Polski, gdzie zaznawali swobody i wolności religijnej. Przybyszom pozwalano zasiedlać podmokłe połacie łąk, wzdłuż nieregulowanych cieków wodnych. Duża fala migracji nastąpiła m.in. do podtoruńskiej Małej Nieszawki, gdzie na podmokłych terenach zostawili liczne ślady swej pracy. Cały teren zalewowy został przez przybyszów pocięty dziesiątkami kanałów, spełniających swoją rolę od 300 lat. Dziś służy współczesnym osiedlom. Spotkać też można drewniane domy pomennonickie, drewniany zbór mennonicki z 1890 roku oraz cmentarz mennonitów z przełomu XVIII/XIX wieku. W 2011 roku na terenie Wielkiej Nieszawki rozpoczęto organizację Olęderskiego Parku Etnograficznego – oddziału Muzeum Etnograficznego im. Marii Znamierowskiej-Prufferowej, do którego przeniesiono zagrody pomennonickie z okolic Torunia. Jego otwarcie nastąpiło 12 maja 2018.

</doc>
<doc id="386062" url="https://pl.wikipedia.org/wiki?curid=386062" title="Wielka Słońca">
Wielka Słońca

Wielka Słońca (niem. "Groß Schlanz") – wieś kociewska w Polsce położona w województwie pomorskim, w powiecie tczewskim, w gminie Subkowy.
W latach 1975–1998 miejscowość administracyjnie należała do województwa gdańskiego.
O sołectwie.
Sołectwo Wielka Słońca leży pomiędzy biegnącymi równolegle do siebie dwiema drogami:
Powiatową, Tczew – Walichnowy – Pelplin 
Krajową nr 1, Północ – Południe 
Nazwa należy do najstarszych na Pomorzu. W dokumentach wydanych za czasów Świętopełka oraz w przywilejach nadanych klasztorowi cystersów pelplińskich wymienia się nazwy: Słanca i Slance. Z nich to wykształciły się zarówno polska nazwa "Słońca", jak i niemiecka "Schlanz".
Pierwsze wzmianki o miejscowości sięgają roku 1245 i dotyczą zamku Świętopełka, który stał na wzgórzu panującym nad Wisłą, najprawdopodobniej blisko karczmy w Rybakach (w XIV w. ta warownia książęca już nie istniała). W roku 1280 Mestwin nadaje Małą i Wielką Słońcę biskupowi płockiemu. Data pierwszego wydzierżawienia Wielkiej Słońcy przez Konwent pelpliński nie jest znana. Wiadomo jednak, że w 1414 r. opat Piotr Honigfeld zmienia pierwotnie ustalone zasady dzierżawy.
Wielką Słońcę zamieszkuje ok. 240 osób, stanowiących ok. 6% całkowitej liczby populacji mieszkańców gminy. 
W celu podniesienia atrakcyjności miejscowości planowane jest zagospodarowanie centrum wsi Wielka Słońca, czyli rewitalizacja zbiornika wodnego. Realizacja tego przedsięwzięcia przyczyniłaby się nie tylko do poprawy środowiska przyrodniczego, ale również przygotowałaby sąsiadujący ze zbiornikiem teren do funkcji rekreacyjnych pod kątem organizacji imprez kulturalnych dla mieszkańców np. Dożynek, Turnieju Gmin.

</doc>
<doc id="386063" url="https://pl.wikipedia.org/wiki?curid=386063" title="Wielki Bukowiec (wieś)">
Wielki Bukowiec (wieś)

Wielki Bukowiec – wieś w Polsce położona w województwie pomorskim, w powiecie starogardzkim, w gminie Skórcz, przy drodze wojewódzkiej nr 214.
W latach 1975–1998 miejscowość administracyjnie należała do województwa gdańskiego.
Położenie.
Wieś o układzie przestrzennym ulicowym rozwiniętym wzdłuż ulic bocznych, leży przy szosie z Pączewa do Wdy, na lekko falistej wysoczyźnie morenowej, na wysokości 93-115 m n.p.m. Na południu graniczy z obrzeżem Parku Narodowego „Bory Tucholskie”, na wschodzie przylega do podmokłych łąk, przez które przepływa rzeczka Węgiermuca, dopływ Wierzycy wypływający z Jeziora Czarnoleskiego. Północnym skrajem miejscowości przebiega linia kolejowa Skórcz – Szlachta, uruchomiona w sierpniu 1908 r., zamknięta na początku lat 90. XX w. 
Do sołectwa Wielki Bukowiec administracyjnie należą: Nowy Bukowiec (dawne nazwy: Piątki, Neu Bukowitzw; gwarze ludowej Pionki) oraz osady leśne Drewniaczki (dawniej Drewniczek, Wilhelmswalde) i Bojanowo (dawna nazwa Neubwch). Powierzchnia wsi obejmuje 1.310 ha.
Kościół parafialny znajduje się w sąsiedniej wsi Czarnylas.
We wsi zachowało się wiele budynków mieszkalnych i gospodarczych z końca XIX wieku oraz początku wieku XX. Większość zabudowy mieszkaniowej i usługowej skupiona jest w zwartym zespole stanowiącym zabytkowy układ ruralistyczny.
Nazwy historyczne.
Nazwa Bukowiec pochodzi od słowa buk.
Historia.
W II połowie XVI w. wieś stanowiła własność szlachecką (40 łanów), należąca do Pomorzanina F. Teschnera, herbu Sas i należała wówczas do powiatu tczewskiego. W 1789 r. była folwarkiem szlacheckim o 3 dymach (zagrodach). W 1871 r. we wsi wybuchł wielki pożar, który strawił niemal wszystkie zabudowania. 
W 1772 r., w wyniku I rozbioru, gmina została włączona do państwa pruskiego. Cały obszar wszedł w skład powiatu starogardzkiego i rejencji kwidzyńskiej. Stan taki utrzymał się do zakończenia l wojny światowej. Po zakończeniu wojny ziemie obecnej gminy powróciły do Polski i znalazły się w granicach powiatu starogardzkiego i województwa pomorskiego (ze stolicą w Toruniu).
W 1885 r. wieś stanowiła siedzibę gminy wiejskiej, do której należały: Wielki Bukowiec, Nowy Bukowiec, Mały Zajączek oraz Wielki Zajączek. Działało wtedy m.in. Towarzystwo Czytelni Ludowych.
Wg szkicu orientacyjnego Stefana Raszei, na początku XX w. we wsi znajdowały się m.in. dwie karczmy, kapliczka przydrożna, wiejski dom starców (do 1939 r.), szkoła, krzyż przydrożny, wiatrak (zniszczony), cmentarz pocholeryczny (zanikający) oraz staw wiejski (obecnie zbiornik przeciwpożarowy).
W okresie okupacji wysiedlono 3 rodziny polskie, zamordowano 11 mieszkańców w różnych miejscach kaźni. Latem 1944 r. w rejonie nadleśnictwa Drewniaczki pojawili się spadochroniarze radzieccy. W lutym 1945 r. na przedpolach wsi Niemcy urządzili stanowiska artylerii przeciwlotniczej. Na przełomie lutego i marca 1945 r. toczyły się tam ciężkie walki z wojskami niemieckimi o zabudowania nadleśnictwa. Wieczorem 4 marca 1945 r. Wielki Bukowiec został wyzwolony. 
W 1885 r. gminę Wielki Bukowiec zamieszkiwało 729 osób (w tym 672 katolików, 55 ewangelików i 2 żydów), w 1910 r. – 975 osób (w tym 885 Polaków i 88 Niemców), w 1931 r. – 976 osób.
Szkolnictwo.
W 1779 r. dzieci uczęszczały do szkoły w oddalonej o 3 km Zelgoszczy. W 1873 r. szkołę katolicką we wsi ukończyły 4 osoby. W 1875 r. wybudowano nową dwuklasowa szkołę, której budynek istnieje do dzisiaj. We wrześniu 1965 r. oddano do użytku nowy budynek szkolny. Już w latach przed 1914 r. odrębną szkołę z dwiema klasami: katolicką i ewangelicką miał Nowy Bukowiec. W okresie międzywojennym była tam jednoklasówka. Szkołę z niższymi klasami reaktywowano w 1959 r.
Ochotnicza Straż Pożarna.
W 1919 r. została założona Ochotnicza Straż Pożarna, której pierwszym komendantem został Józef Kosecki. Remizą była drewniana szopa usytuowana w centrum wsi, w pobliżu obecnego zbiornika przeciwpożarowego. W 1951 wieloletnim komendantem straży został Franciszek Krzyżanowski. W latach 50. przy jednostce OSP działał teatr amatorski, w 1962 r. założono Harcerską Drużynę Pożarniczą oraz Młodzieżową Drużynę Pożarniczą, która istnieje do dzisiaj. W 1954 r. jednostka otrzymała nowoczesny na tamte czasy sprzęt – motopompę M-200, a później M-800. W 1957 r., w sąsiedztwie ówczesnej szkoły podstawowej, wybudowano remizę strażacką. W 1993 została oddana do użytku nowa remiza, której nadano imię Franciszka Krzyżanowskiego jednocześnie fundując mu tablicę pamiątkową. Pod koniec tego roku straż otrzymała drugi samochód bojowy Scania, dar ze Szwecji. W 2009 r., w 90. rocznicę istnienia, decyzją Rady Gminy Skórcz przyznano OSP w Wielkim Bukowcu, jako pierwszej jednostce w gminie Skórcz, sztandar, który jednocześnie został odznaczony przez Komendanta Głównego Związku OSP Waldemara Pawlaka złotym medalem za zasługi dla pożarnictwa.
Zabytki.
W centrum wsi stoi kapliczka przydrożna wybudowana w 1946 r. przez miejscowego murarza Piotra Godlewskiego na miejscu starej, która nie przetrwała czasu wojny. Wnętrze jej zdobi pochodząca z I połowy XVIII w. drewniana, polichromowana figura Madonny, która została uratowana i przechowana w okresie okupacji przez rodzinę Kądzielów. Przy wyjeździe ze wsi w kierunku zachodnim stoi krzyż przydrożny.
Na północ od wsi (przy torach kolejowych) znajduje się zanikający cmentarz pocholeryczny z XIX w., na którym prawdopodobnie spoczywają prochy żołnierzy francuskich (1812 r.).
Zachowała się mapa katastralna wsi z 1849 roku, która przechowywana jest w archiwum Prezydium PRN w Starogardzie Gdańskim.

</doc>
<doc id="386064" url="https://pl.wikipedia.org/wiki?curid=386064" title="Wielki Dół">
Wielki Dół

Wielki Dół – przysiółek w Polsce położony w województwie małopolskim, w powiecie miechowskim, w gminie Miechów, przy DK7.
W latach 1975–1998 miejscowość administracyjnie należała do województwa kieleckiego.

</doc>
<doc id="386065" url="https://pl.wikipedia.org/wiki?curid=386065" title="Wielki Dwór">
Wielki Dwór

Wielki Dwór (niem. "Ankern") – wieś w Polsce położona w województwie warmińsko-mazurskim, w powiecie ostródzkim, w gminie Małdyty. W okolicy wsi znajdują się źródła rzeki Dzierzgoń.
W latach 1975–1998 miejscowość administracyjnie należała do województwa olsztyńskiego.
W latach 1945–1946 miejscowość nosiła nazwę "Ankry".
Wieś wzmiankowana w dokumentach z roku 1358, jako wieś pruska na 8 włókach. Pierwotna nazwa – "Ankren". W roku 1782 we wsi odnotowano 13 domów (dymów), natomiast w 1858 w 11 gospodarstwach domowych było 133 mieszkańców. W latach 1937–1939 było 176 mieszkańców. W roku 1973 wieś należała do powiatu morąskiego, gmina Małdyty, poczta Połowite.

</doc>
<doc id="386066" url="https://pl.wikipedia.org/wiki?curid=386066" title="Wielkie">
Wielkie

Wielkie – wieś w Polsce, położona w województwie lubelskim, w powiecie lubartowskim, w gminie Abramów. Stanowi sołectwo gminy Abramów.
W latach 1975–1998 wieś administracyjnie należała do ówczesnego województwa lubelskiego.
Wieś szlachecka położona była w drugiej połowie XVI wieku w powiecie lubelskim województwa lubelskiego. Do 1948 roku miejscowość była siedzibą gminy Wielkie. 
Historia.
Wieś notowana w roku 1429 jako Welyky: 1446 Wyelke, 1464 Vyelkye, 1470–80 Vyelyko, 1533 Vyelgye.
Położona historycznie w powiecie lubelskim parafii Rudno (Długosz L.B. t. II s. 557).
Z akt ziemskich sądowych wiadomo że w 1429 roku Janusz z Płonek odstępuje trzymane w zastawie wsie Wielkie i Wola Wieliska Piotrowi Kurowskiemu za 90 grzywien. Ten sam Janusz z Płonek daje w roku 1446 synowi Jakubowi dział w Woli i Woli Wieliskiej. W roku 1464 wieś była w kluczu Kurowskim co także odnotowano w aktach ziemskich. W wieku XVI dziesięcina z całej wsi w wysokości 9 grzywien oddawana była plebanowi w Rudnie (Księga Beneficjów poz. 439 roku 1529). W latach 1531–1533 odnotowano pobór z 5 ½ łana.
Według Słownika geograficznego Królestwa Polskiego z roku 1893, Wielkie stanowiły wieś i folwark w powiecie lubartowskim, gm. Wielkie, parafii Rudno, odległe 18 wiorst od Lubartowa, w pobliżu Michowa, posiada szkołę początkową i urząd gminy.
Spis z 1827 roku pokazał tu 47 domów i 240 mieszkańców.
W roku 1886 folwark Wielkie posiadał rozległość mórg 463 w tym: grunty orne i ogrody mórg 235, łąk mórg 61, lasu mórg 147, nieużytków mórg 20. budynków murowanych 6, drewnianych 12. płodozmian 10. polowy, las nieurządzony. Od dóbr powyższych w r. 1886 oddzielono folwark Izabelmont mórg 731 i folwark Glinnik mórg 374
Poprzednio do dóbr Wielkie należały: wieś Wielkie osad 55, mórg 925; wieś Glinnik osad 43, mórg 825; wieś Abramów osad 63, mórg 1257. wieś Łąkoć osad 7, mórg 15.
Dobra te przed rokiem 1882 należały do rodziny Iżyckich, od sukcesorów Iżyckich nabył je w roku 1882 – Gross. Gmina Wielkie, należała do sądu gminnego okręgu I w Michowie, najbliższa stacja pocztowa w Kurowie. Gmina ma 16263 mórg obszaru i 3947 mieszkańców. Prócz 45 żydów sami katolicy..
Urodził się tu Tadeusz Gniot – polski szachista, żołnierz Armii Krajowej, z zawodu nauczyciel matematyki.

</doc>
<doc id="386068" url="https://pl.wikipedia.org/wiki?curid=386068" title="Wielkie Bałówki">
Wielkie Bałówki

Wielkie Bałówki – wieś w Polsce położona w województwie warmińsko-mazurskim, w powiecie nowomiejskim, w gminie Kurzętnik.
W latach 1975–1998 miejscowość administracyjnie należała do województwa toruńskiego.

</doc>
<doc id="386069" url="https://pl.wikipedia.org/wiki?curid=386069" title="Wielkie Budziska">
Wielkie Budziska

Wielkie Budziska (niem. "Groß Budziska") – wieś borowiacka w Polsce położona w województwie kujawsko-pomorskim, w powiecie tucholskim, w gminie Cekcyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 111 mieszkańców. Jest dziewiętnastą co do wielkości miejscowością gminy Cekcyn. 
We wsi zlokalizowana jest zabytkowa kapliczka przydrożna z 1906 roku.

</doc>
<doc id="386070" url="https://pl.wikipedia.org/wiki?curid=386070" title="Wielkie Chełmy">
Wielkie Chełmy

Wielkie Chełmy (dodatkowa nazwa w j. kaszub. Dużé Chełmë, dawniej "Cholmiey wielki") – wieś kaszubska w Polsce położona w województwie pomorskim, w powiecie chojnickim, w gminie Brusy przy drodze wojewódzkiej nr 236.
W latach 1975–1998 miejscowość administracyjnie należała do województwa bydgoskiego.
We wsi znajduje się piętrowy pałac neogotycki, zbudowany w latach 1852–1853 przez rodzinę Sikorskich w miejsce poprzedniego dworu drewnianego rodziny Jezierskich z końca XVIII wieku. Obecny kształt uzyskał w latach 1908–1909, w narożach został wsparty przyporami w kształcie wieżyczek. Zachował się częściowo park pałacowy z cennym starodrzewem (obecnie około 20 drzew to pomniki przyrody).

</doc>
<doc id="386071" url="https://pl.wikipedia.org/wiki?curid=386071" title="Wielkie Drogi">
Wielkie Drogi

Wielkie Drogi – wieś w Polsce, położona w województwie małopolskim, w powiecie krakowskim, w gminie Skawina, przy drodze krajowej nr 44.
W latach 1954-1972 wieś należała i była siedzibą władz gromady Wielkie Drogi. W latach 1975–1998 miejscowość administracyjnie należała do województwa krakowskiego.
Zabytki.
Obiekty na terenie wsi, które zostały wpisane do rejestru zabytków nieruchomych województwa małopolskiego:

</doc>
<doc id="386072" url="https://pl.wikipedia.org/wiki?curid=386072" title="Wielkie Gacno">
Wielkie Gacno

Wielkie Gacno – wieś borowiacka w Polsce położona w województwie kujawsko-pomorskim, w powiecie tucholskim, w gminie Cekcyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 108 mieszkańców. Jest dwudziestą co do wielkości miejscowością gminy Cekcyn.

</doc>
<doc id="386073" url="https://pl.wikipedia.org/wiki?curid=386073" title="Wielkie Gowino">
Wielkie Gowino

Wielkie Gowino (Gowino) (kaszb. "Wiôlgé Gòwino") – zniesiona nazwa wsi w Polsce położona w województwie pomorskim, w powiecie wejherowskim, w gminie Wejherowo na zachodnich obrzeżach Trójmiejskiego Parku Krajobrazowego.
Miejscowość została zniesiona 1 stycznia 2013, wraz z Małym Gowinem tworząc wieś Gowino.

</doc>
<doc id="386074" url="https://pl.wikipedia.org/wiki?curid=386074" title="Wielkie Leźno">
Wielkie Leźno

Wielkie Leźno – wieś w Polsce położona w województwie kujawsko-pomorskim, w powiecie brodnickim, w gminie Brzozie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyło 159 mieszkańców. Jest dziesiątą co do wielkości miejscowością gminy Brzozie.
Położenie.
Około 1 kilometra na wschód od wsi znajduje się jezioro Leźno Wielkie.

</doc>
<doc id="386075" url="https://pl.wikipedia.org/wiki?curid=386075" title="Wielkie Lniska">
Wielkie Lniska

Wielkie Lniska – osada w Polsce, położona w województwie kujawsko-pomorskim, w powiecie grudziądzkim, w gminie Grudziądz, w pobliżu jeziora o tej samej nazwie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 573 mieszkańców. Jest siódmą co do wielkości miejscowością gminy Grudziądz.
Zabytki.
Według rejestru zabytków NID na listę zabytków wpisane są:
Obiekty sakralne.
W Wielkich Lniskach znajduje się kościół pw. Najświętszej Marii Panny, Królowej Pokoju. Kościół ten, wybudowany został w 1994 wspólnymi siłami mieszkańców i pod okiem byłego proboszcza, ks. Kamińskiego. Święcenie kaplicy odbyło się 15 sierpnia 1994.
Zabudowa.
Obok pojedynczych domów i zabudowań gospodarskich, znajduje się tu także skupisko czterech bloków mieszkalnych.
Komunikacja publiczna.
Komunikację do wsi zapewniają linie autobusowe Gminnej Komunikacji Publicznej.
Lądowisko śmigłowców.
We wsi znajduje się prywatne lądowisko dla śmigłowców.

</doc>
<doc id="386076" url="https://pl.wikipedia.org/wiki?curid=386076" title="Wielkie Łąki">
Wielkie Łąki

Wielkie Łąki (, w latach 1945-1953 "Niewola") – wieś w Polsce położona w województwie opolskim, w powiecie nyskim, w gminie Korfantów.
W latach 1975–1998 miejscowość administracyjnie należała do ówczesnego województwa opolskiego.
Przysiółkiem wsi są Wyrębiny.
Wielkie Łąki zostały założone jako Hillersdorf w 1844 przez protestanckich osadników z Prudnika i Austrii.

</doc>
<doc id="386077" url="https://pl.wikipedia.org/wiki?curid=386077" title="Wielkie Łunawy">
Wielkie Łunawy

Wielkie Łunawy ( ) – wieś w Polsce położona w województwie kujawsko-pomorskim, w powiecie chełmińskim, w gminie Chełmno.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 205 mieszkańców. Jest piętnastą co do wielkości miejscowością gminy Chełmno. 
Historia i zabytki.
Wieś wzmiankowana w 1222 roku, była w XVII wieku zasiedlana przez kolonistów holenderskich. W 1396 roku wymieniona jako własność miasta Chełmna, zobowiązana do płacenia danin. W 1438 roku miejscowość stała się własnością zakonu krzyżackiego, w komturstwie grudziądzkim. W 1459 roku przywilej na Łunawy otrzymał Jan Kalkstein W XVI w. część wsi stała się własnością Chełmna, a część z młynem była jedną z własności królewskich w starostwie grudziądzkim. W 1604 roku pojawili się tutaj pierwsi menonici. 
Na terenie wsi znajduje się kościół parafialny pw. Wniebowzięcia Najświętszej Marii Panny, do 1945 roku ewangelicki, zbudowany w 1855 roku z cegły, neoromański, wyposażenie współczesne, kilka elementów barokowych z XVIII wieku. Kościół wpisany jest do rejestru zabytków NID pod nr A/1689 z 7.12.2015.
We wsi znajduje się drewniany dwór z około 1820 roku, pozostałości parku z początku XIX w. i zadbany cmentarz menonicki. Oprócz tego zachowały się zabudowania dawniej używane jako młyn, kuźnia i zajazd. 
II wojna światowa.
Przed wsią, na skrzyżowaniu drogi do Paparzyna, znajduje się kamień z tablicą poświęconą 3 pomordowanym mieszkańcom i 2 żołnierzom z 1939 roku. Po II wojnie światowej wysiedlono stąd niemieckich protestantów.
Turystyka i rekreacja.
Wielkie Łunawy są często odwiedzane przez turystów z Holandii, którzy odwiedzają groby przodków pochowanych w XVIII wieku. Na okolicznym wzniesieniu wzdłuż strugi ciągnącej się na krawędzi zbocza wykonano ścieżkę dydaktyczną z ławkami i stołami. Atrakcją jest także wodospad.

</doc>
<doc id="386078" url="https://pl.wikipedia.org/wiki?curid=386078" title="Wielkie Pułkowo">
Wielkie Pułkowo

Wielkie Pułkowo – wieś w Polsce położona w województwie kujawsko-pomorskim, w powiecie wąbrzeskim, w gminie Dębowa Łąka. W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 261 mieszkańców. Jest najmniejszą miejscowością gminy Dębowa Łąka.

</doc>
<doc id="386079" url="https://pl.wikipedia.org/wiki?curid=386079" title="Wielkie Radowiska">
Wielkie Radowiska

Wielkie Radowiska – wieś w Polsce położona w województwie kujawsko-pomorskim, w powiecie wąbrzeskim, w gminie Dębowa Łąka. Do 1954 roku miejscowość była siedzibą władz gminy Wielkie Radowiska. W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 543 mieszkańców. Jest drugą co do wielkości miejscowością gminy Dębowa Łąka.
We wsi znajduje się parafia pod wezwaniem św. Jakuba Apostoła.
Zabytki.
Według rejestru zabytków NID na listę zabytków wpisany jest kościół parafialny pw. św. Jakuba, XIV w., 1580 r., koniec XVIII w., nr rej.: A/200 z 13.07.1936.

</doc>
<doc id="386080" url="https://pl.wikipedia.org/wiki?curid=386080" title="Wielkie Rychnowo">
Wielkie Rychnowo

Wielkie Rychnowo – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
Podział administracyjny.
Do 1954 roku miejscowość była siedzibą gminy Wielkie Rychnowo. W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 702 mieszkańców. Jest drugą co do wielkości miejscowością gminy Kowalewo Pomorskie.
Straż Pożarna.
We wsi znajduje się jednostka Ochotniczej Straży Pożarnej działająca od 1911 roku.

</doc>
<doc id="386081" url="https://pl.wikipedia.org/wiki?curid=386081" title="Wielkie Stwolno">
Wielkie Stwolno

Wielkie Stwolno – wieś w Polsce położona w województwie kujawsko-pomorskim, w powiecie świeckim, w gminie Dragacz.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 322 mieszkańców. Jest dziewiątą co do wielkości miejscowością gminy Dragacz. Wielkie Stwolno położone jest na Kociewiu, jednym z regionów etniczno-kulturowych Pomorza, gdzie do tej pory zachowały się miejsca i tradycje związane z osadnictwem holenderskim. W Wielkim Stwolnie nieprzerwanie od 1947 roku działa Ochotnicza Straż Pożarna. W świetlicy wiejskiej organizowane są festyny rodzinne dla mieszkańców całej gminy.
Historia.
Dawne nazwy Wielkiego Stwolna:
W 1320 roku zakon krzyżacki posiadał w Stwolnie Niemieckim folwark. Stwolno należało w tym czasie do tzw. "wsi rycerskich". W XV w. wieś wymieniana była jako własność komturstwa świeckiego. W 1593 roku w miejscowości osiedlili się mennonici na mocy kontraktu wydanego przez Jana Dulskiego, starostę z Rogoźna z 2 lutego 1568 roku. Osiedlali się oni na tych ziemiach na prawie holenderskim. W zamian za wysoki czynsz pieniężny osadnicy otrzymywali w długoterminową dzierżawę ziemię w dolinie Wisły, która dotąd często była zalewana przez rzekę. Zobowiązani byli do konserwowania wałów ochronnych i osuszania ziemi. Posiadali wolność religijną oraz określoną swobodę gospodarczą, a także sądowniczą.
Po II wojnie światowej pozostały liczne pamiątki po niemieckim okupancie, np. swastyki na bramie w dawnej szkole podstawowej w Wielkim Stwolnie.
Ochrona przyrody.
W 1992 roku uznano za pomnik przyrody jednostronną aleję drzew przydrożnych. Aleja rośnie pomiędzy Małym a Wielkim Stwolnem i w chwili powołania tworzyło ją 151 drzew. W skład alei wchodziły:

</doc>
<doc id="386082" url="https://pl.wikipedia.org/wiki?curid=386082" title="Wielkie Walichnowy">
Wielkie Walichnowy

Wielkie Walichnowy (niem. "Gross Falkenau") – wieś kociewska w Polsce położona w województwie pomorskim, w powiecie tczewskim, w gminie Gniew przy drodze wojewódzkiej nr 229.
Historia.
Wieś lokowana przez Krzyżaków na prawie chełmińskim jako typowa ulicówka z zabudowaniami po obu stronach głównej ulicy, po raz pierwszy wzmiankowana w 1379 roku. Do wojny trzynastoletniej wchodziła w skład komturstwa gniewskiego. W dniu 24 kwietnia 1458 r. na Wiśle na wysokości wsi doszło do potyczki między uzbrojonymi załogami statków obu walczących stron - polskiej (eskorta konwoju z Torunia) i krzyżackiej (z załogi twierdzy w Gniewie). 24 lipca 1590 roku z inicjatywy osadników holenderskich powstała Wspólnota Wałowa Niziny Walichnowskiej, 4 sierpnia 1854 przekształcona w Związek Wałowy Niziny Walichnowskiej. Organizacja ta przyczyniła się między innymi do podwyższenia korony wału chroniącego Nizinę Walichnowską przed wodami Wisły, budowy Nowego Wału z Walichnów do Międzyłęża, budowy kolejki wąskotorowej oraz przebudowy i modernizacji stacji pomp „Nadzieja” i„Pokój” w Rybakach oraz „Zgoda” w Międzyłężu.
W roku 1626 nieopodal wsi rozegrała się Bitwa Dwóch Wazów: Zygmunta III Wazy oraz Gustawa II Adolfa.
W 1786 roku wieś i okoliczne miejscowości, w odstępie tygodnia, nawiedziły dwie wielkie powodzie. W Wielkich Walichnowach zginęły dwie osoby. Ksiądz proboszcz Walerian Pernarewski opisał to całe zdarzenie w księgach parafii. Kolejna wielka powódź miała miejsce w 1855.
W okresie międzywojennym ulokowana była tu placówka Straży Celnej „Walichnowy”.
Zabytki.
Według rejestru zabytków NID na listę zabytków wpisany jest murowano-drewniany kościół parafialny pw. św. Jana Chrzciciela, poł. XIV, XVIII, nr rej.: A-809 z 17.11.1974.
W centrum wsi znajduje się pochodzący z przełomu XIV/XV w. kościół św. Jana Chrzciciela, wielokrotnie zalewany przez powodziowe wody Wisły. Posiada barokowy ołtarz główny i boczny, ambonę oraz rokokową chrzcielnicę. W XVI w. podczas powodzi starosta międzyłęski wykorzystał nieobecność ówczesnego katolickiego proboszcza parafii, który schronił się w Klonówce, osadzając na jego miejsce pastora. Doprowadziło to do przejęcia przez protestantów kościoła na 30 lat. Niedaleko świątyni, tuż przy drodze, znajduje się bielona kuźnia z podcieniem (z końca XIX wieku), nieco dalej stacja dawnej kolejki wąskotorowej. 
Na XIX-wiecznym cmentarzu mennonickim mieści się obszerna kwatera, otoczona ażurowym ogrodzeniem z kutego żelaza, w której zachowało się kilka nagrobków, m.in. nagrobek ze sztucznego kamienia w formie dębu opasającego płytę. Cmentarz jest położony na sztucznym wzniesieniu.
W latach 1945-1998 miejscowość należała do województwa gdańskiego.

</doc>
<doc id="386083" url="https://pl.wikipedia.org/wiki?curid=386083" title="Wielkie Zajączkowo">
Wielkie Zajączkowo

Wielkie Zajączkowo – wieś w Polsce położona w województwie kujawsko-pomorskim, w powiecie świeckim, w gminie Dragacz.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 280 mieszkańców. Jest dziesiątą co do wielkości miejscowością gminy Dragacz.
Historia.
Wieś powstała w 1365 roku na prawie chełmińskim. Początkowo stanowiła własność rycerską, następnie zakonną, a od XV w. królewską. W 1568 roku w miejscowości osiedlili się mennonici. Mieli oni za zadanie zagospodarować obszary w dolinie Wisły, która dotąd często była zalewana przez rzekę. Osiedlali się oni na tych ziemiach na prawie holenderskim. Oznacza to, że mogli oni czerpać zyski z tytułu dzierżawy, ale bez prawa do własności ziemi i bez możliwości nabycia jej przez zasiedzenie. Kontrakty z osadnikami holenderskimi zawierano aż do 1780 roku. Do dziś po mennonitach przetrwało wiele ciekawych obiektów architektury drewnianej, m.in. dobrze zachowana chata drewniana z wystawką. W miejscowości znajdują się również resztki pomennonickiego cmentarza.

</doc>
<doc id="386084" url="https://pl.wikipedia.org/wiki?curid=386084" title="Wielki Garc">
Wielki Garc

Wielki Garc (niem. "Gross Gartz") – wieś w Polsce położona w województwie pomorskim, w powiecie tczewskim, w gminie Pelplin o głównie rolniczym charakterze. W latach 1945–1998 miejscowość administracyjnie należała do województwa gdańskiego, natomiast w okresie międzywojennym do województwa pomorskiego.
Położenie.
Wieś położona jest na granicy Niziny Walichnowskiej przy drodze wojewódzkiej nr 229.
Sąsiednie miejscowości: Mały Garc, Rudno, Międzyłęż, Wielkie Walichnowy, Małe Walichnowy, Gręblin.
Powierzchnia sołectwa to 870 ha.
Demografia.
Pod względem liczby mieszkańców to prawie najmniejsza wieś gminy. Według danych z 2008 roku zamieszkuje ją 299 osób. 25% ludności to osoby poniżej 18 roku życia.
Rys historyczny.
Miejscowość położona jest na Kociewiu. Zamieszkują ją Kociewiacy i podgrupa etniczna Feteracy, która dawniej była obca. Pod koniec II wojny światowej ich miejsce zajęła ludność napływowa, która uległa społecznej integracji z ludnością autochtoniczną i obecnie grupę tę nazywa się Niziniakami.
Na granicy wsi Wielki i Mały Garc znajdują się pozostałości grodu, który istniał tu od X do XIII wieku. W tych czasach można sięgać początków osady zwanej później jako "Garzec", "Garzeke", "Gardz", "Garcz", "Gorzek", "Garz", "Garc", "Gross Gartz". Pierwsze wzmianki dotyczące tej miejscowości sięgają czasów książąt pomorskich.
Kalendarium:
Podczas panowania polskich królów (lata 1446-1772) miejscowość funkcjonowała na prawach chełmińskich i była niemiecką, władzę zaś sprawowali starostowie międzyłęscy. Pod koniec XIX wieku można było zaobserwować (typowy dla terenów Kociewia) napływ osadnictwa południowoniemieckiego, które sprzyjało rozwojowi technicznemu terenów. To właśnie jego zasługą było powstanie rozwiniętych gospodarstw rolnych (tzw. gburskich) z pięknymi domami/dworami. W tamtych czasach wieś posiadała własną karczmę, kuźnię, a także katolicką szkołę. Rozwojowi sprzyjało też wybudowanie kolejki wąskotorowej (inicjatorem inwestycji był Starosta Wałowy Rudolf Dirksen. W pierwszej połowie XX wieku wieś liczyła prawie 500 mieszkańców. Jako, że właścicielami majątków byli Niemcy, po wojnie uległy one opustoszeniu. Osiedlono tam ludność z centralnej Polski (gł. kieleckie) z południa (górale) oraz z kresów wschodnich. Za czasów władzy ludowej odebrano ziemie tzw. "kułactwu" i zawiązano PGR (w roku 1952 powołano Rolniczą Spółdzielnię Produkcyjną "Wola Ludu" działającą do roku 1958). Po rozwiązaniu RSP dawni spółdzielcy stworzyli rolnicze kółko pomocy sąsiedzkiej.
Obecnie Wielki Garc jest wsią o scentralizowanej (wokół drogi wojewódzkiej nr 229) zabudowie. Głównym punktem charakterystycznym w architekturze miejscowości jest umiejscowiony na wzniesieniu zabytkowy (z XVI w.) kościół pw. Niepokalanego Poczęcia NMP. Do czasów współczesnych zachowały się również majątki gburskie i karczma. Znajdują się tu również pojedyncze (zdecentralizowane) gospodarstwa rolne, w tym stare poniatówki.
Zabytki.
Według rejestru zabytków NID na listę zabytków wpisane są:
Ponadto we wsi znajdują się:

</doc>
<doc id="386085" url="https://pl.wikipedia.org/wiki?curid=386085" title="Wielki Głęboczek">
Wielki Głęboczek

Wielki Głęboczek – wieś w Polsce położona w województwie kujawsko-pomorskim, w powiecie brodnickim, w gminie Brzozie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczył 509 mieszkańców. Jest trzecią co do wielkości miejscowością gminy Brzozie.

</doc>
<doc id="386088" url="https://pl.wikipedia.org/wiki?curid=386088" title="Wielki Klincz">
Wielki Klincz

Wielki Klincz (dodatkowa nazwa w j. kaszub. Wiôldżi Klińcz; niem. "Gross Klinsch") – wieś kaszubska w Polsce, położona w województwie pomorskim, w powiecie kościerskim i gminie Kościerzyna, na wschodnim krańcu Pojezierza Kaszubskiego, przy trasie rozebranej linii kolejowej Kościerzyna-Skarszewy-Pszczółki – znajdował się tutaj przystanek kolejowy. W miejscowości znajduje się oczyszczalnia ścieków wraz ze zbiorczą siecią kanalizacyjną, która w części gminy kościerzyna tworzy aglomeracje Wielki Klincz. Wyznaczonym przez Rade Gminy Kościerzyna obszarem aglomeracji Wielki Klincz są miejscowości: Dębogóry, Dobrogoszcz, Kaliska Kościerskie, Kościerska Huta, Kościerzyna Wybudowanie, Mały Klincz, Niedamowo, Nowy Klincz, Nowa Wieś Kościerska, Skorzewo, Wielki Klincz i Wielki Podleś oraz działki położone na terenie miasta Kościerzyna przy ulicy Granicznej i Wiejskiej.
W latach 1973–1976 wieś była siedzibą gminy Wielki Klincz.
W latach 1975–1998 wieś administracyjnie należała do województwa gdańskiego.
Historia.
Wieś założona w XIV wieku. Własność rodziny Wąglikowskich, później Buthner-Zawadzkich. W czasie II wojny światowej niektórzy mieszkańcy zostali zamordowani przez Niemców lub zesłani do ZSRR. Od 1970 r. parafia. Kaplica ku pamięci ofiar II wojny światowej, zbudowana na sześćsetlecie wsi, obchodzone w 2000 roku. Wzrost liczby mieszkańców od 1832 w 2000 r. do 1960 w 2005.

</doc>
<doc id="386089" url="https://pl.wikipedia.org/wiki?curid=386089" title="Wielki Konopat">
Wielki Konopat

Wielki Konopat – wieś w Polsce położona w województwie kujawsko-pomorskim, w powiecie świeckim, w gminie Świecie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 50 mieszkańców. Jest najmniejszą miejscowością gminy Świecie.

</doc>
<doc id="386090" url="https://pl.wikipedia.org/wiki?curid=386090" title="Wielki Las (województwo warmińsko-mazurskie)">
Wielki Las (województwo warmińsko-mazurskie)

Wielki Las (niem. "Wielgilasz", 1905–1945 "Tannenheim") – wieś w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.

</doc>
<doc id="386091" url="https://pl.wikipedia.org/wiki?curid=386091" title="Wielki Lubień">
Wielki Lubień

Wielki Lubień – wieś w Polsce położona w województwie kujawsko-pomorskim, w powiecie świeckim, w gminie Dragacz.
Podział administracyjny i demografia.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 441 mieszkańców. Jest piątą co do wielkości miejscowością gminy Dragacz.
Mennonici.
W 1591 roku w miejscowości osiedlili się mennonici. Mieli oni za zadanie zagospodarować obszary w dolinie Wisły, która dotąd często była zalewana przez rzekę. Osiedlali się oni na tych ziemiach na prawie holenderskim. Oznacza to, że mogli oni czerpać zyski z tytułu dzierżawy, ale bez prawa do własności ziemi i bez możliwości nabycia jej przez zasiedzenie.
Zabytki.
Według rejestru zabytków NID na listę zabytków wpisane są:
Parafia wzmiankowana w 1398 roku. Obecny kościół zbudowany został około 1680 roku bez wyraźnych cech stylowych, orientowany, z cegły, otynkowany. Posiada jedną nawę z kruchtą, wystrój wnętrza – barokowy.
Zabytkowe domy wybudowano w typie budownictwa holenderskiego na Żuławach Wiślanych z przełomu XVIII i XIX wieku, w większości na podmurówkach z kamienia polnego.
Na cmentarzu znajduje się grób nieznanych żołnierzy poległych w 1939 roku.
Wał przeciwpowodziowy.
W marcu 1858 roku woda zalała prawie całą wieś. Kilka lat później zaczęto budowę wału przeciwpowodziowego. W ostatnich latach wał został rozbudowany i naprawiono usterki.
Sport.
We wsi istnieje amatorski klub piłkarski "Zryw" (zał. w roku 1948), w którego skład wchodzą m.in. rolnicy, ogrodnicy i mieszkańcy wsi. Od sezonu 2002/2003 drużyna gra w B-klasie (potocznie nazywanej "ósmą ligą"). Zespół na krótko (tylko jeden sezon: 2012/2013) awansował do A-klasy.
Ochrona przyrody.
Przy kościele rośnie lipa drobnolistna o obwodzie 400 cm, a w ogrodzie plebanii dąb szypułkowy o obwodzie 530 cm. Oba drzewa uznano za pomniki przyrody w 1991 roku.

</doc>
<doc id="386092" url="https://pl.wikipedia.org/wiki?curid=386092" title="Wielki Łęck">
Wielki Łęck

Wielki Łęck – wieś w Polsce położona w województwie warmińsko-mazurskim, w powiecie działdowskim, w gminie Płośnica.
W latach 1975–1998 miejscowość administracyjnie należała do województwa ciechanowskiego.
Przez wieś przebiega droga wojewódzka nr 544.

</doc>
<doc id="386093" url="https://pl.wikipedia.org/wiki?curid=386093" title="Wielki Mędromierz">
Wielki Mędromierz

Wielki Mędromierz – wieś w Polsce, położona w województwie kujawsko-pomorskim, w powiecie tucholskim, w gminie Gostycyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 353 mieszkańców. Jest czwartą co do wielkości miejscowością gminy Gostycyn.
Co roku pod koniec sierpnia w Wielkim Mędromierzu odbywa się Festyn Miodowy. Wieś określa się jako Miodowa Wioska.
Znajduje się tu również Izba Pamięci Zabytków Techniki. Nad jeziorem Wielki Mędromierz niestrzeżone kąpielisko.

</doc>
<doc id="386094" url="https://pl.wikipedia.org/wiki?curid=386094" title="Wielki Podleś">
Wielki Podleś

Wielki Podleś (dodatkowa nazwa w j. kaszub. Wiôldżi Pòdles) – wieś kaszubska w Polsce, położona w województwie pomorskim, w powiecie kościerskim i gminie Kościerzyna, nad jeziorem Zagnanie (od 2006 r. oficjalne kąpielisko) na północno-wschodnim obrzeżu Wdzydzkiego Parku Krajobrazowego. Siedziba sołectwa o powierzchni 589,96 ha.
We wsi neogotycki kościółek św. Andrzeja Boboli, gimnazjum i szkoła podstawowa. W pobliskim lesie, zwanym "Ostrówek", znajdują się groby (nie ustalono historycznego charakteru cmentarza). W pobliżu kaplica z 1991 r.
Nazwy źródłowe miejscowości.
kaszb. "Wieldżé Pòdlesé", "Wieldżi Pòdles", niem. "Gross Podless" (do 1904), "Poldersee" (od 1905)

</doc>
<doc id="386095" url="https://pl.wikipedia.org/wiki?curid=386095" title="Wielki Sosnowiec">
Wielki Sosnowiec

Wielki Sosnowiec – wieś w Polsce położona w województwie kujawsko-pomorskim, w powiecie żnińskim, w gminie Łabiszyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 266 mieszkańców. Jest siódmą co do wielkości miejscowością gminy Łabiszyn.

</doc>
<doc id="386096" url="https://pl.wikipedia.org/wiki?curid=386096" title="Wielki Wełcz">
Wielki Wełcz

Wielki Wełcz () – wieś w Polsce położona w województwie kujawsko-pomorskim, w powiecie grudziądzkim, w gminie Grudziądz.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 363 mieszkańców. Jest trzynastą co do wielkości miejscowością gminy Grudziądz.
Historia.
Z roku 1294 pochodzi pierwsza notatka o miejscowości jako o wsi krzyżackiej. W roku 1300 wzniesiono w niej świątynię gotycką pw. św. Jana Chrzciciela. Po wojnie trzynastoletniej zaliczała się do dóbr króla polskiego. Po roku 1560 osiedlili się niej mennonici. Śladem po ich obecności jest cmentarz mennonicki.
W okresie międzywojennym w miejscowości stacjonowała placówka Straży Celnej „Wielki Wełcz”, a następnie placówka Straży Granicznej I linii „Wełcz”.
Komunikacja publiczna.
Komunikację do wsi zapewniają linie autobusowe Gminnej Komunikacji Publicznej.
Krótki opis.
Znajduje się tu placówka szkoły podstawowej oraz jednostka OSP.

</doc>
<doc id="386097" url="https://pl.wikipedia.org/wiki?curid=386097" title="Wielkolas">
Wielkolas

Wielkolas – wieś w Polsce położona w województwie lubelskim, w powiecie lubartowskim, w gminie Abramów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Abramów. Według Narodowego Spisu Powszechnego (III 2011 r.) wieś liczyła 615 mieszkańców.

</doc>
<doc id="386098" url="https://pl.wikipedia.org/wiki?curid=386098" title="Wielmoża (wieś)">
Wielmoża (wieś)

Wielmoża – wieś w Polsce, położona w województwie małopolskim, w powiecie krakowskim, w gminie Sułoszowa, przy drodze wojewódzkiej nr 794. W 1595 roku wieś położona w powiecie proszowskim województwa krakowskiego była własnością wojskiego krakowskiego Stanisława Szafrańca. W latach 1975–1998 miejscowość administracyjnie należała do województwa krakowskiego.
Spis ulic.
W 2016 roku zostały wprowadzone 23 nazwy ulic: Długa, Krótka, Wesoła, Podzamcze, Graniczna, Szkolna, Alternatywy, Grodzka, Dolina Zachwytu, Brzozowa, Kamieniec Dolny, Kamieniec Górny, Krakowska, Widokowa, Poprzeczna, Poręba, Zamkowa, Zacisze, Stara Wieś, Leśna, Spokojna, Herianówka, Parkowa.
Historia.
Wieś Wielmoża, tak jak wiele innych osad w XIII wieku była wsią książęcą i gdy książę Bolesław Wstydliwy w 1257 r. przenosił klasztor Sióstr Klarysek z Zawichostu do Grodziska, to uposażył go dobrami ziemskimi w postaci kilkunastu wiosek, w tym także wsią Wielmoża. W roku 1274 siostra Agnieszka, przełożona klasztoru daje sołtystwo we wsi „Wielmoża” niejakiemu Uciechonowi, bratu Cristana z zakonu minorytów dla osadzenia wsi na prawie niemieckim. Dla wsi wyznaczono wówczas 60 łanów, w których mieściły się łany zasadźcy i łany klasztorne. Sołtys otrzymał sześć łanów dziedzicznych, młyn, karczmę, trzeci denar z kar sądowych. Osadnicy otrzymują wolny wręb w lasach klasztornych, drewno na budowę i opał. Po 16 latach osadnicy płacić będą po fertonie z łanu i dawać po cztery mary pszenicy, żyta i owsa. Dziesięciny ze wsi pobierał biskup krakowski. W roku 1334 Jan biskup ustępuje klasztorowi połowę dziesięcin. Pod koniec XIV wieku wieś Wielmoża i folwark Milonki odpadły od klasztoru, bo je siłą zagarnął Piotr Szafraniec, dziedzic z Pieskowej Skały. W połowie XV wieku wieś Wielmoża, gdy już należała do Szafrańców, uprawiała 24 łany kmieca, karczmę z rolą, która płaciła czynszu 7 grzywien i był we wsi tylko jeden zagrodnik. Dziesięcinę dawano w połowie klasztorowi Sióstr Klarysek w Krakowie, a drugą połowę oddawano altaryi św. Marcina w Krakowie. Następnie altarya drogą zamiany za dziesięcinę z Zadroża, z klasztorem, pobierała całą dziesięcinę do 20 grzywien. W roku 1490 według registru poborowego powiatu krakowskiego, Wielmoża miała około 21 łanów. W 1581 Stanisław Szafraniec płacił podatek tylko od 13 łanów kmiecych, dwóch kominów z bydłem i jednego rzemieślnika. Od XV wieku wieś Wielmoża przeszła więc pod władanie Szafrańców, dziedziców pieskoskalskich i ich następców Zebrzydowskich, Wielkopolskich i Mieroszewskich. Wieś Wielmoża w założeniach pierwotnych składała się z obszaru 60 łanów, w skład których wchodziły łany kmiece, dworskie, karczemne, klasztorne i lasy, których wówczas było dużo.Podczas Insurekcji Kościuszkowskiej doszło do przegranej bitwy pod Wielmożą – z 17 na 18 maja 1794 r. rozpoznanie stoczyło potyczkę pod Wielmożą z powstańczą grupa kawalerii i piechoty z jedną armatą, podczas której do niewoli dostał się dowodzący Polakami major Marcin Wierzbowski. Wszystkie kolumny pruskie połączyły się i rozwinęły między Wielmożą a Zadrożem do ataku na Skałę.

</doc>
<doc id="386099" url="https://pl.wikipedia.org/wiki?curid=386099" title="Wieloborowice">
Wieloborowice

Wieloborowice – wieś w Polsce, położona w województwie świętokrzyskim, w powiecie starachowickim, w gminie Pawłów.
W latach 1975–1998 miejscowość położona była w województwie kieleckim.
Wierni Kościoła rzymskokatolickiego należą do parafii Parafia św. Małgorzaty w Chybicach.
Historia.
Historia wsi sięga XIV wieku.
W roku 1362 biskup krakowski Bodzanta przyłączył do nowo utworzonej parafii w Chybicach należącą dotąd do parafii Pawłów wieś Wieloborowice (Kodeks dyplomatyczny Małopolski t.III s.752). W II połowie XV wieku Wieloborowice wieś w parafii Chybice, własność Janusza i Mścisława Radwanów. Długosz podaje że był tu folwark rycerski i 2. kmieci na półłanach. Kmiecie płacili dziesięcinę prepozyturze kieleckiej, obaj właściciele i kmiecie z innych pól dawali dziesięcinę snopową plebanowi w Pawłowie.
Pozostali dziedzice Murcz, Zakowicz i Bartosz Nieczujowie posiadali kmieci, zagrodników, a ze wszystkich ról i folwarków dawali dziesięcinę kościołowi w Pawłowie, niektóre zaś role oddawały dziesięcinę snopową biskupowi krakowskiemu, wartości do 2 grzywien (Długosz L.B. t.I, s.439).
Według registru poborowego powiatu sandomierskiego z roku 1508 wieś Wieloborowice wraz z innymi płaciła 1 grzywnę poboru. W 1578 roku Brzeziński płacił tu od 2 osadników, 1 ½ łana. Wieś należała wówczas do parafii Pawłów (Pawiński, Małop., 190, 463). Wieloborowice wchodziły później w skład dóbr koprzywnickich.
W drugiej połowie XIX wieku Wieloborowice stanowiły wieś z folwarkiem, a także dobra nad rzeką Pokrzywianką w ówczesnym powiecie iłżeckim, gminie i parafii Chybice, odległe od Iłży 28 wiorst. W dobrach były pokłady wapienia, piec wapienny i młyn wodny. We wsi 15 domów, 123 mieszkańców i 389 mórg dworskich oraz 181 mórg włościańskich. Według spisu z 1827 roku było tu 11 domów, 61 mieszkańców.
Dobra Wieloborowice składały się w roku 1870 z folwarków Wieloborowice, Pokrzywnica, Wymysłów i Włochy o rozległości ogólnej 1171 mórg. Poszczególne folwarki posiadały: Wieloborowice grunty i ogrody mórg 367, łąk mórg 14, pastwisk mórg 3, wody mórg 2, zarośli mórg 3, nieużytków mórg 14, budynków murowanych 3, drewnianych 6. Folwark Pokrzywnica grunty i ogrody mórg 123, łąk mórg 13, pastwisk mórg 5, wody mórg 2, lasu mórg 183, nieużytków mórg 9, budynków murowanych 2, drewnianych 14. Folwark Wymysłów: grunty i ogrody mórg 207, łąk mórg 3, pastwisk mórg 6, wody mórg 3, zarośli 1 morga. nieużytków mórg 9, budynków murowanych 1, drewnianych 4. Folwark Włochy: grunty i ogrody mórg 176, łąk mórg 12, pastwisk mórg 3, wody mórg 3, nieużytków mórg 3, budynki murowane 1, drewnianych 8, las nieurządzony.
W skład dóbr poprzednio wchodziły: wieś Wieloborowice osad 11 z gruntem mórg 182, wieś Pokrzywnica osad 23 z gruntem mórg 329, wieś Włochy osad 14 gruntem mórg 222, wieś Nowa Wieś osad 5 z gruntem mórg 82.

</doc>
<doc id="386100" url="https://pl.wikipedia.org/wiki?curid=386100" title="Wielobycz">
Wielobycz

Wielobycz – wieś w Polsce położona w województwie lubelskim, w powiecie krasnostawskim, w gminie Gorzków. Przez miejscowość przepływa rzeka Żółkiewka, dopływ Wieprza.
Nazwa wsi pochodzi od staropolskiego imienia Wielebyt.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Gorzków. Według Narodowego Spisu Powszechnego (III 2011 r.) wieś liczyła 130 mieszkańców.

</doc>
<doc id="386101" url="https://pl.wikipedia.org/wiki?curid=386101" title="Wielochowo">
Wielochowo

Wielochowo () – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
Do roku 1772 była położona w granicach Rzeczypospolitej Obojga Narodów, w ramach tzw. Prus Królewskich. Powróciła w granice Polski w 1945 roku.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="386102" url="https://pl.wikipedia.org/wiki?curid=386102" title="Wielodróż">
Wielodróż

Wielodróż – wieś w Polsce położona w województwie mazowieckim, w powiecie przasnyskim, w gminie Przasnysz. Przez miejscowość przepływa Węgierka, dopływ Orzyca.
Nazwa wsi pochodzi od staropolskiego imienia męskiego Wieledrog.
W latach 1975–1998 miejscowość administracyjnie należała do województwa ostrołęckiego.

</doc>
<doc id="386103" url="https://pl.wikipedia.org/wiki?curid=386103" title="Wielonek (województwo wielkopolskie)">
Wielonek (województwo wielkopolskie)

Wielonek (dawnej Wielim, niem. "Wielonek") – niewielka wieś sołecka w Polsce położona w województwie wielkopolskim, w powiecie szamotulskim, w gminie Ostroróg ok. 2 km na południowy – zachód od miasta Ostroróg, przy drodze powiatowej w kierunku Zapustu, Zajączkowa, Koźla, Otorowa oraz drodze gminnej w kierunku Dobrojewa. Zabudowa wsi ma charakter rozproszony. W centrum wsi ma ona jednak charakter zwarty, zagrodowy. Ludność – 193 osoby według danych UMiG w Ostrorogu na 31.12.2009.
Historia.
Pierwsza wzmianka o wsi Wielonek pochodzi z 1391 r. (mowa jest o kmieciu z Wielonka), chociaż zdaniem Calliera miejscowość wieś istniała już ok. 1383 roku. Prawdopodobnie wieś już w tamtym okresie wchodziła w skład majątku Ostrogskiego i należała do Grocholi. W 1450 roku Wielonek dzierżawił Joachim Bukowiecki. Od 1508 roku wieś wchodziła w skład Parafii Ostroróg. Od 1718 roku wieś należała do Macieja Malechowskiego, a od XVIII wieku do początku XX tereny leśne wsi były własnością rodziny Kwileckich z Dobrojewa. Z tego okresu Callier wymienia następujących kmieci: Bura, Wąchała, Witek, Maciek, Frącek, Rucki; chałupników Stach, Mikołaj, Gębara, Matyszka, Duda, Wachowa, Borowy. W tym czasie we Wielonku znajdował się młyn, natomiast z lasu we Wielonku do tartaku w Dobrojewie dojeżdżała parowóz, którym transportowano drewno. W 1840 roku wieś zamieszkiwał 200 osób, w 1989 roku - 235.
Do szkoły katolickiej we Wielonku na przełomie lat 1866/1867 uczęszczało 101 dzieci, nauczycielem od 1856 był Franciszek Marker
Czasy współczesne.
Większość mieszkańców zajmuje się rolnictwem. Organizacje działające na tereni wsi to: Ochotnicza Straż Pożarna, Rada sołecka i Koło łowieckie. We wsi znajdują się:

</doc>
<doc id="386104" url="https://pl.wikipedia.org/wiki?curid=386104" title="Wielopole (powiat dąbrowski)">
Wielopole (powiat dąbrowski)

Wielopole – wieś w Polsce położona w województwie małopolskim, w powiecie dąbrowskim, w gminie Olesno.
W latach 1975–1998 miejscowość administracyjnie należała do województwa tarnowskiego. Integralne części miejscowości: Bobrek, Borek, Bucze, Gliniki, Grobla, Zadycz.

</doc>
<doc id="386105" url="https://pl.wikipedia.org/wiki?curid=386105" title="Wielopole Skrzyńskie">
Wielopole Skrzyńskie

Wielopole Skrzyńskie – wieś (dawniej miasto) w Polsce, położona w województwie podkarpackim, w powiecie ropczycko-sędziszowskim, w gminie Wielopole Skrzyńskie, nad potokiem Podliwek i rzeką Wielopolką, dopływem Wisłoki. Siedziba gminy Wielopole Skrzyńskie.
W latach 1975–1998 wieś administracyjnie należała do województwa rzeszowskiego.
Historia.
Wielopole uzyskało lokację miejską przed 1337 rokiem, utraciło prawa miejskie w 1933 roku.
Historia Wielopola sięga XI w. i czasów króla Bolesława Śmiałego. Przypuszczalnie na Stroszowej Górze powstał we wczesnym średniowieczu gród obronny, a później obok niego rozwinęła się osada.
Prawa miejskie wieś otrzymała ok. 1348, za panowania króla Kazimierza Wielkiego jako "Fürstenberg" (Książęca Góra) i utraciła po reformie administracyjnej w 23.03.1933. O awansie do grona miast zadecydowało położenie Wielopola na drodze handlowej z Sandomierza przez Ropczyce, doliną Wielopolki, w kierunku przełęczy karpackich na Węgry. Upadek miasta nastąpił w wyniku kolejnych wojen, epidemii, ruchów społecznych (rzeź galicyjska) i pożarów.
W 1523 Katarzyna, Anna i Małgorzata Kamienieckie – córki Jana Kamienieckiego sprzedały miasteczko Wielopole z dwoma folwarkami Góra i Konice kasztelanowi przemyskiemu Andrzejowi Czuryle za 5100 florenów.
Z historią Wielopola Skrzyńskiego związana jest także historia Żydów. Pierwsze wzmianki o ludności żydowskiej w Wielopolu Skrzyńskim odnotowano w 1641. W 1673 mieszkało tu 16 rodzin żydowskich. W 1765 miejscowy kahał skupiał 309 Żydów, zaś w samym mieście było ich 151. W 1870 wielopolska gmina żydowska liczyła 500 osób. Miała synagogę, cmentarz a rabinem był Natan Libschutz. Do 1900 liczebność gminy wzrosła do 715 osób. Rabinem był wówczas Izaak Libschutz, syn Natana. Z chwilą wybuchu drugiej wojny światowej część z ludności żydowskiej Wielopola uciekła na wschód i znalazła się w sowieckiej strefie okupacyjnej. Już w grudniu 1939 Niemcy przywieźli tu 70 Żydów wysiedlonych z Inowrocławia. W 1941 hitlerowcy spędzili do Wielopola około 150 rodzin żydowskich z okolicznych wsi. Synagoga została całkowicie zniszczona wskutek pożaru w sierpniu 1944.
W 1955, podczas projekcji filmu w kinie objazdowym, spłonęło 58 osób, w tym 38 dzieci (zob. Pożar w kinie w Wielopolu Skrzyńskim).
Sport i rekreacja.
Oprócz zabytków Wielopole Skrzyńskie posiada ośrodek rekreacyjno-sportowy z boiskiem do piłki nożnej Miejscowość posiada ponadto tereny o dużych walorach rekreacyjnych i krajobrazowych. Gmina leży bowiem w obszarze malowniczego Pogórza Strzyżowskiego, od południa graniczy też z Czarnorzeckim Parkiem Krajobrazowym.

</doc>
<doc id="386106" url="https://pl.wikipedia.org/wiki?curid=386106" title="Wielotów">
Wielotów

Wielotów (niem. "Weltho", łuż. "Wjeltow") – wieś w Polsce położona w województwie lubuskim, w powiecie krośnieńskim, w gminie Gubin, przy drodze wojewódzkiej nr 285.
W latach 1975–1998 miejscowość administracyjnie należała do województwa zielonogórskiego.
O wsi Wielotów pierwsza wzmianka w dokumentach pochodzi z 1459 roku pod nazwą (niem. "Waldaw"), jako wieś wąskich uliczek. Pierwotnie była ona własnością klasztoru benedyktynek w Guben. Do wsi należał majątek i folwark. W ciągu lat nazwa wsi zmieniała się kilkakrotnie: jako Welthe w 1541, w 1607 Weltow, a także jako Welche, Welthow, Weltho, a w dokumentach urzędowych po wojnie (jeszcze w 1961 roku) spotyka się nazwę Weletów. Przez lata wieś należała też do miasta Guben i rodów von Wiedebach, von Kleist, von Burgsdorf, von Maren, von Lindenau oraz do Brühlów.
We wsi zamieszkiwało w 1939 roku 126 osób, w 1988 roku 118, a w 1999 roku 100 osób. Była tu od 1946 do 1993 roku szkoła podstawowa. W 1952 roku było 20 gospodarstw o powierzchni 403 ha, a w 1962 roku było kółko rolnicze.
Od 2004 roku wieś posiada sieć wodną.
Z Wielotowa pochodzą znani ludzie m.in. muzycy Leonard Kuryłowicz i Edmund Rodziewicz, a do szkoły uczęszczał późniejszy prof. Emil Panek z Akademii Ekonomicznej w Poznaniu.

</doc>
<doc id="386107" url="https://pl.wikipedia.org/wiki?curid=386107" title="Wielowicz">
Wielowicz

Wielowicz – wieś w Polsce położona w województwie kujawsko-pomorskim, w powiecie sępoleńskim, w gminie Sośno.
Podział administracyjny i demografia.
Do 1954 r. miejscowość była siedzibą gminy Wielowicz obejmującej w większości obszar obecnej gminy Sośno. W 1955 r. na terenie obecnej gminy powstały trzy gromady: Wielowicz, Sośno i Wąwelno. Gromada Wielowicz powstała z dawnej gminy Wielowicz, w skład której weszły sołectwa: Szynwałd, Wielowicz (z Roztokami), Rogalin i Płosków. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 192 mieszkańców. Jest jedenastą co do wielkości miejscowością gminy Sośno.
Historia.
Parafia św. Jakuba Apostoła w Wielowiczu powstała w latach dwudziestych XX wieku. Do tej chwili z powodu małej liczby katolików była kuracją, choć prawdopodobnie przedtem była również parafią. W 1898 r. otworzono lokalny wikariat, do którego dołączono wioski Jastrzębiec i Młynki z parafii Więcbork. Kościół parafialny pod wezwaniem św. Jakuba Apostoła w Wielowiczu jest zabytkiem II klasy. Pierwsze wzmianki kronikarskie pochodzą z 1617 r. W 1652 r. kościół posiadał drewniana wieżę. Dalsza rozbudowa miała miejsce w 1747 r. z fundacji Aleksandra Potulickiego, starosty borzechowskiego. W 1910 r. przedłużono kościół i dobudowano zakrystię. W Karolewie znajduje się wybudowana przez mieszkańców w 1945 r. kaplica Ofiar II Wojny Światowej. Hitlerowcy utworzyli tam jeden z pierwszych obozów na terenie Polski. Podczas ekshumacji zwłok, przeprowadzonej w dniach 11–14 czerwca 1946 roku, odnaleziono szczątki około 1700 pomordowanych mieszkańców Więcborka i okolicznych miejscowości. Corocznie, w pierwszą niedzielę września i w Dzień Zaduszny, sprawowana jest msza w intencji pomordowanych.
Współczesność.
Obecnie w Wielowiczu działa filia Biblioteki Gminnej w Sośnie mieszcząca się w dawnym budynku Gromady oraz Świetlica Wiejska i remiza Ochotniczej Straży Pożarnej. Na północ od Wielowicza znajduje się duży kompleks łąk zwany "Łąki Mazurskie" o powierzchni około 100 ha. Nie jest to obszar formalnie chroniony, ale o dużej wartości przyrodniczej. Jest ostoją ptactwa, głównie żurawia i siedliskiem dzikich zwierząt. Na południe oraz południowy wschód – leży ciąg pagórków pochodzenia polodowcowego zwany ozem Wielowicz–Wielowiczek lub Ozem Galona od nazwiska jego odkrywcy.

</doc>
<doc id="386108" url="https://pl.wikipedia.org/wiki?curid=386108" title="Wielowiczek">
Wielowiczek

Wielowiczek – wieś w Polsce położona w województwie kujawsko-pomorskim, w powiecie sępoleńskim, w gminie Sośno.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 62 mieszkańców. Jest dziewiętnastą co do wielkości miejscowością gminy Sośno.

</doc>
<doc id="386109" url="https://pl.wikipedia.org/wiki?curid=386109" title="Wieluń-Zalesie">
Wieluń-Zalesie

Wieluń-Zalesie – wieś w Polsce położona w województwie mazowieckim, w powiecie żuromińskim, w gminie Bieżuń.
Wierni Kościoła rzymskokatolickiego należą do parafii św. Rocha w Radzanowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="386110" url="https://pl.wikipedia.org/wiki?curid=386110" title="Wieniec-Zalesie">
Wieniec-Zalesie

Wieniec-Zalesie – wieś w Polsce położona w województwie kujawsko-pomorskim, w powiecie włocławskim, w gminie Brześć Kujawski.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 428 mieszkańców. Jest czwartą co do wielkości miejscowością gminy Brześć Kujawski.
Dawna nazwa (zniesiona na wniosek mieszkańców): Dziadowo. Nazwa Dziadowo funkcjonowała aż do końca lat 80. XX wieku, jest nazwą historyczną. Komisja Ustalania Nazw Miejscowości i Obiektów Fizjograficznych dwukrotnie odmawiała zmiany nazwy miejscowości, ostatecznie jednak zmieniono ją.
1871 r. – folwark dóbr wienieckich, należących do Kronenbergów.

</doc>
<doc id="386111" url="https://pl.wikipedia.org/wiki?curid=386111" title="Wieńkowo">
Wieńkowo

Wieńkowo – wieś w Polsce położona w województwie zachodniopomorskim, w powiecie polickim, w gminie Police przy granicy miasta Police. Miejscowość usytuowana jest 
na Równinie Polickiej nad rzeką Gunicą na skraju Puszczy Wkrzańskiej. 
Przez wieś prowadzi Szlak „Puszcza Wkrzańska”.
Przynależność polityczno-administracyjna:

</doc>
<doc id="386112" url="https://pl.wikipedia.org/wiki?curid=386112" title="Wieprzeniec">
Wieprzeniec

Wieprzeniec – kolonia w Polsce położona w województwie kujawsko-pomorskim, w powiecie toruńskim, w gminie Czernikowo.
W latach 1975–1998 miejscowość administracyjnie należała do województwa toruńskiego.

</doc>
<doc id="386114" url="https://pl.wikipedia.org/wiki?curid=386114" title="Wieprznica">
Wieprznica

Wieprznica (dawniej "Biebrznica"; dodatkowa nazwa w j. kaszub. Wiéprznica; niem. "Bebernitz") – wieś kaszubska na Pojezierzu Kaszubskim w Polsce położona w województwie pomorskim, w powiecie kościerskim, w gminie Kościerzyna nad jeziorem Wieprznickim. Wieś jest siedzibą sołectwa Wieprznica w którego skład wchodzą również miejscowości Garczyn, Czarne Pustkowie i Owśnice. Nazwa miejscowości wywodzi się od nazwy ssaka - bobra. Porównaj nazwę rzeki - Biebrza.
W latach 1975–1998 miejscowość administracyjnie należała do województwa gdańskiego.

</doc>
<doc id="386115" url="https://pl.wikipedia.org/wiki?curid=386115" title="Wieprzowe Jezioro">
Wieprzowe Jezioro

Wieprzowe Jezioro – kolonia w Polsce, położona w województwie lubelskim, w powiecie tomaszowskim, w gminie Tomaszów Lubelski. 
W latach 1975–1998 kolonia administracyjnie należała do województwa zamojskiego.

</doc>
<doc id="386116" url="https://pl.wikipedia.org/wiki?curid=386116" title="Wieprzów Ordynacki">
Wieprzów Ordynacki

Wieprzów Ordynacki – wieś w Polsce położona w województwie lubelskim, w powiecie tomaszowskim, w gminie Tarnawatka.
W latach 1975–1998 miejscowość administracyjnie należała do województwa zamojskiego.

</doc>
<doc id="386118" url="https://pl.wikipedia.org/wiki?curid=386118" title="Wieprzów Tarnawacki">
Wieprzów Tarnawacki

Wieprzów Tarnawacki – wieś w Polsce położona w województwie lubelskim, w powiecie tomaszowskim, w gminie Tarnawatka.
W latach 1975–1998 miejscowość administracyjnie należała do województwa zamojskiego.

</doc>
<doc id="386119" url="https://pl.wikipedia.org/wiki?curid=386119" title="Wieprzyce">
Wieprzyce

Wieprzyce (niem. "Wepritz") – wieś w Polsce położona w województwie lubuskim, w powiecie gorzowskim, w gminie Bogdaniec.
W latach 1975–1998 miejscowość administracyjnie należała do województwa gorzowskiego.
W latach 70. część Wieprzyc (Górne) włączono w granice administracyjne Gorzowa Wlkp., a Wieprzyce Dolne zostały samodzielną wsią w gminie Bogdaniec.
Z Wieprzyc pochodzi Józef Nowicki, polski ekonomista, polityk, poseł na Sejm, prezydent Konina.

</doc>
<doc id="386120" url="https://pl.wikipedia.org/wiki?curid=386120" title="Wierbka">
Wierbka

Wierbka – wieś w Polsce, położona w województwie śląskim, w powiecie zawierciańskim, w gminie Pilica, na granicy Jury Krakowsko-Częstochowskiej i Niecki Nidziańskiej, nad Pilicą, w jej początkowym biegu.
W latach 1954-1968 wieś należała i była siedzibą władz gromady Wierbka, po jej zniesieniu w gromadzie Pilica. W latach 1975–1998 wieś administracyjnie należała do województwa katowickiego.
Historia.
Od średniowiecza wieś Wierbka wchodziła w skład rycerskich dóbr Pilica. W 1531 roku Anna z Jarosławia, wdowa po Stanisławie Pileckim, i jej syn Jan Pilecki zastawili wieś kasztelanowi lądzkiemu Piotrowi Opalińskiemu. W 1790 roku uruchomiono manufakturę papieru.
W 1853 roku wieś nabył Chrystian August Moes, który założył tu papiernię, działającą do lat międzywojennych. Rodzina Moesów wzniosła w 1880 roku w Wierbce eklektyczny pałac wraz z ogrodem, w którym można podziwiać rosnące do dziś drzewa, uznane za pomniki przyrody: 170-letni modrzew i topolę kanadyjską. Chrystian August Moes powierzył zarząd nad zaniedbanym przez lata przypałacowym parkiem-ogrodem Mieczysławowi Bolesławowi Hoffmanowi i dzięki jego staraniom i pracy Hoffmana przywrócona mu została dawna świetność.
Od 1953 roku na terenie papierni mieści się duża Spółka Akcyjna "Ospel" produkująca osprzęt elektroinstalacyjny na całą Polskę i dla klientów zagranicznych (m.in. do Litwy, Łotwy, Estonii, Węgier, Rosji, Białorusi, Ukrainy, Rumunii, Bułgarii, Czech, Słowacji, Grecji, Szwecji, Finlandii), zatrudniający ponad 500 pracowników.
W Wierbce istnieje parafia rzymskokatolicka pw. Niepokalanego Poczęcia NMP z kościołem z 1981 r.

</doc>
<doc id="386121" url="https://pl.wikipedia.org/wiki?curid=386121" title="Wiercany">
Wiercany

Wiercany – wieś w Polsce położona w województwie podkarpackim, w powiecie ropczycko-sędziszowskim, w gminie Iwierzyce. Przez wieś płynie rzeka Bystrzyca – dopływ Wielopolki.
Były wsią królewską dóbr krzesłowych kasztelanii sandomierskiej w województwie sandomierskim w 1629 roku. W latach 1975–1998 miejscowość administracyjnie należała do województwa rzeszowskiego.
We wsi znajduje się Szkoła Podstawowa Imienia Bolesława Prusa.
Wiercany należą do rzymskokatolickiej parafii św. Michała Archanioła w Nockowej, należącej do dekanatu Sędziszów Małopolski, diecezji rzeszowskiej.
Pochodzą z Wiercan.
Franciszek Piekosiński – Franciszek Ksawery Walerian Leonard Adolf Piekosiński, pierwotnie Piekusiński (ur. 3 lutego 1844 w Wiercanach, zm. 27 listopada 1906 w Krakowie) – polski historyk, heraldyk i prawnik, profesor UJ, członek Akademii Umiejętności.
Michał Paśko – (ur. 15 października 1900 w Wiercanach, zaginął w (?) październiku 1920 na polu bitwy) – starszy szeregowy Wojska Polskiego. Uczestnik wojny polsko-bolszewickiej. Kawaler Orderu Virtuti Militari.

</doc>
<doc id="386123" url="https://pl.wikipedia.org/wiki?curid=386123" title="Wierchlesie">
Wierchlesie

Wierchlesie (dodatkowa nazwa w j. niem. Wierschlesche, śl. Wierszlejsie) – wieś w Polsce położona w województwie opolskim, w powiecie strzeleckim, w gminie Jemielnica.
Nazwa.
Nazwa wioski pochodzi od dwóch staropolskich słów - "las" oraz "wierch" oznaczający wierzch lub górną część. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą zanotowaną nazwę wsi podaje "Wierchlesie" tłumacząc jej znaczenie słowem "Oberwald" czyli "Górny las".
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="386124" url="https://pl.wikipedia.org/wiki?curid=386124" title="Wierchomla Mała">
Wierchomla Mała

Wierchomla Mała – wieś w Polsce położona w województwie małopolskim, w powiecie nowosądeckim, w gminie Piwniczna-Zdrój.
W latach 1975–1998 miejscowość administracyjnie należała do województwa nowosądeckiego.
Wieś położona jest w dolinie potoku Mała Wierchomlanka (Tysina). Od północno-zachodniej strony wznoszą się zalesione szczyty Gaborówki (790 m) i Lembarczka (917 m), od wschodniej i południowej grzbiet ciągnący się od Bacówki nad Wierchomlą po Pustą Wielką (1061 m).
Historia.
Miejscowość ta została odnotowana w średniowieczu, gdy Ścibor ze Ściborzyc herbu Ostoja (1347–1414) jesienią 1410 r. w imieniu Zygmunta Luksemburczyka najechał na ziemię sądecką i spalił oraz ograbił Stary Sącz, został odparty w potyczkach w Piwnicznej, Łomnicy, pod Wierchomlą.
Osada została lokowana w 1603 (według innych źródeł w 1601) na przywileju biskupa Bernarda Maciejowskiego. Zasadźca miejscowości był Fedor z pobliskiego Szczawnika. Nazywana była Wierchomlą Księżą z racji świadczenia powinności na rzecz proboszcza muszyńskiego. Miejscowość zamieszkiwana była przez Rusinów (Łemków).
Stanowiła część biskupiego państwa muszyńskiego. Od 1770 w państwie Habsburgów a od 1781 była własnością skarbu cesarskiego (K.k Muszyner Cameral Verwaltung). Następne lata to wspólne dzieje z Wierchomlą Wielką. Do 1947 Łemkowie zostali przymusowo przesiedleni na Ukrainę i na ziemie odzyskane.
Turystyka.
Wierchomla Mała jest miejscowością turystyczną w Popradzkim Parku Krajobrazowym, pomiędzy Muszyną a Piwniczną-Zdrój. Mieści się tu nowoczesna stacja narciarska (działająca od sezonu 1997/98) z 10 wyciągami, w tym najdłuższym w Polsce wyciągiem krzesełkowym (1600 m), czynnym także latem. Odbywają się tu liczne cykliczne imprezy sportowe – narciarskie, rowerowe, wyścigi psich zaprzęgów.
Atrakcje turystyczne: stare połemkowskie chaty, liczne źródełka, jaskinie pod górą Pusta Wielka, grillowiska, pole do gry w paintball, skałki do wspinania, szlaki turystyczne piesze i rowerowe, basen kryty, park linowy ze ścianką wspinaczkową, bacówka nad Wierchomlą, niedaleko schronisko Na Hali Łabowskiej, trasa piesza i rowerowa na Jaworzynę Krynicką, skąd można zjechać koleją gondolową do Krynicy. W zimę narciarze mogą przemieszczać się systemem wyciągów do Muszyny – Szczawnika.
Demografia.
W 1921 r. spośród 336 mieszkańców 7 było wyznania rzymskokatolickiego i 329 greckokatolickiego. Odzwierciedleniem wyznania była zadeklarowana narodowość – polska dla 7 osób i rusińska dla 329.
Ludność według spisów powszechnych, w 2009 według PESEL.

</doc>
<doc id="386125" url="https://pl.wikipedia.org/wiki?curid=386125" title="Wierchomla Wielka">
Wierchomla Wielka

Wierchomla Wielka – wieś w Polsce, położona w województwie małopolskim, w powiecie nowosądeckim, w gminie Piwniczna-Zdrój.
Położenie.
Wieś leży przy drodze wojewódzkiej nr 971 i przy linii kolejowej nr 96.
Znajduje się na obszarze Popradzkiego Parku Krajobrazowego. Sąsiaduje z Wierchomlą Małą, gdzie mieści się duży ośrodek narciarski – „Dwie Doliny Muszyna – Wierchomla”. Wieś (sołectwo) Miasta i Gminy Piwniczna-Zdrój. Rozciąga się wzdłuż dolnego i środkowego biegu potoku Wierchomlanki, prawobrzeżnego dopływu Popradu. Graniczy z: Łomnicą-Zdrój, gm. Łabowa (Łabowiec i Uhryń), Wierchomla Małą, gm. Muszyna (Żegiestów) i Zubrzykiem, a przez Poprad ze Słowacją.
Wieś otaczają duże masywy leśne, w których wyróżnia się na zachodzie pasmo Kiczory z kulminacjami Drapy (650 m) i Kiczory (806 m). Natomiast po stronie wschodniej piętrzą się Bystre (807 m) i Rąbaniska (788 m), a na północy Gaborówka (790 m).
Historia.
Wierchomla Wielka (łem. Wierchomlia) lokowana była na prawie wołoskim w 1595 przez kardynała Jerzego Radziwiłła. Zasadźcą był Mikuta Zubrzycki z Zubrzyka. Osadnikami byli napływający tu pasterze wołoscy. Otrzymali aż 30 lat wolnizny na zagospodarowanie. Stanowiła część państwa muszyńskiego. Po likwidacji muszyńskiego państwa biskupów krakowskich (1781) stanowiła dobra kameralne (K.k. Muszyner Cameral Verwaltung). W XIX w osiedlili się tutaj również Polacy i Żydzi. W 1843 w Wiechomli Wielkiej przyszedł na świat ksiądz Wołodymyr Chylak, łemkowski pisarz tworzący w języku polskim i rosyjskim. W czasach autonomii galicyjskiej i do 1933 roku była gminą jednowioskową. Następnie należała do gminy zbiorowej w Piwnicznej. Miejscowa ludność repatriowała się w 1945 roku do ZSRR (Ukraina). Pozostałych ok. 150 rodzin wysiedlono w 1947 r. Wieś zasiedlili Polacy z okolic Piwnicznej. W latach 1955–1972 gromada GRN Piwniczna-Wieś. Od 1973 sołectwo miasta i gminy Piwniczna Zdrój.
Znajduje się tu zabytkowa cerkiew połemkowska z XIX wieku z przyległym cmentarzem i inne stare zabudowania połemkowskie. Cerkiew pw. św. Michała Archanioła należała kiedyś do kościoła greckokatolickiego, obecnie należy do parafii rzymskokatolickiej. Jest konstrukcji zrębowej, podbita gontem i pokryta blachą. Poddasze cerkwi jest chronionym siedliskiem najrzadszych w Europie nietoperzy – podkowca małego oraz nocka orzęsionego.
W Wierchomli Wielkiej działa kopalnia piaskowca. Jest tu kilka nieeksploatowanych (12) źródeł wód mineralnych (szczawy żelaziste i siarczane, m.in. Wierchomlanka).
Ochotnicza Straż Pożarna.
Ochotnicza Straż Pożarna w Wierchomli Wielkiej powstała w 1927, od dnia 31 maja 2005 jednostka znajduje się w krajowym systemem ratowniczo-gaśniczym oraz posiada trzy samochody bojowe tj. SLRR Ford Ranger XLT, GBAM 2,5/16+8 Star 266 oraz GBARt Man.
Demografia.
W 1921 r. spośród 1246 mieszkańców 24 było wyznania rzymskokatolickiego, 1203 greckokatolickiego i 19 mojżeszowego. Narodowość polską zadeklarowały 183 osoby, pozostałe 1063 rusińską.
Ludność według spisów powszechnych, w 2009 według PESEL.

</doc>
<doc id="386126" url="https://pl.wikipedia.org/wiki?curid=386126" title="Wiercica (województwo śląskie)">
Wiercica (województwo śląskie)

Wiercica – wieś w Polsce położona w województwie śląskim, w powiecie częstochowskim, w gminie Przyrów.
W 2008 r. miejscowość miała 231 mieszkańców.
W latach 1975–1998 miejscowość administracyjnie należała do województwa częstochowskiego.

</doc>
<doc id="386127" url="https://pl.wikipedia.org/wiki?curid=386127" title="Wiercień Duży">
Wiercień Duży

Wiercień Duży – wieś w Polsce położona w województwie podlaskim, w powiecie siemiatyckim, w gminie Siemiatycze.
Wieś położona około 9 kilometrów na północ od Siemiatycz, nieopodal drogi krajowej nr 19.
W latach 1975−1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Trójcy Przenajświętszej w Dziadkowicach.

</doc>
<doc id="386128" url="https://pl.wikipedia.org/wiki?curid=386128" title="Wierciny">
Wierciny

Wierciny (niem. "Horstenbusch") – wieś w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Wielkich Żuław Malborskich nad Nogatem. W latach 1945–1946 wieś nosiła nazwę "Krzewiny".
Wieś komornictwa zewnętrznego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.

</doc>
<doc id="386129" url="https://pl.wikipedia.org/wiki?curid=386129" title="Wierciochy">
Wierciochy

Wierciochy – wieś w Polsce położona w województwie podlaskim, w powiecie suwalskim, w gminie Raczki.
Wieś magnacka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
W okresie międzywojennym stacjonowała tu placówka Straży Celnej „Wierciochy”.
W Wierciochach urodził się Stanisław Stankiewicz (1896–1953), podpułkownik piechoty Wojska Polskiego, działacz niepodległościowy, kawaler Orderu Virtuti Militari.

</doc>
<doc id="386130" url="https://pl.wikipedia.org/wiki?curid=386130" title="Wierciszów">
Wierciszów

Wierciszów – wieś w Polsce położona w województwie lubelskim, w powiecie lubelskim, w gminie Jabłonna.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Jabłonna.
Historia.
W dawnych dokumentach "Wirchichew". Sobiesław z Wierciszowa figurował w dokumencie z roku 1307 (Kodeks katedry krakowskiej, I, 150).
Według Słownika geograficznego Królestwa Polskiego – Wierciszów, wieś i folwark, w powiecie lubelskim, gminie Piotrowice, parafii Bychawka, odległy 14 wiorst od Lublina.
W 1827 r. było tu 15 domów i 93 mieszkańców.
W roku 1885 dobra Wierciszów składały się z folwarków: Wierciszów i Bychawka lit.C, rozległość mórg 1004, w tym: folwark Wierciszów grunty orne i ogrody mórg 477, łąk mórg 12, pastwiska mórg 5, lasu mórg 206, nieużytków mórg 7. Budynków murowanych 1, drewnianych 18, płodozmian 12. polowy, las nieurządzony. Folwark Bychawka C grunty orne i ogrody mórg 259, łąk mórg 23, lasu mórg 8, nieużytków mórg 7, budynków drewnianych 11, w okolicy występują pokłady wapienia.
Wieś Wierciszów posiadała osad 14 i mórg 191 natomiast wieś Bychawka C osad 12 i mórg 161.
W roku 1686 Gruszecki właściciel Wierciszowa, płaci tu pogłówne od 33 głów. W roku 1816 kolatorem kościoła w Bychawce był właściciel Wierciszowa i Bychawki z lit. C Kacper Gruszecki.

</doc>
<doc id="386131" url="https://pl.wikipedia.org/wiki?curid=386131" title="Wierobie">
Wierobie

Wierobie – wieś w Polsce położona w województwie podlaskim, w powiecie białostockim, w gminie Gródek. 
Opis.
Założona w połowie XVI wieku w czasie kolonizacji Puszczy Jałowieckiej jako osada Worobiejów.
Wieś jest położona przy drodze krajowej nr 65 prowadzącej do polsko-białoruskiego przejścia granicznego w Bobrownikach. W pobliżu wsi przepływa rzeka Kołodzieżanka.
W latach 1975–1998 miejscowość administracyjnie należała do województwa białostockiego.
Mieszkańcy wyznania prawosławnego należą do parafii św. Apostoła Jana Teologa w Mostowlanach, a wierni kościoła rzymskokatolickiego do parafii Najświętszego Serca Pana Jezusa w Gródku.

</doc>
<doc id="386132" url="https://pl.wikipedia.org/wiki?curid=386132" title="Wierszczyca">
Wierszczyca

Wierszczyca – wieś w Polsce położona w województwie lubelskim, w powiecie tomaszowskim, w gminie Jarczów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Jarczów.
Historia.
Wierszczyca nazywana także w przeszłości „Werszczyca” i „Wierzchrzeczyca”. Wieś wymieniona w składzie parafii łacińskiej w Gródku w roku 1409. Współfundatorem kościoła w Gródku był Stefan z Werszczycy. W I połowie XVIII w. właścicielem Wierszczycy był Krzysztof Radecki, kasztelan lubaczowski.
Około roku 1893 wieś posiadała 50 domów i 377 mieszkańców (w tym 237 katolików) z gruntem 581 mórg. Cerkiew prawosławna istniejąca we wsi była filialną do parafii w Szlatynie.

</doc>
<doc id="386133" url="https://pl.wikipedia.org/wiki?curid=386133" title="Wiersze">
Wiersze

Wiersze – wieś położona w Puszczy Kampinoskiej, w województwie mazowieckim, w powiecie nowodworskim, w gminie Czosnów.
Na terenie wsi znajduje się Cmentarz w Wierszach z grobami żołnierzy Armii Krajowej.
Wieś królewska w dzierżawie Kampinos w ziemi sochaczewskiej województwa rawskiego w 1792 roku. W latach 1975–1998 miejscowość administracyjnie należała do województwa warszawskiego.
Wieś jest siedzibą parafii Niepokalanego Serca Najświętszej Maryi Panny należącej do dekanatu kampinoskiego archidiecezji warszawskiej.

</doc>
<doc id="386134" url="https://pl.wikipedia.org/wiki?curid=386134" title="Wierszyno">
Wierszyno

Wierszyno (kaszb. "Wierszëno", niem. "Versin") – wieś w Polsce położona w województwie pomorskim, w powiecie bytowskim, w gminie Kołczygłowy.
Wieś położona na południowym obrzeżu Parku Krajobrazowego Dolina Słupi.
W roku 1867 właścicielem dóbr wierszyńskich był Otto von Bismarck, premier Prus i pierwszy kanclerz Niemiec (1862–1890).
W latach 1975–1998 miejscowość administracyjnie należała do województwa słupskiego.
Wieś stanowi sołectwo gminy Kołczygłowy.

</doc>
<doc id="386135" url="https://pl.wikipedia.org/wiki?curid=386135" title="Wierśnie (wieś)">
Wierśnie (wieś)

Wierśnie – wieś w Polsce położona w województwie podlaskim, w powiecie sejneńskim, w gminie Giby.
Według Pierwszego Powszechnego Spisu Ludności, przeprowadzonego w 1921 r., Wierśnie liczyły 95 mieszkańców (56 kobiet i 39 mężczyzn), zamieszkałych w 18 domach. Zdecydowana większość mieszkańców wsi, w liczbie 84 osób, zadeklarowała wyznanie staroobrzędowe. Pozostali zgłosili wyznanie rzymskokatolickie (11 osób). Podział religijny mieszkańców miejscowości pokrywał się z ich strukturą narodowo-etniczną, bowiem 84 osoby zadeklarowały narodowość rosyjską, a pozostałe 11 narodowość polską.
W latach 1975–1998 miejscowość administracyjnie należała do województwa suwalskiego.

</doc>
<doc id="386136" url="https://pl.wikipedia.org/wiki?curid=386136" title="Wiertelaki">
Wiertelaki

Wiertelaki – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość administracyjnie należała do województwa sieradzkiego.

</doc>
<doc id="386137" url="https://pl.wikipedia.org/wiki?curid=386137" title="Wieruchów">
Wieruchów

Wieruchów – wieś w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki.
W czasie kampanii wrześniowej stacjonowała tu 152 Eskadra Myśliwska.
Wieś szlachecka Wierzuchowo Wielkie położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Według stanu w 2021 sołectwo liczyło 243 mieszkańców.

</doc>
<doc id="386138" url="https://pl.wikipedia.org/wiki?curid=386138" title="Wieruszew">
Wieruszew

Wieruszew – wieś w Polsce położona w województwie wielkopolskim, w powiecie konińskim, w gminie Kazimierz Biskupi.
W latach 1975–1998 miejscowość administracyjnie należała do województwa konińskiego.
W 1977 r. uruchomiono na terenie Wieruszewa zakład ogrodniczy ze szklarniami, o powierzchni 6 ha, który funkcjonuje do dnia dzisiejszego. 
W 2017 r. miejscowośc zajęła pierwsze miejsce w konkursie na najbardziej zadbaną wieś w gminie Kazimierz Biskupi.

</doc>
<doc id="386139" url="https://pl.wikipedia.org/wiki?curid=386139" title="Wieruszyce">
Wieruszyce

Wieruszyce – wieś w Polsce położona w województwie małopolskim, w powiecie bocheńskim, w gminie Łapanów. W latach 1975–1998 miejscowość administracyjnie należała do województwa tarnowskiego. Integralne części miejscowości: Podskale, Pod Wierzchowiną, Rogatka, Za Blichem.
Pola i zabudowania Wieruszyc znajdują się na Pogórzu Wiśnickim, na lewych zboczach doliny Stradomki.
Zabytki.
Obiekt wpisany do rejestru zabytków nieruchomych województwa małopolskiego.
Znajduje się na położonym nad Stradomką wzniesieniu Zamek. Gotycko-renesansowy dwór obronny z przełomu XV i XVI wieku został wybudowany na planie prostokąta z ciosów kamiennych i cegły. Od strony północno-wschodniej przylega do niego okrągła wieża o zbliżonej wysokości. Dwór przykryty jest wysokim, dwudzielnym dachem pokrytym gontem. Wieża jest przykryta osobnym, ostrosłupowym dachem, także pokrytym gontem. Od strony południowej wejście osłania kamienny gotycki portal. Okna są mniejsze na dolnej kondygnacji, większe (renesansowe) na górnej. Dookoła dolnej kondygnacji wieży ciągnie się szereg strzelnic kluczowych. Wewnątrz zachowane są sklepienia kolebkowe w dolnej kondygnacji. W piwnicach pozostało kilka portali; na jednym z nich widnieje data budowy – 1531 rok. Na przełomie XVI i XVII wieku wydarzyła się katastrofa budowlana po której obiekt został rozbudowany m.in. o cylindryczną basztę. Na początku XIX wieku budynek pełnił rolę spichlerza, a potem był w stanie ruiny. Dwór-warownia został kupiony w 1981 przez Marka Skrzyńskiego. Jest jedną z nielicznych dobrze zachowanych szesnastowiecznych obronnych siedzib szlacheckich.

</doc>
<doc id="386140" url="https://pl.wikipedia.org/wiki?curid=386140" title="Wierzawice">
Wierzawice

Wierzawice – wieś w Polsce położona w województwie podkarpackim, w powiecie leżajskim, w gminie Leżajsk. W latach 1975–1998 miejscowość administracyjnie należała do województwa rzeszowskiego.
Historia.
W dokumencie z dnia 23 kwietnia 1390 roku, sporządzonym na zamku w Krzeszowie, zachowanym w oryginale w Archiwum Koronnym Jana Zamojskiego, s. 85-88 oraz 583-584 zapisano, że "Jaśko Kustra, dziedzic zamku krzeszowskiego powierza niejakiemu Michałowi lokację wsi Wierzawice na prawie magdeburskim".
W 1515 roku wieś była wzmiankowana w regestrach poborowych, które zapisali poborcy podatkowi ziemi przemyskiej, jako "Vyerzeycze", i posiadała 12 łanów gruntów rolnych i młyn. W 1565 roku wieś wymieniona jako "Wierzaicza" w starostwie leżajskim, która miała 23 kmieci, 4 bartników i 1 "rybitwę" w Jeziorze Sanowskim.
Wieś królewska "Wierzaice", w 1589 roku była położona w starostwie niegrodowym leżajskim w województwie ruskim. W 1628 roku wieś posiadała 10 łanów kmiecych.
W 1656 roku wieś zniszczyli Szwedzi w czasie potopu, a rok potem doprowadzili do zgliszcz Węgrzy Jerzego II Rakoczego. Wieś starostwa leżajskiego położona w powiecie przemyskim, jej posiadaczem był Andrzej Potocki, została spustoszona w czasie najazdu tatarskiego w 1672 roku. W 1674 roku w Wierzawicach było 80 domów. W 1921 roku w Wierzawicach było 417 domów.
W Wierzawicach działa Modelarski Klub Lotniczy im. Eugeniusza Kujana – nieżyjącego założyciela klubu i m.in. dyrektora szkoły podstawowej. Na torze modelarskim (położonym obok remizy Straży Pożarnej) odbywały się otwarte Mistrzostwa Polski, czy zawody modeli latających zaliczane do Pucharu Świata.
W Wierzawicach funkcjonuje również Stowarzyszenie Rozwoju Wsi Wierzawice.
Kościół.
W 1390 roku w trakcie lokacji wioski, uposażono parafię, która później została zlikwidowana. Następnie na początku XVII wieku, w Wierzawicach zbudowano kościół filialny "pw. św. Marii Magdaleny", który został konsekrowany w 1611 roku. Kościół ten był obsługiwany przez Bożogrobców z Leżajska, lecz później został zniszczony.
Pochodzący z Wierzawic, ks. Jan Keller przekazał rodzinny budynek na utworzenie parafii. W 1967 roku do Wierzawic, został skierowany ks. Czesław Rzeszutek, w celu organizacji parafii. W 1972 roku w budynku mieszkalnym została utworzona kaplica, a w 1972 roku erygowano parafię. W latach 1981–1984 pomimo trudności ze strony władz państwowych, zbudowano murowany kościół "pw. Matki Bożej Wspomożenia Wiernych", który został w 1984 roku poświęcony przez ks. Michała Kochmana. 30 września 1993 roku kościół został konsekrowany przez abpa Józefa Michalika.
Oświata.
Początki szkolnictwa w Wierzawicach, są datowane na 1881 rok, gdy powstała szkoła, o której wzmiankuje Schematyzm Diecezji Przemyskiej z 1882 roku ("Schola 4. cl. pueror. et 3 cl. puellar. et 1. in Wierzawice"). W latach 1882–1885 szkoła była wzmiankowana, jako niezreorganizowana, a w latach 1885–1911 była 1-klasowa, a od 1911 roku 4-klasowa.
Po II wojnie światowej część uczniów z powodu braku miejsca w budynku szkolnym, uczyła się w wynajmowanych domach prywatnych, w latach 1961–1964 dokonano rozbudowy szkoły. Za czasów dyrektora Eugeniusza Kujana, w latach 1992–1996 ponownie rozbudowano szkołę (druga kondygnacja i sala gimnastyczna).
Sport.
W Wierzawicach działa klub piłkarski San Wierzawice, który został założony w 1946 roku. W sezonie 2020/2021 „San” gra w klasie A w grupie Stalowa Wola II.

</doc>
<doc id="386141" url="https://pl.wikipedia.org/wiki?curid=386141" title="Wierzbanowa">
Wierzbanowa

Wierzbanowa – wieś w Polsce, położona w województwie małopolskim, w powiecie myślenickim, w gminie Wiśniowa.
W latach 1975–1998 miejscowość administracyjnie należała do województwa krakowskiego.
Znajduje się ok. 4 km na południowy wschód od Wiśniowej, 17 km od Myślenic oraz 36 km od stolicy regionu, Krakowa. Położona jest w górnej, źródłowej części Krzyworzeki, pomiędzy należącymi do Beskidu Wyspowego wzniesieniami i przełęczami Ciecień (829 m), Wierzbanowska Przełęcz (596 m) i Wierzbanowska Góra (778 m). Przez miejscowość przebiega droga wojewódzka nr 964, oraz odgałęziająca się od niej droga z Wierzbanowej (na Przełęczy Wierzbanowskiej) do Skrzydlnej.

</doc>
<doc id="386142" url="https://pl.wikipedia.org/wiki?curid=386142" title="Wierzbica Dolna">
Wierzbica Dolna

Wierzbica Dolna (niem. "Deutsch Würbitz", 1936–1945 "Niederweiden O.S.")– wieś w Polsce położona w województwie opolskim, w powiecie kluczborskim, w gminie Wołczyn.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Nazwa pochodzi od polskiej nazwy drzewa wierzby. 
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest w zlatynizowanej formie "Wirbicz" oraz "Wirzbicze inferiori" we fragmencie "Wirzbicze superiori et inferiori". Wierzbica Dolna lokowana była na prawie polskim "iure polonico" o czym świadczy wpis w tej kronice "Wirbicz polonicalis"
Zabytki.
Do wojewódzkiego rejestru zabytków wpisane są:
Religia.
Większość mieszkańców Wierzbicy Dolnej stanowią wyznawcy Kościoła Rzymskokatolickiego. Na terenie wsi działalność duszpasterską prowadzi także Kościół Zielonoświątkowy, protestancka wspólnota o charakterze ewangelicznym (Wierzbica Dolna 28B).

</doc>
<doc id="386143" url="https://pl.wikipedia.org/wiki?curid=386143" title="Wierzbica Górna">
Wierzbica Górna

Wierzbica Górna (niem. "Polnisch Wuerbitz", 1936–1945 "Oberweiden O.S", „Wierzbica Polska”) – wieś w Polsce położona w województwie opolskim, w powiecie kluczborskim, w gminie Wołczyn.
W latach 1945-54 siedziba gminy Wierzbica Górna. W latach 1975–1998 miejscowość administracyjnie należała do ówczesnego województwa opolskiego.
Do wsi należą przysiółki: Międzybrodzie i Leśnicówka (Wałda), osada Cegielnia i kolonia Kołaczek.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest w zlatynizowanej formie "Wirzbicze superiori" we fragmencie "Wirzbicze superiori et inferiori". Podaje również nazwę "Wirbicz polonicalis" oznaczającą, że miejscowość została lokowana na prawie polskim "iure polonico".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod niemiecką nazwą "Polnisch Wuerbitz". Topograficzny podręcznik Górnego Śląska z 1865 roku wymienia miejscowość jako "Polnisch Wuerbitz" oraz "polska Wierzbica" notując, że w miejscowym kościele odbywają się msze w języku polskim. Słownik geograficzny Królestwa Polskiego wydany na przełomie XIX i XX wieku notuje nazwę miejscowości pod polską nazwą „Wierzbica Polska” oraz niemiecką "Polnisch Wuerbitz". Niemiecki leksykon geograficzny Neumanna wydany w 1905 roku notuje nazwę miejscowości jako "Polnisch Wurbitz"
Zabytki.
Do wojewódzkiego rejestru zabytków wpisane są:

</doc>
<doc id="386144" url="https://pl.wikipedia.org/wiki?curid=386144" title="Wierzbica-Osiedle">
Wierzbica-Osiedle

Wierzbica-Osiedle – wieś w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Wierzbica.

</doc>
<doc id="386145" url="https://pl.wikipedia.org/wiki?curid=386145" title="Wierzbica Szlachecka">
Wierzbica Szlachecka

Wierzbica Szlachecka – wieś w Polsce położona w województwie mazowieckim, w powiecie płońskim, w gminie Dzierzążnia.
W latach 1975–1998 miejscowość administracyjnie należała do województwa ciechanowskiego.

</doc>
<doc id="386146" url="https://pl.wikipedia.org/wiki?curid=386146" title="Wierzbice">
Wierzbice

Wierzbice – wieś w Polsce położona w województwie dolnośląskim, w powiecie wrocławskim, w gminie Kobierzyce.
Dawna nazwa.
Wieś przed rokiem 1945 nosiła niem. nazwy "Konradserbe" i "Wirrwitz".
Podział administracyjny.
W latach 1975–1998 miejscowość administracyjnie należała do województwa wrocławskiego. 
Zabytki.
Do wojewódzkiego rejestru zabytków wpisane są:

</doc>
<doc id="386147" url="https://pl.wikipedia.org/wiki?curid=386147" title="Wierzbice Górne">
Wierzbice Górne

Wierzbice Górne – wieś w Polsce położona w województwie mazowieckim, w powiecie sokołowskim, w gminie Repki.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Repkach.

</doc>
<doc id="386148" url="https://pl.wikipedia.org/wiki?curid=386148" title="Wierzbice-Guzy">
Wierzbice-Guzy

Wierzbice-Guzy – wieś w Polsce położona w województwie mazowieckim, w powiecie sokołowskim, w gminie Jabłonna Lacka.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Wniebowzięcia Najświętszej Maryi Panny w Jabłonnie Lackiej.

</doc>
<doc id="386149" url="https://pl.wikipedia.org/wiki?curid=386149" title="Wierzbice-Strupki">
Wierzbice-Strupki

Wierzbice-Strupki – wieś w Polsce położona w województwie mazowieckim, w powiecie sokołowskim, w gminie Jabłonna Lacka.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii w Niecieczy.

</doc>
<doc id="386150" url="https://pl.wikipedia.org/wiki?curid=386150" title="Wierzbick">
Wierzbick

Wierzbick – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 267 mieszkańców. Jest 21. co do wielkości miejscowością gminy Lipno.
Zabytki.
Według rejestru zabytków NID na listę zabytków wpisany jest zespół pałacowy z lat 1880-1890, nr rej.: 190/A z 18.09.1985: pałac (2. połowa XIX w., 1920 r.) i park.

</doc>
<doc id="386151" url="https://pl.wikipedia.org/wiki?curid=386151" title="Wierzbiec">
Wierzbiec

Wierzbiec (, ) – wieś w Polsce położona w województwie opolskim, w powiecie prudnickim, w gminie Prudnik, w dolinie rzeki Prudnik. Historycznie leży na Górnym Śląsku, na ziemi prudnickiej. Położona jest na terenie Obniżenia Prudnickiego, będącego częścią Niziny Śląskiej. Przepływa przez nią rzeka Prudnik.
W latach 1975–1998 miejscowość administracyjnie należała do ówczesnego województwa opolskiego.
Według danych na 2011 wieś była zamieszkana przez 219 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 6 km od granicy z Czechami, w zachodniej części Obniżenia Prudnickiego, tuż przy granicy gminy Prudnik z gminą Głuchołazy. Należy do Euroregionu Pradziad. Leży na terenie Nadleśnictwa Prudnik (obręb Prudnik). Przez granice administracyjne wsi przepływa rzeka Prudnik. Leży na wysokości 275–320 m n.p.m.
Środowisko naturalne.
W Wierzbcu panuje klimat umiarkowany ciepły. Średnia temperatura roczna wynosi +7,8 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Wierzbca wynoszą 621 mm. Dominują wiatry zachodnie.
Nazwa.
Do 1945 miejscowość nosiła niemiecką nazwę "Wackenau". W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Florianów". 9 września 1947 r. nadano miejscowości nazwę "Wierzbiec".
Historia.
Pierwsza historyczna wzmianka o Wierzbcu pochodzi z 1670. Wówczas należał do rodziny Mettichów, którzy również byli właścicielami Łąki Prudnickiej. Następną właścicielką wsi została Helena von Smeskal, która przekazała ją zakonowi bożogrobców w Nysie. Od 1714 Wierzbiec należał do parafii katolickiej w Szybowicach.
Wieś była własnością zakonną do 1810, kiedy to doszło do sekularyzacji majątków klasztornych na terytorium ówczesnego Królestwa Pruskiego. Dwa lata później, w 1812, król Fryderyk Wilhelm III Pruski przekazał Wierzbiec marszałkowi Gebhardowi Leberechtowi von Blücher. W listopadzie tego samego roku, Blücher wydzierżawił Trzebinę, Miłowice, Wierzbiec i Włóczno Jerzemu Hübnerowi. Blücher urządzał w okolicy Wierzbca polowania na tutejszą zwierzynę. Swoje posiadłości, wraz z Wierzbcem, sprzedał w 1817 Franzowi Hübnerowi.
W połowie XIX wieku wieś miała ponad 400 mieszkańców. Wieś posiadała swoją własną pieczęć, która przedstawiała drwala z siekierą nad głową po lewej i wysokie drzewo po prawej. W 1863 folwark i dwór w Wierzbcu przejął Cornelius Hübner. We wsi rozpowszechnione było wyplatanie powrozów i drucianych lin. Wpływ na dynamiczny rozwój Wierzbca miało wybudowanie w 1871 bitej drogi z Prudnika do Głuchołaz (obecnie biegnie wzdłuż drogi krajowej nr 40), a także bliskie położenie linii kolejowej z Nysy do Prudnika i dalej do Koźla, oddanej do użytku w 1876. W tutejszym majątku pracowało wielu robotników mówiących w języku polskim oraz przybyłych z dawnych ziem polskich w zaborze rosyjskim. Rugi pruskie zmusiły Polaków do wyjechania ze wsi, ponieważ jak nieoficjalnie głoszono „istniała obawa, że może stać się polska”. W tym samym okresie w Wierzbcu zaczęła funkcjonować jednooddziałowa szkoła katolicka, do której uczęszczało ponad 60 dzieci. W 1890 wieś zamieszkiwało 470 osób, w tym 441 katolików i 29 protestantów. Według spisu ludności z 1 grudnia 1910, na 383 mieszkańców Wierzbca 373 posługiwało się językiem niemieckim, a 10 językiem polskim. W 1921 w zasięgu plebiscytu na Górnym Śląsku znalazła się tylko część powiatu prudnickiego. Wierzbiec znalazł się po stronie zachodniej, poza terenem plebiscytowym.
W styczniu 1945 przez Wierzbiec przeszły kolumny więźniów niemieckich obozów koncentracyjnych. W toku tzw. „marszu śmierci” wiele osób zmarło lub zostało zamordowanych przez Niemców. W marcu 1945 mieszkańcy wsi zostali zmuszeni do ucieczki przed nacierającą Armią Czerwoną. Ostrzał artyleryjski i trzydniowa bitwa pomiędzy Szybowicami, Charbielinem i Wierzbcem zniszczyły wiele zabudowań Wierzbca. W rejonie Wierzbca zniszczono 12 radzieckich czołgów.
Po wyparciu oddziałów niemieckich wieś została przejęta przez polską administrację. Wieś pozostała niezamieszkana do czerwca 1945. Osiedlono w niej wówczas część polskich repatriantów, m.in. z Kresów Wschodnich.
W latach 1945–1950 Wierzbiec należał do województwa śląskiego, a od 1950 do województwa opolskiego. W latach 1945–1954 wieś należała do gminy Moszczanka, a w latach 1954–1972 do gromady Szybowice. Podlegała urzędowi pocztowemu w Prudniku.
W 1947 w dawnym dworze Corneliusa Hübnera utworzono siedzibę Rolniczej Spółdzielni Produkcyjnej. W 1956 gospodarstwo weszło w skład Stadniny Koni w Mosznej, a od 1963 należało do Stadniny Koni w Prudniku. Od początku lat 70. XX wieku w Wierzbcu funkcjonowała czteroklasowa szkoła podstawowa. Wieś ucierpiała podczas powodzi w lipcu 1997. W 2010 Wierzbiec przystąpił do Programu Odnowy Wsi Opolskiej.
Folwark Bombreit.
Na wschód od centrum miejscowości, nad rzeką Prudnik, przy drodze do Łąki Prudnickiej (50°19′42″N 17°29′16″E), znajdował się należący do majątku Wierzbiec folwark Bombreit, założony w lub tuż przed 1845. Jako taki wymieniony został w 1910 w księdze adresowej śląskich właścicieli ziemskich.
W początku XX wieku Bombreit było zamieszkiwane przez 8 osób. Znajdowało się tam gospodarstwo. Obecnie miejscowość jest niezamieszkana.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Wierzbcu chronione są ponadto:
Gospodarka.
W Wierzbcu funkcjonuje gospodarstwo rolne stanowiące część Stadniny Koni Prudnik sp. z o.o. Jest ono największym zakładem pracy we wsi, pracuje w nim większość jej mieszkańców. Wybudowano tu nowoczesne obory, w których prowadzona jest hodowla ponad 400 krów polskich ras. W Wierzbcu produkuje się najwięcej mleka w całym powiecie prudnickim. Indywidualni rolnicy uprawiają głównie pszenicę, owies, jęczmień, buraki cukrowe i rzepak.
Wierzbiec posiada jednostkę Ochotniczej Straży Pożarnej, zrzeszoną w Związku Ochotniczych Straży Pożarnych RP w Prudniku.
Transport.
Przez Wierzbiec przebiega droga krajowa
Kultura.
We wsi znajduje się Wiejski Dom Kultury, który wchodzi w skład Prudnickiego Ośrodka Kultury i Świetlica Wiejska. WDK zajmuje się organizacją wiejskich imprez okolicznościowych (dożynki, festyny itp.). Organizowane są też zabawy taneczne. Działa przy nim koło gospodyń wiejskich.
Religia.
Katolicy z Wierzbca należą do parafii św. Michała Archanioła w Szybowicach (dekanat Prudnik). W Wierzbcu znajdują się cztery krzyże przydrożne i trzy kapliczki: dwie przy drodze głównej z Głuchołaz do Prudnika i trzecia w głębi wsi. Są to kapliczki w formie postumentu z wnęką, w której znajdują się figurki sakralne.

</doc>
<doc id="386152" url="https://pl.wikipedia.org/wiki?curid=386152" title="Wierzbięcice">
Wierzbięcice

Wierzbięcice () – wieś w Polsce położona w województwie opolskim, w powiecie nyskim, w gminie Nysa.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="386153" url="https://pl.wikipedia.org/wiki?curid=386153" title="Wierzbin">
Wierzbin

Wierzbin – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
W latach 1975–1998 miejscowość administracyjnie należała do województwa warszawskiego.
Około 1100 lat p.n.e. na terenie Wierzbina zlokalizowana była osada ludności kultury łużyckiej. W Wierzbinie odkryto kilkanaście owalnych jam, wewnątrz których znaleziono dużą ilość ułamków ceramicznych, kamieni i kości zwierzęcych. Służyły one zapewne za śmietniska. Jedna z nich wypełniona była muszlami małż, stąd można przypuszczać, że pełniła rolę spiżarni. Odkryto również naczynia ceramiczne kultury grobów kloszowych. Na pograniczu Wojcieszyna i Wierzbina odkryto pracownię obróbki bursztynu.
W jamach odkrytych w Wierzbinie, rejestrowano obecność kości zwierzęcych, głównie bydła, owiec, kóz, świń i koni. Były to pozostałości po zwierzętach hodowlanych, przeznaczonych do spożycia lub wykorzystania w gospodarce. Kości zwierzyny łownej należały do jeleni, saren, a nieliczne prawdopodobnie do ptaków. Na paru z nich odnotowano ślady obróbki, co może potwierdzać istnienie pracowni rogowniczej. Produkowano w niej kościane szydła, przekłuwacze, rylce, oprawki lub gładziki do wyrównywania powierzchni naczyń czy garbowania skóry. Były to narzędzia o wielorakim zastosowaniu. Surowiec rogowy pozyskiwano m.in. przez zbieranie „zrzutów” poroża. Wytwarzano z niego np. tłuki, młotki, motyki, jak i siekierki bojowe. W jednej z jam znaleziono żelazny haczyk na ryby. Jak na razie nie natrafiono jeszcze na szczątki tych zwierząt. Może to być spowodowane zbyt fragmentarycznym rozpoznaniem osady, bądź też tym, że ryby były skrobane i patroszone bezpośrednio w pobliżu miejsca ich połowu. Wspomnieć należy również o pochodzącym z tego stanowiska sierpie żelaznym. Mógł być on stosowany do ścinania zarówno zboża, jak i trawy. Większość ze znalezionych na osadzie w Wierzbinie, naczyń nosi ślady obtaczania, co świadczy o rozpowszechnieniu umiejętności wytwarzania ich na kole garncarskim. Na dnie niektórych naczyń, po stronie zewnętrznej, zachowały się odciśnięte w glinie znaki garncarskie. Dzięki nim można było rozpoznać, która pracownia ceramiczna wytworzyła dane naczynie. Nadal odkrywane są pojedyncze fragmenty glinianych naczyń wykonane tradycyjną ręczną metodą. Powierzchnię obu odmian dekorowano bardzo często liniami falistymi, stempelkami oraz nacinaniem.
Obecna osada Wierzbin została założona w 1910 roku przez Konstancję Szmydt, wdowę po Józefie Szmydt (właścicielu Borzęcina). W 1913 r. w okolicy Wierzbina powstała jeszcze osada Konstantynów, ale ta nazwa długo się nie utrzymała.Konstancja Szmydt zmarła w 1918 r., a kolejnym właścicielem Borzęcina został syn Szmydtów Konstanty.

</doc>
<doc id="386154" url="https://pl.wikipedia.org/wiki?curid=386154" title="Wierzbinek">
Wierzbinek

Wierzbinek (niem. 1943–1945 Wirzbeck) – wieś w Polsce położona w województwie wielkopolskim, w powiecie konińskim, w gminie Wierzbinek przy drodze wojewódzkiej nr 266, nad rzeką Pichną. Miejscowość jest siedzibą sołectwa Wierzbinek oraz siedzibą gminy Wierzbinek. Częścią wsi jest miejscowość Majdany.
W latach 1975–1998 miejscowość administracyjnie należała do województwa konińskiego. W roku 2009 wraz z miejscowością Chlebowo liczyła 496 mieszkańców, w tym 259 kobiet i 237 mężczyzn.
Wieś wzmiankowana w dokumencie z 1566 roku. W czasach PRL była największym producentem majeranku w Polsce. 
We wsi według rejestru zabytków znajduje się zespół dworski z przełomu XIX i XX wieku, w skład którego wchodzą: dwór, park, spichlerz, źrebięciarnia, 2 stodoły, obora oraz brama. Do XIX wieku na terenie Wierzbinka istniały pozostałości po cmentarzysku z okresu kultury pucharów lejkowatych.
W okolicy wsi położone są gleby kompleksu pszennego dobrego.

</doc>
<doc id="386155" url="https://pl.wikipedia.org/wiki?curid=386155" title="Wierzbiszki">
Wierzbiszki

Wierzbiszki – wieś w Polsce położona w województwie podlaskim, w powiecie suwalskim, w gminie Rutka-Tartak.
W latach 1975–1998 miejscowość administracyjnie należała do województwa suwalskiego.

</doc>
<doc id="386156" url="https://pl.wikipedia.org/wiki?curid=386156" title="Wierzbka">
Wierzbka

Wierzbka – wieś w Polsce położona w województwie świętokrzyskim, w powiecie staszowskim, w gminie Bogoria.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Wierzbki zawarty w tabeli 1.
Historia.
Miejscowość została odnotowana w połowie XV w. przez Jana Długosza (L. B., t. I, 320) jako należąca do parafii Kiełczyna. Właścicielem wsi był Jan z Oleśnicy herbu Dębno. Do wsi należało wówczas 5 łanów kmiecych i karczma z rolą, z których archidiakonii sandomierskiej płacono dziesięcinę wartości 4 grzywien. Był też wówczas folwark rycerski i zagrodnicy.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu iwaniskiego dóbr Zbigniewa Ossolińskiego. W 1629 roku właścicielem wsi położonej w powiecie sandomierskim województwa sandomierskiego był Krzysztof Ossoliński.

</doc>
<doc id="386157" url="https://pl.wikipedia.org/wiki?curid=386157" title="Wierzbnik">
Wierzbnik

2 miejscowości w Polsce:
2 cieki w Polsce:

</doc>
<doc id="386158" url="https://pl.wikipedia.org/wiki?curid=386158" title="Wierzbocice">
Wierzbocice

Wierzbocice – wieś w Polsce położona w województwie wielkopolskim, w powiecie słupeckim, w gminie Słupca.
Wieś duchowna, własność biskupstwa poznańskiego, pod koniec XVI wieku leżała w powiecie pyzdrskim województwa kaliskiego. W latach 1975–1998 miejscowość administracyjnie należała do województwa konińskiego.

</doc>
<doc id="386159" url="https://pl.wikipedia.org/wiki?curid=386159" title="Wierzbowizna">
Wierzbowizna

Wierzbowizna – wieś w Polsce położona w województwie podlaskim, w powiecie wysokomazowieckim, w gminie Nowe Piekuty.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Kazimierza w Nowych Piekutach.
Historia wsi.
"Wierzbowizna" wyszczególniona na mapach Podlasia pod koniec XVIII w.
W XIX w. folwark w powiecie "mazowieckim", gmina i parafia "Piekuty". W 1827 r. liczył 5 domów i 39 mieszkańców.
W 1891 roku istniały tu 3 gospodarstwa. W 1921 roku miejscowość była już wsią. Liczyła 6 domów i 41 mieszkańców (w tym 4 prawosławnych).
W okresie międzywojennym istniało tu większe gospodarstwo rolne (około 90 ha), należące do rodziny Olędzkich. W 1949 r. majątek ziemski został przejęty przez Skarb Państwa.
W 2006 roku wieś liczyła 4 domy i 15 mieszkańców.
W 2010 roku wieś liczyła 5 domów i 17 mieszkańców.

</doc>
<doc id="386160" url="https://pl.wikipedia.org/wiki?curid=386160" title="Wierzbowo-Wieś">
Wierzbowo-Wieś

Wierzbowo-Wieś – wieś w Polsce położona w województwie podlaskim, w powiecie zambrowskim, w gminie Zambrów.
Dawniej Wierzbowo.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwało 123 osoby w 19 budynkach mieszkalnych. Miejscowość należała do parafii rzymskokatolickiej w Zambrowie. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Zambrowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Długobórz. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="386161" url="https://pl.wikipedia.org/wiki?curid=386161" title="Wierzbówek">
Wierzbówek

Wierzbówek (niem. "Gut Werblitz") – osada w Polsce położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 miejscowość administracyjnie należała do województwa gorzowskiego.

</doc>
<doc id="386162" url="https://pl.wikipedia.org/wiki?curid=386162" title="Wierzbówiec">
Wierzbówiec

Wierzbówiec – wieś w Polsce położona w województwie mazowieckim, w powiecie płońskim, w gminie Sochocin.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="386163" url="https://pl.wikipedia.org/wiki?curid=386163" title="Wierzbówka (województwo lubelskie)">
Wierzbówka (województwo lubelskie)

Wierzbówka – wieś w Polsce położona w województwie lubelskim, w powiecie parczewskim, w gminie Parczew. Wieś stanowi sołectwo gminy Parczew. W latach 1954–61 w granicach Parczewa.
Wierni Kościoła rzymskokatolickiego należą do parafii św. Jana Chrzciciela w Parczewie.
Historia.
Wierzbówka w XIX wieku wieś i folwark w powiecie radzyńskim, ówczesnej gminie Milanów, parafii Parczew, Odległa o 24 wiorsty od Radzynia, liczyła 37 domów, 385 mieszkańców we wsi był browar piwny. Według spisu z 1827 roku było tu 17 domów i 114 mieszkańców. W roku 1884 folwark Wierzbówka posiadał rozległość 521 mórg w tym: gruntów ornych i ogrodów mórg 302, łąk mórg 52, lasu mórg 148, nieużytków mórg 19. W folwarku budynków murowanych 2, drewnianych w uprawach 13. polowy płodozmian, las był nieurządzony. Wieś Wierzbówka posiadała osad 20 z gruntem mórg 298.
Wieś szlachecka położona była w drugiej połowie XVI wieku w powiecie lubelskim województwa lubelskiego. Według registru poborowego powiatu lubelskiego z roku 1531 wieś Wierzbówka w parafii Parczów, miała 8 łanów. W roku 1676 pogłowne płaci tu chorąży nowogródzki od 26 poddanych (Pawiński, Małop., 350 i 36a)..
1 kwietnia 1929 część gruntów wsi Wierzbówka, tak zwane Zasławie (69 ha 531 m2), wyłączono z gminy Milanów i włączono do Parczewa.
5 października 1954 całą gromadę Wierzbówka (wieś i kolonię Wierzbówka) wyłączono z gminy Milanów w powiecie radzyńskim i włączono ją do Parczewa w powiecie włodawskim.
31 grudnia 1961 Wierzbówkę wyłączono ponownie z Parczewa i włączono ją nowo utworzonej gromady Parczew.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="386164" url="https://pl.wikipedia.org/wiki?curid=386164" title="Wierzch">
Wierzch

Wierzch (dodatkowa nazwa w j. niem. Deutsch Müllmen) – wieś w Polsce położona w województwie opolskim, w powiecie prudnickim, w gminie Głogówek. Historycznie leży na Górnym Śląsku, na ziemi prudnickiej. Położona jest na terenie Wysoczyzny Bialskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 425 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 6 km od granicy z Czechami, na Wysoczyźnie Bialskiej, tuż przy granicy gminy Głogówek z gminą Biała. Należy do Euroregionu Pradziad. Leży na terenie Nadleśnictwa Prudnik (obręb Prudnik).
Środowisko naturalne.
We Wierzchu panuje klimat umiarkowany ciepły. Średnia temperatura roczna wynosi +8,2 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Wierzchu wynoszą 627 mm. Dominują wiatry zachodnie.
Nazwa.
Wieś wzmiankowana w 1217 pod nazwą "Virk", która oznacza wierzchołek, wzniesienie, szczyt, co wskazuje na położenie wsi w górnym biegu rzeki Graniczówki. Topograficzny opis Górnego Śląska z 1865 roku notuje wieś pod obecnie stosowaną, polską nazwą "Wierzch", a także niemiecką "Deutsch Müllmen" we fragmencie: "„Deutsch Müllmen (1317 Milowano, polnisch Wirok, kirchlich Wierzch, Unhohe)”".
Historia.
Pierwsze wzmianki o Wierzchu pochodzą z 1217. Kościół w Wierzchu wzmiankowany w 1371. Miejscowość powstała w układzie wsi placowej.
Według spisu ludności z 1 grudnia 1910, na 766 mieszkańców Wierzchu 34 posługiwało się językiem niemieckim, 723 językiem polskim, a 9 było dwujęzycznych. Po I wojnie światowej we wsi powstał pomnik upamiętniający mieszkańców wsi, którzy zginęli podczas niej. W 1921 w zasięgu plebiscytu na Górnym Śląsku znalazła się tylko część powiatu prudnickiego. Wierzch znalazł się po stronie wschodniej, w obszarze objętym plebiscytem. Do głosowania uprawnione były w Wierzchu 573 osoby, z czego 426, ok. 74,3%, stanowili mieszkańcy (w tym 418, ok. 72,9% całości, mieszkańcy urodzeni w miejscowości). Oddano 565 głosów (ok. 98,6% uprawnionych), w tym 564 (ok. 99,8%) ważne; za Niemcami głosowało 396 osób (ok. 70,2%), a za Polską 168 osób (ok. 29,8%).
Podczas II wojny światowej, 7 sierpnia 1944 nad Wierzchem został zestrzelony amerykański bombowiec Liberator B-24 porucznika Lestera Huntera z 460. Grupy Bombowej wracający do bazy we Włoszech po zbombardowaniu zakładów chemicznych w Blachowni i Zdzieszowicach. Został trafiony przez pocisk artylerii przeciwlotniczej, a następnie ostrzelały go niemieckie myśliwce. Z 10-osobowej załogi przeżyło 7 lotników. Samolot rozbił się na polach uprawnych na wzgórzu koło Wierzchu. W sierpniu 2014 stowarzyszenie Blechhammer 1944 przeprowadziło poszukiwania pozostałości samolotu, w których uczestniczył m.in. Adam Sikorski z ekipą programu „Było, nie minęło”. Odnaleziono wówczas niewielkie fragmenty samolotu i pozostałości amunicji. W styczniu 1945 przez Wierzch przeszły kolumny więźniów niemieckich obozów koncentracyjnych. W toku tzw. „marszu śmierci” wiele osób zmarło lub zostało zamordowanych przez Niemców. Na skraju drogi pod Wierzchem zabito trzech więźniów. W czasie działań wojennych w 1945 w okolicy Wierzchu zginęło 242 niemieckich żołnierzy, którzy następnie zostali pochowani przez miejscową ludność na cmentarzu we wsi. W 2015 przeprowadzono ekshumację masowych grobów. Na placu kościelnym we wsi powstał pomnik upamiętniający mieszkańców Wierzchu i Mionowa, którzy zginęli podczas II wojny światowej.
W latach 1945–1950 Wierzch należał do województwa śląskiego, a od 1950 do województwa opolskiego. W latach 1945–1954 wieś należała do gminy Racławice Śląskie, w latach 1954–1959 była siedzibą gromady Wierzch, w 1959 należała do gromady Błażejowice, a w latach 1959–1972 do gromady Mochów. Podlegała urzędowi pocztowemu w Racławicach Śląskich.
W 1998 Wierzch przystąpił do Programu Odnowy Wsi Opolskiej.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Goloki".
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Wierzchu chronione są ponadto:
Gospodarka.
Wierzch jest miejscowością typowo rolniczą. Osiąga wysokie wyniki w produkcji roślinnej i zwierzęcej. Jej grunty posiadają jedne z najlepszych w gminie Głogówek warunków dla produkcji rolnej. Znajduje się tu stacja benzynowa, sklepy spożywcze i zakład produkcji materiałów budowlanych.
Transport.
Przez Wierzch przebiega droga krajowa
Kultura.
W Wierzchu działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.

</doc>
<doc id="386165" url="https://pl.wikipedia.org/wiki?curid=386165" title="Wierzchaczewo">
Wierzchaczewo

Wierzchaczewo – wieś w Polsce położona w województwie wielkopolskim, w powiecie szamotulskim, w gminie Kaźmierz.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.

</doc>
<doc id="386166" url="https://pl.wikipedia.org/wiki?curid=386166" title="Wierzchjedlina">
Wierzchjedlina

Wierzchjedlina – wieś w Polsce położona w województwie podlaskim, w powiecie sokólskim, w gminie Sokółka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Sokółce.

</doc>
<doc id="386167" url="https://pl.wikipedia.org/wiki?curid=386167" title="Wierzchląd">
Wierzchląd

Wierzchląd ("niem. Verchland") – osada w Polsce położona w województwie zachodniopomorskim, w powiecie stargardzkim, w gminie Stargard.
Osada leży nad Miedwiem. 
Historia i współczesność.
Dawniej wieś folwarczna z zabudowaniami rozlokowanymi prostopadle do linii brzegowej jeziora Miedwie. Do założenia, oprócz zabudowań gospodarczych, należały: pałac, kościół (1895, z ciosanego kamienia polnego i cegły, całkowicie zniszczony w 1945) i park. Z założenia pozostały: zdewastowane krypty kościelne, mieszczące dawniej sarkofagi miejscowych właścicieli, brama parkowa (druga połowa XVIII wieku), park (14 ha, z aleją starych lip, grabów i kasztanowców), stodoła (XIX wiek) i magazyn z początku XX wieku. Po 1945 powołano we wsi gospodarstwo rybackie wraz z przystanią i Ośrodek Sportów Obronnych. Nad jeziorem niestrzeżone kąpielisko z pomostem. 
W latach 1975–1998 miejscowość administracyjnie należała do województwa szczecińskiego.
Komunikacja.
Do Wierzchlądu można dojechać linią MZK Stargard nr: 35.

</doc>
<doc id="386168" url="https://pl.wikipedia.org/wiki?curid=386168" title="Wierzchlesie">
Wierzchlesie

Wierzchlesie – wieś w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 wieś administracyjnie należała do województwa białostockiego. Leży na skraju Puszczy Odelskiej i Wzgórz Sokólskich.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. 
Wierzchlesie jest siedziba parafii prawosławnej pod wezwaniem św. Jerzego, a 
wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie. We wsi znajduje się rzymskokatolicka kaplica pod wezwaniem św. Jana Chrzciciela. 
Z Wierzchlesia wywodził się archimandryta Gabriel (imię świeckie Jerzy Giba).
Warto zobaczyć:
Przez wieś przebiega Szlak Tatarski Duży oznakowany kolorem zielonym.

</doc>
<doc id="386169" url="https://pl.wikipedia.org/wiki?curid=386169" title="Wierzchocin">
Wierzchocin

Wierzchocin – wieś w Polsce położona w województwie wielkopolskim, w powiecie szamotulskim, w gminie Wronki.
Wieś szlachecka Wierzchuczino położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.

</doc>
<doc id="386170" url="https://pl.wikipedia.org/wiki?curid=386170" title="Wierzchocino">
Wierzchocino

Wierzchocino (kaszb. "Wierzchòcëno") – wieś w Polsce, w województwie pomorskim, w powiecie słupskim, w gminie Smołdzino na Wybrzeżu Słowińskim.
W latach 1975–1998 miejscowość administracyjnie należała do województwa słupskiego.
Inne miejscowości z prefiksem Wierzchucin: Wierzchucin Królewski, Stary Wierzchucin, Wierzchucinek, Wierzchucino
W 2011 miejscowość zamieszkiwały 183 osoby.
Historyczne warianty nazewnicze Wierzchocina.
Prefiks w nazwie wskazuje na pierwotne pochodzenie od formy osobowej "Wierzchosław".

</doc>
<doc id="386171" url="https://pl.wikipedia.org/wiki?curid=386171" title="Wierzchominko">
Wierzchominko

Wierzchominko (do 1945 niem. "Varchminshagen") – wieś sołecka w Polsce położona w województwie zachodniopomorskim, w powiecie koszalińskim, w gminie Będzino.

</doc>
<doc id="386172" url="https://pl.wikipedia.org/wiki?curid=386172" title="Wierzchomino">
Wierzchomino

Wierzchomino (do 1945 niem. "Varchmin") – wieś w Polsce położona w województwie zachodniopomorskim, w powiecie koszalińskim, w gminie Będzino.
W miejscowości znajduje się rezerwat przyrody Wierzchomińskie Bagno o powierzchni 43,64 ha. Działa tu klub piłkarski "Sokół".
Historia.
Wieś została założona prawdopodobnie na przełomie XII i XIII wieku przez słowiańskiego osadnika o imieniu Wierzchoma (Wierzchosław). Pierwsza wzmianka o wsi pochodzi z 1288, od XIV wieku własność rodziny Kameke.

</doc>
<doc id="386173" url="https://pl.wikipedia.org/wiki?curid=386173" title="Wierzchoniów">
Wierzchoniów

Wierzchoniów – wieś w Polsce położona w województwie lubelskim, w powiecie puławskim, w gminie Kazimierz Dolny.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość należała administracyjnie do ówczesnego województwa lubelskiego.
Miejscowość była przejściowo siedzibą gminy Celejów.
Historia.
Wierzchoniów w źródłach pisanych występuje od 1317, - 4 km na NE od Kazimierza Dolnego, nad rzeką Bystrą; ok. 86 km na NE od klasztoru, 23 km na NE od Braciejowic.
W trakcie badań archeologicznych w Wierzchoniowie stwierdzono ślady kultury materialnej z okresu VIII-XIII.
W wieku XV w powiecie lubelskim, parafii Kazimierz.
Wieś stanowiła własność szlachecką, dziesięcina należała do klasztoru świętokrzyskiego.

</doc>
<doc id="386174" url="https://pl.wikipedia.org/wiki?curid=386174" title="Wierzchowie">
Wierzchowie

Wierzchowie – wieś w Polsce, położona w województwie małopolskim, w powiecie krakowskim, w gminie Wielka Wieś.
W latach 1975–1998 wieś administracyjnie należała do województwa krakowskiego.
Turystyka.
Wieś położona jest na Jurze Krakowsko-Częstochowskiej w jej części zwanej Wyżyną Olkuską, w sąsiedztwie Ojcowskiego Parku Narodowego. Tereny wsi wchodzą w skład Parku Krajobrazowego Dolinki Krakowskie obejmującego doliny i wąwozy z licznymi skałami wapiennymi, jaskiniami, źródłami krasowymi i zabytkami kultury materialnej. Położenie miejscowości sprawia, że jest ona punktem wypadowym do zwiedzania Doliny Kluczwody i znajdującego się w niej rezerwatu przyrody Dolina Kluczwody. Na Zamkowej Skale po wschodniej stronie tego rezerwatu znajdują się ruiny zamku rycerskiego z początku XIV w. Przepływający przez Dolinę potok Kluczwoda wypływa w Wierzchowie z krasowego źródła Kluczwody. Wychodzące z miejscowości szlaki turystyki pieszej i rowerowej umożliwiają zwiedzenie również pozostałych dolin oraz pobliskiego Ojcowskiego Parku Narodowego. Na terenie wsi znajduje się najdłuższa w Polsce udostępniona do turystycznego zwiedzania Jaskinia Wierzchowska Górna. Przez miejscowość przebiega droga krajowa nr 94.

</doc>
<doc id="386175" url="https://pl.wikipedia.org/wiki?curid=386175" title="Wierzchowiska Dolne">
Wierzchowiska Dolne

Wierzchowiska Dolne – wieś w Polsce położona w województwie lubelskim, w powiecie lubelskim, w gminie Bełżyce.
W latach 1975–1998 miejscowość administracyjnie należała do ówczesnego województwa lubelskiego.
Według Narodowego Spisu Powszechnego z roku 2011 wieś liczyła 108 mieszkańców.
Na północny wschód od miejscowości znajduje się cmentarz wojenny z I wojny światowej.

</doc>
<doc id="386176" url="https://pl.wikipedia.org/wiki?curid=386176" title="Wierzchowiska Górne">
Wierzchowiska Górne

Wierzchowiska Górne – wieś w Polsce położona w województwie lubelskim, w powiecie lubelskim, w gminie Bełżyce.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Bełżyce. Według Narodowego Spisu Powszechnego z roku 2011 wieś liczyła 214 mieszkańców.

</doc>
<doc id="386177" url="https://pl.wikipedia.org/wiki?curid=386177" title="Wierzchowizna">
Wierzchowizna

Wierzchowizna – wieś w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.

</doc>
<doc id="386178" url="https://pl.wikipedia.org/wiki?curid=386178" title="Wierzchownia (województwo dolnośląskie)">
Wierzchownia (województwo dolnośląskie)

Wierzchownia – wieś w Polsce położona w województwie dolnośląskim, w powiecie głogowskim, w gminie Pęcław.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest zespół dworski z XVIII/XIX w.:

</doc>
<doc id="386179" url="https://pl.wikipedia.org/wiki?curid=386179" title="Wierzchowo-Dworzec">
Wierzchowo-Dworzec

Wierzchowo-Dworzec (niem. do pocz. XX w. "Bahnhof Firchau", do 1946 "Firchau-Ostbahn") – osada kolejowa w Polsce położona w województwie pomorskim, w powiecie człuchowskim, w gminie Człuchów na linii kolejowej nr 203 Tczew – Kostrzyn. Wieś jest siedzibą sołectwa "Wierzchowo-Dworzec", w którego skład wchodzi również miejscowość Wierzchowo - osada PGR.
W latach 1946–1950 osada należała do województwa szczecińskiego, następnie od 1950 do 1975 do województwa koszalińskiego, a w okresie 1975–1998 do województwa słupskiego.

</doc>
<doc id="386180" url="https://pl.wikipedia.org/wiki?curid=386180" title="Wierzchuca Nagórna">
Wierzchuca Nagórna

Wierzchuca Nagórna – wieś w Polsce położona w województwie podlaskim, w powiecie siemiatyckim, w gminie Drohiczyn.
W czasach II Rzeczypospolitej wieś należała (do 1934) do gminy Narojki.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętych Apostołów Piotra i Pawła w Śledzianowie.
Historia.
Najstarsze ślady osadnictwa na terenie wsi pochodzą z epoki mezolitu. W okresie wpływów rzymskich znajdowała się tu osada kultury przeworskiej. W XV w. napływ ludności mazowieckiej.
Od XV do XVII w. wieś w posiadaniu rodziny Hińczów. W 1673 roku posesjonatami wsi byli: Stefan Kuszel, Jakub Zaleski, Jakub Karski, Jan Karski oraz Samuel Karski. Na początku XVIII w. przeszła pod władanie Ossolińskich, następnie Szpilewskich. Od końca XIX w. do wybuchu II Wojny Światowej w posiadaniu Stępkowskich oraz Pietrzykowskich.
Od 1466 lub 1469 roku Wierzchuca Nagórna była siedzibą parafii pw. narodzenia NPM oraz śś. Andrzeja, Mikołaja i Magdaleny. Pod koniec XVI w., po przejściu właścicieli wsi na protestantyzm oraz zabójstwie miejscowego księdza, parafia została zlikwidowana przez biskupa łuckiego, a wieś przyłączona do parafii w Śledzianowie. W latach 1886-1917, w wyniku likwidacji parafii śledzianowskiej ukazem carskim, Wierzchuca Nagórna znalazła się w obrębie parafii drohiczyńskiej. Od 1917 roku ponownie w parafii Śledzianów.
W wyniku kampanii wrześniowej Wierzchuca Nagórna znalazła się pod okupacją sowiecką. Plany radzieckie zakładały budowę na terenie wsi punktu oporu w ramach Linii Mołotowa (Brzeski RU, węzeł obronny Minczewo - Wierzchuca Nagórna). W momencie ataku Niemiec na ZSRR w skład punktu oporu wchodziło 5 schronów (3 półkaponiery i 2 schrony jednoizbowe), z których dwa znajdowały się w stanie surowym. Pod trzy kolejne schrony przygotowano wykopy. Ze względu na brak ukończenia prac budowlanych, umocnienia nie zostały obsadzone i nie brały udziału w walkach.
Demografia.
Przed 1988 rokiem.
W 1893 roku wieś zamieszkiwało 140 osób w 28 domach.
Według Powszechnego Spisu Ludności z 1921 roku wieś zamieszkiwały 334 osoby, wśród których 315 było wyznania rzymskokatolickiego, 2 prawosławnego a 17 mojżeszowego. Jednocześnie 321 mieszkańców zadeklarowało polską przynależność narodową, 1 białoruską a 12 żydowską. Było tu 50 budynków mieszkalnych.

</doc>
<doc id="386181" url="https://pl.wikipedia.org/wiki?curid=386181" title="Wierzchucinek">
Wierzchucinek

Wierzchucinek – wieś w Polsce położona w województwie kujawsko-pomorskim, w powiecie bydgoskim, w gminie Sicienko.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) miejscowość liczyła 272 mieszkańców. Jest piętnastą co do wielkości miejscowością gminy Sicienko.
Nowa parafia.
We wsi mieści się parafia Matki Boskiej Szkaplerznej, erygowana 1 stycznia 1975, poprzez wydzielenie z parafii w Byszewie. 
Pomniki przyrody.
W parku dworskim rosną drzewa (10) uznane za pomniki przyrody:
Dawne cmentarze.
Na terenie wsi zlokalizowany jest nieczynny cmentarz ewangelicki.

</doc>
<doc id="386182" url="https://pl.wikipedia.org/wiki?curid=386182" title="Wierzchucin Królewski">
Wierzchucin Królewski

Wierzchucin Królewski (niem. "Königlich Wierzchucin") – wieś w Polsce położona w województwie kujawsko-pomorskim, w powiecie bydgoskim, w gminie Koronowo. 
Podział administracyjny.
Do 1954 roku miejscowość była siedzibą gminy Wierzchucin Królewski.
Demografia.
Według danych Urzędu Gminy Koronowo (XII 2015 r.) miejscowość liczyła 601 mieszkańców.
Historia.
Dawne nazwy.
Podczas okupacji administracja niemiecka kolejno zmieniła nazwę wsi na: "Wierkutschin" (1939-1942) i "Wiershütten" (1942-1945).
Kościół parafialny.
Około 1248 r. została utworzona parafia w Wierzchucinie.
Pierwsza wzmianka o Wierzchucinie pochodzi z 1288 roku, z akt klasztoru w Byszewie. Na początku był tu kościół drewniany zbudowany przez cystersów. W 1404 roku król Władysław II Jagiełło zapisał osadę opactwu w Byszewie i stąd prawdopodobnie pochodzi przymiotnik "Królewski" w nazwie miejscowości. W okresie późniejszym na miejscu drewnianej świątyni cystersi wybudowali kościół parafialny pw. św. Piotra i Pawła. W latach 1930-1931 ks. Bolesław Paluchowski zainicjował budowę nowego kościoła, który został konsekrowany przez prymasa Polski kard. Augusta Hlonda. W kwietniu 1940 r. ksiądz Paluchowski został aresztowany przez Niemców i wkrótce zginął śmiercią męczeńską w obozie koncentracyjnym w Oranienburgu.
Zabytki.
Według rejestru zabytków NID na listę zabytków wpisany jest pseudobarokowy kościół parafialny pw. św.św. Apostołów Piotra i Pawła, 1929-30, nr rej.: A/1546 z 1.12.2009, o wystroju rokokowym.

</doc>
<doc id="386183" url="https://pl.wikipedia.org/wiki?curid=386183" title="Wierzchucino">
Wierzchucino

Wierzchucino (kaszb. "Wiérzchùcëno" lub też "Wierzchùcëno", niem. "Wierschutzin", d. pol. "Wierzchucin") – wieś w Polsce położona w województwie pomorskim, w powiecie puckim, w gminie Krokowa, nad Morzem Bałtyckim.
Wieś leży nad Bychowską Strugą na północno-zachodnim krańcu jeziora Żarnowieckiego przy drodze wojewódzkiej nr 213. Zabudowania miejscowości znajdują się w odległości 3 km od Bałtyku.
W latach 1975−1998 miejscowość administracyjnie należała do województwa gdańskiego. W latach 1945–54 i 1973–76 wieś była siedzibą gminy Wierzchucino.
We wsi znajdują się:
Inne miejscowości z przedrostkiem "Wierzchucin": Wierzchucin Królewski, Stary Wierzchucin, Wierzchucinek, Wierzchocino
Galeria.
Zdjęcia z 2016 roku:

</doc>
<doc id="386184" url="https://pl.wikipedia.org/wiki?curid=386184" title="Wierzchy Kluckie">
Wierzchy Kluckie

Wierzchy Kluckie – wieś w Polsce położona w województwie łódzkim, w powiecie bełchatowskim, w gminie Kluki.
W latach 1975–1998 miejscowość administracyjnie należała do województwa piotrkowskiego.

</doc>
<doc id="386185" url="https://pl.wikipedia.org/wiki?curid=386185" title="Wierzchy Parzeńskie">
Wierzchy Parzeńskie

Wierzchy Parzeńskie – wieś w Polsce położona w województwie łódzkim, w powiecie bełchatowskim, w gminie Kluki.
W latach 1975–1998 miejscowość administracyjnie należała do województwa piotrkowskiego.

</doc>
<doc id="386186" url="https://pl.wikipedia.org/wiki?curid=386186" title="Wierzeja">
Wierzeja

Wierzeja – wieś w Polsce położona w województwie wielkopolskim, w powiecie szamotulskim, w gminie Duszniki.
Wieś była wzmiankowana już w 1387 roku. Wieś szlachecka Wierzeia położona była w 1580 roku w powiecie poznańskim województwa poznańskiego. Właścicielem w roku 1793 był Wawrzyniec Stanęcki. Pod koniec XIX wieku dobra szlacheckie liczyły 376 ha. W latach 1975–1998 miejscowość administracyjnie należała do województwa poznańskiego.
We wsi istnieją słabo czytelne pozostałości cmentarza ewangelickiego.

</doc>
<doc id="386187" url="https://pl.wikipedia.org/wiki?curid=386187" title="Wierzejewice">
Wierzejewice

Wierzejewice – wieś w Polsce położona w województwie kujawsko-pomorskim, w powiecie inowrocławskim, w gminie Janikowo.
W latach 1975–1998 miejscowość administracyjnie należała do województwa bydgoskiego.
Media.
Serwisy internetowe związane z Wierzejewicami.

</doc>
<doc id="386188" url="https://pl.wikipedia.org/wiki?curid=386188" title="Wierzejki">
Wierzejki

Wierzejki – wieś w Polsce położona w województwie lubelskim, w powiecie łukowskim, w gminie Trzebieszów.
Wierni Kościoła rzymskokatolickiego należą do parafii Dziesięciu Tysięcy Rycerzy Męczenników w Trzebieszowie.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
System TERYT wyróżnia następujące integralne części miejscowości: Nart, Wierzejki-Kolonia.
Gospodarka.
We wsi funkcjonowały zakłady mięsne. 

</doc>
<doc id="386189" url="https://pl.wikipedia.org/wiki?curid=386189" title="Wierzenica">
Wierzenica

Wierzenica – wieś sołecka w Polsce, położona w województwie wielkopolskim, powiecie poznańskim, gminie Swarzędz, na prawym brzegu rzeki Głównej.
Wieś szlachecka, własność wojewody płockiego Piotra Potulickiego, około 1580 leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.
Nazwa.
Miejscowość pod zlatynizowaną staropolską nazwą "Verenicza" wymieniona jest w łacińskim dokumencie wydanym w Poznaniu w 1280 sygnowanym przez króla polskiego Przemysła II.
Historia i zabytki.
Historia
Pierwsza wzmianka o Wierzenicy pojawiła się w dokumencie z 1154 Zbiluta (z rodu Pałuków) obywatela polskiego (“Poloniae civis”), w którym zanotowana została jako "Vereniz". Wieś została osadzona na prawie średzkim i często zmieniała właścicieli.
Zabytki
We wsi znajdują się:
Na wschód od wsi w 1918 profesor Józef Kostrzewski odkrył cmentarzysko popielnicowe z epoki brązu. We wsi odkryto również stanowiska kultury pucharów lejkowatych.
Warunki przyrodnicze i rolnicze.
Wierzenica wraz z Janikowem są w gminie Swarzędz miejscem najbardziej wyniesionym i miejscem o największych nachyleniach terenu. Wieś leży na pagórkach morenowych wyniesionych do około 115 m n.p.m.
Przez wieś w wąskiej dolinie przepływa rzeka Główna. Pomiar wykonany we wsi ok. 2000 wykazał, że ciek ten ma 4,8 m szerokości i 0,4 m głębokości, wysokość brzegu wynosi ok. 0,6 m. W przeszłości na rzece w Wierzenicy czynny był młyn. Niewielkie zbiorniki wodne w okolicy wsi pełnią funkcję stawów hodowlanych.
Wierzenica leży w otulinie Puszczy Zielonki. Na Wzgórzu Krasińskiego znajdują się: rząd starych białodrzewów, aleja kasztanowcowa i uschnięta sosna, pod którą przesiadywał Krasiński. Cztery drzewa na terenie wsi objęte są szczególną ochroną prawną jako pomniki przyrody:
Okolice Wierzenicy należą w gminie Swarzędz do obszarów z glebami najlepszej jakości, należącymi do klasy III i IV, stąd też największe w gminie areały użytków rolnych – od 500 do 700 ha.
Ludność.
Zmiany zaludnienia w ostatnich latach przedstawiają się następująco:
Komunikacja i turystyka.
Wierzenica posiada połączenie autobusowe ze Swarzędzem (linia 493).
Przez wieś przebiegają:
Przez Wierzenicę przebiega droga powiatowa i drogi gminne.
Związki.
Walory pobytu w Wierzenicy opiewał Zygmunt Krasiński, który w swoich listach do Augusta Cieszkowskiego używał stworzonych przez siebie neologizmów "powierzeniczyć", "wierzeniczenie", określających czas spędzany w Wierzenicy. Zalety miejscowości opisywała również w swojej twórczości Kazimiera Iłłakowiczówna.
Na Uniwersytecie Kazimierza Wielkiego w Bydgoszczy funkcjonuje Klub Profesorów "Wierzenica".
Młyn wodny.
Młyn na Głównej istniał we wsi już kilka wieków temu, jednak ostatnią budowlę wzniesiono w XIX wieku. August Cieszkowski sprzedał go Janowi Chmielarzowi, ojcu Kazimierza Chmielarza – ostatniego wierzenickiego młynarza. Podczas II wojny światowej Niemcy ograniczyli produkcję tylko do śrutowania, a następnie całkowicie zamknęli młyn. Uruchomiono go ponownie w 1946, jedynie jako śrutownik. Początkowo wykonywał nawet usługi dla gospodarstw państwowych, a potem tylko dla rolników indywidualnych. Z uwagi na konkurencję nowocześniejszych zakładów produkcję zakończył w 1966 (w 1969 zmarł ostatni młynarz). W okresie międzywojennym i po II wojnie światowej, oprócz koła młyńskiego, młyn posiadał niewielką turbinę elektryczną o napięciu 110 V, wytwarzającą prąd na potrzeby własne i miejscowej szkoły. Działała do 1955, kiedy to wieś zelektryfikowano. Oprócz tego, dzięki użyciu pasów transmisyjnych, młyn świadczył usługi sieczkarni. Na przełomie XIX i XX wieku w obrębie młyna funkcjonowała też fabryka musztardy A.Pawlaka, dla której młyn dokonywał przemiału gorczycy. W 1975 dwa młyńskie koła (nasiębierne) przeniesiono do Skansenu w Dziekanowicach, a w 1998 rozpoczęto tam rekonstrukcję zakładu. Kamienie młyńskie z piaskowca i betonu leżą na miejscu, przy kanale młyńskim.
Cmentarz.
Na cmentarzu w Wierzenicy spoczywają m.in.:
Ponadto znajduje się tutaj grób nieznanego żołnierza polskiego z okresu II wojny światowej.

</doc>
<doc id="386190" url="https://pl.wikipedia.org/wiki?curid=386190" title="Wierznica">
Wierznica

Wierznica – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 203 mieszkańców. Jest trzynastą co do wielkości miejscowością gminy Dobrzyń nad Wisłą.
Obiekty sakralne.
Znajduje się tu niemal 160-letnia figura Matki Boskiej.

</doc>
<doc id="386191" url="https://pl.wikipedia.org/wiki?curid=386191" title="Wierznowice">
Wierznowice

Wierznowice – wieś w Polsce położona w województwie łódzkim, w powiecie łowickim, w gminie Zduny.
W latach 1975–1998 miejscowość administracyjnie należała do województwa skierniewickiego.
Historia.
W dokumentach z XV wieku miejscowość notowana jako "Wierzmoviec", a w XVI wieku jako "Swyerznowice". Była wsią kościelną należącą do kleru wchodzącą w skład uposażenia biskupstwa gnieźnieńskiego tzw. "klucza łowickiego". Arcybiskup gnieźnieński Wojciech Jastrzębiec uposażając kolegiatę łowicką w 1443 przeznaczył na ten cel m.in. dziesięciny z Wierznowic. Mieszkańcy płacili również kolędę plebanowi w Zdunach.
Miejscowość zanotowano także w późniejszych dokumentach podatkowych. W 1576 wieś płaciła podatki od 5,5 łanu powierzchni, karczmy oraz 20 osadników.
Po rozbiorach Polski miejscowość znalazła się w zaborze rosyjskim wchodząc w skład księstwa łowickiego. Wieś jako miejscowość leżącą w gminie Bąków w parafii Zduny opisał XIX wieczny Słownik geograficzny Królestwa Polskiego. W 1827 roku we wsi znajdowało się 21 domów z 147 mieszkańcami. W 1893 znajdowało się w niej 24 domy, w których mieszkało 186 mieszkańców. Liczyła w sumie 678 morg obszaru w tym: 392 morg roli, 59 łąk i 202 pastwisk. W miejscowości znajdowała się olejarnia produkująca olej roślinny na sumę 300 rubli srebrnych rocznie.

</doc>
<doc id="386192" url="https://pl.wikipedia.org/wiki?curid=386192" title="Wielkie Wierzno">
Wielkie Wierzno

Wielkie Wierzno – wieś w Polsce położona w województwie warmińsko-mazurskim, w powiecie braniewskim, w gminie Frombork. Powierzchnia wsi wynosi 6,7428 km².
W latach 1975–1998 miejscowość administracyjnie należała do województwa elbląskiego.
Historia.
Wieś została założona w 1297 r. przez biskupa warmińskiego Henryka Fleminga. We wsi znajdują się dwa obiekty wpisane do rejestru zabytków. Pierwszy to kościół parafialny pw. Wszystkich Świętych, wybudowany w 1597 roku, restaurowany w latach 1700–1702, wieża przebudowana w 1845. Drugi zabytek wpisany do rejestru to kolekcja zabytków ruchomych Józefa Kuciaka.

</doc>
<doc id="386193" url="https://pl.wikipedia.org/wiki?curid=386193" title="Wierzonka">
Wierzonka

Wierzonka – wieś w Polsce położona w województwie wielkopolskim, w powiecie poznańskim, w gminie Swarzędz. W dolinie rzeki Głównej (dopływ Warty), na skraju Parku Krajobrazowego Puszcza Zielonka.
W latach 1975–1998 miejscowość administracyjnie należała do województwa poznańskiego.
Na terenie wsi zabudowania gospodarskie, pozostałość po dobrach rodziny von Treskov, stacji hodowli roślin i jednostki wojskowej. Obecnie w rękach prywatnych. W budynku z 1905 przy Karłowickiej 3 funkcjonuje szkoła podstawowa.

</doc>
<doc id="386194" url="https://pl.wikipedia.org/wiki?curid=386194" title="Wierzowice Małe">
Wierzowice Małe

Wierzowice Małe – wieś w Polsce położona w województwie dolnośląskim, w powiecie górowskim, w gminie Góra.
Podział administracyjny.
W latach 1975–1998 miejscowość administracyjnie należała do województwa leszczyńskiego. 1 stycznia 2002 do Wierzowic Małych został włączony przysiółek Przemyślany.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Werowiczi".

</doc>
<doc id="386195" url="https://pl.wikipedia.org/wiki?curid=386195" title="Wierzowice Wielkie">
Wierzowice Wielkie

Wierzowice Wielkie – wieś w Polsce położona w województwie dolnośląskim, w powiecie górowskim, w gminie Góra.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Werewiczi aliud".

</doc>
<doc id="386196" url="https://pl.wikipedia.org/wiki?curid=386196" title="Wierzyce">
Wierzyce

Wierzyce – wieś w Polsce położona w województwie wielkopolskim, w powiecie gnieźnieńskim, w gminie Łubowo.
W latach 1975-1998 miejscowość administracyjnie należała do województwa poznańskiego.
Urodził się tu Franciszek Malanowski ps. „Kruta” – starszy sierżant Wojska Polskiego.
Linki zewnętrzne.
 

</doc>
<doc id="386197" url="https://pl.wikipedia.org/wiki?curid=386197" title="Wierzyki">
Wierzyki

Wierzyki – wieś w Polsce położona w województwie łódzkim, w powiecie kutnowskim, w gminie Krzyżanów.
W latach 1975–1998 miejscowość administracyjnie należała do województwa płockiego.

</doc>
<doc id="386198" url="https://pl.wikipedia.org/wiki?curid=386198" title="Wieścice">
Wieścice

Wieścice – wieś w Polsce położona w województwie łódzkim, w powiecie poddębickim, w gminie Uniejów.
Welszczyce (Wieścice) były wsią arcybiskupstwa gnieźnieńskiego w powiecie szadkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa konińskiego.

</doc>
<doc id="386199" url="https://pl.wikipedia.org/wiki?curid=386199" title="Wieśnica">
Wieśnica

Wieśnica (niem. "Fegebeutel" lub "Fehebeutel"
) – wieś w Polsce położona w województwie dolnośląskim, w powiecie świdnickim, w gminie Strzegom.
Podział administracyjny.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="386200" url="https://pl.wikipedia.org/wiki?curid=386200" title="Wietchinin">
Wietchinin

Wietchinin – wieś w Polsce położona w województwie wielkopolskim, w powiecie tureckim, w gminie Turek.
W latach 1975–1998 miejscowość administracyjnie należała do województwa konińskiego.

</doc>
<doc id="386201" url="https://pl.wikipedia.org/wiki?curid=386201" title="Wietlin">
Wietlin

Wietlin – wieś w Polsce położona w województwie podkarpackim, w powiecie jarosławskim, w gminie Laszki.
Wieś należąca do miasta Jarosławia, położona była na przełomie XVI i XVII wieku w powiecie przemyskim ziemi przemyskiej województwa ruskiego.
W latach 1975–1998 miejscowość administracyjnie należała do województwa przemyskiego.
Części wsi.
We wsi funkcjonuje parafia rzymskokatolicka – pod wezwaniem Narodzenia Najświętszej Marii Panny należąca do dekanatu Radymno II oraz parafia greckokatolicka pod tym samym wezwaniem.

</doc>
<doc id="386202" url="https://pl.wikipedia.org/wiki?curid=386202" title="Wietlin Pierwszy">
Wietlin Pierwszy

Wietlin Pierwszy – wieś w Polsce położona w województwie podkarpackim, w powiecie jarosławskim, w gminie Laszki.
W latach 1975–1998 miejscowość administracyjnie należała do województwa przemyskiego.

</doc>
<doc id="386203" url="https://pl.wikipedia.org/wiki?curid=386203" title="Wietlin Trzeci">
Wietlin Trzeci

Wietlin Trzeci – wieś w Polsce położona w województwie podkarpackim, w powiecie jarosławskim, w gminie Laszki.
W latach 1975–1998 miejscowość administracyjnie należała do województwa przemyskiego.

</doc>
<doc id="386204" url="https://pl.wikipedia.org/wiki?curid=386204" title="Wietrzychowo">
Wietrzychowo

Wietrzychowo (niem. "Dietrichsdorf") – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1975–1998 miejscowość administracyjnie należała do województwa olsztyńskiego.
W 2022 w miejscowości zostanie uruchomiony przystanek kolejowy.

</doc>
<doc id="386206" url="https://pl.wikipedia.org/wiki?curid=386206" title="Wietszyce">
Wietszyce

Wietszyce – wieś w Polsce położona w województwie dolnośląskim, w powiecie głogowskim, w gminie Pęcław.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
W roku 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zlatynizowanej formie "Wethcze".

</doc>
<doc id="386207" url="https://pl.wikipedia.org/wiki?curid=386207" title="Wiewiec">
Wiewiec

Wiewiec – wieś w Polsce, położona w województwie łódzkim, w powiecie pajęczańskim, w gminie Strzelce Wielkie.
W latach 1975–1998 wieś administracyjnie należała do województwa częstochowskiego.

</doc>
<doc id="386208" url="https://pl.wikipedia.org/wiki?curid=386208" title="Wiewiecko">
Wiewiecko

Wiewiecko (niem. "Henkenhagen") - wieś w Polsce położona w województwie zachodniopomorskim, w powiecie łobeskim, w gminie Węgorzyno, przy drodze krajowej nr 20 Stargard - Szczecinek - Gdynia. Wieś posiada kilka części, a nad jedną z nich znajduje się jezioro Wiewiecko.
W latach 1946-1998 miejscowość administracyjnie należała do województwa szczecińskiego.
Według danych z 1 stycznia 2011 roku wieś liczyła 201 mieszkańców. 

</doc>
<doc id="386209" url="https://pl.wikipedia.org/wiki?curid=386209" title="Wiewierz">
Wiewierz

Wiewierz – wieś w Polsce położona w województwie dolnośląskim, w powiecie górowskim, w gminie Wąsosz.
Podział administracyjny.
W latach 1975–1998 miejscowość administracyjnie należała do województwa leszczyńskiego.

</doc>
<doc id="386210" url="https://pl.wikipedia.org/wiki?curid=386210" title="Więciórka">
Więciórka

Więciórka – wieś w Polsce, położona w województwie małopolskim, w powiecie myślenickim, w gminie Tokarnia.
W latach 1975–1998 wieś administracyjnie należała do województwa krakowskiego.
Położenie.
Niewielka wieś, położona na południowym skłonie Pasma Koskowej Góry w Beskidzie Makowskim. Jej zabudowania leżą w dolinie potoku Więcierza i jego dopływu – Czarnego Potoku oraz na stokach wzniesień, ograniczających doliny tych potoków: Parszywki (842), Sołtysiej Góry (813 m), Kusikówki (706 m), Balinki (708 m) i Jaworzyńskiego Wierchu (782 m). Przez miejscowość, doliną potoku Więcierza, prowadzi droga asfaltowa z Tokarni. Asfalt kończy się poniżej Przełęczy Dział, dalej na przełęcz prowadzi już tylko droga gruntowa.
Zarys historii.
Nazwa miejscowości pochodzi od pułapek na ryby.
O wsi Więciórka pierwsze zapiski pochodzą z XVII w., jednak jej początki mogą być znacznie starsze. Z 1349 r. pochodzi wzmianka o nadaniu sołtysowi Mikołajowi lasu nad rzeczką Wienciernicą przez Henryka, opata tynieckiego. W 1365 r. dokument wymienia potoki Więciorskie: Mały i Duży. Niewykluczone więc, że wieś istniała już w XIV-XV w. Być może, że były to nawet dwie wsie ("Mała" i "Duża"): w 1539 r. bracia Jordanowie dzielą między siebie ojcowiznę, w skład, której wchodzą "obie wsie Więcierże". Śladem tego może być funkcjonowanie do dzisiaj nazw "Więcierza" w dole doliny i "Więciórka" w górze doliny. W tym czasie wieś należała do starostwa lanckorońskiego, będąc jedną z jego mniejszych osad.
Na początku XVII w., po tym jak w wyniku głodu i chorób osada opustoszała, Jan Zebrzydowski, dożywotni starosta lanckoroński, osadził w niej nowych osadników, sprowadzonych z óczesnych Czech i Górnych Węgier (dzisiejszej Słowacji). W tym czasie powstał tu mały folwark, którego właścicielem został kmieć o nazwisku Dziuraj. Dwór mieścił się na roli, zwanej do dziś "Dworzysko". Posiadał nawet swój browar, gdzie wyrabiano piwo na własny użytek. Dwór istniał do 1772 r., kiedy to został opuszczony przez swego pana i rozebrany przez mieszkańców na własne potrzeby.
Istnieją informacje z 1646 r. o działającej tutaj hucie szkła. W tym roku dostarczono z niej na zamek lanckoroński 11 000 szyb okiennych, 8 tuzinów szklanek i kieliszków oraz 240 flaszek.
W następnych latach właścicielami huty byli kmiecie: Jan Szubran, Jodłowczyk i Bargiel.
Zakład działał do przełomu XVII i XVIII stulecia. Na roli zwanej "Hucisko" do dziś dnia zachowały się pozostałości hałdy z odpadami hutniczymi: żużlem i stłuczką szklaną. Rozwojowi wsi w tym okresie sprzyjał szlak handlowy, który przechodził tędy z Orawy w kierunku Myślenic i Krakowa.
Po likwidacji starostwa lanckorońskiego Więciórka weszła w skład klucza myślenickiego. Stanowiła najpierw własność rodu Montleart, a od 1874 r. Lubomirskich.
W latach I wojny światowej w górnej części doliny, na Dziale Bylicowym, Dziale Kubiakowym i Dziale Kopyrowym, powstały polowe umocnienia obronne, których zarysy rozpoznawalne są do dnia dzisiejszego.
W czasie okupacji niemieckiej w latach II wojny światowej we wsi działała komórka Konfederacji Tatrzańskiej. Schronienie znalazła tu Jadwiga Apostoł-Staniszewska, która ukrywała się u rodziny Franciszka i Anieli Słoninów, mieszkających w przysiółku Polana. Tu też, w sierpniu 1942 r. została aresztowana przez Gestapo wraz z innym działaczem Konfederacji, Tadeuszem Popkiem.
Po zakończeniu wojny w rejonie tym działało podziemie antykomunistyczne. Ukrywał się tu m.in. Jan Sałapatek ps. „Orzeł”, najdłużej działający dowódca oddziałów leśnych, zamordowany przez UB w sąsiedniej Trzebuni na początku 1955 r.
Więciórka obecnie.
Aktualnie Więciórka posiada charakter wsi rolniczo-letniskowej. Obecnie liczy około 350 mieszkańców.

</doc>
<doc id="386212" url="https://pl.wikipedia.org/wiki?curid=386212" title="Więckowo">
Więckowo

Więckowo (niem. "Wientzkowen", w latach 1938–1945 "Winsken") – wieś w Polsce, położona w województwie warmińsko-mazurskim, w powiecie nidzickim, w gminie Janowo. 
W latach 1975–1998 wieś administracyjnie należała do województwa olsztyńskiego.
Na początku XX w. we wsi znajdował się duży tartak

</doc>
<doc id="386213" url="https://pl.wikipedia.org/wiki?curid=386213" title="Więckowy">
Więckowy

Więckowy (kaszb. "Wiãckòwë") – wieś kociewska w Polsce, położona w województwie pomorskim, w powiecie starogardzkim, w gminie Skarszewy przy 224. Wieś jest siedzibą sołectwa Więckowy, w którego skład wchodzi również Probostwo. Na północ od Więcków przebiegała linia kolejowa Pszczółki – Skarszewy – Kościerzyna (rozebrana).
Z Więckowych pochodził miejscowy wynalazca Franciszek Kiwacz, konstruktor "objazdowego mieszkalnego wiatraka na kółkach".
W latach 1975–1998 miejscowość administracyjnie należała do województwa gdańskiego.
W 2010 roku z inicjatywy tutejszej młodzieży powstał klub sportowy LZS Więckowy (piłka nożna).

</doc>
<doc id="386214" url="https://pl.wikipedia.org/wiki?curid=386214" title="Więcków">
Więcków

Więcków – wieś w Polsce położona w województwie mazowieckim, w powiecie garwolińskim, w gminie Trojanów.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Sebastiana w Brzezinach.

</doc>
<doc id="386215" url="https://pl.wikipedia.org/wiki?curid=386215" title="Więcławice Dworskie">
Więcławice Dworskie

Więcławice Dworskie – wieś w Polsce położona w województwie małopolskim, w powiecie krakowskim, w gminie Michałowice.
W latach 1975–1998 miejscowość administracyjnie należała do województwa krakowskiego.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
W Więcławicach Dworskich znajduje się stadnina koni.

</doc>
<doc id="386216" url="https://pl.wikipedia.org/wiki?curid=386216" title="Więcmierzyce">
Więcmierzyce

Więcmierzyce, niem. Winzenberg – wieś w Polsce położona w województwie opolskim, w powiecie brzeskim, w gminie Grodków.
W latach 1975–1998 miejscowość administracyjnie należała do ówczesnego województwa opolskiego.
Przysiółkiem wsi jest Podlesie.
Historia.
W 1282 r. istniał tu zamek zamieszkały przez rycerza Alberta von Vincemericz. W XIV wieku zamek był określany jako castrum Winthmeritz. W 1432 r. zamek został zdobyty i zniszczony przez husytów. W XIV wieku właścicielami miejscowości była rodzina Stosche, a następnie do XVI wieku rodzina Pogarell. Po nich właścicielem była rodzina von Rothkirch, a w XVII wieku rodzina von Vogt. W XVII wieku zbudowano we wsi kościół. W 1644 roku majątek odziedziczyła Marianne von Seydlitz. Od 1782 roku dobra więcmierzyckie stały się własnością barona von Sierstorpff, który posiadał już sąsiednie Kopice. Od roku 1859 aż do 1945 roku właścicielami majątku była rodzina von Schaffgotsch. 
Po wojnie w zespole folwarcznym powstał PGR, a w latach 90. założenie przeszło na własność ANR.
Zabytki.
Do wojewódzkiego rejestru zabytków wpisane są:

</doc>
<doc id="386217" url="https://pl.wikipedia.org/wiki?curid=386217" title="Większyce">
Większyce

Większyce (dodatkowa nazwa w j. niem. Wiegschütz) – wieś w Polsce położona w województwie opolskim, w powiecie kędzierzyńsko-kozielskim, w gminie Reńska Wieś.
W latach 1945-54 siedziba gminy Większyce. W latach 1975–1998 miejscowość administracyjnie należała do ówczesnego województwa opolskiego.
Nazwa.
W maju 1936 roku w ramach akcji germanizacyjnej zmieniono nazwę na "Neumannshöh".
Zabytki.
Do wojewódzkiego rejestru zabytków wpisany jest:
Komunikacja: układ drogowy.
W Większycach znajduje się skrzyżowanie dwóch ważnych dróg krajowych 40 i 45.

</doc>
<doc id="386218" url="https://pl.wikipedia.org/wiki?curid=386218" title="Więsławice (gmina Kowal)">
Więsławice (gmina Kowal)

Więsławice – wieś w Polsce położona w województwie kujawsko-pomorskim, w powiecie włocławskim, w gminie Kowal.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 20 mieszkańców. Jest najmniejszą miejscowością gminy Kowal.

</doc>
<doc id="386219" url="https://pl.wikipedia.org/wiki?curid=386219" title="Więsławice-Parcele">
Więsławice-Parcele

Więsławice-Parcele – wieś w Polsce położona w województwie kujawsko-pomorskim, w powiecie włocławskim, w gminie Kowal.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 121 mieszkańców. Jest czternastą co do wielkości miejscowością gminy Kowal.

</doc>
<doc id="386220" url="https://pl.wikipedia.org/wiki?curid=386220" title="Więzowno">
Więzowno

Więzowno – wieś w Polsce położona w województwie kujawsko-pomorskim, w powiecie bydgoskim, w gminie Koronowo.
Położenie.
Miejscowość położona jest 4,5 km na zachód od Koronowa. 
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Koronowo (XII 2015 r.) miejscowość liczyła 322 mieszkańców.

</doc>
<doc id="386221" url="https://pl.wikipedia.org/wiki?curid=386221" title="Wigańcice">
Wigańcice

Wigańcice – wieś w Polsce położona w województwie dolnośląskim, w powiecie ząbkowickim, w gminie Ziębice.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Położenie.
Przez wieś przebiega droga wojewódzka nr 385.
Zabytki.
Do wojewódzkiego rejestru zabytków wpisany jest:

</doc>
<doc id="386222" url="https://pl.wikipedia.org/wiki?curid=386222" title="Wigrańce (wieś w województwie podlaskim)">
Wigrańce (wieś w województwie podlaskim)

Wigrańce – wieś w Polsce położona w województwie podlaskim, w powiecie sejneńskim, w gminie Sejny.
Wieś królewska położona była w końcu XVIII wieku w starostwie niegrodowym berżnickim w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="386223" url="https://pl.wikipedia.org/wiki?curid=386223" title="Wigwałd">
Wigwałd

Wigwałd (dawniej niem. "Wittigwalde") – osada w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość administracyjnie należała do województwa olsztyńskiego.
W czasach krzyżackich wieś pojawia się w dokumentach w roku 1351, podlegała pod komturię w Olsztynku, były to dobra rycerskie o powierzchni 80 włók.

</doc>
<doc id="386224" url="https://pl.wikipedia.org/wiki?curid=386224" title="Otto Flick">
Otto Flick



</doc>
<doc id="386227" url="https://pl.wikipedia.org/wiki?curid=386227" title="Wikcinek">
Wikcinek

Wikcinek – wieś w Polsce położona w województwie mazowieckim, w powiecie sochaczewskim, w gminie Nowa Sucha.
W latach 1975–1998 miejscowość administracyjnie należała do województwa skierniewickiego.

</doc>
<doc id="386228" url="https://pl.wikipedia.org/wiki?curid=386228" title="Wikielec (powiat iławski)">
Wikielec (powiat iławski)

Wikielec – wieś w Polsce położona w województwie warmińsko-mazurskim, w powiecie iławskim, w gminie Iława.
W roku 1885 Wikielec liczył 414 mieszkańców, w znacznej większości ewangelików. Należał do powiatu suskiego. Dawna niemiecka nazwa brzmiała Winkelsdorf.
W latach 1975–1998 miejscowość administracyjnie należała do województwa olsztyńskiego.
Pierwsza wzmianka o Wikielcu pochodzi z dokumentu z 1317 roku, z którego wynika, że mieszkańcy wsi mieli obowiązek spłacić dziesięcinę iławskiemu proboszczowi. Lokacji wsi dokonał komtur dzierzgoński Luther von Braunschweig. Odnowiony przywilej lokacyjny w 1473 roku otrzymali mieszkańcy od marszałka Zakonu Ulricha von Kinsburga. W 1885 roku wieś liczyła 333,6 ha, w tym 266 ha ziemi ornej, 30 ha łąk i 1 ha lasu.
Szkoła.
1 IX 2007 - Wojewódzka Inauguracja Roku Szkolnego 2007/2008 oraz otwarcie i poświęcenie nowej szkoły w Wikielcu.
4 IV 2014 roku odbyła się uroczystość nadania imienia Jana Pawła II i sztandaru.
Sport.
W miejscowości działa klub piłki nożnej GKS Wikielec, założony w 1958 roku. Największym sukcesem klubu jest awans do III ligi. Obecnie drużyna występuje w IV lidze gr. warmińsko-mazurskiej .
Komunikacja.
Przez miejscowość przebiegała 1 linia komunikacji miejskiej ZKM Iława. Jest to linia nr 8 (Długa-Radomek).

</doc>
<doc id="386229" url="https://pl.wikipedia.org/wiki?curid=386229" title="Wiklewo">
Wiklewo

Wiklewo (niem. "Groß Winkeldorf") – wieś w Polsce położona w województwie warmińsko-mazurskim, w powiecie kętrzyńskim, w gminie Korsze.
W latach 1946–1954 wieś jako siedziba gromady była częścią dawnej Gminy Sątoczno ("Laukinikowo"). W latach 1975–1998 miejscowość administracyjnie należała do województwa olsztyńskiego.
Historia.
1 stycznia 1973 do sołectwa Wiklewo należały miejscowości: Glitajny, Góra, Kałmy, Wiklewko i Wiklewo. Obecnie wieś jest częścią sołectwa Parys.
Ochrona przyrody.
Teren wsi i okolic jest częścią obszaru Natura 2000, a mianowicie obszaru specjalnej ochrony ptaków Ostoja Warmińska. Jest to także teren wchodzący w skład Obszaru Chronionego Krajobrazu Doliny Rzeki Guber.

</doc>
<doc id="386230" url="https://pl.wikipedia.org/wiki?curid=386230" title="Wiklina (województwo dolnośląskie)">
Wiklina (województwo dolnośląskie)

Wiklina – wieś w Polsce położona w województwie dolnośląskim, w powiecie górowskim, w gminie Wąsosz.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="386231" url="https://pl.wikipedia.org/wiki?curid=386231" title="Wiklino">
Wiklino

Wiklino (kaszb. "Wiklënò") – wieś w Polsce położona w województwie pomorskim, w powiecie słupskim, w gminie Słupsk.
W latach 1975–1998 miejscowość administracyjnie należała do województwa słupskiego.

</doc>
<doc id="386232" url="https://pl.wikipedia.org/wiki?curid=386232" title="Wikłów">
Wikłów

Wikłów – wieś w Polsce położona w województwie śląskim, w powiecie częstochowskim, w gminie Kruszyna.
W latach 1975–1998 miejscowość administracyjnie należała do województwa częstochowskiego.
W roku 2013 w tej miejscowości były prowadzone prace archeologiczne.

</doc>
<doc id="386233" url="https://pl.wikipedia.org/wiki?curid=386233" title="Wikno (powiat nidzicki)">
Wikno (powiat nidzicki)

Wikno – wieś w Polsce położona w województwie warmińsko-mazurskim, w powiecie nidzickim, w gminie Nidzica, nad jeziorem Omulew. W latach 1975–1998 miejscowość administracyjnie należała do województwa olsztyńskiego.
Dawniej osada nosiła nazwę "Wickno" oraz "Wickenau". Była to leśniczówka w lasach królewskich. W XIX w. mieszkało tu kilka osób. W spisie z roku 1871 Wikno figuruje jako osada, będąca częścią wsi Jabłonka. W tym czasie było tam 10 domów i 108 mieszkańców.

</doc>
<doc id="386234" url="https://pl.wikipedia.org/wiki?curid=386234" title="Wiksin">
Wiksin

Wiksin – wieś w Polsce położona w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość administracyjnie należała do województwa ciechanowskiego.
Przez miejscowość przebiega droga wojewódzka DK616.
W miejscowości znajdują się ruiny dworu z drugiej połowy XIX wieku oraz pozostałości parku dworskiego.

</doc>
<doc id="386235" url="https://pl.wikipedia.org/wiki?curid=386235" title="Wiktorowice">
Wiktorowice

Wiktorowice – wieś w Polsce położona w województwie małopolskim, w powiecie krakowskim, w gminie Kocmyrzów-Luborzyca.
Wieś duchowna, własność Opactwa Cystersów w Mogile położona była w drugiej połowie XVI wieku w powiecie proszowskim województwa krakowskiego. W latach 1975–1998 miejscowość administracyjnie należała do województwa krakowskiego.Integralne części miejscowości: Baranówka, Niewarcza.

</doc>
<doc id="386236" url="https://pl.wikipedia.org/wiki?curid=386236" title="Wiktorówko">
Wiktorówko

Wiktorówko – wieś krajeńska w Polsce położona w województwie wielkopolskim, w powiecie pilskim, w gminie Łobżenica.
Czas II wojny światowej 1939 - 1945
W pierwszym dniu wojny, w godzinach porannych, polscy saperzy wysadzili most. Wieś została zajęta bez walki 1 września 1939 roku przez żołnierzy niemieckich ze 123 pułku piechoty z 50 Dywizji Piechoty.
W latach 1975–1998 miejscowość administracyjnie należała do województwa pilskiego.
Na terenie Wiktorówka działa OSP Wiktorówko z ponad 85-letnią tradycją oraz Szkoła Podstawowa im. Mikołaja Kopernika. Znajduje się tu także nieczynny cmentarz ewangelicki z XIX/XX w.

</doc>
<doc id="386237" url="https://pl.wikipedia.org/wiki?curid=386237" title="Wiktorzyn (powiat łomżyński)">
Wiktorzyn (powiat łomżyński)

Wiktorzyn – wieś w Polsce położona w województwie podlaskim, w powiecie łomżyńskim, w gminie Piątnica.
Wierni kościoła rzymskokatolickiego należą do parafii św. Jakuba Apostoła w Drozdowie.
Historia.
Pod koniec XIX w. majątek należał do gminy i parafii Drozdowo. Folwark Wiktorzyn liczył 478 mórg. Było 10 budynków murowanych, 7 drewnianych. Folwark wchodził w skład dóbr Olszyny.
W latach 1921–1939 ówczesny folwark leżała w województwie białostockim, w powiecie łomżyńskim, w gminie Drozdowo.
Według Powszechnego Spisu Ludności z 1921 roku folwark zamieszkiwało 61 osób w 3 budynkach mieszkalnych. Miejscowość należała do parafii rzymskokatolickiej w Drozdowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W okresie międzywojennym posiadłość ziemską miał tu Tadeusz Ciemieniewski (500 mórg) i Jan Lutosławski (414 mórg).
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Do 1954 roku miejscowość należała do gminy Drozdowo. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="386238" url="https://pl.wikipedia.org/wiki?curid=386238" title="Wilamowa">
Wilamowa

Wilamowa (niem. "Alt Wilmsdorf") – wieś w Polsce położona w województwie opolskim, w powiecie nyskim, w gminie Paczków.
W latach 1975–1998 miejscowość administracyjnie należała do województwa opolskiego.
Do miejscowości należy przysiółek Książe.
Nazwa.
12 lutego 1948 r. ustalono urzędową polską nazwę miejscowości – Wilamowa, określając drugi przypadek jako Wilamowej, a przymiotnik – wilamowski.
Historia.
Wieś powstała około 1300 roku, ale jest prawdopodobieństwo, że założono ją równocześnie z Paczkowem. 28 maja 1949 roku założono na terenie wsi Rolniczą Spółdzielnię Produkcyjną jedną z najlepszych spółdzielni rolniczych w Polsce. Pierwszym prezesem RSP przez ponad 30 lat był Władysław Grabowski, poseł na sejm oraz odznaczony orderem Budowniczych Polski Ludowej.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="386239" url="https://pl.wikipedia.org/wiki?curid=386239" title="Wilamowice Nyskie">
Wilamowice Nyskie

Wilamowice Nyskie (niem. Winnsdorf) – wieś w Polsce położona w województwie opolskim, w powiecie nyskim, w gminie Głuchołazy.
W latach 1975–1998 miejscowość administracyjnie należała do ówczesnego województwa opolskiego.
Wymieniona w 1284 r. jako Wilanovici i w 1300 jako Wylhelmi villa.
We wsi ma swoją siedzibę leśnictwo Wilamowice, które należy do nadleśnictwa Prudnik (obręb Szklary).
Według danych z 2011 roku miejscowość zamieszkiwały 223 osoby.

</doc>
<doc id="386240" url="https://pl.wikipedia.org/wiki?curid=386240" title="Wilamówka">
Wilamówka

Wilamówka – wieś w Polsce położona w województwie podlaskim, w powiecie monieckim, w gminie Trzcianne.
W latach 1975–1998 miejscowość administracyjnie należała do województwa białostockiego.
Według spisu ludności z 30 września 1921 w Wilamówce zamieszkiwało ogółem 156 osób z czego mężczyzn - 83, kobiet - 73. Budynków mieszkalnych było 28.
Wierni kościoła rzymskokatolickiego należą do parafii św. Klary w Kuleszach.

</doc>
<doc id="386241" url="https://pl.wikipedia.org/wiki?curid=386241" title="Obelisk z Aksum">
Obelisk z Aksum

Obelisk z Aksum (Stela 2) (amhar. የአክሱም ሐውልት) – sjenitowa, monolityczna stela o wysokości 23 m i wadze ponad 100 ton, wzniesiona w ok. IV wieku przez władców starożytnego państwa Aksum w mieście Aksum (Axum) na terenie dzisiejszej Etiopii. Obalona najprawdopodobniej pod koniec X wieku, rozpadła się przy upadku na pięć części. W 1937 roku wywieziona do Włoch przez faszystowskich okupantów. Zwrócona Etiopii w kwietniu 2005 roku i odrestaurowana w miejscu oryginalnej lokalizacji, odsłonięta we wrześniu 2008. 
W 1980 roku ruiny starożytnego miasta Aksum zostały wpisane na listę światowego dziedzictwa kulturowego UNESCO.
Opis.
Obelisk z Aksum jest jedną z wielu monolitycznych steli wzniesionych w III–IV wieku przez władców starożytnego państwa Aksum (100 p.n.e. – 940) na terenie miasta Aksum w północnej części dzisiejszej Etiopii, ok. 50 km od granicy z Erytreą. Ok. 120 steli wzniesiono na terenie u południowych podnóży wzgórz Bieta Gijorgis, na którym dokonywano pochowków, w celu oznaczenia grobowców. 
Stele wznoszono z jednego fragmentu sjenitu nefelinowego wydobywanego ok. 4 km od Aksum. Sześć steli zdobią płaskorzeźby nadające im wrażenie wielopiętrowych budowli z wyraźnie zaznaczonymi elementami belek, okien i drzwi wejściowych. Na niektórych stelach znajdują się trójjęzyczne inskrypcje króla Ezana z IV wieku wykonane w językach greckim, sabejskim i gyyz. 
Stele oznaczały grobowce, przy czym wśród inskrypcji nie ma żadnych wskazówek odnośnie do tego, kto spoczywa w grobowcu oznaczonym stelą. Z uwagi na rozmiary i bogate zdobienia steli, jest prawdopodobnym, że w grobowcach spoczywają władcy Aksum. 
Największa stela, o wysokości ok. 30 metrów i ciężarze ponad 500 ton, leży w ruinie – prawdopodobnie uległa uszkodzeniu już podczas jej wznoszenia. Była to najprawdopodobniej najwyższa monolityczna stela jaką budowali starożytni. Najwyższe stele w Aksum przewyższały obeliski egipskie. 
„Obelisk z Aksum” (Stela 2) jest największą stojącą stelą w Aksum – ma 23 metry wysokości i waży ponad 100 ton. Jej zdobienia imitują dziewięciopiętrowy budynek.
Historia.
Podczas prac archeologicznych w latach 1994–97 stwierdzono, że najprawdopodobniej pod koniec X wieku pod stelą przeprowadzono wykop aby ją przewrócić. Po upadku stela rozpadła się na pięć części, które zostały udokumentowane na zdjęciach przez niemiecką wyprawę w 1906 roku.
Po inwazji włoskiej w roku 1936 na ówczesną Abisynię, w roku 1937 na osobisty rozkaz Mussoliniego stela została zrabowana przez włoskich żołnierzy, wywieziona do Włoch i ustawiona w centrum Rzymu na Piazza di Porta Capena.
W 1980 roku ruiny starożytnego miasta Aksum zostały wpisane na listę światowego dziedzictwa kulturowego UNESCO.
Władze Etiopii uważają obelisk za ważną część dziedzictwa kulturowego państwa i przez lata zabiegały u władz Włoch o jej zwrot. Już w 1947 roku dzięki staraniom ONZ Włochy zobowiązały się do zwrotu steli na jej pierwotne miejsce. Po wielu latach nacisku, w kwietniu 1997 roku, podczas swojej wizyty Etiopii, prezydent Włoch Oscar Luigi Scalfaro obiecał rychły zwrot zabytku. 
W 2002 roku uderzył w niego piorun (stela była osadzona na żelaznym pręcie) i zniszczył wierzchołek, co spowodowało konieczność poddania obelisku konserwacji. Pierwsze kroki w celu rozebrania obelisku i przewiezienia go na miejsce przeznaczenia podjęto w listopadzie 2003, kiedy rząd Włoch podjął decyzję o pokryciu kosztów przedsięwzięcia. 
Problemem było znalezienie odpowiedniego środka transportu. Ponieważ po oderwaniu się Erytrei Etiopia straciła dostęp do morza, a stosunki między Erytreą a Etiopią wciąż są napięte, transport przez pobliski erytrejski port Massawa, przez który obelisk wywieziono z Afryki, był niemożliwy. 
Transport miał odbyć się drogą lotniczą. Rozcięty na trzy równe części i odrestaurowany zabytek czekał na przewiezienie do Etiopii w magazynach niedaleko rzymskiego lotniska międzynarodowego im. Leonardo Da Vinci w Fiumicino. Jednym z problemów była niewystarczająca długość pasa startowego na lotnisku w Aksum. Drogi i mosty między Addis Abebą i Aksum nie nadawały się do tak skomplikowanego transportu drogowego. Jedynym wyjściem była modernizacja pasa startowego lotniska w Aksum. Ostatecznie obelisk został przewieziony w trzech lotach: 19, 22 i 25 kwietnia 2005. Użyto Antonova An-124 Rusłana. 
Przywiezieniu pierwszej części obelisku towarzyszyły uroczystości państwowe. Obelisk miał być ponownie ustawiony we wrześniu 2005. Cała operacja miała kosztować rząd włoski ok. 6 mln euro. W marcu 2007 zakończyło się wylewanie fundamentów pod ponowne wzniesienie obelisku. W czerwcu 2008 rozpoczęto rekonstrukcję pod kierunkiem włoskiego inżyniera Giorgio Crociego. Zabytek został oficjalnie odsłonięty 4 września 2008, podczas ceremonii stanowiącej ostatni element obchodów roku 2000 w kalendarzu etiopskim.

</doc>
<doc id="386242" url="https://pl.wikipedia.org/wiki?curid=386242" title="Wilamy">
Wilamy

Wilamy – wieś w Polsce położona w województwie mazowieckim, w powiecie płońskim, w gminie Załuski.
Prywatna wieś szlachecka położona była w drugiej połowie XVI wieku w powiecie zakroczymskim ziemi zakroczymskiej województwa mazowieckiego. W latach 1975–1998 miejscowość administracyjnie należała do województwa ciechanowskiego.
Wierni kościoła rzymskokatolickiego należą do parafii Świętego Stanisława Biskupa Męczennika w Starej Wronie.

</doc>
<doc id="386243" url="https://pl.wikipedia.org/wiki?curid=386243" title="Wilchta">
Wilchta

Wilchta (dawniej Paskowa Wola) – wieś w Polsce położona w województwie mazowieckim, w powiecie garwolińskim, w gminie Borowie.
Wieś szlachecka Wilcta położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego. 
Wieś powstała prawdopodobnie w 1459, kiedy to biskup Andrzej Bniński przyłączył do parafii Sieczcza nowo założoną wieś Paskowa Wola (obecnie Wilchta). W 1466 przyznał z niej plebanowi Sieczczy dziesięcinę folwarczną i nie uznał roszczeń plebana garwolińskiego.
Wierni Kościoła rzymskokatolickiego należą do parafii Najświętszej Maryi Panny w Parysowie.

</doc>
<doc id="386244" url="https://pl.wikipedia.org/wiki?curid=386244" title="Wilcza Kłoda">
Wilcza Kłoda

Wilcza Kłoda – wieś w Polsce położona w województwie wielkopolskim, w powiecie konińskim, w gminie Wierzbinek, pomiędzy miejscowościami Nykiel oraz Dobra Wola. Miejscowość jest siedzibą sołectwa Wilcza Kłoda, które jest objęte terenem odkrywki węgla brunatnego „Lubstów”.
W latach 1975–1998 miejscowość administracyjnie należała do województwa konińskiego. W roku 2011 miejscowość liczyła 253 mieszkańców, w tym 124 kobiety i 129 mężczyzn.
W miejscowości znajduje się jednostka OSP, przebiega przez nią także Rurociąg naftowy Przyjaźń.

</doc>
<doc id="386245" url="https://pl.wikipedia.org/wiki?curid=386245" title="Wilczanka">
Wilczanka

Wilczanka – wieś w Polsce położona w województwie lubelskim, w powiecie puławskim, w gminie Żyrzyn.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Żyrzyn.
Historia.
W wieku XIX Wilczanka to wieś i folwark w powiecie nowoaleksandryjskim, gminie i parafii Żyrzyn.
W roku 1827 spisano tu 18 domów i 78 mieszkańców.
Wieś tę założono prawdopodobnie w połowie XVI wieku, bowiem w 1563 r. była już odnotowana jako Wilczawolia, w 1580 roku Wilcza Wolya, w 1626 r. Wola Wilcza. W wizytacji z 1603 roku zapisano Wilczankę w parafii baranowskiej wśród wsi niedawno osadzonych (Akta wizytacyjne Diecezji Lubelskiej 96 655). Nazwę w formie obowiązującej do dzisiaj – Wilczanka odnotowano od 1674 roku (Rejestr Pogłównego L 39).
W roku 1676 wieś ta należała do parafii Gołąb. W części własność kościelna w części prywatna. Jezuici z kolegium krakowskiego płacą tu pogłówne od 31 poddanych, Jan Żyrzyński od 2 osób, panny Żyrzyńskie od 2 osób, Stanisław Żyrzyński od 5. (Pawiński, Małopolska, 20a).

</doc>
<doc id="386246" url="https://pl.wikipedia.org/wiki?curid=386246" title="Wilczany">
Wilczany

Wilczany – osada w Polsce położona w województwie warmińsko-mazurskim, w powiecie iławskim, w gminie Iława.
W latach 1975–1998 miejscowość administracyjnie należała do województwa olsztyńskiego.

</doc>
<doc id="386247" url="https://pl.wikipedia.org/wiki?curid=386247" title="Wilcza Wólka (województwo mazowieckie)">
Wilcza Wólka (województwo mazowieckie)

Wilcza Wólka – wieś w Polsce położona w województwie mazowieckim, w powiecie piaseczyńskim, w gminie Prażmów.
W latach 1975–1998 miejscowość administracyjnie należała do województwa warszawskiego.

</doc>
<doc id="386248" url="https://pl.wikipedia.org/wiki?curid=386248" title="Wilcze Błota">
Wilcze Błota

Wilcze Błota – wieś kociewska w Polsce położona w województwie pomorskim, w powiecie starogardzkim, w gminie Lubichowo na północnowschodnim obrzeżu Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="386249" url="https://pl.wikipedia.org/wiki?curid=386249" title="Wilcze Błota Kościerskie">
Wilcze Błota Kościerskie

Wilcze Błota Kościerskie – wieś pogranicza kaszubsko-kociewskiego w Polsce położona w województwie pomorskim, w powiecie kościerskim, w gminie Stara Kiszewa. Wieś jest siedzibą sołectwa Wilcze Błota Kościerskie, w którego skład wchodzi również miejscowość Strzelki.
W latach 1975–1998 miejscowość administracyjnie należała do województwa gdańskiego.
Zabytki.
Według rejestru zabytków NID na listę zabytków wpisane są:

</doc>
<doc id="386250" url="https://pl.wikipedia.org/wiki?curid=386250" title="Wilcze Laski">
Wilcze Laski

Wilcze Laski (niem. Wulfflatzke) – wieś w Polsce położona w województwie zachodniopomorskim, w powiecie szczecineckim, w gminie Szczecinek. W miejscowości znajduje się dawne wojskowe lotnisko Wilcze Laski (pas, droga manewrowa, schrony ziemne dla samolotów i resztki schronów żołnierzy) dawniej znajdowała się tam piekarnia.

</doc>
<doc id="386251" url="https://pl.wikipedia.org/wiki?curid=386251" title="Wilczeniec Bogucki">
Wilczeniec Bogucki

Wilczeniec Bogucki – wieś w Polsce położona w województwie kujawsko-pomorskim, w powiecie włocławskim, w gminie Fabianki.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 86 mieszkańców. Jest siedemnastą co do wielkości miejscowością gminy Fabianki.

</doc>
<doc id="386252" url="https://pl.wikipedia.org/wiki?curid=386252" title="Wilczeniec Fabiański">
Wilczeniec Fabiański

Wilczeniec Fabiański – wieś w Polsce położona w województwie kujawsko-pomorskim, w powiecie włocławskim, w gminie Fabianki.
Najstarsze informacje o wsi pochodzą z XIX wieku. W połowie tego stulecia zamieszkujący Wilczeniec koloniści niemieccy zbudowali kaplicę luterańską, w której do 1926 r. istniała szkoła. Po zamknięciu szkoły z uwagi na małą liczbę uczniów, niemieckie dzieci uczęszczały do szkoły polskiej w Rachcinie.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 143 mieszkańców. Jest trzynastą co do wielkości miejscowością gminy Fabianki.

</doc>
<doc id="386253" url="https://pl.wikipedia.org/wiki?curid=386253" title="Wilcze Śladowskie">
Wilcze Śladowskie

Wilcze Śladowskie – wieś w Polsce położona w województwie mazowieckim, w powiecie sochaczewskim, w gminie Brochów. 
Wieś założona przez Holendrów prawdopodobnie pod koniec XVIII w. W1889 r. miała 9 osad i 172 morgi powierzchni gruntów. Wieś rzędowa położona po południowej stronie Wisły, na południe od Śladowa, po zachodniej stronie szosy z Sochaczewa do Śladowa. Zabudowa współczesna położona wzdłuż drogi wytyczonej w linii północ-południe, równolegle do rowu odwadniającego zbierającego nadmiar wody z okolicy.
Krajobraz kulturowy zachowany po zachodniej stronie drogi w dobrym stanie, ze sztucznie nasadzonymi drzewami oraz polnymi drogami obsadzonymi wierzbami. Po wschodniej stronie drogi na skutek włączenia w granice Kampinoskiego Parku Narodowego pola zostały zalesione. 
W latach 1975–1998 miejscowość administracyjnie należała do województwa warszawskiego.

</doc>
<doc id="386254" url="https://pl.wikipedia.org/wiki?curid=386254" title="Wilcze Średnie">
Wilcze Średnie

Wilcze Średnie – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.
Przez wieś przepływa rzeka Mogielanka.

</doc>
<doc id="386255" url="https://pl.wikipedia.org/wiki?curid=386255" title="Wilczewko">
Wilczewko

Wilczewko – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Radomin.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 117 mieszkańców. Jest jedenastą co do wielkości miejscowością gminy Radomin.
Położenie.
Wieś sąsiaduje z Wilczewem (odległość: 1,2 km), Dulskiem (3,7 km) i Frankowem (9 km).

</doc>
<doc id="386256" url="https://pl.wikipedia.org/wiki?curid=386256" title="Wilczęta">
Wilczęta

Wilczęta (niem. "Deutschendorf") – wieś w Polsce położona w województwie warmińsko-mazurskim, w powiecie braniewskim, w gminie Wilczęta. Jest siedzibą gminy Wilczęta.
Położenie.
Miejscowość leży w historycznym regionie Prus Górnych. W latach 1975–1998 miejscowość administracyjnie należała do województwa elbląskiego.
Historia.
Wieś została założona ok. 1304-1312 r. 
Zabytek.
We wsi kościół filialny pw. Przemienienia Pańskiego, budowla w stylu gotyckim z barokową wieżą. Kościół wybudowany w latach 1330-1350, odnawiany w latach 1655 i 1718, wielokrotnie rozbudowywany. Nawa gotycka z I poł. XIV w. posiada szczyt ozdobiony sterczynami, blendami i laskowaniem, które nie są symetryczne po bokach. Ołtarz główny pochodzi z roku 1681. Od frontu znajduje się ryglowa kruchta i szalowana drewnem wieża z I poł. XX w..
Osoby związane z wsią.
W miejscowości mieszka, pracuje na roli i tworzy ludowy rzeźbiarz Jan Kubaszek (ur. 22 czerwca 1929 r.). Rzeźbi w drewnie postacie historyczne, scenki rodzajowe, świątki. Wystawia od 1971 r. Jego prace znajdują się m.in. w muzeach w Płocku, Toruniu, Gdańsku Oliwie, Olsztynku, a także w zbiorach prywatnych w kraju i zagranicą.

</doc>
<doc id="386257" url="https://pl.wikipedia.org/wiki?curid=386257" title="Wilczkowice Dolne (województwo mazowieckie)">
Wilczkowice Dolne (województwo mazowieckie)

Wilczkowice Dolne – wieś w Polsce położona w województwie mazowieckim, w powiecie kozienickim, w gminie Magnuszew, przy drodze krajowej nr 79.
Do 1954 roku siedziba gminy Rozniszew. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jana Chrzciciela w Magnuszewie.

</doc>
<doc id="386258" url="https://pl.wikipedia.org/wiki?curid=386258" title="Wilczogęby">
Wilczogęby

Wilczogęby – wieś w Polsce położona w województwie mazowieckim, w powiecie węgrowskim, w gminie Sadowne.
Wierni kościoła rzymskokatolickiego należą do parafii św. Jana Chrzciciela w Sadownem.
Położenie.
Leży nad samym Bugiem sąsiadując z wielkim i malowniczym kompleksem łąk nadrzecznych i ze starorzeczami.
We wsi przepompownia odprowadzająca pod wałem przeciwpowodziowym nadmiar wód z okolicy do Bugu.
Prywatna wieś duchowna "Wilcze Gęby" położona była w drugiej połowie XVI wieku w powiecie kamienieckim ziemi nurskiej województwa mazowieckiego, dobra wspólne kapituły kolegiackiej św. Jana Chrzciciela w Warszawie. W latach 1975–1998 miejscowość administracyjnie należała do województwa siedleckiego.
Historia.
Pierwsza wzmianka o Wilczogębach pochodzi z 1504.
Okoliczne dobra ziemskie należały do kolegiaty św. Jana w Warszawie.
Wilczogęby należały początkowo do parafii w Broku, ale w 1524 wieś została przypisana do nowego kościoła parafialnego w Sadownem.
Około 1680 duchowni kolegiaty św. Jana w Warszawie sprowadzili tu osadników z Kurpiowszczyzny.
Po trzecim rozbiorze Polski, w latach 1795-1809, Wilczogęby znalazły się pod zaborem austriackim, a austriacka straż graniczna miała tu swój posterunek.
W nocy z 16 na 17 kwietnia 1944 aliancki samolot Halifax BB-338 dokonał zrzutu broni w pobliżu wsi. Przesyłkę przejęła miejscowa placówka AK.
W 2004 wieś liczyła 141 mieszkańców.
6 czerwca 2004 obchodziła 500-lecie swego istnienia.

</doc>
<doc id="386259" url="https://pl.wikipedia.org/wiki?curid=386259" title="Wilczonek">
Wilczonek

Wilczonek – wieś w Polsce położona w województwie mazowieckim, w powiecie siedleckim, w gminie Kotuń.
Wierni Kościoła rzymskokatolickiego należą do parafii św. Aleksego w Oleksinie.
W latach 1975–1998 miejscowość administracyjnie należała do województwa siedleckiego.
Dane ogólne.
Wilczonek jest jedną z 32 miejscowości wchodzącą w skład gminy Kotuń.
Parafia: Oleksin.
Dane na rok 2008: Liczba mieszkańców ok. 213. Liczba domów: 69.
Historia.
Pochodzenie nazwy Wilczonek jest trudne do zbadania, ponieważ brak jest udokumentowanych na ten temat źródeł. Niektórzy uważają, że nazwa mogła powstać w związku z zamieszkiwaniem tego obszaru w zamierzchłych czasach znacznej liczby wilków, natomiast inni wiążą pochodzenie nazwy Wilczonek z nazwiskiem dawnych założycieli i zarządców tejże wsi.
Pierwsze wzmianki o Wilczonku pochodzą z 1563 roku. Pod koniec XVI wieku Wilczonek obejmował jeden majątek składający się z Chojeczna-Wilczonek i Chojeczna-Zabiele, zajmował on wówczas powierzchnię 3 włók. (Włóka to polska miara powierzchni ziemi. Jedna włóka odpowiadała 30 morgom - morga, tj. 16,8 hektara). W 1565 roku znajdowały się tu 2 młyny.
W 1783 roku Wilczonek należał do ziemi liwskiej (zob. też Liw) i był administrowany przez dziedzica, Krzysztofa Cieszkowskiego, który zarządzał częścią ziem na terenie Wilczonka. Zamieszkiwał on dwór znajdujący się we wschodniej części Wilczonka, otoczony sadem i niewielkim parkiem wraz ze stawem. W 1827 roku było tu 12 domów i łącznie 90 mieszkańców.
Później dwór najprawdopodobniej był przekazywany z ojca na syna, aż do roku ok. 1905, kiedy to dwór wydzierżawił Michał Lebelt, po nim majątek przejął jego zięć – mąż córki Michaliny – Tadeusz Kozłowski. W folwarku pracowało ok. 20 osób z Wilczonka i okolic. Po II wojnie światowej dzierżawcy opuścili majątek, który w ramach reformy rolnej po wrześniu 1944 roku (Reforma rolna w Polsce (1944)) został podzielony między mieszkańców baraków, którzy pracowali w majątku Lebelta, a dwór wraz z sadem i parkiem przeszedł pod rządy państwa, a następnie gminy Kotuń.
W latach od 1949 do 1972 w dworze została zorganizowana szkoła podstawowa siedmio-, a później ośmioklasowa. Ze względu na brak odpowiedniej ilości sal do nauki lekcje religii były prowadzone w prywatnych, wolno stojących domach mieszkańców Wilczonka. W latach 1969 – 72 dzieci uczyły się katechezy w domu państwa Sierocińskich.
Po 1972 roku szkoła w Wilczonku została zlikwidowana i dzieci zaczęły uczęszczać do szkoły oddalonej o 3,5 km znajdującej się w miejscowości Kotuń.
Po przeniesieniu szkoły, dwór zaczął pełnić funkcję świetlicy wiejskiej. Był tam również zorganizowany przez pewien czas sklep. Na początku 2009 rozebrano rozpadającą się już ruinę, czyniąc tym samym miejsce dla nowo wybudowanej świetlicy wiejskiej i boiska piłkarskiego, gdzie rozgrywane są turnieje piłki nożnej.
Wilczonek jest praktycznie z każdej strony otoczony lasami są to zarówno lasy właścicieli indywidualnych jak i państwowe administrowane przez Nadleśnictwo Siedleckie, którego placówka mieści się na północ od Wilczonka pośrodku lasu w starym domu, powstałym w latach trzydziestych tuż przed wybuchem drugiej wojny światowej, stylizowanym na dwór szlachecki. Dom ten został wybudowany przez hrabiego Krzysztofa Woronieckiego na terenie dóbr nabytych w 1937 roku od rodziny Cieszkowskich między innymi od Edwarda Cieszkowskiego-Raczyńskiego, Feliksa Demińskiego i Jana Cieszkowskiego-Tyszkiewicza.
Podczas II wojny światowej hrabia zbiegł do Anglii pozostawiając dom bez opieki. Przez pewien okres w czasie wojny tenże dom zamieszkiwał Niemiec. Potem dom został przekazany nadleśnictwu, które tu umieściło leśniczego nadzorującego okoliczne lasy. W latach 1945 – 1949 część domu została wynajęta na zorganizowanie szkoły podstawowej.
Obecnie stary dom pośrodku lasu, już odnowiony i zmodernizowany nadal pełni swą funkcję leśniczówki i ogólnie jest znany pod nazwą Gajówka.

</doc>
<doc id="386260" url="https://pl.wikipedia.org/wiki?curid=386260" title="Wilczopole">
Wilczopole

Wilczopole – wieś w Polsce położona w województwie lubelskim, w powiecie lubelskim, w gminie Głusk.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Głusk. Według Narodowego Spisu Powszechnego z roku 2011 wieś liczyła 989 mieszkańców.
Historia.
Wilczopole dawniej "Wilczepole". Ale także w 1398 „Wilczepolie”, 1409 „Wylczepole”, „Vilcepole”, 1416 „Wylczopole”, 1470-80 „Wylcze Polye”.
Własność szlachecka 1398 w części Sieciecha z Abramowic. 1409-20 Dziersława pisanego z Wilczopola. W okresie wieku XIV wieś wielokrotnie jest przedmiotem sukcesji, zastawów koligacji rodzinnych. W wieku XV wieś w większości działów – bez kmieci, działy należą do ośmiu posiadaczy
Wieś odnotowana w roku 1398 kiedy to Sieciech z Abramowic za zgodą swych poddanych z Wilczpola nadaje dziesięciny snopowe z ich ról nowo ufundowanemu kościołowi w Abramowicach. W roku 1451 Kazimierz Jagiellończyk przenosi wieś Wilczopole należącą do braci Franka, Miecława i Wojciecha na prawo magdeburskie.
Według Słownika geograficznego Królestwa Polskiego z roku 1887 Wilczopole stanowi wieś z folwarkiem w powiecie lubelskim, gminie Zemborzyce, parafii Abramowice, odległe 9 wiorst od Lublina. Folwark mający 1959 mórg obszaru, został rozparcelowany w r. 1887 na 19 części. Większe folwarczki mają: 194, 264, 150, 114, 79, 61, 263, 79 mórg. Wieś ma 37 osad 465 mórg.
Według spisu z 1827 roku było 51 domów i 365 mieszkańców. Wieś tę wspomina już Długosz w opisie parafii Abramowice (Długosz L.B. t.II, s.540). Według registru poborowego powiatu lubelskiego z r. 1531 wieś Wilczopole miała 14 posiadaczy, 10 i pół łana należące do szlachty i 3 łany kmiece. W r. 1676 Adam Pszczółka Wilczopolski płaci tu pogłówne od 4 osób z rodziny, 13 osób służby dworskiej, 28 poddanych, 2 żydów, Starosta Iżycki od 29 poddanych, Franciszek Wilczopolski Pawłowicz od 1 osoby służby szlacheckiej i 12 poddanych, Prandota Wilczopolski od 1 służby szlacheckiej, 17 poddanych, Gruszecki od 2 szlachty i 20 poddanych i dworu Prócz tego mieszkały tu trzy wdowy i trzech ze szlachty z rodzinami, bez poddanych (Pawiń.. Małop.. 354, 364, 2a).
W Wilczopolu, w pasie drogi powiatowej Wilczopole – Kliny, ok. 100 m przed kościołem jadąc od strony Klin, po stronie lewej, przy jednej z posesji rośnie okaz jałowca pospolitego, ustanowiony w 1977 r. pomnikiem przyrody. Jest to okaz drzewiasty, wyjątkowo duży, wysokości 7 m. Obwód jego pnia wynosił 102 cm (wg innych danych: 85 cm).

</doc>
<doc id="386261" url="https://pl.wikipedia.org/wiki?curid=386261" title="Wilczoruda-Parcela">
Wilczoruda-Parcela

Wilczoruda-Parcela (dawn. Wilczoruda Nowa) – wieś w Polsce położona w województwie mazowieckim, w powiecie grójeckim, w gminie Pniewy. Wieś położona jest w dolinie rzeki Jeziorki.
W pobliżu mostu na Jeziorce, w pierwszej połowie XX wieku znajdował się młyn wodny. Do dziś zachował się tylko jaz. W czasie wojny właściciel młyna udzielał pomocy partyzantom, przechowywał broń, a jego żona organizowała tajne nauczanie.
W przedwojennym budynku mieszkalnym na lewym brzegu Jeziorki mieści się od roku 2009 galeria „Pomłynie”, w której eksponowane są dzieła sztuki artystów związanych z warszawską Akademią Sztuk Pięknych oraz artystów ludowych.
W latach 1975–1998 miejscowość administracyjnie należała do województwa radomskiego.

</doc>
<doc id="386262" url="https://pl.wikipedia.org/wiki?curid=386262" title="Wilczyca (województwo łódzkie)">
Wilczyca (województwo łódzkie)

Wilczyca – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.

</doc>
<doc id="386263" url="https://pl.wikipedia.org/wiki?curid=386263" title="Wilczy Las">
Wilczy Las

Wilczy Las (niem. "Wolfshayn") – wieś w Polsce położona w województwie dolnośląskim, w powiecie bolesławieckim, w gminie Warta Bolesławiecka.
Przez miejscowość przebiega droga krajowa DK94.
Podział administracyjny.
W latach 1975–1998 miejscowość administracyjnie należała do województwa legnickiego.
Wiek XX.
Wieś została przyłączona do Polski w 1945 r. Jej mieszkańcy zostali wysiedleni do Niemiec i zastąpieni polskimi osadnikami.
Demografia.
Najmniejsza wieś gminy Warta Bolesławiecka. Według ostatniego Narodowego Spisu Powszechnego liczyła 192 mieszkańców (31 III 2011 r.).

</doc>
<doc id="386264" url="https://pl.wikipedia.org/wiki?curid=386264" title="Wilczyna">
Wilczyna

Wilczyna (dawniej: Wilczyn) – wieś w Polsce położona w województwie wielkopolskim, w powiecie szamotulskim, w gminie Duszniki. Wieś leży w pobliżu drogi krajowej nr 92 i przy drodze wojewódzkiej nr 306. Od południowej strony wsi leży niewielkie jezioro, leżące w zlewisku Obry.
Historia.
Kościół w Wilczynie wzmiankowano już w 1298 roku. W 1350 roku, kiedy wieś była własnością biskupią, przywilejem króla Kazimierza mieszkańcy zostali zwolnieni od podatków i danin. 
Wieś duchowna Wilczina, własność biskupa poznańskiego, położona była w 1580 roku w powiecie poznańskim województwa poznańskiego.
Do 1896 we wsi istniał szpital.
Pod koniec XIX wieku Wilczyn wchodził w skład powiatu szamotulskiego i liczył 440 ha. Folwark obejmował 138 ha. W 9 domostwach mieszkało 201 mieszkańców, z czego 177 było katolikami, 21 ewangelikami a 3 żydami. Miejscowa parafia należała wówczas do dekanatu lwóweckiego. 
W latach 1975–1998 miejscowość administracyjnie należała do województwa poznańskiego. W 2011 w Wilczynie mieszkały 372 osoby.
Zabytki i atrakcje turystyczne.
W Wilczynie znajduje się zabytkowy późnogotycki kościół parafialny pw. św. Jadwigi z I poł. XVI wieku, przebudowany w 1890 roku.
Ochronie jako zabytek podlega również park dworski z początku XX wieku.
Na południowy wschód od Wilczyny przebiega zielony szlak pieszy z Bytynia do Dusznik.

</doc>
<doc id="386265" url="https://pl.wikipedia.org/wiki?curid=386265" title="Wilczynek">
Wilczynek

Wilczynek – wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
W latach 1975–1998 miejscowość administracyjnie należała do województwa skierniewickiego.

</doc>
<doc id="386266" url="https://pl.wikipedia.org/wiki?curid=386266" title="Wilczyny">
Wilczyny

Wilczyny (niem. "Wolfshagen") – wieś w Polsce, położona w województwie warmińsko-mazurskim, w powiecie kętrzyńskim, w gminie Srokowo.
W latach 1975–1998 miejscowość administracyjnie należała do województwa olsztyńskiego.
W skład sołectwa Wilczyny oprócz wsi Wilczyny wchodzą: Jegławki, Kolkiejmy, Mintowo, Osikowo, Skandławki, Stare Jegławki, Wilcza Wólka, Wilcze
Przez wieś przepływa Omet.
Historia.
Na zachodnim krańcu wsi znajduje się grodzisko pruskie, zwane niegdyś "Pillberg". Wilczyny jako wieś czynszowa lokowane były w 1403 roku. W tym czasie założono tu młyn wodny, który funkcjonował jeszcze w XVIII w.
Demografia.
W roku 1785 było tu 20 domów, a w 1818 było ich 43.
Mieszkańcy: w roku 1818 – 223 osoby, w 1939 – 378, w 1970 – 156.

</doc>
<doc id="386267" url="https://pl.wikipedia.org/wiki?curid=386267" title="Wilczy Targ">
Wilczy Targ

Wilczy Targ – wieś w Polsce położona w województwie mazowieckim, w powiecie grójeckim, w gminie Belsk Duży.
Wieś szlachecka położona była w drugiej połowie XVI wieku w powiecie grójeckim ziemi czerskiej województwa mazowieckiego. 
W latach 1975–1998 miejscowość administracyjnie należała do województwa radomskiego.

</doc>
<doc id="386268" url="https://pl.wikipedia.org/wiki?curid=386268" title="Wildno">
Wildno

Wildno – wieś w Polsce położona w województwie kujawsko-pomorskim, w powiecie lipnowskim, w gminie Chrostkowo.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 199 mieszkańców. Jest siódmą co do wielkości miejscowością gminy Chrostkowo.

</doc>
<doc id="386269" url="https://pl.wikipedia.org/wiki?curid=386269" title="Wilemowice">
Wilemowice

Wilemowice – wieś w Polsce położona w województwie opolskim, w powiecie nyskim, w gminie Kamiennik.
W latach 1975–1998 miejscowość administracyjnie należała do ówczesnego województwa opolskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Wylemowiczi" w szeregu wsi lokowanych na prawie polskim "iure polonico".
Zabytki.
Do wojewódzkiego rejestru zabytków wpisany jest:

</doc>
<doc id="386271" url="https://pl.wikipedia.org/wiki?curid=386271" title="Wilenko">
Wilenko

Wilenko (niem. "Zion") – wieś w Polsce położona w województwie lubuskim, w powiecie świebodzińskim, w gminie Szczaniec.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="386272" url="https://pl.wikipedia.org/wiki?curid=386272" title="Wilewo">
Wilewo

Wilewo – wieś w Polsce położona w województwie mazowieckim, w powiecie żuromińskim, w gminie Bieżuń.
Wierni Kościoła rzymskokatolickiego należą do parafii św. Rocha w Radzanowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="386273" url="https://pl.wikipedia.org/wiki?curid=386273" title="Wilgoszcza">
Wilgoszcza

Wilgoszcza – wieś w Polsce położona w województwie śląskim, w powiecie zawierciańskim, w gminie Irządze.
W latach 1975–1998 miejscowość administracyjnie należała do województwa częstochowskiego.
Nazwa.
Nazwę miejscowości w zlatynizowanej staropolskiej formie "Wylgoscha" wymienia w latach (1470-1480) Jan Długosz w księdze Liber beneficiorum dioecesis Cracoviensis. Jako właściciela Długosz wymienia Jana Pukarzowskiego.

</doc>
<doc id="386274" url="https://pl.wikipedia.org/wiki?curid=386274" title="Wilhelmów">
Wilhelmów

Wilhelmów (dawn. Wilhelminów) – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.

</doc>
<doc id="386275" url="https://pl.wikipedia.org/wiki?curid=386275" title="Wilimowo">
Wilimowo

Wilimowo () – osada na Warmii w Polsce położona w województwie warmińsko-mazurskim, w powiecie olsztyńskim, w gminie Jonkowo. W latach 1975–1998 miejscowość administracyjnie należała do województwa olsztyńskiego. Osada Wilimowo wchodzi w skład sołectwa Gutkowo.

</doc>
<doc id="386277" url="https://pl.wikipedia.org/wiki?curid=386277" title="Wilimy">
Wilimy

Wilimy (niem. "Willms", dawniej "Suszekaym") – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość administracyjnie należała do województwa olsztyńskiego.
Wieś warmińska położona w pobliżu jeziora Dadaj oraz rozległych kompleksów leśnych (Nadleśnictwo Wipsowo), z licznymi gatunkami drzew liściastych (duże dęby, buczyna). Wieś położona w krajobrazie rolniczym oraz górnym biegiem rzeki Biesówki i licznymi oczkami wodnymi. Panoramę wsi najwygodniej można oglądać od strony Droszewa i przy wyjeździe z wsi.
Walory kulturowe wiążą się przede wszystkim z zabudową mieszkalną i gospodarczą. Ciekawa architektonicznie jest zabudowa kolonijna o charakterystycznym układzie działek i proporcjach budynków. Wcześniej były tu chałupy drewniane z połowy XIX w., szczytowe, o konstrukcji zrębowej „na jaskółczy ogon”, z dachami siodłowymi krytymi strzechą, posiadały koźliny, śparogi lub pazdury. Do czasów współczesnych przetrwały tylko nieliczne. Ciekawym obiektem architektonicznym jest także dawna szkoła oraz wiadukt znajdujący się przed wsią (obecnie nieużytkowany). 
We wsi znajdują się kapliczki warmińskie (w większości otynkowane) oraz drewniany krzyż ulokowane przy zabudowie kolonijnej oraz przy wyjeździe do drugiej części Wilim (turystycznej). Wilimy składają się z dwóch części, typowej, historycznej wsi i obszaru rekreacyjnego ze współczesną zabudową letniskową i ośrodkami wypoczynkowymi. 
Obecnie we wsi funkcjonuje zajazd, sklep spożywczo-przemysłowy oraz gospodarstwa agroturystyczne. Funkcjonuje także dyskoteka, lecz brak jest punktów kulturalno-oświatowych. Dawniej we wsi była szkoła. Najbliższa stacja kolejowa i przystanek autobusowy znajduje się w pobliskiej w Czerwonce.
Historia.
Wieś lokowana na prawie chełmińskim, na 40 włókach, w tym cztery sołeckie 3 maja 1359 przez biskupa warmińskiego Jana Stryprocka. Zasadźca był Prus o imieniu Suse (stąd pierwotna nazwa wsi). Niemiecka nazwa miejscowości "Willms" jest późniejsza, wcześniej wieś nosiła pruską nazwę "Suszekaym". Po wojnie z lat 1519-1521 sześć włók leżało odłogiem, natomiast w 1586 wieś była już całkowicie zagospodarowana, istniały wówczas dwie karczmy. W 1827 we wsi była szkoła, a językiem nauczania był język polski. W 1783 Wilimy liczyły 30 domów. Podczas wyborów do sejmu Rzeszy w 1893 na polskiego kandydata ks. Antoniego Wolszlegiera, padło tu prawie 80% głosów. W okresie 1920-1939 na terenie wsi działał mąż zaufania Związku Polaków w Niemczech. Działał tu też Jan Benke.

</doc>
<doc id="386278" url="https://pl.wikipedia.org/wiki?curid=386278" title="Wilka">
Wilka

Wilka (niem. "Wilke", grnłuż. "Wjelkow") –wieś w Polsce, położona w województwie dolnośląskim, w powiecie zgorzeleckim, w gminie Sulików.
Położenie.
Wilka to mała wieś leżąca na Pogórzu Izerskim, w Obniżeniu Zawidowa, na prawym brzegu Witki i na północno-wschodnim brzegu zbiornika Niedów, na wysokości około 215-220 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisany jest:
Ludność.
W Narodowym Spisie Powszechnym Ludności i Mieszkań odnotowano, że w 2011 roku liczba ludności we wsi Wilka to 182 osób (w tym 44% kobiet). W roku 2002 we wsi znajdowało się 48 gospodarstw domowych.

</doc>
<doc id="386279" url="https://pl.wikipedia.org/wiki?curid=386279" title="Wilkanów">
Wilkanów

Wilkanów () – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Wilkanów to bardzo duża wieś łańcuchowa o długości około 6,1 km, leżąca we wschodniej części Rowu Górnej Nysy, u podnóża Masywu Śnieżnika, na wysokości około 375-465 m n.p.m. 
Podział administracyjny.
W latach 1945–1954 siedziba gminy Wilkanów. W latach 1975–1998 miejscowość administracyjnie należała do województwa wałbrzyskiego. Wsi podlega osada Góra Igliczna.
Historia.
Wilkanów powstał na początku XIII wieku, pierwsza wzmianka o miejscowości pochodzi z 1294 roku. Od 1294 do 1315 wieś była w posiadaniu cystersów z Kamieńca Ząbkowickiego, a następnie stanowiła własność magnacką. W połowie XIV wieku we wsi był kościół i proboszcz. W czasie wojen husyckich Wilkanów kilkakrotnie ucierpiał, a w czasie wojny trzydziestoletniej w roku 1642 mieszkańcy miejscowości opuścili ją, uciekając przed zbliżającymi się wojskami szwedzkimi. Po wojnie właścicielem wsi został hrabia von Althann, który w latach 1681-1686 wybudował okazały pałac. W roku 1840 Wilkanów był jedną z największych wsi na tych terenach, były tu: kościół, szkoła, trzy młyny wodne, wytwórnia starki i browar. W XIX wieku Wilkanów stał się letniskiem i punktem wypadowym dla turystów udających się na wycieczki w Masyw Śnieżnika. Po 1945 roku miejscowość pozostała wsią typowo rolnicza, zanikła natomiast funkcja letniskowa.
Demografia.
Jest największą miejscowością gminy Bystrzyca Kłodzka. Według Narodowego Spisu Powszechnego liczyła 1129 mieszkańców (III 2011 r.).
Zabytki.
Do wojewódzkiego rejestru zabytków wpisane są obiekty:
Szlaki turystyczne.
Przez Wilkanów przechodzi Główny Szlak Sudecki z Długopola-Zdroju na Igliczną.
Sport.
W Wilkanowie działa klub piłkarski o nazwie Igliczna Wilkanów. Zespół ten występuje w najniższej klasie rozgrywek piłkarskich: Klasa B, grupa: Kłodzko I. W sezonie 2013/2014 Igliczna zajęła 2. miejsce ustępując jedynie drużynie MLKS Radków.

</doc>
<doc id="386280" url="https://pl.wikipedia.org/wiki?curid=386280" title="Wilkaski (powiat giżycki)">
Wilkaski (powiat giżycki)

Wilkaski – wieś w Polsce położona w województwie warmińsko-mazurskim, w powiecie giżyckim, w gminie Giżycko.
W latach 1975–1998 miejscowość administracyjnie należała do województwa suwalskiego.

</doc>
<doc id="386281" url="https://pl.wikipedia.org/wiki?curid=386281" title="Wilkęsy (powiat płocki)">
Wilkęsy (powiat płocki)

Wilkęsy – wieś w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość administracyjnie należała do województwa płockiego.
Linki zewnętrzne.
 

</doc>
<doc id="386282" url="https://pl.wikipedia.org/wiki?curid=386282" title="Wilkiejmy">
Wilkiejmy

Wilkiejmy – wieś w Polsce położona w województwie warmińsko-mazurskim, w powiecie olsztyńskim, w gminie Jeziorany.
W latach 1975–1998 miejscowość administracyjnie należała do województwa olsztyńskiego. 
Historia.
Wieś znajduje się w historycznym regionie Warmia.
Wieś założona na pruskim polu osadniczym (lauks) zwanym "Welkekaym". Nazwa wsi pochodzi z języka pruskiego, w którym "wilkis" oznacza wilka, natomiast "caymis" odnosi się do osady, dworu, posiadłości (prawdopodobnie nazwa wsi, pola osadniczego wywodzi się od pruskiego imienia założyciela – Wilkisa-Wilka). W dokumencie lokacyjnym, wystawionym 19 kwietnia 1348 r. przez biskupa warmińskiego Hermana z Pragi, wymieniono mieszkających tu Prusów, braci: "Monteko, Cantele" i "Sintese" z synami "Neodrawsem" i "Arnoldem". Biskup uznał ich posiadłości jako wolne majątki pruskie oraz lokawał obok wieś na prawie chełmińskim (dlatego Wilkiejmy jako całość były trwaktowane jako wieś czynszowa). W roku 1783 w Wilkiejmach było 12 domów, w 1848 mieszkało we wsi 136 osób. W spisie z 1939 r. we wsi odnotowano 300 mieszkańców.
Nie wiadomo kiedy we wsi zbudowano szkołę. W 1935 r. uczęszczało do niej 71 dzieci oraz pracowało dwóch nauczycieli (była więc najprawdopodobniej szkołą dwuklasową).

</doc>
<doc id="386283" url="https://pl.wikipedia.org/wiki?curid=386283" title="Ćera">
Ćera

Ćera – starożytna dynastia i jej państwo założone w po II w. na Wybrzeżu Malabarskim, obejmujące obszar obecnego okręgu malabarskiego w stanie Kerala, z Trawankurem i Koczinem. Jej mieszkańcy zostali określeni jako "Keralaputra" („synowie Kerali”) w inskrypcji na steli Asioki.
Samodzielne królestwo ze stolicą w Karur istniało do X w., podlegała następnie: Ćolom, Widźajanagarowi, władcom Bijapuru i Majsuru.

</doc>
<doc id="386284" url="https://pl.wikipedia.org/wiki?curid=386284" title="Wilknity">
Wilknity

Wilknity – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="386288" url="https://pl.wikipedia.org/wiki?curid=386288" title="Wilkostowo">
Wilkostowo

Wilkostowo – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski.
W latach 1975–1998 miejscowość administracyjnie należała do województwa włocławskiego.
Wieś sołecka – zobacz jednostki pomocnicze gminy Aleksandrów Kujawski w BIP.
W pobliżu wsi znajduje się stanowisko archeologiczne Wilkostowo 23/24.

</doc>
<doc id="386289" url="https://pl.wikipedia.org/wiki?curid=386289" title="Wilkostów">
Wilkostów

Wilkostów – wieś w Polsce położona w województwie dolnośląskim, w powiecie średzkim, w gminie Miękinia.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabudowa.
Wieś folwarczna powstała w oparciu o zabudowę dróg prowadzących do założenia dworsko-folwarcznego, znajdującego się we wschodniej części wsi. Historyczna zabudowa wsi zachowana jest w niewielkim stopniu, istniejąca pochodzi z lat 30. XX wieku i współczesną. Zabudowa o chaotycznym układzie nie utrzymuje historycznej linii zabudowy.

</doc>
<doc id="386291" url="https://pl.wikipedia.org/wiki?curid=386291" title="Wilkoszewice">
Wilkoszewice

Wilkoszewice – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="386292" url="https://pl.wikipedia.org/wiki?curid=386292" title="Wilkowa Wieś">
Wilkowa Wieś

Wilkowa Wieś – wieś w Polsce położona w województwie mazowieckim, w powiecie warszawskim zachodnim, w gminie Leszno. Leży przy drodze wojewódzkiej nr 580 łączącej Warszawę z Sochaczewem.
W latach 1975–1998 miejscowość administracyjnie należała do województwa warszawskiego.

</doc>
<doc id="386293" url="https://pl.wikipedia.org/wiki?curid=386293" title="Wilkowia">
Wilkowia

Wilkowia – wieś w Polsce położona w województwie łódzkim, w powiecie kutnowskim, w gminie Łanięta.
Wieś szlachecka "Wilkowyja" położona była w drugiej połowie XVI wieku w powiecie gostynińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.

</doc>
<doc id="386294" url="https://pl.wikipedia.org/wiki?curid=386294" title="Wilkowiecko">
Wilkowiecko

Wilkowiecko – wieś w Polsce, położona w województwie śląskim, w powiecie kłobuckim, w gminie Opatów.
W latach 1975–1998 miejscowość administracyjnie należała do województwa częstochowskiego.
Demografia.
W miejscowości mieszka obecnie ponad 1400 mieszkańców.
Historia.
Pierwsza wzmianka o miejscowości pochodzi z 1220 roku, z dokumentu biskupa krakowskiego Iwo Odrowąża w którym miejscowość wymieniona jest w formie "Wylkogeczsko". Kolejna wzmianka o miejscowości znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w zlatynizowanej, staropolskiej formie "„Wicogedzco”".
Turystyka.
Warto zwiedzić kościół z przełomu XVIII i XIX w.

</doc>
<doc id="386295" url="https://pl.wikipedia.org/wiki?curid=386295" title="Kisielnicowate">
Kisielnicowate

Kisielnicowate ("Exidiaceae") – występująca w niektórych systemach klasyfikacyjnych rodzina grzybów należąca do typu podstawczaków ("Basidiomycota").
Systematyka.
Rodzaje należące do rodziny kisielnicowatych:

</doc>
<doc id="386296" url="https://pl.wikipedia.org/wiki?curid=386296" title="Wilkowo Małe">
Wilkowo Małe

Wilkowo Małe (niem. "Klein Wolfsdorf") – wieś w Polsce, położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 wieś administracyjnie należała do województwa olsztyńskiego.

</doc>
<doc id="386297" url="https://pl.wikipedia.org/wiki?curid=386297" title="Wilkowo Nowe">
Wilkowo Nowe

Wilkowo Nowe – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Anny w Pietkowie.

</doc>
<doc id="386298" url="https://pl.wikipedia.org/wiki?curid=386298" title="Wilkowo Nowowiejskie">
Wilkowo Nowowiejskie

Wilkowo Nowowiejskie (kaszb. "Wôłkòwò" lub też "Wilkòwò", niem. "Villkow") – wieś Polsce położona w województwie pomorskim, w powiecie lęborskim, w gminie Nowa Wieś Lęborska.
W latach 1975–1998 miejscowość administracyjnie należała do województwa słupskiego.
Atrakcje.
W Wilkowie Nowowiejskim znajduje się deska wycięta ze 130-letniej daglezji zielonej o długości 40,815 m, która posiadała wpis do Księgi rekordów Guinnessa. Ręczne wycinanie deski zakończyło się 17 maja 2009 podczas corocznej Majówki Wilkowskiej. Poprzedni rekord w tej kategorii należał od 12 czerwca 2002 do Centrum Edukacji i Promocji Regionu w Szymbarku i wynosił 36,83 m. W czerwcu 2012 roku Szymbark ponownie wpisał się do Księgi Rekordów Guinnessa deską mającą długość 46,53 m..

</doc>
<doc id="386299" url="https://pl.wikipedia.org/wiki?curid=386299" title="Wilkowo Polskie">
Wilkowo Polskie

Wilkowo Polskie – wieś w Polsce, położona w województwie wielkopolskim, w powiecie grodziskim, w gminie Wielichowo. 
W latach 1975–1998 wieś administracyjnie należała do województwa poznańskiego.
Na północ od Wilkowa Polskiego przepływa Południowy Kanał Obry. Przez wieś przebiega droga wojewódzka nr 312, z aleją kasztanowców oraz linia kolejki wąskotorowej.
W okresie Wielkiego Księstwa Poznańskiego (1815-1848) miejscowość wzmiankowana jako Wilkowo Polskie należała do wsi większych w ówczesnym pruskim powiecie Kosten rejencji poznańskiej. Wilkowo Polskie należało do okręgu wielichowskiego tego powiatu i stanowiło siedzibę prywatnego majątku, którego właścicielem był wówczas Marceli Czarnecki. W skład majątku Wilkowo Polskie wchodziły także: Siekowo, Siekówko, Ziemin oraz Bielawy. Według spisu urzędowego z 1837 roku Wilkowo Polskie liczyło 451 mieszkańców, którzy zamieszkiwali 44 dymy (domostwa).
Podczas powstania wielkopolskiego w szeregi powstańców wstąpiło aż 121 mieszkańców wsi.
We wsi znajdują się: stacja kolei wąskotorowej, szkoła podstawowa (zabytkowy pałac), zabytkowy kościół parafialny św. Jadwigi, cmentarz parafialny, strażnica, ośrodek zdrowia, park. Na południe od Wilkowa zachowały się pozostałości grodziska pierścieniowatego.
W Wilkowie Polskim kończy się żółty szlak pieszy z Konojadu.

</doc>
<doc id="386300" url="https://pl.wikipedia.org/wiki?curid=386300" title="Wilkowo Stare">
Wilkowo Stare

Wilkowo Stare – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Anny w Pietkowie.

</doc>
<doc id="386301" url="https://pl.wikipedia.org/wiki?curid=386301" title="Wilkowuje">
Wilkowuje

Wilkowuje – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
Wieś duchowna położona była w drugiej połowie XVI wieku w powiecie sąchockim ziemi ciechanowskiej województwa mazowieckiego. W latach 1975–1998 miejscowość administracyjnie należała do województwa płockiego.

</doc>
<doc id="386302" url="https://pl.wikipedia.org/wiki?curid=386302" title="Wilkówiec">
Wilkówiec

Wilkówiec – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą. Miejscowość leży nad Wisłą.
Pierwsza wzmianka o miejscowości "Wilkowiec" pochodzi z 1256 roku. Wówczas książę Siemowit I mazowiecki (1248-1262) w Rafałowie, nadał należącej do kanoników czerwińskich wsi immunitet, zwalniający mieszkańców z szeregu świadczeń na rzecz księstwa. Wieś duchowna "Wilkowiec" położona była w drugiej połowie XVI wieku w powiecie sąchockim ziemi ciechanowskiej województwa mazowieckiego. W latach 1975–1998 miejscowość administracyjnie należała do województwa płockiego. Mieszkańcy wyznania rzymskokatolickiego należą do Parafii Zwiastowania Najświętszej Maryi Pannie w Czerwińsku nad Wisłą.

</doc>
<doc id="386303" url="https://pl.wikipedia.org/wiki?curid=386303" title="Wilków-Kolonia">
Wilków-Kolonia

Wilków-Kolonia – kolonia w Polsce położona w województwie lubelskim, w powiecie opolskim, w gminie Wilków.
W latach 1975–1998 miejscowość należała administracyjnie do ówczesnego województwa lubelskiego.
Wieś położona nad rzeką Wrzelowianką, stanowi sołectwo gminy Wilków.

</doc>
<doc id="386304" url="https://pl.wikipedia.org/wiki?curid=386304" title="Wilków nad Wisłą">
Wilków nad Wisłą

Wilków nad Wisłą – wieś w Polsce położona w województwie mazowieckim, w powiecie nowodworskim, w gminie Leoncin.
Miejscowość była obszarem osadnictwa olęderskiego. Na jej terenie znajduje się cmentarz mennonicki.
W latach 1975–1998 miejscowość administracyjnie należała do województwa warszawskiego.
Linki zewnętrzne.
 

</doc>
<doc id="386305" url="https://pl.wikipedia.org/wiki?curid=386305" title="Wilków Pierwszy">
Wilków Pierwszy

Wilków Pierwszy – także: Wilków – wieś w Polsce, położona w województwie mazowieckim, w powiecie grójeckim, w gminie Błędów, nad Mogielanką.
W latach 1975–1998 miejscowość administracyjnie należała do województwa radomskiego.
Przez wieś przebiega droga wojewódzka DW 725.
Od XIII w. Wilków jest siedzibą rzymskokatolickiej parafii św. Wawrzyńca Diakona i Męczennika.
W Wilkowie znajduje się XIX-wieczny, drewniany kościół św. Wawrzyńca, który wraz z dzwonnicą został wpisany do rejestru zabytków nieruchomych (nr rej.: 489/A/62 z 23.03.1962 oraz 182/A z 15.10.1982).
Na pobliskim cmentarzu pochowany jest m.in. Jakub Kubicki, architekt polskiego klasycyzmu, Naczelny Intendent Budowli Korony, który zmarł w Wilkowie 13 czerwca 1833 roku.
W pobliżu znajduje się wieś Wilków Drugi, licząca około 500 mieszkańców.

</doc>
<doc id="386306" url="https://pl.wikipedia.org/wiki?curid=386306" title="Wilków Polski">
Wilków Polski

Wilków Polski – wieś w Polsce położona w województwie mazowieckim, w powiecie nowodworskim, w gminie Leoncin.
W latach 1975–1998 miejscowość administracyjnie należała do województwa warszawskiego. 
Dodatkowe nazwy.
Przed II wojną światową wieś określana Paryżem (mieszkańcy paryżakami) ze względu na zamożność zamieszkujących Wilków gospodarzy, do których biedni mieszkańcy okolicznych wiosek często zwracali się o pomoc finansową w postaci pożyczek. Wielodzietne biedne rodziny z okolicznych wiosek, których nie było stać na opiekę nad dziećmi, starały się oddać dziecko do pracy na pastucha lub parobka u gospodarza w zamian za wikt i opierunek. 
Dodatek słowa Polski w nazwie miejscowości miał zaznaczyć odrębność od sąsiedniego Wilkowa Niemieckiego po wojnie nazwanego Wilkowem nad Wisłą. Miejscowości rozdziela polna drogą, nazywana granicą. Istniał też Wilków Holenderski usytuowany na Kempach Wiślanych i częściowo wtopiony w Wilków Niemiecki. 
Wilków Polski niekiedy nazywany Wilkowem Starym z racji powstania Wilkowa Nowego. 
Nazewnictwo miejsc w wiosce: Wąskie błoto, Gapia góra. 
Historia.
Jedno z najstarszych siedlisk na tym terenie naniesiona na mapę z 1793 pod nazwą Wylkowa. Wzmianką na już istniejącą wieś na tym terenie, są lata 1603 "We wsi Głusku znajduje się kościół parochialny, którego założyciel i data założenia nie są mi znajome, ale że wieś należała dóbr rządowych (Była to tak nazwana dzierżawa, która za panowania Sasów znajdowała się w ręku Czapskich) wnoszę, że jest dziełem książąt mazowieckich, lub też królów polskich. Kościół ten wizytował w roku 1603. sławny Wawrzyniec Goślicki biskup poznański, był on wtenczas drewnianym i pod tytułem Św. Małgorzaty poświęconym. Uposażeniem jego był łan roli w Głusku z dwoma kmieciami i dziesięciny z Głuska, Małejwsi, Grochali, Wilkowa, Gniewniewic, Sencimina małego i t. d. Podczas wizyty Goślickiego w roku 1603. dom szkólny był tu świeżo nowym dachem pokryty i naporządzony. Uposażeniem rektora szkoły była dziesięcina z pewnych ról we wsi Gniewniewice." "wg Józefa Łukaszewicza - opis stanu w roku 1603 z lustracji biskupa Goślickiego". 
W czasie II wojny światowej w pobliskiej puszczy doszło do walk wycofującej się części Armii Poznań (łącznie z walką wręcz na bagnety) z siłami Niemieckiej Armii .Po batalii, Niemcy nakazali kilku osobom z wioski pochować zabitych polaków w wykopanym leśnym dole. Po wojnie dzięki ich pamięci ekshumowano żołnierzy i pochować na cmentarzu w Leoncinie. Podczas okupacji z wioski wywieziono kilka rodzin żydowskich zamieszkujących zachód Wilkowa. Wieś znalazła się w granicach Rzeszy. Ludność Polską wypędzono bądź wykorzystano do prac przymusowych lub w rolnictwie, na rzecz nowo ściągniętych osadników z Niemiec. Niekiedy dochodziło do zajmowania gospodarstwa Polaka przez biedniejszego sąsiada Niemca. Wieś wyzwolona przez armię czerwoną została ograbiona przez uciekających osadników Niemieckich i ,Olenderskich". (Holendrzy po wkroczeniu Niemców jako ludność germańska otrzymali niemieckie dokumenty, przez co obawiali się zemsty wyzwalających nas Rosjan).
OSP Wilków Polski.
W okresie międzywojennym dzięki zaradności i z inicjatywy grupy gospodarzy została założona późniejsza Ochotnicza Straż Pożarna. Zakupiona została sikawka strażacka na zaprzęg konny, wyposażona w ręczną pompę wody ze zbiornikiem ciśnieniowym, zaprzęgano do niej konie gospodarza tam gdzie stacjonowała. Pierwotnie była to pomoc sąsiedzka w gaszeniu pożaru w wiosce. Po wojnie ponownie kilku mieszkańców zawiązało Ochotniczą Straż Pożarną w Wilkowie Polskim z uwagi na potrzebę walki z ogniem, z czasem też wybudowano remizę strażacką. OSP po dziś dzień we współczesnej postaci, unowocześniona funkcjonuje na potrzeby wioski i gminy.

</doc>
<doc id="386307" url="https://pl.wikipedia.org/wiki?curid=386307" title="Wilków Średzki">
Wilków Średzki

Wilków Średzki (niem. "Wilkau") – wieś w Polsce, położona w województwie dolnośląskim, w powiecie średzkim, w gminie Kostomłoty.
Podział administracyjny.
W latach 1975–1998 miejscowość administracyjnie należała do województwa wrocławskiego.
Położenie.
Wilków Średzki leży 23 km na południowy zachód od centrum Wrocławia. Przez wieś przebiega droga wojewódzka nr. 346.
Zabytki.
Do wojewódzkiego rejestru zabytków wpisany jest:

</doc>
<doc id="386308" url="https://pl.wikipedia.org/wiki?curid=386308" title="Wilków Wielki">
Wilków Wielki

Wilków Wielki (niem. "Groß Wilkau") – wieś w Polsce położona w województwie dolnośląskim, w powiecie dzierżoniowskim, w gminie Niemcza.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Zabytki.
Do rejestru zabytków wpisane są następujące obiekty z terenu wsi:

</doc>
<doc id="386309" url="https://pl.wikipedia.org/wiki?curid=386309" title="Wilkszyce">
Wilkszyce

Wilkszyce – wieś w Polsce położona w województwie łódzkim, w powiecie sieradzkim, w gminie Goszczanów.
W latach 1975–1998 miejscowość administracyjnie należała do województwa sieradzkiego.

</doc>
<doc id="386310" url="https://pl.wikipedia.org/wiki?curid=386310" title="Wilkszyn">
Wilkszyn

Wilkszyn (niem. "Wilxen") – wieś w Polsce, położona w województwie dolnośląskim, w powiecie średzkim, w gminie Miękinia.
W latach 1975–1998 wieś administracyjnie należała do województwa wrocławskiego.
Duża wieś wielodrożnicowa wykształcona z dawnej owalnicy.
Wilkszyn posiada bezpośrednią komunikację autobusową z Wrocławiem.
Infrastruktura techniczna wsi: prąd, wodociąg, gazociąg, sieć telefoniczna, bezprzewodowy dostęp do Internetu, sieć kanalizacyjna w budowie (2015).
W Wilkszynie zlokalizowane jest boisko piłkarskie.
Na terenie wsi znajduje się stacja paliw, restauracja, cukiernia oraz sklepy spożywcze.
Do wsi zaliczany jest przysiółek Miłoszyn, niegdyś folwark i osobna wieś. Od południa Wilkszyn sąsiaduje z Lasem Mokrzańskim, znajdującym się w granicach administracyjnych Wrocławia.
Nazwa.
Pierwsze wzmianki o miejscowości w formach "Wiltsin", "Vilksino" i "Wilksino" pochodzą z 1175 roku. Nazwa była później notowana także w formach "Wilksin" (1178), "Wilczin" (1201), "Wilesin" (1202), "Vilksino" (1202), "de Wilxin" (1216), "Wylkzin" (1218), "de Wilkzin" (1227), "Wilcsino" (1244), "Wilschin" (1286, 1287), "Wilksin" (1320, 1324), "Wikenow" (1335), "Wilxin" (1337), "Wilkxin" (1353), "Wilxin" (1363), "Wilxen" (1438), "Wilxen (villa)" (1666-67), "Wilxen" (1743), "Wilxen" (1795), "Wilxen, auch Oberwilxen" (1845), "Wilxen, sl. Wilesin" (1887), "Wilczyn, Wilxen" (1896), "Wilczyn, Vilxen" (1900), "Wilxen" (1919, 1934, 1941), "Wilczyn" (1945), "Wilkszyn" (1947).
Jest to nazwa dzierżawcza, która została utworzona od nazwy osobowej "Wilksza" przez dodanie przyrostka -"in". Po objęciu miasta przez polską administrację w 1945 roku stosowano nazwę przejściową "Wilczyn", która została później zastąpiona urzędową formą "Wilkszyn".
Historia.
W zachowanych dokumentach znajdują się m.in. zapiski o tym, że w 1326 książę Henryk VI Dobry przyjął na służbę mieszkańców Wilkszyna, płacąc im za pracę po 12 groszy polskich, a w 1335 nuncjusz papieski Galhard zanotował informację o tutejszym kościele. W 1353 Wilkszyn włączono do księstwa wrocławskiego, a w 1472 potwierdzono – wraz z Miłoszynem – nadane mu wcześniej prawa osadnicze oparte na prawie niemieckim. Opis Śląska z 1786 wspomina miejscowość Wilkszyn, nad którą po sekularyzacji zakonów na początku XIX wieku nadzór podatkowy pełnił w imieniu państwa pruskiego Królewski Urząd Podatkowy w Środzie Śląskiej.
Zabytki.
Do wojewódzkiego rejestru zabytków wpisany jest:

</doc>
<doc id="386311" url="https://pl.wikipedia.org/wiki?curid=386311" title="Wilnowo">
Wilnowo

Wilnowo (niem. "Willnau") – wieś w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych
Wieś wzmiankowana w dokumentach z roku 1402 i 1408, jako wieś czynszowa na 39 włókach, pod nazwą "Wilenaw" (wymieniana także jako wieś rybacka). W roku 1782 we wsi odnotowano 23 domy (dymy), natomiast w 1858 w 31 gospodarstwach domowych było 244 mieszkańców. W latach 1937-1939 było 283 mieszkańców. W roku 1973 wieś należała do powiatu morąskiego, gmina Morąg, poczta Boguchwały.

</doc>
<doc id="386312" url="https://pl.wikipedia.org/wiki?curid=386312" title="Wiluki">
Wiluki

Wiluki (białorus. Вілюкі; w miejsc. gwarze Wyluky) – wieś w Polsce położona w województwie podlaskim, w powiecie hajnowskim, w gminie Dubicze Cerkiewne.
W latach 1975–1998 miejscowość administracyjnie należała do województwa białostockiego.
Historia.
Według Pierwszego Powszechnego Spisu Ludności, przeprowadzonego w 1921 roku, wieś Wiluki zamieszkiwało 49 osób (24 kobiety i 25 mężczyzn) w 9 domach, wszyscy mieszkańcy wsi zadeklarowali wówczas białoruską przynależność narodową oraz wyznanie prawosławne. W owym czasie miejscowość znajdowała się w gminie Białowieża w powiecie białowieskim.
11 maja 1945 roku wieś została napadnięta, a następnie splądrowana i doszczętnie spalona przez samodzielny (już wówczas nie podporządkowany AK) oddział pod dowództwem Romualda Rajsa (pseudonim Bury). Podczas obławy ludzie Rajsa zastrzelili 1 mieszkańca wsi.
Inne.
Prawosławni mieszkańcy wsi należą do parafii Podwyższenia Krzyża Pańskiego w Werstoku, a wierni kościoła rzymskokatolickiego do parafii św. Zygmunta w Kleszczelach.
Wieś w 2011 roku zamieszkiwało 39 osób.

</doc>
<doc id="386313" url="https://pl.wikipedia.org/wiki?curid=386313" title="Wiłkajcie">
Wiłkajcie

Wiłkajcie (niem. "Wilkatschen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Wilkatschen" została w 1938 r. zastąpiona przez administrację nazistowską sztuczną formą "Birkendorf".

</doc>
<doc id="386314" url="https://pl.wikipedia.org/wiki?curid=386314" title="Wiłkopedzie">
Wiłkopedzie

Wiłkopedzie (dodatkowa nazwa w j. litewskim Vilkapėdžiai od vilkas = wilk i pėdsakas = trop) – wieś w Polsce położona w województwie podlaskim, w powiecie sejneńskim, w gminie Puńsk na Suwalszczyźnie. Wieś znajduje się na obszarze Pojezierza Wschodniosuwalskiego (Pojezierze Sejneńskie) na północ od jeziora Szejpiszki na terenie Obszaru Chronionego Krajobrazu "Pojezierze Sejneńskie" nad Dziedulką dopływem Marychy.
Wieś leży przy atrakcyjnym czerwonym szlaku rowerowym ziemi sejneńskiej Rygol – Zaboryszki wiodącym przez pofałdowane, zalesione obszary pojezierza na pograniczu zamieszkanym w dużym stopniu przez Litwinów; na szlaku liczne zabytki architektury litewskiego budownictwa ludowego.
W Wiłkopedziach krzyżują się drogi gminne:
Przynależność administracyjna po 1945 roku:

</doc>
<doc id="386315" url="https://pl.wikipedia.org/wiki?curid=386315" title="Wiłkupie">
Wiłkupie

Wiłkupie – wieś w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.
Na północ od wsi przebiega granica z Litwą.

</doc>
<doc id="386316" url="https://pl.wikipedia.org/wiki?curid=386316" title="Piaszno">
Piaszno

2 miejscowości:
4 jeziora w Polsce:
Zobacz też: Piaszno Małe

</doc>
<doc id="386318" url="https://pl.wikipedia.org/wiki?curid=386318" title="Wiłunie">
Wiłunie

Wiłunie (niem. "Willuhnen") – wieś w Polsce położona w województwie warmińsko-mazurskim, w powiecie nidzickim, w gminie Janowiec Kościelny.
W latach 1975–1998 miejscowość administracyjnie należała do województwa olsztyńskiego.

</doc>
<doc id="386319" url="https://pl.wikipedia.org/wiki?curid=386319" title="Wincencin">
Wincencin

Wincencin – wieś w Polsce położona w województwie lubelskim, w powiecie włodawskim, w gminie Urszulin.
Wierni Kościoła rzymskokatolickiego należą do parafii św. Stanisława w Wereszczynie.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Urszulin.

</doc>
<doc id="386320" url="https://pl.wikipedia.org/wiki?curid=386320" title="Wincenta">
Wincenta

Wincenta – wieś w Polsce położona w województwie podlaskim, w powiecie kolneńskim, w gminie Kolno. 
Wierni kościoła rzymskokatolickiego należą do parafii Parafia Najświętszego Serca Jezusowego w Koźle.
Historia.
Kilometr na zachód od wsi przepływa rzeka Pisa, na północ - wpadająca do niej rzeczka Wincenta. Wzdłuż tej ostatniej przebiega historyczna granica mazowiecko-pruska, od 1388 r. stanowiąca granicę Księstwa Mazowieckiego i Prus, w latach 1526–1795 Prus i Królestwa Polskiego, 1807–1814 Prus i Księstwa Warszawskiego, 1815–1871 Prus i podległego Rosji Królestwa Polskiego, 1871–1916 Niemiec i Rosji, zaś w okresie 1918–1939 Polski i Niemiec. W położonej na szosie Kolno–Pisz Wincencie od połowy XIX w. do 1939 r. znajdowała się komora celna, atakowana przez siły powstańcze w czasie powstania styczniowego.
Pod wsią w 1920 r. żołnierze Kowieńskiego Pułku Strzelców stoczyli udaną potyczkę z cofającymi się bolszewikami, którzy porzucili znaczne ilości sprzętu. O armaty, które ugrzęzły w korycie granicznej rzeczki żołnierze polscy pobili się na pięści z niemieckimi pogranicznikami.
W okresie międzywojennym miejscowość była siedzibą komisariatu Straży Celnej „Wincenta” oraz ulokowano tu placówkę Straży Celnej.
Według Powszechnego Spisu Ludności z 1921 roku zamieszkiwało tu 273 osób w 28 budynkach mieszkalnych. Miejscowość należała do parafii rzymskokatolickiej w Kolnie. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w Kolnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W 1941 r. do wykopanych tu przez Sowietów rowów przeciwczołgowych zaczęto przywozić ciała jeńców z obozu w Dłutowie (Stalag Fischborn). Według niepotwierdzonych informacji część jeńców Niemcy zamordowali już w samej Wincencie. Liczbę ofiar szacuje się na od kilku do 12 tysięcy. Obecnie upamiętnia to cmentarz wojenny – miejsce pamięci narodowej.
W latach 1975-1998 miejscowość administracyjnie należała do województwa łomżyńskiego (wcześniej do woj. białostockiego).

</doc>
<doc id="386321" url="https://pl.wikipedia.org/wiki?curid=386321" title="Wincentynów">
Wincentynów

Wincentynów – wieś w Polsce położona w województwie łódzkim, w powiecie opoczyńskim, w gminie Sławno.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Przemienienia Pańskiego w Kamieniu.

</doc>
<doc id="386322" url="https://pl.wikipedia.org/wiki?curid=386322" title="Windorp">
Windorp

Windorp (dodatkowa nazwa w j. kaszub. Windorp, niem. "Windorp", dawniej "Winkidorp", "Winkendorf") – wieś kaszubska w Polsce położona w województwie pomorskim, w powiecie chojnickim, w gminie Brusy na północnym skraju Zaborskiego Parku Krajobrazowego i nad wschodnim brzegiem jeziora Kruszyńskiego. Wieś jest częścią składową sołectwa Przymuszewo.
W latach 1975–1998 miejscowość administracyjnie należała do województwa bydgoskiego.

</doc>
<doc id="386323" url="https://pl.wikipedia.org/wiki?curid=386323" title="Winduga (województwo kujawsko-pomorskie)">
Winduga (województwo kujawsko-pomorskie)

Winduga – wieś w Polsce położona w województwie kujawsko-pomorskim, w powiecie lipnowskim, w gminie Bobrowniki. Winduga to jedna z dwóch wsi składających się na sołectwo Rachcin.
Wieś Winduga graniczy z gruntami wsi Stary Bógpomóż, Rachcin, Stary Witoszyn, Nowy Witoszyn, Łęg-Witoszyn. Zachodnią granicę wsi wyznacza rzeka Wisła, do której sołectwo Rachcin ma "dostęp" wyłącznie przez Windugę. 
W latach 1975–1998 miejscowość administracyjnie należała do województwa włocławskiego.
Historia.
Znana ze źródeł osiemnastowiecznych: pojawia się w dokumentach wizytacyjnych parafii Szpetal jako Winduga Rachcińska w 1779 roku. Dzisiejsza Winduga obejmuje także tereny dawnych wiosek o nazwach: Jesionki, Błotkowo, Działy, Kotowskie Rachcińskie. 
Wieś Działy była w sierpniu 1920 r. miejscem koncentracji 15 Dywizji Kawalerii wojsk Rosji bolszewickiej w wojnie z Polską. Dowodzący siłami Rosji bolszewickiej w tym rejonie Komkor Gaj wydał swym siłom rozkaz koncentracji w rejonie wsi Działy i przystąpienia do gromadzenia łodzi i drewna do budowy tratew w celu przeprawy przez Wisłę, co dzięki zwycięstwu Wojska Polskiego w bitwie warszawskiej nie powiodło się. 
Z dniem 1 października 1982 r. na mocy rozporządzenia Ministra Administracji z 26 lipca 1982 r. wieś Winduga została wyłączona z sołectwa Stary Witoszyn w gminie Fabianki i włączona do sołectwa Rachcin w gminie Bobrowniki.
Przyroda.
Wieś położona jest na obszarze Natura 2000. W maju 2015 r. w jednym z gospodarstw zadomowiła się białorzytka saharyjska. Odnotowano tym samym po raz pierwszy pojawienie się tego ptaka w Polsce. 

</doc>
<doc id="386324" url="https://pl.wikipedia.org/wiki?curid=386324" title="Windykajmy">
Windykajmy

Windykajmy (niem. "Windtkeim") – osada w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Wieś należy do sołectwa Sławkowo.
Historia.
W latach dwudziestych XX w. majątek ziemski w Windykajmach miał powierzchnię 200 ha. Majątek w tym czasie i do 1945 r. należał do Juliusa Kiskera. Po roku 1945 powstał tu PGR, który jako obiekt produkcyjny w ostatniej fazie ich funkcjonowania należał do Zakładu Rolnego w Sławkowie.

</doc>
<doc id="386325" url="https://pl.wikipedia.org/wiki?curid=386325" title="Windyki (województwo mazowieckie)">
Windyki (województwo mazowieckie)

Windyki – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="386326" url="https://pl.wikipedia.org/wiki?curid=386326" title="Obelisk z Axum">
Obelisk z Axum



</doc>
<doc id="386327" url="https://pl.wikipedia.org/wiki?curid=386327" title="Winiarki">
Winiarki

Winiarki – wieś w Polsce położona w województwie świętokrzyskim, w powiecie sandomierskim, w gminie Dwikozy.
W latach 1975–1998 miejscowość administracyjnie należała do województwa tarnobrzeskiego.
Podczas powodzi w czerwcu 2010 pękł wał na Wiśle w miejscowości Winiary. W wyniku tego zdarzenia wieś Winiarki została zalana.

</doc>
<doc id="386328" url="https://pl.wikipedia.org/wiki?curid=386328" title="Kisielnica">
Kisielnica



</doc>
<doc id="386329" url="https://pl.wikipedia.org/wiki?curid=386329" title="Winiary Dolne">
Winiary Dolne

Winiary Dolne – wieś w Polsce położona w województwie świętokrzyskim, w powiecie buskim, w gminie Nowy Korczyn.
Przez wieś przechodzi zielony szlak turystyczny z Wiślicy do Grochowisk.
Położenie.
Winiary położone są w Nadnidziańskim Parku Krajobrazowym, pomiędzy dwiema rzekami, Nidą i Wisłą, ok. 2 km na południowy zachód od centrum Nowego Korczyna. Przez wieś przebiega droga krajowa nr 79 z Krakowa do Sandomierza.
Historia.
W 1783 r. wieś należąca wówczas do powiatu wiślickiego w województwie sandomierskim była własnością marszałka wielkiego koronnego, starosty wiślickiego, Stanisława Lubomirskiego.
W 1864 r. na mocy dekretu cesarza Aleksandra II o uwłaszczeniu włościan wieś stała się własnością jej mieszkańców.
W Królestwie Polskim istniała gmina Winiary Wiślickie.
W latach 1975–1998 miejscowość administracyjnie należała do województwa kieleckiego.
Na kilkunastu hektarach tutejszych pól, opodal drogi krajowej 79, prowadzona jest ekologiczna uprawa lawendy, której okres kwitnienia i zbioru przypada na drugą połowę czerwca.
W Winiarach funkcjonuje państwowy dom dziecka.

</doc>
<doc id="386330" url="https://pl.wikipedia.org/wiki?curid=386330" title="Winiec (powiat ostródzki)">
Winiec (powiat ostródzki)

Winiec (niem. "Winkenhagen") – wieś w Polsce położona w województwie warmińsko-mazurskim, w powiecie ostródzkim, w gminie Miłomłyn.
W latach 1975–1998 miejscowość administracyjnie należała do województwa olsztyńskiego.
W latach 1945–46 miejscowość nosiła nazwę "Wikijamy".
Wieś wzmiankowana jest w dokumentach z roku 1381 jako dwór na 12 włókach. Pierwotna nazwa "Windekenhayn" najprawdopodobniej wywodzi się od imienia Prusa "Wyndekoy". W roku 1782 we wsi odnotowano 20 domów (dymów), natomiast w 1858 w 38 gospodarstwach domowych było 315 mieszkańców. W latach 1937–39 było 337 mieszkańców. 
Na południe od wsi Winiec, przy dawnej granicy powiatu morąskiego i ostródzkiego, znajduje się las znany jako Jaśkowski Borek (niem. "Hedchen, Jäskendorfer Wald").

</doc>
<doc id="386331" url="https://pl.wikipedia.org/wiki?curid=386331" title="Winna-Chroły">
Winna-Chroły

Winna-Chroły (daw. "Winna Chroły") – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1954-1972 wieś należała i była siedzibą władz gromady Winna-Chroły. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Parafia św. Doroty w Winnej Poświętnej.
Historia.
W I Rzeczypospolitej miejscowość w ziemi drohickiej w województwie podlaskim.
Pod koniec wieku XIX wieś w powiecie bielskim, gubernia grodzieńska, gmina Skórzec. Użytki rolne o powierzchni 81 dziesięcin, w tym 66 łąk i pastwisk, 11 lasu i 3 dziesięciny nieużytków.
W roku 1921 we wsi naliczono 23 budynki z przeznaczeniem mieszkalnym i 118 mieszkańców (51 mężczyzn i 67 kobiet). Narodowość polską zadeklarowało 117 osób, a 1 "inną". Wyznanie rzymskokatolickie zgłosiło 110 osób, prawosławne 3, a mojżeszowe 5.
Zgodnie z rozporządzeniem Prezesa Rady Ministrów z dnia 22 marca 1952 r. miejscowość była w latach 1952-1954 siedzibą gminnej rady narodowej. W skład gminy Winna Chroły wchodziły gromady: Antonin, Bujenka, Kobusy, Koce Basie, Koce Schaby, Kułaki, Radziszewo Sobiechowo, Trzaski, Winna Chroły, Winna Poświętna i Zadobrze.

</doc>
<doc id="386332" url="https://pl.wikipedia.org/wiki?curid=386332" title="Winna-Poświętna">
Winna-Poświętna

Winna-Poświętna – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Z tą wsią był związany był ks. Krzysztof Kluk
Wieś jest siedzibą rzymskokatolickiej parafii św. Doroty.
Historia.
Pierwotnie część szlacheckiej wsi Winna nad rzeczką Winną, obecnie zwaną Kukawką. Powstała przed rokiem 1432 z wydzielenia gruntów plebańskich, tzw. "poświętnego". Wtedy też wymieniony właściciel części wsi Jakub Krzyszczek.
Pierwszy kościół fundowany najprawdopodobniej przez rycerzy herbu Trzaska i Cholewa między rokiem 1416 a 1432. W roku 1470 i 1471 wymieniony wikariusz Maciej, w 1480 wikariusz Jan, a w 1481 pleban Maciej.
W wieku XVI parafia "wińska" była połączona z ciechanowiecką, stąd nazwa "ciechanowiecko-wińska".
Kolejny kościół drewniany, zbudowany w roku 1696 przez proboszcza Mamińskiego.
Pod koniec XIX w. wieś należała do gminy Skórzec. Ziemia włościańska liczyła 167, a kościelna 32 formula_1 dziesięcin powierzchni. W parafii było 3035 wiernych
W roku 1921 "Winna Poświątna". We wsi naliczono 15 budynków z przeznaczeniem mieszkalnym i 1. "inny zamieszkały" oraz 94. mieszkańców: 43. mężczyzn i 51 kobiet. Wszyscy zadeklarowali narodowość polską i wyznanie rzymskokatolickie.
Współcześnie.
Winna-Poświętna tworzy wspólne sołectwo z:

</doc>
<doc id="386333" url="https://pl.wikipedia.org/wiki?curid=386333" title="Piaszno (województwo pomorskie)">
Piaszno (województwo pomorskie)

Piaszno (dodatkowa nazwa w j. kaszub. Piôszno) – wieś kaszubska w Polsce na Pojezierzu Bytowskim (na skraju północnego obrzeża regionu Kaszub zwanego Gochami) położona w województwie pomorskim, w powiecie bytowskim, w gminie Tuchomie.
Położona nad jeziorem Piaszno. Wieś jest siedzibą sołectwa „Piaszno” w którego skład wchodzi również Piaszno Małe. Miejscowość jest placówką Ochotniczej Straży Pożarnej. W kierunku południowo-wschodnim znajduje się wzniesienie "Siemierzycka Góra" (256 m n.p.m.), a na południu stare kurhany i kamienne kręgi.
W latach 1975–1998 miejscowość administracyjnie należała do województwa słupskiego.
Wieś stanowi sołectwo gminy Tuchomie.
Historia.
Osada powstała na początku XVII w. Około 1630 roku było tu gospodarstwo folwarczne. W roku 1658 koło wsi znajdowała się papiernia. Po roku 1920, gdy na południe od wioski (niekorzystnie dla miejscowej większości kaszubskiej) wytyczono granicę polsko-niemiecką miejscowość, stała się wioską nadgraniczną po stronie niemieckiej. Okres 20 lat międzywojnia to nasilenie akcji zniemczania miejscowych Kaszubów (trwającego już od czasów pruskich). Obowiązująca do 1936 roku oficjalna nazwa miejscowości "Pyaschen" została przez nazistowskich propagandystów niemieckich zweryfikowana jako zbyt "kaszubska" lub nawet "polska" i w 1937 r. w ramach "odkaszubiania i odpolszczania nazewnictwa niemieckiego lebensraumu" przemianowana na "nowo wymyśloną i bardziej niemiecką" – "Franzwalde". Po II wojnie światowej pozostało wsią typowo chłopską. Obecnie miejscowość zamieszkiwana jest głównie przez Kaszubów tych miejscowych, jak i napływowych z Gochów. W ostatnich latach Piaszno zmieniło swój charakter z rolniczego na turystyczno-letniskowy.
Zabytki.
W Piasznie znajduje się nieczynny cmentarz ewangelicki.
W okolicy znajdują się kamienne kręgi – kurhany z wysokim nasypem ziemnym – pochodzące z kultury łużyckiej, datowanej na 1700–1800 r. p.n.e. Wśród nich znajduje się zachowany kamienny stół ofiarny, gdzie dokonywano rytualnych mordów zwierząt.

</doc>
<doc id="386334" url="https://pl.wikipedia.org/wiki?curid=386334" title="Winna Stara">
Winna Stara

Winna Stara – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Parafia św. Doroty w Winnej Poświętnej.
Historia.
W I Rzeczypospolitej w ziemi drohickiej w województwie podlaskim.
Pod koniec wieku XIX dobra należały do powiatu bielskiego, gubernia grodzieńska, gmina Skórzec. Użytki rolne o powierzchni 181 dziesięcin, w tym 25 łąk i pastwisk, 54 lasu i 2 dziesięciny nieużytków. Własność Wyganowskich

</doc>
<doc id="386335" url="https://pl.wikipedia.org/wiki?curid=386335" title="Winna-Wilki">
Winna-Wilki

Winna-Wilki – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Winnej Poświętnej.
Historia.
W I Rzeczypospolitej należała do ziemi drohickiej w województwie podlaskim.
Pod koniec wieku XIX wieś leżała w powiecie bielskim, gubernia grodzieńska, gmina Skórzec

</doc>
<doc id="386336" url="https://pl.wikipedia.org/wiki?curid=386336" title="Winna-Wypychy">
Winna-Wypychy

Winna-Wypychy – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Doroty w Winnej Poświętnej.
Historia.
W I Rzeczypospolitej należała do ziemi drohickiej w województwie podlaskim.
Pod koniec wieku XIX wieś w powiecie bielskim, gubernia grodzieńska, gmina Skórzec. Użytki rolne o powierzchni 159 dziesięcin, w tym 14 łąk i pastwisk, 8 lasu i 5 dziesięcin nieużytków
W roku 1921 we wsi naliczono 21 budynków z przeznaczeniem mieszkalnym oraz 109 mieszkańców: 61 mężczyzn i 48 kobiet. Narodowość polską zgłosiło 108 mieszkańców, a 1 białoruską. Wyznanie rzymskokatolickie zadeklarowało 108 osób, a 1 prawosławne.

</doc>
<doc id="386337" url="https://pl.wikipedia.org/wiki?curid=386337" title="Winniczka">
Winniczka

Winniczka – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="386338" url="https://pl.wikipedia.org/wiki?curid=386338" title="Winowno (województwo śląskie)">
Winowno (województwo śląskie)

Winowno – wieś w Polsce położona w województwie śląskim, w powiecie myszkowskim, w gminie Koziegłowy.
Wieś biskupstwa krakowskiego w księstwie siewierskim w końcu XVI wieku. W latach 1975–1998 miejscowość administracyjnie należała do województwa częstochowskiego.
Nazwa.
Nazwę miejscowości w zlatynizowanej formie "Vinowno" wymienia w latach (1470-1480) Jan Długosz w księdze "Liber beneficiorum dioecesis Cracoviensis".
Historia Winowna.
Jak podaje polski historyk Jan Długosz w spisanym po łacinie opisie diecezji krakowskiej Liber beneficiorum dioecesis Cracoviensis, wieś należała do kościoła parafialnego w Siewierzu. Z miejscowością wiąże się nazwisko Jana Koziegłowskiego wymienianego przez Długosza jako właściciela miejscowości.
Wieś w latach 1595-1988 należała do kościoła parafialnego w Koziegłówkach. W XV w. właścicielem jej był Jan Koziegłowski herbu Lis. Kmiecie mieli w niej 7 łanów ziemi, a sołtys 2 łany. Od wsi dziesięcinę konopną i pieniężną pobierał kościół w Pszczynie („Plosczynie"). W Winownie nie było wtedy jeszcze ani folwarku, ani dworu i karczmy. W akcie sprzedaży Księstwa Siewierskiego z 1443 r., wymieniony jest Krusin („Cruschin") - folwark rycerski. Jednak żadna z późniejszych wizytacji biskupich nie podaje takiej wsi (wieś opustoszała). Prawdopodobnie więc w akcie sprzedaży była mowa o folwarku wsi Winowno. „Liber retaxationum" z 1529 r. podaje, że jeden kmieć z Winowna płacił dziesięcinę pieniężną kościołowi w Koziegłówkach, wartości 12 groszy.
W 1795 po rozbiorach Polski miejscowość znalazła się w zaborze rosyjskim i leżała w Królestwie Polskim. Miejscowość jako wieś i osada leśna leżące w powiecie będzińskim gmina Koziegłowy pod koniec XIX wieku wymienia Słownik geograficzny Królestwa Polskiego. W 1827 we wsi znajdowało się 41 domostw zamieszkanych przez 254 mieszkańców. W 1893 wieś liczyła 977 morg powierzchni, a osada leśna należąca do leśnictwa rządowego Olsztyn miała 15 morg ziemi 1 dom zamieszkiwany przez 6 mieszkańców. W sąsiedztwie znajdowała się również osada karczmarska o powierzchni 6 morg. W 1893 roku miejscowość miała 67 domy, w których mieszkało 585 mieszkańców.
W Winownie urodził się w 1880 r. Jan Cesarz, ksiądz (święcenia kapłańskie 29 VI 1903). 
Okres międzywojenny.
W okresie międzywojennym proboszcz kilku parafii w Łodzi (św. Wojciecha - 1918-1928, Podwyższenia św. Krzyża - 1928-1930) oraz par. św. Katarzyny w Zgierzu (1930-1936), od 1937 r. proboszcz katedry łódzkiej. Prałat od 1933 roku. Od 5 IX 1939 r. wikariusz generalny diecezji łódzkiej. Aresztowany przez Niemców 6 X 1941 r., podczas dużej akcji represyjnej przeciwko księżom diecezji łódzkiej, osadzony w obozie koncentracyjnym Dachau - nr 28157 - i tam zginął 4 V 1942 roku.
Jeden z jego braci - Józef Cesarz, naczelny lekarz 74 pułku piechoty z Lublińca zginął podczas egzekucji 300 polskich jeńców wojennych pod Ciepielowem.

</doc>
<doc id="386339" url="https://pl.wikipedia.org/wiki?curid=386339" title="Winów">
Winów

Winów (dodatkowa nazwa w j. niem. Winau) – część miasta Opole w województwie opolskim.
Miejscowość wraz z jej obrębem ewidencyjnym włączono do Opola 1 stycznia 2017. Przed włączeniem miejscowość była wsią w województwie opolskim, w powiecie opolskim, w gminie Prószków.
Od 1950, jako miejscowość, należała administracyjnie do województwa opolskiego.
Położenie.
Winów leży ok. 3–4 km na południe od centrum miasta, na wzgórzu, które jest najwyższym punktem widokowym w okolicy. Stare opowiadania i podania donoszą, że w czasach pogańskich było to wzgórze święte (Święty Gaj), na którym składano ofiary bogom.
Wzgórze jest pozostałością wysokiego lewego brzegu Odry, naniesionego przez spływający jej szerokim nurtem lodowiec, który pchał przed sobą zwały gruntu i kamieni. Wysokość to ok. 194 m n.p.m.
Historia.
Przed wojną było to miejsce wypoczynkowe dla Opola. W 1933 r. w Winowie mieszkało 415 osób, a przed wybuchem wojny liczba ludności wyniosła 615 osób. Szlak rekreacyjny zaczynał się od „wzgórza księżnej Luizy”, gdzie państwo Pietrzykowie (kiedyś współwłaściciele wyspy Bolko w Opolu) mieli swoją restaurację, park, tor saneczkowy, oraz wyciąg szybowcowy. Ciągnął się dalej w kierunku lasku na Babiej Górze. Szlaki były zadbane, jeziorko ze złotymi rybkami i kwitnącymi liliami, ukwiecone łąki. Nad porządkiem czuwał stróż parku ze strzelbą na „solone kulki” – pan Ponza. Obecnie park został bardzo zaniedbany, jest bowiem włączony w teren poligonu.
Współczesność.
W 2002 roku miejscowość przystąpiła do programu „Odnowa Wsi”. Trzy lata później wystartowała w konkursie organizowanym przez bank inicjatyw społeczno-ekonomicznych z bardzo dobrym skutkiem. Ich projekt pod nazwą „Winowskie Winnice” zyskał grant w wysokości 10 000 zł. Za te pieniądze na ponad 12 arach posadzono 300 sadzonek winogron. W następnym roku, w czasie obchodów 10-lecia współpracy Urzędu Marszałkowskiego z krajem związkowym Nadrenia Palatynat, goście z siedmiu państw posadzili tam swoje winogrona. Planowana jest budowa piwniczki winnej.
W 2006 roku miejscowość odniosła, jak do tej pory, największy sukces. W konkursie Urzędu Marszałkowskiego na „Najpiękniejszą Wieś Opolską” zajęła trzecie miejsce oraz otrzymała wyróżnienie za „najlepszy projekt odnowy wsi” pod nazwą „Winowskie Winnice”. Otrzymała również wyróżnienie w konkursie NTO pod nazwą „Róbmy Swoje”.
Budynek po byłej szkole został wyremontowany z pieniędzy miejscowego DFK oraz zebranych podczas tradycyjnego obrządku „wodzenia niedźwiedzia”.
1 stycznia 2017 miejscowość została włączona do Opola.

</doc>
<doc id="386340" url="https://pl.wikipedia.org/wiki?curid=386340" title="Wińsko">
Wińsko

Wińsko (, tuż po zakończeniu II wojny światowej "Winiec") – wieś w Polsce położona w województwie dolnośląskim, w powiecie wołowskim, w gminie Wińsko. Siedziba gminy Wińsko.
Dawniej miasto; uzyskało lokację miejską w 1285 roku, utraciło prawa miejskie w 1945 roku. W latach 1954-1972 wieś należała i była siedzibą władz gromady Wińsko. W latach 1975–1998 miejscowość należała administracyjnie do województwa wrocławskiego.
Toponimia.
Nazwa wsi pochodzi od napoju alkoholowego wina lub winnej latorośli, z której się je uzyskuje.
W dokumencie potwierdzającym posiadłości klasztoru w Lubiążu, pochodzącym z roku 1217, znajduje się napis „Wroblino juxta Vin”. Przez niektórych badaczy jest on traktowany jako najwcześniejsza wzmianka o Wińsku. Natomiast za pierwszy pewny historyczny przekaz mówiący o Wińsku przyjmuje się dokument wydany w roku 1272, w którym wymieniony został proboszcz tutejszego kościoła o imieniu Nicolaus.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Wynque" oraz "Winczk". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Wincigium".
Historia.
Początkowo istniała tu osada targowa, w roku 1285 książę Przemko ścinawski dokonał lokacji miasta na prawie niemieckim. Około 1300 roku w Wińsku były bite monety książęce. Pierwszy przekaz źródłowy wymieniający burmistrza oraz radców miejskich Wińska pochodzi z roku 1377. W XIV w. miasto otoczono ceglanymi murami obronnymi. W roku 1404 książę Konrad oleśnicki nadał miastu prawo magdeburskie, potwierdzając jednocześnie dotychczasowe przywileje. W roku 1423 Wińsko zostało splądrowane przez husytów. W roku 1512 król Władysław nadał miastu herb. Ukazywał on umieszczonego na czerwonym tle rycerza z podniesioną przyłbicą, który w prawej ręce trzyma nagi miecz, w lewej natomiast gałąź winorośli z winnymi gronami.
Od czasu zakupu ziemi wołowskiej przez księcia Fryderyka II legnickiego (w pierwszej połowie XVI wieku) do roku 1675, miasto pozostawało w rękach Piastów, rezydujących najczęściej na zamku w Legnicy. Około roku 1613 wybudowany został ratusz. W czasie wojny trzydziestoletniej, w roku 1633, miasto zostało spustoszone. Rok później w mieście wybuchła zaraza. W roku 1712 wybuchł wielki pożar, w czasie którego miasto zostało prawie doszczętnie zniszczone. Wiek XIX był bardzo pomyślnym okresem w rozwoju miasta, w latach 1821-1858 rozebrano mury miejskie. Pod koniec XIX wieku Wińsko uzyskało połączenie kolejowe w związku z otwarciem w roku 1898 linii kolejowej Rawicz-Legnica. Budynek stacji kolejowej gotowy był już w 1896 roku. W roku 1911 w Wińsku wybudowana została gazownia. Po pierwszej wojnie światowej miasto zostało podłączone do elektrowni w Legnicy. W 1921 roku struktura wyznaniowa ludności przedstawiała się następująco: 359 katolików, 1654 ewangelików, 30 żydów, 13 innowierców i 1 bezwyznaniowiec. W trakcie działań wojennych w czasie II wojny światowej w bardzo dużym stopniu zniszczone zostało historyczne centrum miasta. Z przyrynkowej zabudowy ocalało zaledwie 6 domów, z ratusza zostały tylko mury obwodowe, które wkrótce rozebrano.
W 1945 roku żołnierze radzieccy wznieśli na ul. Rawickiej obok cmentarza pomnik na prowizorycznym cmentarzu poległych w walce o miasto (zwłoki później przeniesiono na cmentarz w Wołowie).
W 1946 roku na cmentarzu wzniesiono grób nieznanego żołnierza.
Zabytki.
Do wojewódzkiego rejestru zabytków wpisane są:
inne zabytki:
Komunikacja.
Przez miejscowość Wińsko przebiega droga krajowa i wojewódzka:
Międzynarodowe partnerstwo.
W 2008 roku nawiązano partnerstwo z niemiecką gminą Hollenstedt w dolnosaksońskim powiecie Harburg.
Utrzymywane są także kontakty partnerskie z niemieckim miastem Meschede.

</doc>
<doc id="386341" url="https://pl.wikipedia.org/wiki?curid=386341" title="Wiórek">
Wiórek

Wiórek – wieś w Polsce położona w województwie wielkopolskim, w powiecie poznańskim, w gminie Mosina.
W latach 1975–1998 miejscowość administracyjnie należała do województwa poznańskiego.
W 1988 roku nagrano przy ulicy Szkolnej oraz na brzegu rzeki Warty sceny do pierwszego odcinka serialu "Pogranicze w Ogniu" w reżyserii Andrzeja Konica.
Przy przystanku autobusowym w Wiórku rozpoczyna się szlak pieszy Wiórek - Rogalin.

</doc>
<doc id="386342" url="https://pl.wikipedia.org/wiki?curid=386342" title="Wipsowo">
Wipsowo

Wipsowo (niem. "Wieps") – wieś sołecka w Polsce położona w województwie warmińsko-mazurskim, w powiecie olsztyńskim, w gminie Barczewo. 
W latach 1975–1998 miasto administracyjnie należało do woj. olsztyńskiego. Wieś znajduje się w historycznym regionie Warmia.
W skład sołectwa Wipsowo oprócz miejscowości Wipsowo wraz z koloniami wchodzi również osada Rycybałt. Na terenie wsi znajduje się "Jezioro Wipsowskie, Jezioro Galk i Jezioro Korek " oraz przepływa przez nią rzeka "Wipsówka". We wsi znajduje się przystanek kolejowy Wipsowo należący do linii kolejowej nr 353.
Historia.
Wieś została założona 30 kwietnia 1373 w miejscu już istniejących osad, na mocy aktu lokacyjnego nadanego przez biskupa warmińskiego Henryka Sorboma. Przed II wojną światową wieś znajdowała się na terytorium Prus Wschodnich (jej ówczesna nazwa – "Wieps"). Po II wojnie światowej nastąpiła zmiana nazwy na obecną oraz akcja przesiedleńcza. W chwili obecnej ok. 98% mieszkańców stanowi ludność napływowa z terenów m.in.: Mazowsza, Wielkopolski, jak również Zabużanie. W latach 1975–1998 miejscowość administracyjnie należała do województwa olsztyńskiego.
Historycznie miejscowość związana jest z przemysłem drzewnym. Jej intensywny rozwój przypadł na koniec XIX w., kiedy to w miejscowości został zbudowany tartak oraz przeprowadzono przez nią linię kolejową Olsztyn – Korsze, i trwał do początku lat 90. XX w., kiedy to jego znaczenie zmalało na korzyść turystyki. Obecnie swoją siedzibę ma tam nadleśnictwo Wipsowo oraz kilka małych stolarni.

</doc>
<doc id="386343" url="https://pl.wikipedia.org/wiki?curid=386343" title="Wir (województwo mazowieckie)">
Wir (województwo mazowieckie)

Wir – wieś w Polsce położona w województwie mazowieckim, w powiecie przysuskim, w gminie Potworów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. 
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Wawrzyńca we Wrzosie.

</doc>
<doc id="386344" url="https://pl.wikipedia.org/wiki?curid=386344" title="Wirginowo">
Wirginowo

Wirginowo – wieś w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość administracyjnie należała do województwa poznańskiego.
Zabytkiem wsi znajdującym się w gminnej ewidencji zabytków jest figura Najświętszego Serca Jezusa z 1936. Pozostałym przydrożnymi świątkami jest figura Matki Boskiej Niepokalanie Poczętej z 2004 oraz kapliczka Matki Boskiej Niepokalanie Poczętej z 1970.
Demografia.
Liczba mieszkańców miejscowości w poszczególnych latach:

</doc>
<doc id="386345" url="https://pl.wikipedia.org/wiki?curid=386345" title="Wirkowice Pierwsze">
Wirkowice Pierwsze

Wirkowice Pierwsze (wcześniej Wirkowice) – wieś w Polsce położona w województwie lubelskim, w powiecie krasnostawskim, w gminie Izbica. 
Wieś stanowi sołectwo. Podział wsi Wirkowice na Wirkowice Pierwsze i Wirkowice Drugie nastąpił 3 listopada 1952.
W latach 1954–1961 miejscowość należała do gromady Wirkowice – 1 stycznia 1962 gromadę zniesiono, następnie w latach 1962–1972 do gromady Tarzymiechy, która przetrwała do końca 1972 roku, czyli do kolejnej reformy gminnej.
W latach 1975–1998 miejscowość należała administracyjnie do województwa zamojskiego.
Przez wieś przebiega droga powiatowa prowadząca do drogi krajowej nr 17.
Według Narodowego Spisu Powszechnego Ludności i Mieszkań z 2011 roku we wsi mieszka 1029, z czego 47,4% mieszkańców to kobiety, a 52,6% ludności to mężczyźni.

</doc>
<doc id="386346" url="https://pl.wikipedia.org/wiki?curid=386346" title="Wirwajdy">
Wirwajdy

Wirwajdy – wieś w Polsce położona w województwie warmińsko-mazurskim, w powiecie ostródzkim, w gminie Ostróda.
W latach 1975–1998 miejscowość administracyjnie należała do województwa olsztyńskiego.
Na terenie wsi znajduje się zabytkowy cmentarz ewangelicko-augsburski z XIX wieku oraz budynek dawnej szkoły wzniesiony po 1918 roku.

</doc>
<doc id="386347" url="https://pl.wikipedia.org/wiki?curid=386347" title="Wirwilty">
Wirwilty

Wirwilty (dawniej niem. "Werwilten, Wehrwilten") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Historia.
Wieś – pod nazwą "Brunit" – założona w 1325 r. na prawie chełmińskim, na 33 włókach. Później wieś zapisywana była pod nazwami: Werwild (1353), Wirwilten (1414), Wehrwiltten (1570), Werwilten (1785). W XVI w. wydzielono w z Wirwilt 12 włók i 12 mórg na majątek szlachecki. W 1740 r. wieś wykupił skarb państwa z rąk rodziny "von Kunheim" a majątek rozparcelowano w 1809 r. w ramach refom uwłaszczeniowych.
W 1935 r. w tutejszej szkole pracował jeden nauczyciel i uczyło się 53 dzieci. W 1939 r. we wsi mieszkały 243 osoby. Po wojnie szkołę uruchomiono w 1946 r. a jej organizatorką i pierwszą nauczycielką była Maria Dulko. Szkoła została zlikwidowana w 1976 r. W latach 1954-1959 Wirwilyy były siedzibą gromady i Gromadzkiej Rady Narodowej. W 1983 r. we wsi były 22 domy w zwartej zabudowie a mieszkało 144 osoby. W tym czasie funkcjonowały 32 indywidualne gospodarstwa rolne, uprawiające łącznie 413 ha ziemi i hodujące 292 sztuki bydła (w tym 171 krów), 223 świnie, 29 koni i 39 owiec. We wsi była w tym czasie świetlica i sklep wielobranżowy.

</doc>
<doc id="386348" url="https://pl.wikipedia.org/wiki?curid=386348" title="Wisełka (województwo zachodniopomorskie)">
Wisełka (województwo zachodniopomorskie)

Wisełka (niem. "Neuendorf") – wieś w północno-zachodniej Polsce położona w województwie zachodniopomorskim, w powiecie kamieńskim, w gminie Wolin, przy drodze wojewódzkiej nr 102. 
W latach 1975–1998 miejscowość administracyjnie należała do województwa szczecińskiego.

</doc>
<doc id="386349" url="https://pl.wikipedia.org/wiki?curid=386349" title="Wiskienica Dolna">
Wiskienica Dolna

Wiskienica Dolna – wieś w Polsce położona w województwie łódzkim, w powiecie łowickim, w gminie Zduny.
W latach 1975–1998 miejscowość administracyjnie należała do województwa skierniewickiego.

</doc>
<doc id="386350" url="https://pl.wikipedia.org/wiki?curid=386350" title="Wiskienica Górna">
Wiskienica Górna

Wiskienica Górna – wieś w Polsce położona w województwie łódzkim, w powiecie łowickim, w gminie Zduny.
W latach 1975–1998 miejscowość administracyjnie należała do województwa skierniewickiego.
Nazwa.
Nazwa wsi wskazuje na jej odległy rodowód. Viskithnicza, Vyszkithnicza tak brzmią najstarsze zapisy nazwy tej wsi. W języku staropolskim „wyskitać się” oznacza „sterczeć, wystawać”, z kolei w czeskim „vyskyd” znaczy „wykroty, jamę po wywróconym drzewie”. Wieś powstała więc na miejscu wytrzebionego lasu. Słownik geograficzny Królestwa Polskiego notuje dwie nazwy jako alternatywne "Wiskienice" oraz "Wiskienica" podaje również historyczne zapisy średniowieczny "Wiskitnica" oraz z XVI wieku "Wyskythnycze" i "Vyskythnycze".
Historia.
Pierwsza wzmianka pochodzi z roku 1418 gdzie wieś zapisana została w źródłach historycznych jako "Wyskitnica". Nazwa ta pojawia się przy lokacji jej i Łaźnik na prawie średzkim. Należała do tenuty zduńskiej. Prawdopodobnie powstała przed 1136 rokiem na co wskazują ustalenia archeologiczne. 
Miejscowość jako folwark oraz wieś leżącą w gminie i parafii Bąków opisał XIX-wieczny Słownik geograficzny Królestwa Polskiego. W 1827 znajdowało się w niej 38 domów, w których mieszkało 175 mieszkańców. W 1864 roku mieszkańców było 388 oraz 46 osadników.

</doc>
<doc id="386351" url="https://pl.wikipedia.org/wiki?curid=386351" title="Wiskitno">
Wiskitno

Wiskitno – wieś w Polsce, położona w województwie kujawsko-pomorskim, w powiecie bydgoskim, w gminie Koronowo.
Podział administracyjny.
Wieś duchowna, własność opata cystersów w Koronowie pod koniec XVI wieku leżała w powiecie nakielskim województwa kaliskiego. W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Koronowo (XII 2015 r.) miejscowość liczyła 575 mieszkańców.
Znane osoby.
W roku 1886 w Wiskitnie urodził się Tadeusz Ziółkowski (zm. 1940), kapitan żeglugi wielkiej, komandor pilotów portu gdańskiego, "Pierwszy żeglarz Rzeczypospolitej".

</doc>
<doc id="386352" url="https://pl.wikipedia.org/wiki?curid=386352" title="Wisławie">
Wisławie

Wisławie – osada w Polsce położona w województwie zachodniopomorskim, w powiecie goleniowskim, w gminie Maszewo. Osada tworzy sołectwo.
Zabudowa osiedla jest rozciągnięta wzdłuż drogi gminnej. Częścią Wisławia jest także nazwane Maszewo-Kolonia (SIMC: 0779130).
W latach 1975–1998 miejscowość administracyjnie należała do województwa szczecińskiego.
Do 1945 r. poprzednią niemiecką nazwą osady była "Schönhof". W 1948 r. ustalono urzędowo polską nazwę osady "Wisławie".

</doc>
<doc id="386353" url="https://pl.wikipedia.org/wiki?curid=386353" title="Wisłoczek">
Wisłoczek

Wisłoczek (pierwotnie: "Międzyrzecze") – wieś w Polsce położona w województwie podkarpackim, w powiecie krośnieńskim, w gminie Rymanów.
Położenie.
Wieś leży w niewielkiej dolince, w środkowym biegu potoku Wisłoczek (dopływ Wisłoka), pomiędzy grupą Jawornika na południu a Wzgórzami Rymanowskimi na północy. Droga dojazdowa do wsi prowadzi z Rudawki Rymanowskiej w dolinie Wisłoka, w górę dolinki Wisłoczka.
Historia.
W 1366 r. kanclerz Janusz Suchywilk od swoich rodziców otrzymał Wisłoczek, Duklę, Kobylany, Chyrową, Mszanę, Surowicę. 28 sierpnia 1366 roku we Włodzimierzu Janusz Suchywilk przekazał swoje dobra bratankom Piotrowi i Mikołajowi. Byli to synowie Jakusza Cztana ze Strzelc. Ustanowił w ten sposób pierwszą ordynację w Polsce. Kazimierz Wielki potwierdził ten dokument. Wisłoczek w tym czasie graniczył od wschodu z dobrami Piotra "de Hungaria", któremu Kazimierz III Wielki nadal w dniu 25 czerwca 1361 roku puste miejscowości we wsi Boiska. Kodeks Dyplomatyczny Małopolski tom III, str. 741, z 1361, podaje że Zboiska: „Boyscza ad Sanctum Petrum in Bukowsko in Flumine Sanoczek sita” w roku 1361 dzięki nadaniom Kazimierza Wielkiego stały się własnością rycerzy przybyłych z Węgier, braci Piotra i Pawła (zob. Balowie). Przywilej królewski pod tą samą datą wymienia również inne wsie będące we władaniu Piotra i Pawła, a mianowicie Wisłok, Radoszyce, Jurowce, Srogów, Dydnię, Temeszów i inne. Za te oraz inne nadania on oraz jego bracia mieli stawiać się na wyprawy wojenne z dwoma łucznikami.
Wisłoczek – wówczas jeszcze pod nazwą Międzyrzecze - lokowany został na prawie niemieckim w końcu XIV w. (1391?) przez Iwana z Goraja. W 1512 r. przeniesiony został na prawo wołoskie. Wieś prawa wołoskiego w latach 1501–1550, położona w ziemi sanockiej województwa ruskiego. W XVI wieku do wsi mogła należeć jako przysiółek późniejsza odrębna wieś Tarnawka. Nazwa "Wisłoczek" utrwaliła się prawdopodobnie w XVII wieku. W 1673 r. po najeździe wojsk Rakoczego i klęskach moru zostało tu jedynie 18 zamieszkałych chałup, jednak w 1880 r. wieś liczyła znów ponad 800 mieszkańców. Do początku lat 40. XX wieku była to wieś o ludności prawie czysto łemkowskiej: w 1939 r. liczyła 770 mieszkańców, z czego 765 Łemków i 5 Żydów. Działała tu czytelnia ukraińskiego stowarzyszenia oświatowego „Proswita” i spółdzielnia „Werchowyna”.
W połowie XIX wieku właścicielkął posiadłości tabularnej Wisłoczek była Józefa Gorczyńska. W 1911 właścicielem tabularnym był Smolej Kuźno i wspólnicy, posiadający 42 ha.
25 kwietnia 1946 r. ludność Wisłoczka została wywieziona w eskorcie żołnierzy 32 pułku piechoty WP na stację kolejową w Zarszynie, a stamtąd na Ukrainę. Zabudowania zostały spalone. W latach 50. założono tu PGR, ale ten wkrótce upadł, a jego pracownicy wyjechali. Dolina przez kolejne lata była praktycznie bezludna. Dopiero w 1969 r. osiedlili się tu mieszkańcy Śląska Cieszyńskiego, wyznania zielonoświątkowego.
W latach 1975–1998 miejscowość administracyjnie należała do województwa krośnieńskiego.
W Wisłoczku znajduje się zbór Ewangelicznej Wspólnoty Zielonoświątkowej oraz zbór o charakterze zielonoświątkowo-jednościowym, związany z ruchem Williama Marriona Branhama.
Turystyka.
W okresie wakacyjnym we wsi działa studencka baza namiotowa (baza namiotowa w Wisłoczku).
W pobliżu tej bazy kaskada na potoku Wisłoczek – kilkumetrowej wysokości wodospad.
Szlaki rowerowe:

</doc>
<doc id="386354" url="https://pl.wikipedia.org/wiki?curid=386354" title="Wisłowiec">
Wisłowiec

Wisłowiec – wieś w Polsce, położona w województwie lubelskim, w powiecie zamojskim, w gminie Stary Zamość.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Stary Zamość.
Historia.
Według Słownika geograficznego Królestwa Polskiego z roku 1893 – Wisłowiec, wieś w powiecie zamojskim, gminie i parafii Stary Zamość, odległy od Zamościa 18 wiorst. W roku 1893 wieś posiadała 51 domów zamieszkałych przez 343 mieszkańców wiary katolickiej gospodarujących na 345 morgach gruntu. Według noty słownika lasy zasłaniające wieś od północy sprzyjają rozwojowi sadownictwa.
Spis z roku 1827 wykazał tu 41 domów i 264 mieszkańców.

</doc>
<doc id="386355" url="https://pl.wikipedia.org/wiki?curid=386355" title="Wisówka">
Wisówka

Wisówka – wieś w Polsce położona w województwie łódzkim, w powiecie rawskim, w gminie Cielądz.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="386356" url="https://pl.wikipedia.org/wiki?curid=386356" title="Wistka Królewska">
Wistka Królewska

Wistka Królewska – wieś w Polsce położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 197 mieszkańców. Jest trzynastą co do wielkości miejscowością gminy Włocławek.
Historia.
Wcześniejsze nazwy: "Wisłka, Wisłka Maior" (ta ostatnia funkcjonowała jeszcze na początku XVII wieku). Wistka Królewska należała do starostwa duninowskiego. Przekazywana Zygmuntowi Kretkowskiemu (1760 r.; wojewoda chełmiński), a następnie Antoniemu Gostomskiemu (1767 r.). Po II rozbiorze Polski (1793 r.) wieś przeszła we władanie pruskie. Król pruski darował ją gen. Blücherowi. W okresie późniejszym własność de Stronzów, a od 1820 r. Karola Wilhelma von Ike (Ike-Duninowskiego).

</doc>
<doc id="386357" url="https://pl.wikipedia.org/wiki?curid=386357" title="Wisy">
Wisy

Wisy – wieś w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Świętych Apostołów Piotra i Pawła w Radoszycach.

</doc>
<doc id="386358" url="https://pl.wikipedia.org/wiki?curid=386358" title="Wiszczelice">
Wiszczelice

Wiszczelice – wieś w Polsce położona w województwie kujawsko-pomorskim, w powiecie włocławskim, w gminie Izbica Kujawska.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 99 mieszkańców. Jest 26. co do wielkości miejscowością gminy Izbica Kujawska.

</doc>
<doc id="386359" url="https://pl.wikipedia.org/wiki?curid=386359" title="Wiszenki">
Wiszenki

Wiszenki – wieś w Polsce położona w województwie lubelskim, w powiecie zamojskim, w gminie Skierbieszów ,w obrębie Działów Grabowieckich.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Skierbieszów.
W wyniku archeologicznych badań powierzchniowych, prowadzonych w ramach Archeologicznego Zdjęcia Polski (AZP), na terenie Wiszenek odkryto 2 stanowiska, a w Kolonii Wiszenki kolejne 3 stanowiska (punkty osadnicze). Na dwóch stanowiskach znaleziono materiały nowożytne, które nie wnoszą nic do pradziejów. Na trzech pozostałych stanowiskach zanotowano tylko kopce ziemne (kurhany). Jeden z nich został w latach 1975-1976 przebadany wykopaliskowo w wyniku znaleziono w nim m.in. kilka szkieletów ludzkich. Według autora wykopalisk kopiec można datować na X-XI wiek. Przypuszczalnie także z tego okresu pochodzą dwa pozostałe kopce. Innych zabytków na terenie miejscowości nie zarejestrowano.
Początki wsi nie są znane, choć w przybliżeniu należy je datować na poł. XVI wieku. Wiszenki nie istniały jeszcze, gdy włość sulmicka należała do Rzeszowskich. Dopiero Tarnowski lub Ocieski założyli tę wieś. Z całą pewnością w 2 poł. XVI wieku Wiszenki wchodziły w skład dóbr sulmickich, które z kolei należały do starostwa krasnostawskiego. Podstawą utrzymania mieszkańców było wówczas sadownictwo, stąd zapewne nazwa wsi. Pierwsza wzmianka o miejscowości pochodzi z roku 1580, kiedy Jan Ocieski Erazmowi Tłokińskiemu połowę dóbr Sulmice, Zabytów, Huszczka Wielka, Huszczka Mała, Monastyr, Wiszenki, Krasne i Wirbkowice w połowie sprzedał za 25 000 grzywien a w połowie darował. Jednak zapewne wróciły one ponownie do Ocieskiego, który dwa lata później odsprzedał włość sulmicką [wraz z Wiszenkami] Janowi Zamoyskiemu za sumę 25 tys. złp. W 1589 roku wieś została włączona do Ordynacji Zamojskiej i odtąd dzieliła jej losy.
W 1622 roku Raduł uzyskał przywilej od Tomasza Zamoyskiego na leśnictwo w Wiszenkach, które „nadano mu wraz z karczmą, gruntami ornymi, łąkami, wolnym warzeniem piwa i kurzeniem gorzałki oraz wolnym mlewem w młynie zabytowskim na potrzeby domowe i karczemne. Przydano do tego półłanek roli z budynkiem wybudowanym przez poprzedniego karczmarza i z ćwiercią roli do tego półłanka przyległą”. W 1679 roku notowano w Wiszenkach dwór, karczmę i winnicę. W 1777 roku obok budynków dworskich wybudowano nową karczmę i winnicę. Wówczas były we wsi 4 sady. Po pierwszym rozbiorze Polski, kiedy wieś weszła w skład Austrii, w latach 1782-84 stacjonowali tu żołnierze austriaccy i wymuszając na mieszkańcach dostarczanie żywności doprowadzili ich do ruiny gospodarczej. Inwentarz z 1807 roku wymienia w Wiszenkach budynki dworskie, karczmę i zniszczoną gorzelnię z wołownią. Spis z 1827 roku notował wieś w powiecie zamojskim i parafii Zamość. Liczyła wówczas 25 domów i 154 mieszkańców. Pod koniec XIX wieku było tu 5 domów dworskich i 11 włościańskich oraz 154 mieszkańców, w tym 134 prawosławnych. Włościanie posiadali wówczas 216 mórg, a do folwarku należało 413 mórg. W miejscowości istniało rozwinięte sadownictwo, głównie uprawa wiśni.
W 1904 roku istniała we wsi szkoła przycerkiewna. Szkoła funkcjonowała także w okresie międzywojennym, jednak o jej dziejach nic nie wiadomo. W 1948 roku wznowiono naukę, a zajęcia prowadzono w mieszkaniach prywatnych wynajmowanych. W czerwcu 1955 roku na budynek szkoły przejęto murowany dom. W nowym budynku szkolnym obok sali lekcyjnej mieściła się także świetlica. W 1975 roku szkoła została filią Zbiorczej Szkoły Podstawowej w Skierbieszowie. W 1978 roku obniżono stopień organizacyjny Punktu Filialnego do klas 0-3. Od 1983 roku Punkt Filialny w Wiszenkach włączono do SP w Sulmicach. W następnym roku szkoła usamodzielniła się, ale w 1988 roku z powrotem utworzono Punkt Filialny. W 1996 roku szkołę zlikwidowano, a uczniów przeniesiono do Sulmic.
Według spisu z 1921 roku wieś liczyła 25 domów i 130 mieszkańców, w tym 36 Ukraińców, natomiast w folwarku były 2 domy i 81 mieszkańców, w tym 2 Ukraińców. W 1929 roku majątek ordynacki w Wiszenkach został rozparcelowany i sprzedany chłopom. W ten sposób powstała Kolonia Wiszenki.
W tym czasie w Wiszenkach zanotowano silne wpływy Komunistycznej Partii Polski, które zaowocowały utworzeniem we wsi komórki KPP.
Wyjątkowo tragiczne wydarzenia objęły mieszkańców wsi podczas II wojny światowej. Wiszenki w ramach odwetu za pomoc udzielaną partyzantom zostały przez Niemców kilkakrotnie spacyfikowane. 10 maja 1942 roku rozstrzelano tu 11 osób, 20 maja zamordowano dalszych 15, a 25 maja spalono kilkanaście gospodarstw i zamordowano 4 osoby. Po wyzwoleniu spod okupacji niemieckiej wieś została odbudowana.
W 1947 roku Wiszenki liczyły 197 ha ziemi oraz 133 mieszkańców, natomiast Kol. Wiszenki liczyła 260 ha ziemi i 259 mieszkańców. W 1966 roku powstała w Wiszenkach jednostka Ochotniczej Straży Pożarnej. Już w 1966 roku strażacy otrzymali motopompę, a dwa lata później wybudowali remizę.
Do ważniejszych wydarzeń gospodarczych w okresie powojennym należy zaliczyć elektryfikację wsi w 1965 roku, budowę wodociągu w 1972 roku oraz budowę utwardzonej drogi Sulmice-Anielpol ukończonej pod koniec lat 90. XX w. W 1988 roku powstał we wsi Ludowy Zespół Śpiewaczy „Wisznia”.
Na początku 2009 roku w Wiszenkach mieszkało 65 osób, a dalszych 107 osób mieszkało w Kol. Wiszenki.

</doc>
<doc id="386360" url="https://pl.wikipedia.org/wiki?curid=386360" title="Wiszenki-Kolonia">
Wiszenki-Kolonia

Wiszenki-Kolonia – wieś w Polsce położona w województwie lubelskim, w powiecie zamojskim, w gminie Skierbieszów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Skierbieszów.

</doc>
<doc id="386361" url="https://pl.wikipedia.org/wiki?curid=386361" title="Wisznice-Kolonia">
Wisznice-Kolonia

Wisznice-Kolonia – wieś w Polsce położona w województwie lubelskim, w powiecie bialskim, w gminie Wisznice.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 294 mieszkańców i była szóstą co do wielkości miejscowością gminy Wisznice.
Wierni Kościoła rzymskokatolickiego należą do parafii Przemienienia Pańskiego w Wisznicach.

</doc>
<doc id="386362" url="https://pl.wikipedia.org/wiki?curid=386362" title="Wiszniów (Polska)">
Wiszniów (Polska)

Wiszniów (ukr. "Вишнів") – wieś w Polsce położona w województwie lubelskim, w powiecie hrubieszowskim, w gminie Mircze
Wieś stanowi sołectwo – zobacz jednostki pomocnicze gminy Mircze.
Geografia.
Wiszniów położony jest na południowo-wschodnim skraju gminy Mircze, nad rzeką Bukową na pograniczu Kotliny Hrubieszowskiej i Grzędy Sokalskiej. Najwyższym punktem Wiszniowa, a także całej gminy, jest wzniesienie o wysokości 263,7 m n.p.m. 
Wiszniów to wieś głównie o charakterze rolniczym i sadowniczym, ze względu na bardzo dobre warunki do prowadzenia produkcji rolniczej. Niewielki naturalny zbiornik wodny znajduje się w Korczunku (Karczunku), ponadto jest tam kilka sztucznych zbiorników wodnych przeznaczonych na stawy hodowlane. Na północy wsi znajduje się urządzony las mieszany. Na terenie wsi występuje zabudowa zagrodowa, znajduje się tam także osiedle bloków mieszkalnych. 
Wiszniów sąsiaduje ze wsiami gminy Mircze: Dąbrową, Radostowem, Starą Wsią, Wereszynem oraz wsiami gminy Telatyn: Wasylowem i Poturzynem. Od Hrubieszowa Wiszniów oddalony jest o ok. 26 km, od Lublina ok. 142 km, od Zamościa ok. 47 km, od Warszawy ok. 320 km. Najbliższe przejście graniczne z Ukrainą znajduje się w Dołhobyczowie i oddalone jest o ok. 15 km.
Demografia.
Wiszniów jest drugą pod względem liczby ludności wsią w gminie Mircze. W 2015 roku według danych gminy Mircze liczba mieszkańców wyniosła 537 osób, w 2011 według Narodowego Spisu Powszechnego 584 osoby.
Historia.
Najstarsze ślady bytowania ludności na terenie Wiszniowa pochodzą ze środkowego neolitu (kultura pucharów lejkowatych - 4200-2900 r. p.n.e.). Z tego okresu pochodzą fragmenty naczyń glinianych, odłupków krzemiennych. Kolejnym okresem osadnictwa jest epoka brązu (2200-1600 r. p.n.e.), z którego pochodzi 26 stanowisk z pewną ilością ceramiki i materiałem krzemiennym (siekiera, drapacz, skrobacz, odłupki, zgrzebło). Z okresu środkowej i później epoki brązu pochodzą stanowiska archeologiczne zaliczane do kultury łużyckiej (1200-400 r. p. n. e), a reprezentują ją takie znaleziska jak fragmenty naczyń glinianych, przęślik i toporek kamienny. Okres lateński reprezentują trzy stanowiska, w tym jedno należące do grupy czerniczyńskiej (II-I w. p.n.e.). Z okresu osadnictwa datowanego na okres rzymski (I-V w.) pochodzą nieliczne elementy ceramiki trudne do zakwalifikowania. Zaś z okresu osadnictwa wczesnośredniowiecznego (VII-VIII w.) oraz okresu późniejszego (X-XIII) pochodzą nieliczne fragmenty naczyń.
Pierwsze wzmianki o Wiszniowie pochodzą z 1396 roku. W latach 1426-1435 wieś należała do Mikołaja Mnicha z Grąbca, starosty bełskiego; należała również do niego w 1457 roku. Mikołaj Mnich wymieniany jest w dwóch znanych dokumentach jako właściciel Wiszniowa. Pierwszym z nich jest dokument z 24 października 1426 r., w którym Siemowit, Trojden i Władysław, książęta Mazowsza i Rusi, określają granice należących do Gotarda z Falęcic wsi Rożdżałów, Perespa i Rudno. Drugim zaś jest wystawiony w Uhrynowie 16 czerwca 1435 roku akt nadania przez księcia płockiego i bełskiego Kazimierza wsi Wiszniów i Monaster oraz Nowe Sioło i Syców w posiadanie swemu marszałkowi.
W 1436 roku notowano w Wiszniowie kaplicę (capella), a jej kapelanem był Jan Mikołaj Grąbiec..
Rejestr poborowy z 1472 r. notował w Wiszniowie 15 łanów użytków i cerkiew. W 1482 r. wieś wraz z 1/2 cła solnego na komorze w Posadowie w podziale z bratem otrzymał Jan Makosiej Młodszy herbu Prawda. Następnie wieś przeszła w posiadanie jego synów: Mikołaja i Jana z Wiszniowa. Rejestr poborowy z 1531r. notował w Wiszniowie 3 łany użytków i pustą cerkiew ("sinagoga deserta"). W 1564 roku właścicielem wsi był Maciej Makosiej, wojski bełski. W tym też roku wieś posiadała 5 łanów (84 ha) gruntów uprawnych. W 1578 r. Wiszniów należał do nieznanego z imienia Makosieja i liczył 5 łanów użytków, 5 zagrodników z ziemią, 1 rzemieślnika i 4 komorników.
Następnie wieś przeszła w nieznanych okolicznościach w ręce królewskie i została włączona do starostwa bełskiego. W połowie XVII w. Wiszniów jako własność królewska był dzierżawiony przez starostę tyszowieckiego Aleksandra Myszkowskiego i jego żonę Mariannę z Babina Myszkowskiej. Starosta Myszkowski był notowany w źródłach jako dzierżawca Wiszniowa w 1662 r. W czasie jego rządów Wiszniów uległ zniszczeniom od "nieprzyjaciela Koronnego". Prawdopodobnie zniszczeniu uległa cerkiew, gdyż w 1669 r. akt erekcyjny nowej cerkwi podpisał król Michał Korybut Wiśniowiecki. Wówczas też w nieznanych okolicznościach Wiszniów przeszedł w ręce prywatne - pod koniec XVII wieku wieś należała do Stanisława Nagórskiego herbu Ostoja (zm. 1706 r.), stolnika bełskiego. Po nim Wiszniów odziedziczyła córka Katarzyna, która wniosła majątek w wianie Mikołajowi Józefowi Kocowi, herbu Dąbrowa (zm. 1758 r.), sędziemu bełskiemu. Mikołaj Koc był notowany kolatorem cerkwi w 1732 r. Wieś prawdopodobnie przeszła w ręce Józefa Stanisława Radeckiego przez ślub z córką Mikołaja Koca - Anną. Po Józefie Radeckim Wiszniów odziedziczył syn Michał Radecki. W 1780 r. notowano dwóch właścicieli wsi: Michała Radeckiego i Franciszka Świeżawskiego, którzy byli fundatorami nowej drewnianej cerkwi. Franciszek Świeżawski był właścicielem Wiszniowa jeszcze w 1799 r., po nim majątek przejął syn Mateusz Świeżawski, żonaty z Praxedą Dramińską. Drugą część Wiszniowa po Radeckich otrzymał w posiadanie Jan Grabowski. W 1822 r. po Janie Grabowskim wieś odziedziczył syn Aleksander Grabowski, który sprzedał majątek w 1834 r. za 111 750 złotych polskich Marcinowi i Mariannie z Pawłowskich Studzińskim. W 1827 roku w Wiszniowie znajdowało się 78 domów i wieś zamieszkiwało 393 mieszkańców.
Druga część Wiszniowa była w posiadaniu Hipolita i Edwarda Świeżawskich, a później Jana Świeżawskiego, który zmarł w 1840 r. Świeżawscy sprzedali Wiszniów B Józefie z domu Szlubowskiej Kiełczewskiej i Sewerynowi Kiełczewskiemu w pierwszej połowie XIX wieku. Kiełczewscy mieszkali w modrzewiowym dworze z początku XIX wieku. Według „Leksykonu historycznego...” dwór w Wiszniowie zniszczony został w okresie I wojny światowej, według R. Aftanazego w „Dziejach rezydencji na dawnych kresach Rzeczypospolitej...” dwór spłonął w 1920 r..
Po Kiełczewskich dobra Wiszniów odziedziczyli synowie Tadeusz Kiełczewski i Józef Kiełczewski, którzy wybudowali dwa dwory położone w pobliżu. Wiszniów należał także do syna Seweryna Kiełczewskiego - Władysława Kiełczewskiego, który był fundatorem cerkwi w Wiszniowie w 1850 r. Ostatnim Kiełczewskim, który był właścicielem Wiszniowa był Seweryn Kiełczewski (ur. 1871 r.), syn Władysława Kiełczewskiego i Heleny z Rulikowskich Kiełczewskiej. W 1889 r. połowa wsi należała do Kazimierza Dulęby. Ze Słownika geograficznego wynika, że Wiszniów był podzielony na wieś i dwa folwarki: Wiszniów A i Wiszniów B..
W 1914 r. w wyniku pożaru, wznieconego przez nieostrożność bawiących się dzieci, spaliły się 22 zagrody włościańskie. Straty wyliczono na 30 000 rubli. W czasie I wojny światowej Wiszniów uległ ogromnym zniszczeniom. Całkowicie zniszczono zabudowania dworskie i folwarczne.
Według Spisu Powszechnego z 1921 roku we wsi znajdowało się 105 domów, a liczba ludności wynosiła 622 mieszkańców, w tym 27 Żydów i 422 Ukraińców. W 1929 r. 273 ha gruntów posiadała Zofia Jaroszyńska, 69 ha posiadał Jerzy Plantowski, a 430 ha dzierżawiła Maria Piątkowska. W 1929 r. we wsi notowano Mleczarskie Zakłady "Dobrobyt" oraz dwa wiatraki należące do Zofii Jaroszyńskiej i J. Procydyma..
Majątek ziemski w 1930 r. liczył 392 ha, dzierżawił go S. Bazewicz. W ostatnich latach przez końcem II wojny światowej dzierżawcą Wiszniowa był Wacław Banaszkiewicz. W 1933 r. wojewoda lubelski podzielił wieś na trzy gromady: Wiszniów wieś, Wiszniów Duży i Wiszniów Mały. W 1944 roku w trakcie akcji Ukraińców z UPA wymierzonych przeciwko Polakom, większość mieszkańców Wiszniowa zbiegła po ostrzeżeniu o planowanym ataku do sąsiedniego Poturzyna, lecz tam wszyscy zostali zamordowani, a Wiszniów został niemal doszczętnie spalony. Po wojnie w miejsce wysiedlonej ludności rusińskiej powrócili mieszkańcy Wiszniowa. Po 1947 r. szlachecki majątek rozparcelowano i utworzono w jego miejsce państwowe gospodarstwo rolne.
W latach 1975–1998 miejscowość administracyjnie należała do województwa zamojskiego.
Właściciele Wiszniowa.
Pierwszym znanym właścicielem był Mikołaj Mnich, po nim Jan Makosiej herbu Prawda, Mikołaj i Jan z Wiszniowa, Stanisław Nagórski herbu Ostoja, Mikołaj Koc, Stanisław Radecki, Michał Radecki, Franciszek Świeżawski, Mateusz Świeżawski, Jan Grabowski, Aleksander Grabowski, Hipolit i Jan Świeżawski, Seweryn Kiełczewski, Tadeusz i Józef Kiełczewscy, Władysław Kiełczewski, Seweryn Kiełczewski(II), Zofia Jaroszyńska.
Edukacja.
W 1897 r. w Wiszniowie została zbudowana jednoklasowa, drewniana szkoła. Na czas I wojny światowej zajęcia w szkole zostały zawieszone. W 1918 roku nieznany z imienia Kobus rozpoczął nauczanie w języku polskim. Zmieniło się to z wybuchem II wojny światowej, w 1939 roku uczono tylko ukraińskie dzieci w ich narodowym języku. Po spaleniu Wiszniowa w 1942 roku mieszkańcy rozproszyli się po innych miejscowościach, lecz spora część z nich wróciła do Wiszniowa po wojnie. 
Szkoła zaczęła ponownie funkcjonować dopiero w 1947 roku. Była to szkoła 5-klasowa, a później 6-klasowa. Pierwszym jej kierownikiem był Tadeusz Febrowski, którego w 1955 roku zastąpił Jan Polski. Rok później powiększono szkołę do 7-klasowej. W 1964 r. budynek szkoły był za ciasny, by pomieścić wszystkie dzieci, dlatego podjęto inicjatywę budowy nowej szkoły. Na czele komitetu budowy nowej szkoły stanął Wacław Pikuła, jednak inicjatywa wobec braku poparcia władz lokalnych upadła. Dopiero w 1972 roku rozpoczęto budowę nowej szkoły. W pracach budowniczych pomagali mieszkańcy, dorośli i dzieci. W związku z tym, że na następny rok przypadała rocznica urodzin Mikołaja Kopernika, postanowiono oddać szkołę pod jego patronat. W dniu 3 września 1973 r. nastąpiło uroczyste otwarcie Szkoły Podstawowej im. Mikołaja Kopernika w Wiszniowie. 
Nowa szkoła to budynek murowany, piętrowy, zbudowany przez Przedsiębiorstwo Budownictwa Rolnego z Hrubieszowa. Obok szkoły wybudowano Dom Nauczyciela. W 1974 roku utworzono szkołę zbiorczą i dowożono tu dzieci z sąsiednich miejscowości. Po wieloletniej pracy dyrektora Jana Polskiego, funkcję kierowania szkołą przejął w 1982 roku Marian Kolaszyński, po nim w 2001 roku Elżbieta Laskowska. Obecnie funkcję dyrektora szkoły pełni Dorota Miazga.
Ochotnicza Straż Pożarna.
W 1966 roku powstała w Wiszniowie jednostka Ochotniczej Straży Pożarnej. Założył ją Bernard Barszcz, pełniąc równocześnie funkcje pierwszego prezesa, naczelnikiem został Aleksander Błaszczuk. Jako wyposażenie strażacy otrzymali motopompę i samochód. W 1987 roku wybudowano remizę strażacką, w której mieściła się także poczta i punkt katechetyczny. W 1996 i 2009 zakupiono samochody bojowe. W roku 2011 przeprowadzono remont remizy - świetlicy. 
Parafia.
Już w II połowie w. XVII istniała w Wiszniowie parafia unicka, do której należały filie w Radostowie i Wereszynie. Przestała ona istnieć po r. 1875 wskutek likwidacji unickiej diecezji chełmskiej, powstała natomiast parafia prawosławna. Katolicy obrządku łacińskiego należeli do parafii Nabróż. Parafia łacińska w Wiszniowie została erygowana, 5 VII 1922 r., przez bp. lubelskiego Mariana Fulmana. Jako uposażenie otrzymała 7 ha ziemi ornej. Parafię włączono do dekanatu tyszowieckiego, obecnie należy do dekanatu łaszczowskiego. Dawna cerkiew parafii greckokatolickiej, pw. Ścięcia Głowy św. Jana Chrzciciela, obecnie kościół parafialny pw. św. Stanisława biskupa. Do parafii należą miejscowości: Korczunek Kol., Radostów, Wasylów, Wereszyn, Wiszniów. Parafia liczy 790 katolików.
Zabytki.
Świątynia usytuowana jest w południowo-wschodniej części wsi, poza zwartą zabudową. Pierwotnie cerkiew parafialna, wzmiankowana w 1669 r. Obecna świątynia wzniesiona dla grekokatolików w 1850 r. z fundacji właściciela wsi Władysława Kiełczewskiego. Około roku 1875 zamieniona na prawosławną. W 1922 roku erygowano parafię rzymskokatolicką, a świątynię odnowiono i przekształcono z zatarciem cech stylowych. W 1954 i 1987 przeprowadzono remont dachu. 
Kościół w Wiszniowie to świątynia orientowana. Kościół jest drewniany, o konstrukcji zrębowej, oszalowany pionowo. Układ wewnętrzny świątyni jest trójdzielny, złożony z prostokątnego prezbiterium z zakrystią od północy, nawy znacznie szerszej i wydłużonej oraz babińca, równej szerokości z prezbiterium. Przy babińcu od strony zachodniej wieża z dwiema lokalnościami po bokach, znacznie szersza od babińca. Po remoncie dach pozbawiono wieży. Strop wewnątrz wsparty jest na czterech słupach w nawie. Dach jest dwuspadowy nad prezbiterium i babińcem, nad nawą czterospadowy z obszerną czworoboczną wieżyczką na sygnaturkę, namiotowy nad wieżą, pulpitowy nad zakrystią, kryty eternitem. 
Ołtarz główny i dwa boczne o cechach barokowych i rokokowych. Ołtarze boczne (Najświętszego Serca Pana Jezusa i Matki Boskiej Nieustającej Pomocy) przywieziono w 1952 r. z parafii Chrobrowo (archidiecezja lwowska). Kościół malowany w r. 1962 przez Irenę Kondracką z Lublina. W wyposażeniu kościoła uwagę zwracają także zabytki ruchome: chrzcielnica drewniana, zwykła, została wykonana przez stolarza z Radostowa, dwa feretrony o charakterze barokowym z w. XIX, sześć lichtarzy cynowych z r. 1765, cztery obrazy z w. XVIII i XIX, krucyfiks z w. XVIII. Oprócz tego: obraz św. Stanisława BM (w głównym ołtarzu), Miłosierdzia Bożego (obok bocznego ołtarza), św. Teresy od Dzieciątka Jezus (w prezbiterium), figura Matki Boskiej Fatimskiej (przy ołtarzy bocznym). 
Kościół znajduje się pośrodku regularnej działki prostokątnej o wymiarach 60 x 40 m. ogrodzonej płotem. W obrębie działki znajduje się przykościelny cmentarz otoczony zabytkowym drzewostanem, na który składają się klony jawory, klony zwyczajne, jesiony wyniosłe, lipy drobnolistne, kasztanowce. Po II wojnie światowej ocalały tylko kościół, szkoła i organistówka, którą wkrótce rozebrano. 

</doc>
<doc id="386363" url="https://pl.wikipedia.org/wiki?curid=386363" title="Wiszno">
Wiszno

Wiszno (kaszb. "Wiszno", niem. "Vieschen") – wieś w Polsce położona w województwie pomorskim, w powiecie słupskim, w gminie Damnica na Pobrzeżu Słowińskim. Wieś jest częścią składową sołectwa "Dąbrówka".
W latach 1975–1998 miejscowość administracyjnie należała do województwa słupskiego.

</doc>
<doc id="386364" url="https://pl.wikipedia.org/wiki?curid=386364" title="Wiszowate">
Wiszowate

Wiszowate – wieś w Polsce położona w województwie podlaskim, w powiecie kolneńskim, w gminie Grabowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Grabowie.
Historia.
Wieś założona przed 1424 r. Zaścianek szlachecki rodziny Wiszowatych herbu Awdaniec. Do dzisiaj wieś zamieszkana przez ród Wiszowatych. Wieś szlachecka położona była w drugiej połowie XVI wieku w powiecie kolneńskim ziemi łomżyńskiej. Na przełomie lat 1783/1784 wieś leżała w parafii Grabowo, dekanat wąsoski diecezji płockiej i była własnością jedenastu rodzin szlacheckich: Borzymowskich, Brodowskiego, Filipkowskich, Grzymkowskiego, Konopków, Kołakowskiego, Małachowskich, Niebrzydowskiego, Romanów, Świderskiego i Wiszowatych.
23 sierpnia 1923 rotmistrz Kazimierz Halicki na czele kombinowanego szwadronu 2 Pułku Ułanów Grochowskich przeprowadził szarżę na bolszewicki oddział piechoty z artylerią, biorąc 77 jeńców oraz zdobywając 4 działa i 3 karabiny maszynowe.

</doc>
<doc id="386365" url="https://pl.wikipedia.org/wiki?curid=386365" title="Wiślina">
Wiślina

Wiślina (kaszb."Wislënô", niem. "Hochzeit") – wieś w Polsce położona w województwie pomorskim, w powiecie gdańskim, w gminie Pruszcz Gdański na obszarze Żuław Gdańskich przy drodze wojewódzkiej nr 226.
Prywatna wieś szlachecka położona była w drugiej połowie XVI wieku w powiecie gdańskim województwa pomorskiego. W latach 1975–1998 miejscowość administracyjnie należała do województwa gdańskiego.
Miejscowość jest siedzibą rzymskokatolickiej parafii Niepokalanego Serca Najświętszej Maryi Panny, należącej do dekanatu Żuławy Steblewskie w archidiecezji gdańskiej.
Historia.
Wieś powstała prawdopodobnie w II połowie XII wieku. Pierwsza wzmianka o miejscowości Vyslina znajduje się w dokumentach z czasów książąt pomorskich, gdzie jest wymieniona obok 20 innych wsi tzw. Żuław Małych, tj. Gemelcze (Giemlice), Ossize (Osice), Grabino (Grabiny), Vrunthy (Wróblewo), Uthetino (Trutnowy), Szunowo (Stanisławowo), Oteslave (Wocławy), Bystra.
Pierwszą dokładną datą dotyczącą wsi jest rok 1308. Jest to data aktu nadania przez króla polskiego Władysława Łokietka wsi Osice, Suchy Dąb, Wiślina, Wocławy, Wróblewo, Trutnowy i Bystra synom Unisława z Lublewa Janowi – podkomorzemu tczewskiemu i Jakubowi – kasztelanowi tczewskiemu. Unisław był podkomorzym gdańskim i wiernym stronnikiem króla.
W 1310 roku wieś została odkupiona od Jana i Jakuba przez zakon krzyżacki i stanowiła część administracyjną komturii gdańskiej.
W 1425 roku wielki mistrz zakonu Paul Bellitzer von Russdorff nadał wieś Wiślina burmistrzowi Gdańska Gerdowi von der Becke. W dokumencie aktu nadania jest wzmianka o istnieniu we wsi plebanii.
Po 1454 roku wieś jako własność miasta Gdańska przechodzi pod administrację szpitala św. Elżbiety.
W późniejszym okresie wieś często zmienia właścicieli, byli to patrycjusze gdańscy, m.in. rodzina Werdenów (1554), Karl Friedrich von Conradi (1793).
5 września 1708 roku we wsi Mokry Dwór, w miejscu gdzie obecnie znajduje się szkoła w Wiślinie, przebywał król polski Stanisław Leszczyński. Dwa lata później w 1710 roku w tym samym miejscu przebywał król August II Mocny.
Na przełomie XVII i XVIII wieku wieś Wiślina stanowiła część osadnictwa ludności holenderskiej (mennonitów). Do dziś zachowała się dzwonnica przycmentarna z 1792 roku.
W roku 1813 w okolicach wsi dochodziło do potyczek wojsk napoleońskich stacjonujących w twierdzy Gdańsk z Rosjanami. Na terenie obecnego cmentarza znajdowała się zbiorowa mogiła żołnierzy francuskich (przeniesienia szczątków mogiły dokonano po II wojnie światowej).
Zabytki.
Według rejestru zabytków NID na listę zabytków wpisane są:
Brama-dzwonnica znajduje się przy byłym cmentarzu mennonickim (obecnie katolicki). Wybudowana została w 1792 r. przez niejakiego Jakuba Jentzena, a jej fundatorem był sołtys Dziewięciu Włók. Wieża jest drewnianym obiektem o konstrukcji słupowej oszalowanej deskami. Parter posiada dwie pary dwuskrzydłowych wrót z otworami bramnymi w kształcie półkola. Czterospadowy dach zwieńczony iglicą z chorągiewką. Wewnątrz na czterech słupach konstrukcyjnych dobrze zachowane napisy fundacyjne. W 2006 poddana remontowi.

</doc>
<doc id="386366" url="https://pl.wikipedia.org/wiki?curid=386366" title="Wiślinka (wieś)">
Wiślinka (wieś)

Wiślinka (niem. "Wesslinken", kaszb. "Wislënkô") – wieś w Polsce położona w województwie pomorskim, w powiecie gdańskim, w gminie Pruszcz Gdański.
Położenie.
Znajduje się przy czwartym kilometrze drogi wojewódzkiej nr 501 Przejazdowo - Nowa Karczma.
Administracyjnie graniczy:
Geograficznie Wiślinka znajduje się na terenie Żuław Gdańskich.
Dojazd do miejscowości z centrum Gdańska zapewniają linie autobusowe 112, 186, 212 i N9 zarządzane przez Zarząd Transportu Miejskiego w Gdańsku oraz prywatna linia autobusowa 864.
Wiślinka jest położona 2 km od plaży na Wyspie Sobieszewskiej, 12 km od centrum Gdańska oraz 5 km od obwodnicy południowej Gdańska i drogi krajowej S7.
Historia.
Historyczne nazwy Wiślinki to: Weßlinken, Wisselynke, Wisselinke, Wysselinkuue, Wisselineke, Wiślinke, Weslynken.
Pierwsze wzmianki pochodzą z przełomu XIV i XV wieku. Wówczas wieś należała do Zakonu Krzyżackiego. W 1540 r. w wyniku przerwania wałów na Wiśle w okolicach Kiezmarku wieś została całkowicie zalana, trzy lata później – po kolejnej powodzi – wieś została całkowicie wyludniona. Wzmianki o jej ponownym zasiedleniu pojawiają się dopiero w 1550 r. Wiślinka jako wieś wolna w 1601 r. otrzymała wilkierz. We wsi istniała także karczma, pełniąca rolę strażnicy wałowej.
Po reformie administracyjnej z 1887 r. gmina wiejska Wiślinka stała się częścią powiatu Danziger Niederung. Siedziba obwodu, urząd stanu cywilnego i kościół ewangelicki mieściły się w Bogatce, a kościół katolicki w Gdańsku.
W okresie międzywojennym w Wiślince działała agenda pocztowa, firma budująca jachty, łodzie motorowe i statki rzeczne, a także zajazd z przystankiem autobusowym i cegielnia. Przez Wisłę kursował prom z Wiślinki do Sobieszewa.
W latach 1945–1954 miejscowość była siedzibą gminy Wiślinka. W latach 1945–1998 miejscowość należała do województwa gdańskiego.
W 2013 we wsi kosztem 721 tys. zł ("w tym blisko 582 tys. z UE") powstała przystań na Martwej Wiśle, wyposażona w pomost cumowniczy dla 8 jednostek pływających, dźwig, mniejsze pomosty oraz 100-metrowy hangar. Obiekt wyposażono w parking, część rekreacyjną pod wiatą oraz sanitariaty. W latach 2018–2019 kosztem 3,5 mln zł przystań rozbudowano (wykonano kanał dopływowy do obiektu, nabrzeże skarpowe (narzutowe) i pomost do cumowania 32 jednostek pływających).
22 września 2018 oddano do użytku ścieżkę rowerową z Przejazdowa do Sobieszewa.
W l. 2020-2021 na terenie wsi przy moście Sobieszewskim powstało osiedle mieszkaniowe.
Składowisko fosfogipsów w Wiślince.
Na obszarze Wiślinki, nad południowym brzegiem Martwej Wisły, znajduje się hałda fosfogipsu. Zdaniem organizacji ekologicznych stanowi „zagrożenie dla środowiska” dla rejonu Wyspy Sobieszewskiej i Żuław Gdańskich, podczas gdy wyniki najnowszych badań instytucji krajowych i właściciela hałdy wskazują na „brak negatywnego oddziaływania hałdy na środowisko”.
Geneza.
Składowisko w Wiślince formalnie funkcjonuje od 1972 r. Znajduje się tutaj około 16 mln ton odpadów poprodukcyjnych, głównie fosfogipsu. Właścicielem składowiska są obecnie Gdańskie Zakłady Nawozów Fosforowych „Fosfory” sp. z o.o. Początkowo składowisko miało mieć tymczasowy charakter – planowano zapełnić jedynie głębokie na 10 metrów wyrobisko po dawnej cegielni. Obecnie wysokość hałdy wynosi około 50 metrów. W 2007 r. właściciele składowiska rozpoczęli działania zmierzające do zamknięcia i zabezpieczenia składowiska fosfogipsów w Wiślince. 5 lutego 2009 r. marszałek województwa pomorskiego Jan Kozłowski wydał decyzję o zamknięciu hałdy. Projekt zakłada, że na hałdę zostanie dowiezione jeszcze pół miliona ton fosfogipsu (celem nadania jej regularnego kształtu). Obecnie hałda poddawana jest dalszemu procesowi rekultywacji.
Opinie ekologów i Ekspertyza Instytutu Medycyny Pracy i Zdrowia Środowiskowego w Sosnowcu.
Badania organizacji ekologicznych wskazują na „bardzo negatywne oddziaływanie składowiska na środowisko”. Nieformalna Grupa Inicjatywna „Fosfi” podaje, iż zgromadzony na hałdzie fosfogips „powoduje emisję do wód, gleb i powietrza metali ciężkich, związków fluoru, siarki oraz strontu i uranu”.
W ramach ekspertyzy „Ocena ryzyka zdrowotnego mieszkańców Wiślinki związanego z oddziaływaniem hałdy fosfogipsu”, wykonanej przez Instytut Medycyny Pracy i Zdrowia Środowiskowego w Sosnowcu, dokonano analizy zagrożeń stwarzanych przez składowisko fosfogipsu. W oparciu o dane dostarczone przez władze samorządowe ustalono listę potencjalnie szkodliwych dla zdrowia ludzi substancji występujących na składowisku fosfogipsu.
Autorzy raportu wskazali na „wysoki iloraz zagrożenia mieszkańców Wiślinki i najbliższych okolic, związany z narażeniem na rozważane substancje”. Jednocześnie zwrócili uwagę, iż „dominujący wkład daje tu jednak fluor występujący w wodzie; dodając przy tym, iż problem anomalnie wysokich zawartości fluoru w wodach na terenie Żuław jest znany od lat, zatem nie jest on specyficzny dla Wiślinki w kontekście lokalizacji składowiska fosfogipsu”.
Autorzy wskazali na „istnienie potencjalnego zagrożenia wystąpieniem w tej grupie populacji negatywnych skutków zdrowotnych związanych z toksycznym działaniem substancji występujących na składowisku fosfogipsu”.
W opinii autorów raportu ryzyko nowotworowe (rozumiane jako prawdopodobieństwo wystąpienia nowotworu) związane z narażeniem na arsen w glebie, nie osiąga poziomów skłaniających do interwencji.
Zdaniem autorów „udział badanych substancji w całkowitym populacyjnym ilorazie zagrożenia związanym z narażeniem na zanieczyszczoną glebę dominujący wkład wnosi mangan (82,6%), nikiel (6,2%), arsen (4,3%) i miedź (3,7%). (97,4%) fluor. żelazo (45%), nikiel (42,8%) i mangan (8,2%)”.
Ekspertyza Wojewódzkiego Inspektoratu Ochrony Środowiska w Gdańsku.
14 czerwca 2013 r. fundacja Johna Nurminena, której działalność finansuje między innymi fiński koncern energetyczny Fortum, opublikowała raport na temat składowiska fosfogipsów w Wiślince. Jego wyniki miały potwierdzić dotychczasowe doniesienia na temat „zanieczyszczania Morza Bałtyckiego przez substancje wydobywające się z hałdy fosfogipsów”. Zarzuty fundacji odrzucił jednak Główny Inspektor Ochrony Środowiska Andrzej Jagusiewicz. Pod koniec lipca 2013 r. do mediów wyciekły informacje, że fundacja Nurminena wysłała list do władz Grupy Azoty (właściciela Gdańskich Zakładów Nawozów Fosforowych), w którym informuje, że „jest przygotowana do zapewnienia najlepszego dostępnego fińskiego know-how, a także doradzania pro bono w zakresie najefektywniejszych technologii łagodzenia wycieków fosforu w Gdańsku”. List ten dotarł do władz spółki kilka dni po publikacji raportu fundacji Nurminena, wskazującego na „negatywne oddziaływanie hałdy na środowisko naturalne w okolicach Gdańska”, a jeszcze przed wynikami badań polskich instytucji.
1 lipca 2013 Wojewódzki Inspektorat Ochrony Środowiska w Gdańsku rozpoczął kolejne badania, mające określić oddziaływanie hałdy fosfogipsów w Wiślince na środowisko. Trwały one do 29 lipca, natomiast wyniki zostały podane do publicznej wiadomości 21 sierpnia podczas konferencji prasowej „Fosfogipsy w Wiślince”. Raport wykazał, iż „mimo stwierdzonych nieprawidłowości składowisko nie stanowi zagrożenia zarówno dla środowiska naturalnego”, jak i dla zdrowia mieszkańców. Również badanie, przeprowadzone na próbkach pobranych od zwierząt należących do obwodu łowieckiego Wiślinka, „nie wykazało przekroczeń dopuszczalnych zawartości pierwiastków toksycznych”.

</doc>
<doc id="386367" url="https://pl.wikipedia.org/wiki?curid=386367" title="Wiśliny">
Wiśliny

Wiśliny – wieś w Polsce położona w województwie pomorskim, w powiecie kwidzyńskim, w gminie Sadlinki.
W latach 1975–1998 miejscowość administracyjnie należała do województwa elbląskiego.
Historia.
Znane jest grodzisko wczesnośredniowieczne położone na terenie wsi. Mimo że Weiselborg (Wyselberg) został zasiedlony już w XIV wieku, to dopiero w 1375 roku po raz pierwszy wymieniono jako świadka sołtysa Johanna. Teren Wiślin należał do biskupstwa pomezańskiego.
Już w 1386 roku mieścił się tu kościół. Proboszcze był wówczas Nikolaus z Wisilburga, a w 1399 roku sołtysem był Werner.
W 1400 roku Wyselburg określono jako miasteczko, w którym był sołtys Johann Schwarzenyckel (Czarny Mikołaj). Jednak już pięć lat później znowu wymieniono Wiśliny jako wieś. Jej późniejszy rozwój jako ośrodka rzemieślniczo-handlowego zahamowała powódź z 1427 roku.
Wojny polsko-krzyżackie z XV-XVI wieku oraz kolejna powódź w 1489 roku spowodowały upadek Wiślin.
Dzięki staraniom starosty Moritza von Wilmsdorfa dopiero w latach 70. XVI wieku po odbudowaniu wałów przeciwpowodziowych rozpoczęło się stałe osadnictwo. Sprowadził on fryzyjskich Holendrów oraz chłopów z Zachodniego Pomorza. W 1586 roku 13 chłopów miało 28 łanów, z których po okresie wolnizny płacili czynsz roczny. We wsi dominowały pastwiska.
W 1643 roku Hans Riemer miał tu w dzierżawie karczmę. Powstał też browar.
Regulamin wałowy z 1725 roku nakazywał mieszkańcom dbanie o stan wałów przeciwpowodziowych. Już w 1730 roku była tu czynna szkoła. Wieś miała w 1734 roku 40, a w 1789 roku 47 dymów i dobrze się rozwijała.
Od 1901 roku mieszkańcy wsi korzystali z kolejki wąskotorowej prowadzącej od Marezy poprzez Wiśliny do Rusinowa. W roku 1905 osadę zamieszkiwało 405, a w 1910 roku było w Wiślinach 509 ha i 399 mieszkańców. Do 1937 roku pracowała tu mleczarnia. Później mleko wożono do Kwidzyna. Wieś zelektryfikowano w 1923 roku. W 1939 roku wieś zamieszkiwały 273 osoby, było tu 70 gospodarstw domowych. Wieś była zróżnicowana pod względem zabudowy. Część domostw była wybudowana z cegły, część drewniana i szachulcowa na kamiennych podmurówkach.
Po drugiej wojnie światowej miejscowość została wsią sołecką (gmina Nebrowo Wielkie).
Zmiana dotychczasowej nazwy Weichselburg na Wiśliny ustalona została Zarządzeniem Nr 52 Prezesa Rady Ministrów z dnia 24 lutego 1953r.
Zobacz też.
Inne miejscowości z prefiksem Wiślin: Wiślina, Wiślinka

</doc>
<doc id="386368" url="https://pl.wikipedia.org/wiki?curid=386368" title="Wiśnicz">
Wiśnicz

Wiśnicz – wieś w Polsce położona w województwie świętokrzyskim, w powiecie jędrzejowskim, w gminie Małogoszcz.
W latach 1975–1998 miejscowość administracyjnie należała do województwa kieleckiego.

</doc>
<doc id="386369" url="https://pl.wikipedia.org/wiki?curid=386369" title="Wiśnicze">
Wiśnicze

Wiśnicze (niem. "Wischnitz", 1936-1945 "Kirschen") – wieś sołecka w Polsce, położona w województwie śląskim, w powiecie gliwickim, w gminie Wielowieś.
W latach 1975–1998 wieś administracyjnie należała do województwa katowickiego.
W Wiśniczach znajduje się kościół Trójcy Przenajświętszej należący do parafii Trójcy Przenajświętszej.
Turystyka.
Przez wieś przebiega szlak turystyczny:

</doc>
<doc id="386370" url="https://pl.wikipedia.org/wiki?curid=386370" title="Wiśnicz Mały">
Wiśnicz Mały

Wiśnicz Mały – wieś w Polsce położona w województwie małopolskim, w powiecie bocheńskim, w gminie Nowy Wiśnicz.
W latach 1975–1998 miejscowość administracyjnie należała do województwa tarnowskiego.
W 1595 roku wieś położona w powiecie szczyrzyckim województwa krakowskiego była własnością kasztelana małogojskiego Sebastiana Lubomirskiego.

</doc>
<doc id="386371" url="https://pl.wikipedia.org/wiki?curid=386371" title="Wiśniewka">
Wiśniewka

Wiśniewka – wieś krajeńska w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 145 mieszkańców. Jest dwudziestą co do wielkości miejscowością gminy Sępólno Krajeńskie.

</doc>
<doc id="386373" url="https://pl.wikipedia.org/wiki?curid=386373" title="Wiśniowa Góra (wieś)">
Wiśniowa Góra (wieś)

Wiśniowa Góra – wieś w Polsce położona w województwie łódzkim, w powiecie łódzkim wschodnim, w gminie Andrespol.
W latach 1975–1998 miejscowość administracyjnie należała do ówczesnego województwa łódzkiego.
Miejscowość dzieli się na 30 ulic. W czasach PRL-u Wiśniowa Góra była znanym wśród łódzkiej społeczności ośrodkiem wypoczynkowym. Znajdował się tu komfortowy, jak na ówczesne czasy, Ośrodek Sportu i Rekreacji położony w lesie sosnowym z boiskami i odkrytym basenem. Tłumnie przyjeżdżali tu mieszkańcy robotniczej wówczas Łodzi. Obecnie charakter miejscowości się zmienił. W coraz większym stopniu Wiśniowa Góra staje się sypialnią Łodzi, podobnie jak pobliski Andrespol. Populacja wsi szybko wzrasta a jej charakter się zmienia. Powstaje wiele nowych nowoczesnych domów jednorodzinnych, a stylowe przedwojenne domy drewniane, pamiętające czasy kiedy większość mieszkańców wsi stanowili Romowie oraz Żydzi, są wyburzane.
W Wiśniowej Górze działa publiczne gminne liceum im. Jana Karskiego, do którego uczęszczają uczniowie z obszaru całej gminy Andrespol. Powstało ono w miejsce zlikwidowanego gimnazjum przy Szkole Podstawowej im. Henryka Sienkiewicza w Wiśniowej Górze, swego czasu jednej z najlepszych szkół podstawowych w ówczesnym województwie łódzkim. Przy szkole działa 5 Łódzka Drużyna Harcerek "Ryngraf" należącą do Łódzkiego Hufca Harcerek "Róża".
W miejscowości działalność kaznodziejską prowadzi zbór Wiśniowa Góra Świadków Jehowy. Ponadto we wsi mieszkają wyznawcy Kościoła Starokatolickiego Mariawitów należący do parafii św. Franciszka z Asyżu w Łodzi. 
Wiśniowa Góra nie jest wsią rolniczą. Przez Wiśniową Górę przebiega autostrada A1, która omija Łódź od strony wschodniej. Powstał również MOP Wiśniowa Góra.
Miejscowość włączona jest do sieci komunikacji autobusowej MPK Łódź: linie 82.

</doc>
<doc id="386374" url="https://pl.wikipedia.org/wiki?curid=386374" title="Wiśniowa Poduchowna">
Wiśniowa Poduchowna

Wiśniowa Poduchowna – wieś w Polsce położona w województwie świętokrzyskim, w powiecie staszowskim, w gminie Staszów.
W latach 1975–1998 miejscowość administracyjnie należała do województwa tarnobrzeskiego.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
Współczesne części wsi.
Poniżej w tabeli 1 integralne części wsi Wiśniowa Poduchowna (0807659) z aktualnie przypisanym im numerem SIMC (zgodnym z Systemem Identyfikatorów i Nazw Miejscowości) z katalogu TERYT (Krajowego Rejestru Urzędowego Podziału Terytorialnego Kraju).
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Wiśniowej Poduchownej zawarty w tabeli 2.

</doc>
<doc id="386375" url="https://pl.wikipedia.org/wiki?curid=386375" title="Wiśniowo Ełckie">
Wiśniowo Ełckie

Wiśniowo Ełckie (niem. "Wischniewen") – wieś mazurska na terenach pojaćwieskich w Polsce położona w województwie warmińsko-mazurskim, w powiecie ełckim, w gminie Prostki.
Obszar wsi obejmuje 3 sołectwa: Wiśniowo Ełckie I, Wiśniewo Ełckie II Pacanowo i Wytwórnia Chemiczna.
W latach 1973–1976 miejscowość była siedzibą gminy Wiśniowo Ełckie. W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych historyczna nazwa niemiecka "Wischniewen" została w lipcu 1938 r. zastąpiona przez administrację nazistowską sztuczną formą "Kölmersdorf".
We wsi neogotycki kościół z 1901, dominantą bryły jest potężna wieża przypominająca sześcioboczną basztę nakrytą hełmem ostrosłupowym z dobudowaną niewielką nawą, pod dachem szeroki fryz.

</doc>
<doc id="386376" url="https://pl.wikipedia.org/wiki?curid=386376" title="Wiśniów (województwo lubelskie)">
Wiśniów (województwo lubelskie)

Wiśniów – wieś w Polsce położona w województwie lubelskim, w powiecie krasnostawskim, w gminie Gorzków. Przez miejscowość przepływa rzeka Żółkiewka, dopływ Wieprza.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Gorzków. Według Narodowego Spisu Powszechnego (III 2011 r.) wieś liczyła 162 mieszkańców.

</doc>
<doc id="386377" url="https://pl.wikipedia.org/wiki?curid=386377" title="Wiśniówek-Wertyce">
Wiśniówek-Wertyce

Wiśniówek-Wertyce – wieś w Polsce położona w województwie podlaskim, w powiecie zambrowskim, w gminie Kołaki Kościelne.
Dawniej Wiśniówek-Wiertycze.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Kołakach Kościelnych.
Historia.
W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Kołaki.
Według Powszechnego Spisu Ludności z 1921 roku wieś zamieszkiwało 137 osób w 19 budynkach mieszkalnych. Miejscowość należała do parafii rzymskokatolickiej w Kołakach. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Kołakach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="386379" url="https://pl.wikipedia.org/wiki?curid=386379" title="Witalówka">
Witalówka

Witalówka – wieś w Polsce położona w województwie mazowieckim, w powiecie grójeckim, w gminie Pniewy.
W latach 1975–1998 miejscowość administracyjnie należała do województwa radomskiego.
Przez miejscowość przebiega droga krajowa DK50.

</doc>
<doc id="386380" url="https://pl.wikipedia.org/wiki?curid=386380" title="Witaniów">
Witaniów

Witaniów – wieś w Polsce położona w województwie lubelskim, w powiecie łęczyńskim, w gminie Łęczna.
Prywatna wieś szlachecka, położona w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Łęczna.
Historia.
Pierwsze informacje o Witaniowie pochodzą z 1409 r. Wieś była własnością Witaniowskich, dziedziców Krężnicy Jarej. Przez jakiś czas należała do Prokopa, przeora sieciechowskiego, w 1495 r. stanowiła własność Mikołaja Tęczyńskiego.
W roku 1428 Dorota z Krężnicy (Jarej), wraz z mężem Janem Włostowskim, nadają szlachetnemu Bieniaszowi z Krzesimowa sołectwo w swej wsi Witaniów z łanem Babusowskim, z 1 ½ łana obok od rzeki Wieprz do granicy, z prawem wystawienia karczmy i lokowania zagrodników. Po 20 wolnizny sołtys na pospolite ruszenia winien dać kuszę za 1 grzywnę, lub 1 grzywnę. W latach 1430–1431 znany jest Bieniasz z Witaniowa, a w 1437 Jan Bieniaszowic z Witanowa W roku 1460 Kazimierz IV Jagiellończyk na prośby Wojciecha łowczego lubelskiego przenosi jego wieś Witaniów na prawo magdeburskie. Strażnik litewski Stanisław Potocki sprzedał w 1725 roku Witaniów hetmanowi polnemu koronnemu i wojewodzie podlaskiemu Stanisławowi Mateuszowi Rzewuskiemu.

</doc>
<doc id="386381" url="https://pl.wikipedia.org/wiki?curid=386381" title="Witanki">
Witanki

Witanki – wieś w Polsce położona w województwie mazowieckim, w powiecie węgrowskim, w gminie Liw.
Wierni Kościoła rzymskokatolickiego należą do parafii Podwyższenia Krzyża Świętego w Wyszkowie.
W latach 1975–1998 miejscowość administracyjnie należała do województwa siedleckiego.

</doc>
<doc id="386383" url="https://pl.wikipedia.org/wiki?curid=386383" title="Witanowo">
Witanowo

Witanowo (kaszb. "Witónowò", niem. "Franzdorf") – wieś w Polsce w województwie pomorskim, w powiecie bytowskim, w gminie Kołczygłowy.
Wieś położona na Pojezierzu Bytowskim, stanowi sołectwo gminy Kołczygłowy.
W latach 1975–1998 miejscowość administracyjnie należała do województwa słupskiego.

</doc>
<doc id="386384" url="https://pl.wikipedia.org/wiki?curid=386384" title="Witaszewice">
Witaszewice

Witaszewice – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.
Przez miejscowość przebiega droga wojewódzka nr 703.
Wiosną 1833 roku, w majątku Eugeniusza Szamowskiego w Witaszewicach ukrywał się Zenon Świętosławski, uczestnik partyzantki Zaliwskiego.

</doc>
<doc id="386386" url="https://pl.wikipedia.org/wiki?curid=386386" title="Witaszkowo">
Witaszkowo

Witaszkowo (niem. "Vettersfelde", łuż. "Wětškow") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Historia.
O wsi wspominano przed rokiem 1451 jako (niem. "Vettersfeldt"), w 1452 Fettirfeldt, a w 1527 Fettersfelt jako niewielką wieś okalającą folwark. Wśród właścicieli majątku wymienia się: von Kalckreutha, von Sehlstranga, von Heinego i od 1578 roku do księcia Schönaich-Carolath. Witaszkowo w 1926 roku otrzymało światło. W 1939 roku wieś liczyła 107 mieszkańców, w 1988 33 osoby i w 1999 roku 32 mieszkańców..
Zabytki.
Do wojewódzkiego rejestru zabytków wpisany jest:
Skarb.
Wieś Witaszkowo weszła do światowej historii jako miejsce odkrycia słynnego scytyjskiego skarbu. W 1882 roku znaleziono w Witaszkowie złoty skarb, wykonany prawdopodobnie nad Morzem Czarnym i w roku 500 przed naszą erą zakopany. Odkrycia skarbu na swym polu dokonał wieśniak Lauschke. O znalezieniu skarbu powiadomił księcia Henryka Schönaich-Carolath z Gębic. Skarb ważył 4,5 kg i składał się z różnych wyrobów scytyjskich. Składał się z ryby o długości 42 cm z wypukłymi na 5 mm figurkami, pochwy miecza z podobnymi zdobieniami jak ryba, rękojeści miecza, igły, klejnotów, pierścienia. Znaleziono również gliniane naczynia. Skarb powędrował do Berlińskiego Muzeum Antycznego, a podczas bombardowania Berlina został wywieziony i ukryty w kopalni soli pod Helmstedt. Brytyjskie wojsko po II wojnie światowej wywiozło złoto do zamku Celle. Przed końcem wojny kopia skarbu na krótko zawędrowała do Muzeum Miejskiego w Gubinie (Guben). Powiększona kopia złotej ryby znajduje się w Muzeum Sprucke–Mühle w Guben. Z czasem skarb uległ rozproszeniu, a część oryginalnych przedmiotów przechowywana jest do dziś w zbiorach Antikensammlung w Berlinie. Kopię w oryginalnym rozmiarze można obejrzeć w Muzeum Archeologicznym Środkowego Nadodrza w Świdnicy k. Zielonej Góry.

</doc>
<doc id="386387" url="https://pl.wikipedia.org/wiki?curid=386387" title="Witaszyce">
Witaszyce

Witaszyce – wieś sołecka w Polsce położona w województwie wielkopolskim, w powiecie jarocińskim, w gminie Jarocin.
W latach 1954-1972 wieś należała i była siedzibą władz gromady Witaszyce. W latach 1975−1998 miejscowość administracyjnie należała do województwa kaliskiego.
Położenie.
Witaszyce leżą w południowo-wschodniej części województwa wielkopolskiego w powiecie jarocińskim. Nieopodal wsi płynie rzeka Lutynia. We wsi nie krzyżują się inne trakty, ale położenie wzdłuż drogi Poznań – Katowice oraz przy linii kolejowej nr 272 Poznań – Kluczbork zapewniło dobrą sytuację komunikacyjną. Z siedzibą powiatu, Jarocinem wieś jest skomunikowana za pomocą podmiejskich linii autobusowych kursujących przez Witaszyczki albo przez Prusy i Zakrzew. Położenie wzdłuż drogi krajowej nr 11 i 12 powoduje duże natężenie ruchu tranzytowego (ponad 12 tys. pojazdów na dobę, w tym 3 tys. ciężarówek – wg raportu GPR2015).
Historia.
Historia wsi sięga wieku XIV, gdy była osadą przynależącą do dóbr biskupów poznańskich. Potem stanowiła własność wielkopolskich magnatów, by w okresie zaborów w XIX w. trafić w ręce niemieckich właścicieli, z których ostatnimi byli rodzina von Ohnesorge, a przez małżeństwo – hrabia Konrad Bniński. W okresie gdy właścicielem majątku w Witaszycach był pochodzący z francusko-niemieckiej rodziny Willy Dülong wybudowano jako siedzibę dla rodziny okazały pałac.
Pałac i park.
W centralnej części wsi obok drogi S11 znajduje się neobarokowy pałac, wybudowany na planie prostokąta w 1899 r. według projektu architekta Ludwika Otte pochodzącego z Gross Lichterfelde w pobliżu Berlina. Dwupiętrowy obiekt kryty dachem czterospadowym. Od frontu portyk- otwarty ganek z czterema kolumnami doryckimi potrzymującymi balkon z balustradą. Nad balkonem w jego szerokości ryzalit zwieńczony frontonem zawierającym herb Jan von Ohnesorge właściciela pałacu od końca XIX w. Od lat 60. XX w. znajdował się tu oddział Krajowego Instytutu Włókien Naturalnych w Poznaniu, a od lat siedemdziesiątych funkcjonowała w budynku pałacu filia Biblioteki Publicznej w Jarocinie. Obecnie obiekt znajduje się w prywatnych rękach, właściciel prowadzi w nim hotel i restaurację udostępniając dawne wystawne sale balowe jako sale konferencyjne. Siedzibę ma też tutaj lokalne Stowarzyszenie na Rzecz Witaszyc prężnie działające od roku 2003.
W otaczającym pałac parku, po jego wschodniej stronie, znajduje się nieco podupadający późnobarokowy dworek. Stylowy budynek został wybudowany przez Franciszka Gorzeńskiego, który kupił majątek od Stanisława Koszutskiego. Jak wskazują historyczne przekazy w tym właśnie dworku doszło do ratyfikacji „Konwencji Jarosławieckiej”. Zamiłowania obecnego właściciela pałacu stanęły u źródła powstania w odrestaurowanym dworze Muzeum Wojen Napoleońskich (jedynego w Polsce) z dwiema dioramami przedstawiającymi przebieg bitw pod Raszynem i pod Waterloo. Od 2007 r. w Muzeum funkcjonuje również wystawa stała poświęcona słynnej sadze filmowej „Star Wars”. Wystawa prezentuje największą kolekcję pamiątek związanych z filmem: kostiumy, pojazdy, plakaty, książki oraz wiele innych eksponatów. Część eksponatów muzealnych otrzymała "drugie życie" i jest wykorzystywana jako rekwizyty na koloniach tematycznych Star Wars organizowanych dla dzieci na terenie pałacu.
Gospodarka.
Witaszyce były kiedyś największą uprzemysłowioną wsią w Polsce. Obecnie już nie funkcjonuje cukrownia, rafineria Witaszyce i zakład obróbki lnu Lenwit. Podobny los podzieliła znajdująca się w centralnej części miejscowości cegielnię – pierwotnie opalana tylko węglem, obecnie ze zmodernizowanymi piecami gazowymi do wypalania, specjalizowała się w wyrobie ceramiki budowlanej: cegły pełnej i dziurawki, dachówek oraz gąsiorów. Źródłem surowca była własna kopalnia gliny znajdująca się za wsią, transport odbywał się z wykorzystaniem fabrycznej kolejki wąskotorowej. Obiekty zakładów przemysłowych funkcjonujących we wsi w XX wieku zasługują na uznanie ich za zabytki techniki.
Ciekawostką jest, że w Witaszycach rozpoczynał się też bieg innej linii kolejki wąskotorowej, która została uruchomiona w 1902 roku i łączyła wieś z odległym o 29 km Komorzem. Linia ta została pomyślana przede wszystkim jako kolej transportowa, dostarczająca buraki do dużej cukrowni w Witaszycach i mniejszej fabryczki w Komorzu. W drugiej połowie XX wieku rozbudowano infrastrukturę i jako Jarocińska Kolej Dojazdowa linia została doprowadzona do Zagórowa. Kres funkcjonowania kolejki nastąpił w 1992 roku, wtedy też rozebrano sprawiający olbrzymie problemy w transporcie drogowym niski wiadukt na drodze S11.
Parafia.
Od 17.11.2017 administratorem parafii rzymskokatolickiej Witaszyce jest ks. mgr Piotr Nowak (poprzedni proboszcz Stanisław Szymański, który przybył do Witaszyc we wrześniu 1992, jest rezydentem). Wcześniej parafią zajmowali się franciszkanie wywodzący się z parafii Świętego Antoniego z Jarocina. W historii lokalnej wspólnoty niewątpliwie najsilniej wbiła się w pamięć konfliktowa sprawa obrazu, który pierwotnie znajdował się w kościele, a później trafił do Potarzycy. Starania o zwrot wznowił proboszcz ksiądz Stefan Figas, później także ojcowie franciszkanie zwracali się o to wielokrotnie do Kurii Metropolitarnej. Wierną kopię obrazu umieszczono w ołtarzu głównym kościoła pod wezwaniem Wniebowzięcia Najświętszej Maryi Panny. Odprawiano też specjalne nabożeństwa kierowane do Maryi. Podczas ważnych uroczystości kościelnych obraz Wniebowzięcia NMP, który przykrywał cudowny obraz Matki Boskiej Wspomożenia Wiernych, był odsłaniany, a w kościele rozbrzmiewały fanfary.
Chór.
Chór "Kairos" został założony w 1999 roku przez ks. Kazimierza Wawrzyniaka. Był to zespół wokalny wykonujący muzykę sakralną. Za czasów założyciela wydał dwie płyty studyjne oraz jedną płytę za czasów ks. Damiana Skonieckiego, zdobył wiele nagród. Członkami chóru była młodzież z parafii W.N.M.P w Witaszycach. Chór liczył około 40 osób. Następnie dyrygentem chóru był mgr Mirosław Skórzybut (obecny organista parafii w Witaszycach). Opiekunami chóru byli kolejno: ks. Kazimierz Wawrzyniak, ks. Damian Skoniecki, ks. Włodzimierz Muszalski oraz ks. Piotr Wróbel (wikariusze witaszyckiej parafii). Chór uświetniał msze święte w Witaszycach w każdą niedzielę i w ważne święta.
Muzeum.
Muzeum Wojen Napoleońskich w Witaszycach jest jedynym w Polsce muzeum poświęconym Epoce Napoleońskiej. Siedzibą muzeum jest XVIII wieczny dwór. Myślą przewodnią towarzyszącą przy jego powstaniu było pokazanie ogromnego wkładu Polaków w walkę o niepodległość pod przewodnictwem Napoleona. W salach wystawowych prezentowana jest kolekcja ponad 10 tys. figurek żołnierzy, wszystkich walczących stron tamtych czasów. Duże dioramy prezentują bitwy pod Raszynem i Waterloo. Ponadto w muzeum można zobaczyć broń, mundury, monety, książki i dokumenty z epoki i o epoce. Spośród zbiorów na szczególną uwagę zasługuje maska pośmiertna Napoleona i jego włos.

</doc>
<doc id="386388" url="https://pl.wikipedia.org/wiki?curid=386388" title="Witaszyczki">
Witaszyczki

Witaszyczki – średniej wielkości wieś sołecka w Polsce położona w województwie wielkopolskim, w powiecie jarocińskim, w gminie Jarocin.
W latach 1975–1998 miejscowość administracyjnie należała do województwa kaliskiego.

</doc>
<doc id="386389" url="https://pl.wikipedia.org/wiki?curid=386389" title="Witaszyn">
Witaszyn

Witaszyn – wieś w Polsce położona w województwie mazowieckim, w powiecie białobrzeskim, w gminie Wyśmierzyce.
Wieś szlachecka położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Zwiastowania Najświętszej Maryi Panny w Jasionnej.

</doc>
<doc id="386390" url="https://pl.wikipedia.org/wiki?curid=386390" title="Witawa">
Witawa

Witawa – wieś w Polsce położona w województwie łódzkim, w powiecie kutnowskim, w gminie Dąbrowice.
W latach 1975–1998 miejscowość administracyjnie należała do województwa płockiego.

</doc>
<doc id="386391" url="https://pl.wikipedia.org/wiki?curid=386391" title="Witeradów">
Witeradów

Witeradów – wieś w Polsce położona w województwie małopolskim, w powiecie olkuskim, w gminie Olkusz.
Wieś "Witaradów" będąca własnością Olkusza położona była w drugiej połowie XVI wieku w powiecie proszowskim województwa krakowskiego. W latach 1975–1998 miejscowość administracyjnie należała do województwa katowickiego. Miejscowość jest położona 4 km na południe od Olkusza i 33 km na północny zachód od Krakowa.

</doc>
<doc id="386392" url="https://pl.wikipedia.org/wiki?curid=386392" title="Witkowizna">
Witkowizna

Witkowizna – osada w Polsce położona w województwie mazowieckim, w powiecie mińskim, w gminie Jakubów.
W latach 1975–1998 miejscowość administracyjnie należała do województwa siedleckiego.

</doc>
<doc id="386393" url="https://pl.wikipedia.org/wiki?curid=386393" title="Edith Artois">
Edith Artois



</doc>
<doc id="386394" url="https://pl.wikipedia.org/wiki?curid=386394" title="Kerala">
Kerala

Kerala (hindi केरल, trb.: "Kerala", trl.: "Kerala"; malajalam: കേരളം – trl. "Kēraḷaṁ"; ang. "Kerala") – stan w południowo-zachodnich Indiach na Wybrzeżu Malabarskim. Urzędowym językiem jest malajalam, posługujący się odrębnym alfabetem. Największe miasto – Koczin, stolica – Thiruvananthapuram.
Kerala jest jednym z najgęściej zaludnionych regionów Indii. Ze średnią życia mieszkańców wynoszącą 73 lata i dziewięcioprocentowym udziałem analfabetów w społeczeństwie, Kerala jest jednym ze stanów o najwyższym poziomie służby zdrowia i oświaty. Stan kilku religii – większość to hinduiści ortodoksyjni w swoich zakazach wstępu do wielu świątyń, czwarta część ludności to chrześcijanie kościoła malabarskiego wywodzącego się rzekomo od Tomasza Apostoła i muzułmanie, którzy pojawili się tu w VII wieku wraz z kupcami arabskimi. Ponadto w Kerali żyje od stuleci diaspora żydowska (z XVI-wieczną synagogą w Koczinie). Stan był w przeszłości poddany wpływom kolonizacji ze strony Brytyjczyków, Holendrów i Portugalczyków.
Stan słynie ze świąt religijnych i festiwali kulturalnych organizowanych z wielkim przepychem. Znany z do dziś uprawianej sztuki walki kalarippayattu, keralskiego tańca rytualnego tejjam, klasycznego teatru z odniesieniami religijnymi Kathakali, sanskryckiego dramatu kutiyattam i terapii ajurwedycznej.
Nazwa stanu pochodzi od słów "kera" (palma kokosowa) i "alam" (kraj).
Położenie geograficzne.
Stan ten graniczy z Tamilnadu i Karnataką na wschodzie i północnym wschodzie, na zachodzie i południu graniczy z Oceanem Indyjskim, na jego terytorium leży także Mahé – przybrzeżna eksklawa terytorium związkowego Puducherry, byłej kolonii francuskiej. Niedaleko leży także archipelag Lakszadiwy.
Długość Wybrzeża Malabarskiego – 590 km. Gęsto zalesione na północy Ghaty Zachodnie wznoszą się przeciętnie na wysokość 1500 m n.p.m. Najwyższy szczyt Anai Mudi (2695 m n.p.m.) Na zachodzie góry przechodzą w krajobraz wzgórz, a potem w żyzną równinę nad Morzem Arabskim. Między miastami Koczin i Kollam rozciąga się pas kanałów, jezior i lagun (tzw. Backwaters). Na południe od Koczin znajduje się największy zbiornik wodny stanu – jezioro Vembadan. W większości wody spływają z Ghatów Zachodnich. Największa rzeka – Periyar.
Podział administracyjny.
Stan Kerala dzieli się na następujące okręgi:
Największe miasta.
Inne ważne miasta
Klimat.
Klimat tropikalny z niedużymi wahaniami temperatury, zależny od monsunów. Południowo-zachodni monsun najczęściej nadchodzi w Kerali na początku czerwca i przynoszone przez niego opady trwają do października. Roczna suma opadów – 1250 mm na nizinie i 5000 mm w górach. Większość z nich przypada na porę monsunową. Od października do maja opadów jest mało, ale wilgotność powietrza mimo to wysoka.
Gospodarka.
Podstawą gospodarki stanu jest rolnictwo. Uprawia się tu około 600 gatunków ryżu ponadto duże znaczenie mają takie rośliny jak: palma kokosowa, herbata, kauczuk oraz przyprawy – pieprz, wanilia oraz cynamon. Wytwarza się tu koprę. Znaczenie ma rybołówstwo. Pewien udział w ekonomii mają także przemysł oraz turystyka. Kerala szczyci się najniższą śmiertelnością niemowląt i najwyższą w Indiach liczbą piśmiennych (91%). W odróżnieniu od reszty Indii, w Kerali żyje większa liczba kobiet niż mężczyzn. Mimo reform z lat 60 XX wieku, wielu mieszkańców Kerali pracuje jako gastarbeiterzy na Bliskim Wschodzie wysyłając pieniądze rodzinie w Kerali. Kwoty te są istotną częścią dochodów Kerali.
Ludność.
Języki.
Językiem malajalam posługuje się w Kerali – 96,8%, tamilskim – 1,9%, innymi językami 1,3%.
Religie.
Kerala jest stanem zasadniczo pokojowego współistnienia kilku religii (wyjątkiem jest pogrom chrześcijan, ze spalonymi kościołami, w 2008). Jej mieszkańcy wyznają hinduizm (56,2%), islam (24,7%), chrześcijaństwo (19%) oraz judaizm i inne religie (0,1%).
Najważniejsze ośrodki hinduizmu:
Uważa się, że w 50 r. n.e. za sprawą ewangelizacji świętego Tomasza na tych ziemiach pojawili się chrześcijanie. Święty Jerzy, patron ratujący przed ukąszeniami węży cieszy się tu wielkim poważaniem nie tylko u chrześcijan.
U źródeł osiedlenia się tu muzułmanów i Żydów leżą decyzje hinduskich władców, którzy dając ziemię muzułmanom i Żydom przyczynili się do powstania w Kondungallurze najstarszego meczetu w Indiach a w Koczinie w XVI wieku synagogi żydowskiej zbudowanej przez wspólnoty, które tu znalazły schronienie przed prześladowaniami portugalskimi.
Historia Kerali.
Legenda głosi, że Kerala wyłoniła się z morza za sprawą Paraśuramy. Bogowie dali mu ziemię, w którą przemieniło się morze w miejscu, gdzie wrzucił on topór. Między górami a morzem powstała dzisiejsza Kerala.
Od 3 tysięcy lat wybrzeże Kerali było znane z handlu przyprawami i kością słoniową. Stamtąd ruszano z azjatyckimi towarami na zachód. Z powodu gęstej dżungli zagospodarowanie przez ludzi rozwijało się powoli, dopiero kontakty z dynastią Maurjów dały impuls do rozwoju. W tym czasie (320–180 p.n.e.) w dzisiejszej Kerali rozprzestrzeniał się buddyzm i dżinizm. Na ziemi tej rzekomo w 52 r. n.e. roku we wspomnianym przez rzymskiego uczonego Pliniusza Starszego porcie Muziris (Kodungallur) wylądował Tomasz Apostoł sprowadzając chrześcijan do Indii. Być może jednak pojawili się oni z kupcami syryjskimi. Pierwsze wspólnoty zakładane były dopiero w IV wieku n.e. Żydzi pojawili się po zburzeniu świątyni w Jerozolimie w 70 r. n.e. Wybrzeże rozwijało się szczególnie dzięki handlowym kontaktom z chińskimi, arabskimi, rzymskimi kupcami. Utrzymywano też kontakty handlowe z Fenicją i z Egiptem.
Do około 400 roku n.e. ziemiami dzisiejszej centralnej Kerali rządzili królowie Czera handlując z Grekami, Rzymianami i Arabami, wojując z tamilskimi dynastiami Ćolów i Pandja. Na północy Kerali powstało wówczas królestwo Mooshika od stolicy nazwane Ezhimala. Między dzisiejszą stolica Kerali Thiruvananthapuram a przylądkiem Komoryn znajdowało się państwo Ajów. Największe znaczenie mieli Czera, o których są wzmianki już z czasu Aśoki.
W latach 400 r. n.e. Czera zostali pokonani przez Kalabhrasz Dekanu. Czas ten uchodzi za "czasy ciemności". 400 lat później władcy ci zostali zwyciężeni przez dynastie Pallawów, Czalukja, Pandja i Rasztrakuta.
W 800 r. n.e.król Kulasekhara (800–820) wznowił władzę dynastii Czera. Od założenia miasta Kollam w 825 roku odlicza się w kulturze języka malajalam czas. Największą rolę podczas drugiego panowania dynastii Czera odegrał Sthanu Ravi Varman. Podczas jego panowania (844–885) rozkwitł handel morski. W tym też czasie w 851 roku wraz z przybyciem arabskiego kupca Sulejmana pojawili się na obszarze dzisiejszej Kerali muzułmanie. Po śmierci władcy doszło do wojen z tamilską dynastią Ćolów. Podczas panowania ostatniego z dynastii Czera (Rama Varma Kulasekhara 1090–1102) Ćolowie zajęli stolicę królestwa Mahodyapuram (pierwotnie Muziris).
Koniec panowania Czera rozpoczął czas rozdrobnienia na małe państewka. Najważniejsze z nich to – Venads (z czasem Trawankor),
Nediyirippu Swarupam pod panowaniem Zamorine z Calicut (obecnie Kozhikode) i Perumpadappu Swarupam (Koczin). Pierwszy władca Venads Udaya Marthanda Varma (1175–1195) rozwinął stolicę Quilon (dziś Kollam) w kwitnący port w 1275 odwiedzany przez Marco Polo. Szczyt rozwoju Venads osiągnęło pod panowaniem Ravi Varma Kulasekhara (1299–1314). Potem podupadło, by odzyskać znaczenie dopiero jako księstwo Trawankoru. Nediyirippu Swarupam, ze stolicą Calicut (Kozhikode)) swój dobrobyt zawdzięcza handlowym stosunkom z Chinami i Arabią. Zamorine (tzn. "Panowie morza")) poszerzali swoje państwo droga podbojów. Kres temu ustanowiła rosnąca siła kolonii europejskich. Do tego czasu niewiele wiadomo o Perumpadappu Swarupam (Koczin) podobnie jak Calicut i Quilon utrzymującym się z handlu morskiego. W XV wieku weszło ono w konflikt z ekspansywnym państwem Zamorin.
W 1498 roku przybycie Vasco da Gama było znakiem rozpoczęcia się kolonizacji tych obszarów (od 1498 do 1947). Na początku XVI wieku ziemie skolonizowali Portugalczycy, w 1663 roku pokonani przez Holendrów. W 1795 ziemie przeszły pod kontrolę Brytyjskiej Kompanii Wschodnioindyjskiej.
W maju 1498, po okrążeniu Afryki, portugalski żeglarz Vasco da Gama wylądował na plaży Kappad, 30 km od Calicut. Z początku był serdecznie przyjmowany przez Zamorin. Wkrótce stracił przywileje handlu próbując przejąc od Arabów handel przyprawami. Wykorzystując wrogość między Zamorinem a Koczinem, Portugalczycy przełamali monopol arabski w handlu przyprawami. Vasco da Gama zawarł więc sojusz z rają Koczinu i w 1503 roku zbudował w Indiach pierwszy fort europejski. Calicut i Koczin zostały wciągnięte w wojnę między Arabami a Portugalczykami. 1506 roku Afonso de Albuquerque został gubernatorem portugalskich posiadłości w Indiach. Kolonizacja portugalska wpłynęła na kulturę przyszłej Kerali. Jej pozostałością jest uprawa tytoniu, czy architektura. Niestety Portugalia przyczyniła się w swoim czasie do nietolerancji religijnej na tych terenach.
Korupcja i osłabienie ekonomiczne Portugalii przyczyniły się w XVI wieku do upadku jej władzy w Kerali. Jej miejsce zajęła Holandia. W 1603 roku admirał Steven van der Hagen wylądowawszy w Calicut zawarł umowy z Zamorinem spiskującym przeciwko Portugalii. W ich wyniku uzyskał zgodę na budowę twierdz w Purakkad, Kayakulum, Quilon i Travancore. W 1663 roku Holendrzy zajęli Koczin przejmując ostatecznie władzę od Portugalczyków. W tym czasie nastąpił też wzrost siły Travankoru i inwazja Mysore. Holendrzy dominowali na tym obszarze w XVII i XVIII wieku.
Marthanda Varma w 1729 odziedziczywszy to, co pozostało z królestwa Venad podbił sąsiednie księstwa tworząc Travancore. W bitwie pod Colachel w 1741 pobił Holendrów. 1753 podpisał z nimi umowę o pokój. Rama Varma, od 1758 następca na tronie okazał się równie skutecznym przywódcą. Panował do 1798 roku. W 1791 zagrożony przez Mysore uzależnił się od pomocy Brytyjczyków stając się brytyjskim protektoratem z oficjalnie zagwarantowaną pozorną samodzielnością. Aż do uniezależnienia się Indii w 1947 roku.
Hyder Ali, władca Mysore wzmocnionemu z walce przeciwko kolonializmowi brytyjskiemu w 1764 zaatakował dzisiejszą Keralę. Dwa lata później zajął Calicut. 1773 zdobył Trichur (obecnie Thrissur). Jego następca Tipu Sultan w latach 1790 do 1792 przejął władzę w południowej Kerali. Wkrótce jednak został zwyciężony przez Brytyjczyków.
Brytyjczycy panowali w Kerali od XVII wieku do 1947 roku. Pierwszy raz zawarli umowę handlowa z Zamorinem w 1615 roku. Dwadzieścia lat potem wolno im było wykorzystywać w handlu wszystkie portugalskie porty Kerali. Po upadku władzy Portugalii Calicut w 1664 roku przeszedł pod panowanie brytyjskie. Inwazja Mysore dała im sposobność do umocnienia swojej władzy w Kerali. 1795 roku księstwo Travancore stało się ich protektoratem. W 1800 roku całą Kerala była już pod panowaniem brytyjskim. Dopiero w latach 20. XX wieku doszło do buntu – m.in. powstania Moplah w 1921 roku i rebelii Punnapra-Vayalar z 1946 roku.
Dwa lata po uzyskaniu niepodległości Indii księstwa Travancore i Koczinu dołączyły do Indii tworząc w 1950 roku stan, przeorganizowany w 1956 roku w wyniku wyznaczenia granic stanów uwzględniających używany język. Tworząc w 1956 (odgraniczając strefę języka malajalam) roku obecny stan Kerala włączono do niego też księstwa Travancore, Koczinu i Malabar. Najbardziej na południe wysunięta część Travancore (okręg Kanyakumari) weszła w skał stanu Madras (od 1969 Tamilnadu). W pierwszych wyborach w Kerali w 1957 roku zwyciężyła Komunistyczna Partia Indii. Po raz pierwszy w niezależnych Indiach przegrał wybory Indyjski Kongres Narodowy, po raz pierwszy wybrano też demokratycznie partię komunistyczną. Dwa lata później gabinet premiera E.M.S. Namboodiripad upadł w wyniku zamieszek. Mimo to komuniści nadal utrzymują się przy władzy.
Obecnie keralską scenę polityczną zdominowały dwa sojusze: United Democratic Front (UDF) kierowany przez Indyjski Kongres Narodowy i Left Democratic Front (LDF), kierowany przez Komunistyczną Partię Indii (Marksistowską). Komunistyczny rząd Kerali zwrócił uwagę świata zakazując w 2006 roku sprzedaży i produkcji coca-coli (ze względu na wykrycie w niej pestycydów). Wypowiada się on też przeciwko monopolowi Microsoft. Od maja 2006 premierem jest V.S. Achuthanandan.
Dzięki wysokiemu poziomowi wykształcenia i rozwiniętej sztuce Kerala należy do najbardziej postępowych stanów Indii.
Sztuka Kerali.
Sławny na całe Indie teatr wywodzący się z ceremonii religijnych. Podstawowe źródła to teatr Kathakali, Krysznattam, sanskrycki dramat Kutijattam i taniec Mohiniattam. W sztuce tej zaciera się granica między przedstawieniem a kultem. W thejjamach z Malabaru przebrani tancerze występując przed świątyniami uosabiają bogów.
Keralę reprezentuje też kino w języku malajalam tzw. Mollywood. Do sławnych aktorów należy Mammootty ("Karutha Pakshikal", "Ore Kadal").
Codzienna gazeta „Lalayala Manorama” (wydawana w Kottayam, z nakładem 1,1 mln, z tygodnikiem po angielsku "The Week" i z wydaniem manoramaonline.com).
Z tradycji wywodzi się też keralska sztuka walki – kalarippayattut, której pokazy można zobaczyć w Kerali.
Święta i festiwale w Kerali.
Bardzo częste w Kerali, szczególnie od listopada do maja. Stanowią połączenie gry, pokazu i rytuałów religijnych, pełnych śpiewu, tańca i perkusyjno–dętej muzyki panczawadjam (pięciu instrumentów), czy perkusyjnej muzyki orkiestr czenda melam z bębnem tjampaka). Towarzyszą im parady pięknie ozdobionych słoni. Niektóre z nich:
Godne obejrzenia.
Na nabrzeżu i w Ghatach Zachodnich.
W Ghatach Zachodnich w Trisuru (Thrissur)

</doc>
<doc id="386396" url="https://pl.wikipedia.org/wiki?curid=386396" title="Witkówki (wieś w województwie wielkopolskim)">
Witkówki (wieś w województwie wielkopolskim)

Witkówki – wieś w Polsce położona w województwie wielkopolskim, w powiecie kościańskim, w gminie Kościan.
W latach 1975–1998 miejscowość administracyjnie należała do województwa leszczyńskiego.

</doc>
<doc id="386397" url="https://pl.wikipedia.org/wiki?curid=386397" title="Witkówko">
Witkówko

Witkówko – wieś w Polsce położona w województwie wielkopolskim, w powiecie gnieźnieńskim, w gminie Witkowo.
W latach 1975–1998 miejscowość administracyjnie należała do województwa konińskiego.

</doc>
<doc id="386398" url="https://pl.wikipedia.org/wiki?curid=386398" title="Witno">
Witno

Witno (do 1945 niem. "Wittenfelde") – wieś sołecka w północno-zachodniej Polsce położona w województwie zachodniopomorskim, w powiecie gryfickim, w gminie Gryfice.
W latach 1975–1998 miejscowość administracyjnie należała do województwa szczecińskiego.
We wsi znajduje się zabytkowy kościół filialny pw. św. Stanisława Kostki z przełomu XV/XVI wieku. We wnętrzach barokowy ołtarz z końca XVII w., ambona z ok. 1700 r., fragmenty stalli renesansowych, bogate zdobione epitafia z XVII i XVIII w., renesansowa empora organowa z początku XVII w. Świątynia należy do parafii Stuchowo.
Pałac neogotycki z 1858 z dekoracyjnymi elewacjami.

</doc>
<doc id="386399" url="https://pl.wikipedia.org/wiki?curid=386399" title="Witobel">
Witobel

Witobel – wieś w Polsce położona w województwie wielkopolskim, w powiecie poznańskim, w gminie Stęszew.
Według legendy nad jeziorem Witobelskim na początku XX w. ukazała się Matka Boska.
W latach 1975–1998 miejscowość administracyjnie należała do województwa poznańskiego.

</doc>
<doc id="386400" url="https://pl.wikipedia.org/wiki?curid=386400" title="Witoldzin">
Witoldzin

Witoldzin – wieś w Polsce położona w województwie wielkopolskim, w powiecie szamotulskim, w gminie Szamotuły.
W latach 1975–1998 miejscowość administracyjnie należała do województwa poznańskiego.
Wieś sołecka, położona 8,5 km na południowy wschód od Szamotuł, 3 km na zachód od Pamiątkowa, przy drodze Pamiątkowo - Myszkowo.
Pierwsza wzmianka o wsi pochodzi z drugiej połowy XIX w. Znaleziono tu skarb pochodzący ze środkowej epoki brązu (1200-1100 lat p.n.e.), a w nim bransolety brązowe. W połowie XIX w. powstał tu folwark.

</doc>
<doc id="386401" url="https://pl.wikipedia.org/wiki?curid=386401" title="Witoroż">
Witoroż

Witoroż – wieś sołecka w Polsce położona w województwie lubelskim, w powiecie bialskim, w gminie Drelów.
W latach 1975–1998 miejscowość administracyjnie należała do województwa bialskopodlaskiego.
Historia.
W wieku XIX folwark w dobrach Międzyrzec hrabiny Potockiej. Dobra Międzyrzec i Witoroż, składały się wówczas z folwarków: Zadworny, Halasy, Dołhołęka, Żerocin, Ostrówki, Turów, Łózki, Drelów, Witoroż, Danówka. Rogoźnica, Przyłuki, Krzewica, Żabce, Tuliłów, Grabowiec i Bereza. 
W 1866 r. posiadały rozległość 44 503 mórg (24 922 ha).
Parafia.
Wieś jest siedzibą rzymskokatolickiej parafii św. Michała Archanioła należącej do dekanatu Komarówka Podlaska diecezji siedleckiej. Obecny kościół został wybudowany w 1739 roku jako cerkiew unicka, w 1875 roku zamieniony na cerkiew prawosławną, a w 1919 roku rekoncyliowany na kościół rzymskokatolicki.

</doc>
<doc id="386402" url="https://pl.wikipedia.org/wiki?curid=386402" title="Witosławice (województwo opolskie)">
Witosławice (województwo opolskie)

Witosławice (dodatkowa nazwa w j. niem. Witoslawitz) – wieś w Polsce położona w województwie opolskim, w powiecie kędzierzyńsko-kozielskim, w gminie Polska Cerekiew.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Nazwa wywodzi się od staropolskiego, dwuczłonowego imienia - Witosława złożonego z członów Wit(o)- ("pan, władca"), i -sław ("sława") i oznaczającego "tego, który będzie sławnym panem". Pierwsza udokumentowana wzmianka o miejscowości pochodzi z dokumentu datowanego na 1217 rok wydanego przez biskupa wrocławskiego Lorenza, która podaje zlatynizowaną, staropolską formę "Witoslavici".
Niemcy początkowo zgermanizowali nazwę na "Witoslawitz". Ze względu na jej polskie pochodzenie nazistowska administracja III Rzeszy zmieniła w 1936 roku nazwę na nową, całkowicie niemiecką - "Wiesenstein"
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Wittoslawic" oraz niemiecką nazwą "Witoslawitz".
Historia.
Wieś została założona w roku 1271.
We wsi istniała szkoła podstawowa, która została zburzona w latach 1944-1945. 
Komunikacja.
Przez Witosławice przechodzi ważna droga wojewódzka:
421.

</doc>
<doc id="386403" url="https://pl.wikipedia.org/wiki?curid=386403" title="Witostowice">
Witostowice

Witostowice (niem. "Schönjohnsdorf") – wieś w Polsce położona w województwie dolnośląskim, w powiecie ząbkowickim, w gminie Ziębice, u stóp Wzgórz Strzelińskich.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Nazwę miejscowości w zlatynizowanej formie "Withostowizi" notuje wraz z sąsiednimi wsiami jak np. Raczyce, Skalice oraz Jaworowice spisana po łacinie w latach 1269–1273 Księga henrykowska: "Sed sciendum, quod nunc in ipso territorio Colacsowe consistunt nunc quedam villule, quarum nomina sunt hec: Withostowizi cum suo circuitu, Rascizhci, Scalizci, Iauorowizi"
Zabytki.
Do wojewódzkiego rejestru zabytków wpisany jest:

</doc>
<doc id="386404" url="https://pl.wikipedia.org/wiki?curid=386404" title="Witoszewo">
Witoszewo

Witoszewo (niem. "Kunzendorf") – wieś w Polsce położona na Pojezierzu Iławskim w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość administracyjnie należała do województwa olsztyńskiego.
W latach 1945–1946 miejscowość nosiła nazwę "Kończewo"
Wieś wzmiankowana w dokumentach z roku 1324, jako wieś czynszowa na 40 włókach, pod nazwą "Conczendorf". W roku 1782 we wsi odnotowano 10 domów (dymów), natomiast w 1858 w 37 gospodarstwach domowych było 409 mieszkańców. W latach 1937–1939 było 205 mieszkańców. W roku 1973 wieś należała do powiatu morąskiego, gmina i poczta Zalewo.
Z dziejów Witoszewa.
Przed przybyciem Krzyżaków tereny obecnego Witoszewa należały do pomezańskiego szczepu pruskiego Geriów, których terytorium obejmowało obecny obszar od wsi Karpowo do Jerzwałdu z centralnie położonym Zalewem. Na odcinku od Jeziora Witoszewskiego do Jeziora Gemben widnieją w lesie staropruskie wały obronne, w ich pobliżu znaleziono przed wojną lance, szable i podkowy. Podobne, równie dobrze zachowane wały istnieją też w okolicy Jerzwałdu: między jeziorem Zdryńskim i Karpiarnią.
Wieś Witoszewo założyli Krzyżacy w 1301 r. na powierzchni 674 ha pustki leśnej, czyli na tzw. surowym korzeniu. Spisany wtedy akt lokacji wsi nie przechował się do naszych czasów. Dnia 25.04.1324 r. rycerze zakonni wystawili odnowiony akt lokacji tej wsi, w którym powtórzyli i rozszerzyli pierwsze nadanie. Z tego spisanego po łacinie dokumentu dowiadujemy się, że zorganizowanie wsi Krzyżacy zlecili człowiekowi o nazwisku Kunze, od którego pochodzi nazwa wsi Kunzendorf (Wieś Kunzego) używana do 1945 r. Kunze objął dziedziczny urząd sołtysa i na własność otrzymał od Krzyżaków 67 ha ziemi zwolnionej od podatku oraz prawo założenia karczmy obłożonej stałym podatkiem rocznym. Kunze wytyczył działki o wielkości od 33 ha do 50 ha i sprowadził na nie osadników, których zwerbował na Śląsku i ziemi chełmińskiej. Osadnicy otrzymywali te działki na własność dziedziczną z rocznym czynszem na rzecz Krzyżaków w pieniądzach i dwóch kurach od każdego łanu (16,8 ha). Koloniści otrzymali też prawo połowu ryb w okolicznych jeziorach na potrzeby własnego stołu. Witoszewo (tak jak pobliskie Dobrzyki) było niemiecką wsią czynszową z ludnością niemiecką, natomiast Jerzwałd i Likszany były wsiami pruskimi z rdzennymi Prusami.
Z powodu sporej odległości do kościoła w Dobrzykach (zbudowany W 1320 r.) mieszkańcy Witoszewa otrzymali pozwolenie na budowę kaplicy pod wezwaniem świętego Wawrzyńca. Prawdopodobnie przy kaplicy istniała szkółka dla dzieci wiejskich. Biskup pomezański Rudolf (1321-1331) polecił proboszczowi z Dobrzyk dostarczać do tej kaplicy wina i hostii, sprawować w niej liturgię, grzebać zmarłych i zaopatrywać wiernych sakramentami. Za spełnianie owych posług religijnych otrzymał od Krzyżaków 33 ha ziemi. Kaplica ta w 1432 r. nazwana była kościołem, przy którym istniał cmentarz. Późniejszych wiadomości o tym kościele brak. Z obecnego układu wsi można domniemywać, że kościół ten mógł stać na terenie wyznaczonym obecnie przez drogi do Jerzwałdu, Mortąg i Zalewa – centrum wsi. W 1391 r.
Witoszewo zamieszkiwali oprócz chłopów również rzemieślnicy, w jednym z dokumentów mowa jest o cieślach. W latach 1383–1407 administratorem krzyżackim (tzw. prokuratorem, niem. Pfleger) był w Morteg, prawdopodobnie obecny Mortąg, Urlik von Jungingen – od 1407 r. wielki mistrz zakonu krzyżackiego, poległ w bitwie pod Grunwaldem 15 lipca 1410 r. W 1410 r. mistrzem rybackim w Mortągu był rycerz zakonny Simon Czobbe. W 1424 r. komtur dzierzgoński w piśmie do wielkiego mistrza w Malborku wspomina o mieszkańcu Witoszewa, który uciekł ze wsi z czterema końmi i pozostawił ugór na porzuconej gospodarce. Wojna polsko-krzyżacka w latach 1520–1525 doprowadziła do wielkich zniszczeń Witoszewa i całej okolicy. Wizytacje wsi w 1543 r., 1576 r.,1579 r. i 1600 r. wykazały jej spustoszenie i brak mieszkańców, to samo odnotowano w Jerzwałdzie. W czasie wojny siedmioletniej z Rosją (1756 r.) w Witoszewie stacjonowali żołnierze rosyjscy. Napadli oni na podleśniczego Gisewskiego i bez powodu ciężko pobili. Tej samej nocy sześciu artylerzystów rosyjskich włamało się do jednego z domów we wsi, gdzie związali sześćdziesięcioletniego właściciela i jego żonę, a następnie sypali im do oczu gorący popiół, aby zmusić do wydania pieniędzy.
Mieszkańcy Witoszewa wypalali węgiel drzewny w mielerzach, na co wskazuje nazwa Peterkohler (mielerz) widoczna na starej mapie w pobliżu Witoszewa. Po obu stronach drogi z Witoszewa do Bednarzówki znajdują się unikalne na terenie Pojezierza Iławskiego pagórki moreny czołowej powstałe w wyniku akumulacji materiału na czele lodowca w chwili jego postoju 12 tys. lat temu. Teren moreny dennej, czyli miejsce dna byłego lodowca, to obszar między Jerzwałdem i Zalewem.
Napis na kapliczce w centrum wsi wskazuje, że pewna liczba powojennych mieszkańców w Witoszewie pochodzi z Akcji Wisła, która trwała od 28 kwietnia do końca lipca 1947 r. Była to akcja usunięcia wybranych grup ludnościowych, m.in. Ukraińców, Bojków, Łemków oraz rodzin mieszanych polsko-ukraińskich, głównie z terenów Polski południowo-wschodniej (Rzeszowszczyzna i Lubelszczyzna) i przesiedlenie ich na Ziemie Odzyskane. Ciekawe są nazwy przedwojenne okolic Witoszewa, niektóre są pochodzenia polskiego od licznie mieszkających tu w XVII w Polaków.
Klostocksee – Jezioro Witoszewskie, nazwa staropruska, znaczenie nieznane
Aschbruch – popielnia, miejsce pozyskiwania popiołu, a z niego tzw. potażu (zanieczyszczona postać węglanu potasu K2CO3) – niezbędnego składnika do produkcji szkła: z 1 tony drewna uzyskiwano 2 kg potażu.
Baptisten-Gestell – Drużka Baptystów, chodzili nią baptyści (odłam kościoła protestanckiego) do swojego domu modlitw w Goyden (obecnie Gajdy).
Entenbruch – Kacze Bagno
Eulenbruch – Sowie Bagno
Judeweg – Żydowska droga, prawdopodobnie żydowscy smolarze okradli tam około 1840 r. właściciela ziemskiego o nazwisku Sielan.
Katschinniks Bruch (od słowa polskiego kaczyniec) – Kaczyńskie Bagno (kaczyńce używano wówczas do karmienia świń).
Katschke Bruch – (od słowa polskiego kaczka) – Kacze Bagno
Ochsenberg – Wołowa Góra, około 1840 r. zarżnięto tam skradzionego woła
Richter Gestell – Ścieżka Richterów, nazwisko rodziny, która chodziła tamtędy na kłusownictwo do pobliskiego jeziora.
Spukbruch – Upiorne Bagno
Bjelk Bruch (od słowa polskiego biały) – Białe Bagno
Russengrund – Rosyjska Ziemia, w 1914 r. miejsce ukrycia Rosjan
Wolfsbudsches Gestell – Ścieżka Wilczego Szałasu, myśliwi zbudowali tam pułapkę na wilki i szałas do obserwacji polowania.

</doc>
<doc id="386405" url="https://pl.wikipedia.org/wiki?curid=386405" title="Witoszów Dolny">
Witoszów Dolny

Witoszów Dolny (dawniej niem. "Nieder Bögendorf") – wieś w Polsce położona w województwie dolnośląskim, w powiecie świdnickim, w gminie Świdnica.
W latach 1975–1998 miejscowość administracyjnie należała do województwa wałbrzyskiego. Przez miejscowość przepływa Witoszówka, niewielka rzeka dorzecza Odry, dopływ Bystrzycy.
Znajduje się tu prywatne Muzeum Broni i Militariów, wraz z atestowaną strzelnicą na broń krótką.
W Witoszowie Dolnym znajduje się także Szkoła Podstawowa im. Ludwiki Wawrzyńskiej oraz przedszkole
Zabytki.
Do wojewódzkiego rejestru zabytków wpisane są:
Sport.
W 2009 roku została ukończona budowa hali sportowej przy gimnazjum w Witoszowie. Jest to jedna z największych hal w Gminie Świdnica. Hala ma pełnowymiarowe boisko do koszykówki, siatkówki i piłki ręcznej. W hali znajduje się również ścianka wspinaczkowa oraz sala do squasha. W 2018 roku został oddany do użytku Basen. Składa się z kilku torów do pływania, części rekreacyjnej, kompleksu saun (parowa, sucha oraz sauna infrared) oraz z tężni solankowej.
Lokalny klub sportowy "Orzeł Witoszów" gra w klasie B.

</doc>
<doc id="386406" url="https://pl.wikipedia.org/wiki?curid=386406" title="Witoszów Górny">
Witoszów Górny

Witoszów Górny – wieś w Polsce położona w województwie dolnośląskim, w powiecie świdnickim, w gminie Świdnica.
Podział administracyjny.
W latach 1975–1998 miejscowość administracyjnie należała do województwa wałbrzyskiego. 
Etymologia nazwy.
Dawne nazwy miejscowości i etymologia nazwy wsi: "Bougendorf" - 1318 r., "Ober Bögendorf" (nazwa dzierżawcza od imienia Bogdan). 
Zabudowa i położenie.
Jest to bardzo stara i bardzo długa wieś opadająca wielokilometrowym ciągiem zabudowań z wąskiej doliny Witoszówki między zalesionymi stokami pogórza aż po przedmieścia Świdnicy. Witoszów Górny jest wsią ulicową, ciągnącą się wzdłuż drogi ze Świdnicy do Wałbrzycha, od wschodu bezpośrednio granicząc z zabudowaniami Witoszowa Dolnego. Przez miejscowość przepływa Witoszówka, niewielka rzeka dorzecza Odry, dopływ Bystrzycy. O dawnym bogactwie Witoszowa świadczą wielkie zabudowania gospodarcze, duży gotycko-renesansowy kościół w środku wsi i renesansowy (przebudowywany kilkakrotnie i zubożały stylistycznie) pałac pośród parku w górnej części.
Komunikacja i turystyka.
Kursują tu autobusy miejskie ze Świdnicy (linia nr 10 do Pogorzały) i przebiegają szlaki: czerwony od cisa Bolko, przez Świebodzice do Bystrzycy Górnej oraz Szlak Ułanów Legii Nadwiślańskiej wiodący przez cały Witoszów do Świdnicy. 
Historia.
Pierwsza wzmianka o wsi pochodzi z 1268 r. W wiekach średnich mieszkali tu m.in. łucznicy produkujący broń na potrzeby książęcego grodu. Historia dóbr w Witoszowie Górnym znana jest od 1440 roku, kiedy to w źródłach wzmiankowany był Kaspar von Schindel. W następnym stuleciu spośród przedstawicieli rodu znani są; Balzer von Schindel wymieniony w 1550 roku oraz Samuel von Schindel wymieniony w 1568 roku. Budowa siedziby w Witoszowie Górnym związana jest z Leonardem von Geilhorn, do którego wieś należała w 1595 roku. Po nim właścicielem dóbr został Ernest Fryderyk von Sedlitz, później do roku 1694 dobra należały do jego syna Fryderyka. W 1724 roku dobra przejął Walenty Dierich von Sedlitz, po nim od 1745 roku Krystyna Dorotha von Hochberg z Książa z domu von Reuss und Plauen. Po 1783 roku właścicielem dóbr był Krystian Gottlieb von Dobschitz und Plauen, który zmarł w 1786 roku. W 1870 roku dobra w Witoszowie Górnym należały do księcia pszczyńskiego, hrabiego Hochberga z Książa. W latach 1866-1898 dobra przejął ich wcześniejszy dzierżawca Hugo Baucke z Górnego Mokrzeszowa (w roku 1898 wraz z częścią leśnictwa w Pogorzałej). W latach 1902-1905 majątkiem zarządzała Mana Baucke, w latach 1909-1912 Rich Rojahn, w latach 1917-1926 Hans Hemnch XV Hochberg książę pszczyński, po 1930 roku majątek przejęło miasto Świdnica. 
W 1785 roku była to wieś z trzema folwarkami i młynem wodnym, liczyła 16 zagrodników i 19 chałupników. W 1830 roku istniała we wsi ewangelicka szkoła i browar, w 1845 roku 16 domowych tkalni oraz kamieniołom należący do dominium, a w 1885 roku wieś posiadała wiatrak i fabrykę cygar.
W zachodniej części wsi, na niewielkim stoku po południowej stronie drogi znajduje się założenie dworskie. Dwór wzniesiony został w 1624 roku przez rodzinę von Geilhorn. najprawdopodobniej w miejscu wcześniejszej, średniowiecznej siedziby (na zachowanej tablicy inskrypcyjnej znajduje się przekaz jakoby w 1337 roku książę Bolko wzniósł siedzibę, a dobra miałyby zostać powiększone przez księżnę Agnieszkę). Dwór został przebudowany w 1827 roku przez Friedricha Wilhelma Wegera z Pomorza i jego żonę Wilhelminę. Kolejna przebudowa dworu nastąpiła około 1910 roku, budynek restaurowany był w 1968 roku. Od 2005 roku jest w rękach prywatnego inwestora. Dzisiaj zabytek prezentuje się bardzo okazale. Dwór założony został na planie prostokąta, dwutraktowy, trzykondygnacyjny, kryty dachem czterospadowym, łamanym. 
Zabudowania folwarczne pierwotnie tworzyły czworobok. Od wschodu i południa do pałacu przylega park, który obejmuje niewielki, pofalowany teren wokół pałacu z potokiem płynącym obok zabudowań gospodarczych. Po drugiej stronie rzeczki znajduje się sad. Park zajmuje rozległą polanę naprzeciw wejścia głównego do pałacu, ciągnie się w kierunku wschodnim wzdłuż głównej drogi wsi. Przed wejściem do pałacu rośnie pomnikowa. 200-letnia lipa. 
Przy siatce otaczającej pałacowy park, od strony szosy stoi kamienny krzyż pokutny. Kolejne dwa są w ogrodzeniu domu nr 39. Powyżej polany, na zalesionym stoku, znajdował się, obecnie splądrowany, rodowy cmentarz. W pewnym oddaleniu od drogi głównej na północ od zabudowań wsi znajduje się nieczynny cmentarz ewangelicki, na rzucie prostokąta, z aleją kasztanowców pośrodku. Zabudowę wsi stanowią w większości niewielkie obejścia zagrodnicze, niektóre domy (nr 12, nr 45) architekturą nawiązują do architektury miejskiej Świdnicy. 
Zabytki.
Do wojewódzkiego rejestru zabytków wpisany jest:

</doc>
<doc id="386407" url="https://pl.wikipedia.org/wiki?curid=386407" title="Witoszyce">
Witoszyce

Witoszyce – wieś w Polsce, położona w województwie dolnośląskim, w powiecie górowskim, w gminie Góra.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Zabytki i osobliwości.
Do wojewódzkiego rejestru zabytków wpisane są obiekty:
We wsi wytwarzane są makarony Witomari, produkowane z jaj pozyskiwanych od kur zielononóżek. Produkt ten znajduje się w katalogu sieci dziedzictwa kulinarnego Dolnego Śląska.

</doc>
<doc id="386408" url="https://pl.wikipedia.org/wiki?curid=386408" title="Witoszyńce">
Witoszyńce

Witoszyńce (w latach 1977–1981 Podgórzyska) – wieś w Polsce położona w województwie podkarpackim, w powiecie przemyskim, w gminie Przemyśl.
Wieś starostwa przemyskiego "Witoschynce" położona była na przełomie XVI i XVII wieku w powiecie przemyskim ziemi przemyskiej województwa ruskiego. Wieś położona w powiecie przemyskim należała do tenuty medyckiej i prawosławnego biskupstwa przemyskiego, została spustoszona w czasie najazdu tatarskiego w 1672 roku. W latach 1975–1998 miejscowość administracyjnie należała do województwa przemyskiego.

</doc>
<doc id="386409" url="https://pl.wikipedia.org/wiki?curid=386409" title="Witowąż">
Witowąż

Witowąż – wieś w Polsce położona w województwie kujawsko-pomorskim, w powiecie toruńskim, w gminie Czernikowo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 258 mieszkańców. Jest dwunastą co do wielkości miejscowością gminy Czernikowo.
W Witowężu urodził się Antoni Anusiak (ur. 1889, zm. po roku 1939), poseł na Sejm I kadencji.

</doc>
<doc id="386410" url="https://pl.wikipedia.org/wiki?curid=386410" title="Rezerwat przyrody Kamień-Grzyb">
Rezerwat przyrody Kamień-Grzyb

Rezerwat przyrody Kamień-Grzyb – rezerwat przyrody nieożywionej we wsi Połom Duży w gminie Nowy Wiśnicz, powiecie bocheńskim, województwie małopolskim. Rok utworzenia: 1962, powierzchnia według aktu powołującego: 1,83 ha. Znajduje się na gruntach Skarbu Państwa w zarządzie Nadleśnictwa Brzesko (leśnictwo Żegocina).
Położony jest na północnym stoku wzgórza Bukowiec na wysokości 380 m n.p.m. w zagłębieniu terenu powstałym w wyniku erozji. Należy do obszaru Wiśnicko-Lipnickiego Parku Krajobrazowego. Rezerwat został utworzony dla zachowania fragmentu buczyny karpackiej oraz pomnika przyrody nieożywionej – skały z piaskowca istebniańskiego o kształcie grzyba, wysokości 7 m, obwodzie czapy 26 m i obwodzie trzonu 17 m. W rzeczywistości obiekt składa się z dwóch skał – druga to duży oderwany głaz, częściowo zagłębiony w podłożu
Kamień-Grzyb powstał z tzw. fliszu karpackiego – osadu żwiru, piasku i mułu na dnie morza, przynoszonego przez rzeki. Było to ponad 60 mln lat temu. Później prądy wodne przesunęły go kilkaset kilometrów na północ, a ruchy górotwórcze wypiętrzyły je tworząc Karpaty. Skałki Kamienia-Grzyba powstały w wyniku późniejszych ruchów osuwiskowych po zboczach gór (bloki piaskowców ślizgały się po plastycznych, znajdujących się pod nimi warstwach łupków). Przewężony u dołu kształt skały, przypominający grzyba powstał wskutek tego, że w dolnej jego części występowały bardziej podatne na wietrzenie piaskowce. Również występujące na powierzchni głazów niewielkie jamki, tzw. struktury arkadowe i struktury plastrowe, to miejsca, gdzie występowały łatwiej wietrzejące piaskowce. Piaskowiec istebniański, z którego zbudowane są głazy, zawiera w swoim składzie zlepieńce utworzone z otoczaków kwarcu i innych skał, oraz cienkie warstwy łupków.
Przy skale znajduje się duża, trójkątna płyta kamienna. Na płycie oraz czapie grzyba wyryto kilka łacińskich imion i dat. Są to prawdopodobnie imiona zakonników z dawnego klasztoru Ojców Karmelitów w Nowym Wiśniczu, które wyryli zapewne w czasie wycieczki terenowej.
W rezerwacie, w ramach projektu Małopolski Szlak Geoturystyczny umieszczono tablicę informacyjną, szczegółowo opisującą z geologicznego punktu widzenia budowę głazów i mechanizm ich powstania. Tablica została opracowana przez fachowców z Akademii Górniczo Hutniczej w Krakowie.
Pod okapem u południowej podstawy skałki znajduje się Schronisko pod Grzybem.
Na Kamieniu Grzybie uprawiany był bouldering. Jest 10 dróg wspinaczkowych (baldów) o trudności od 4+ do 7a+ w skali francuskiej, jednak wspinaczka jest zabroniona, gdyż skała znajduje się w rezerwacie przyrody
 – Bochnia – Nowy Wiśnicz – rezerwat przyrody Kamień-Grzyb – Paprotna (obok Kamieni Brodzińskiego) – Rajbrot – Łopusze – Przełęcz Rozdziele – Widoma – góra Kamionna – Pasierbiecka Góra – Tymbark.

</doc>
<doc id="386411" url="https://pl.wikipedia.org/wiki?curid=386411" title="Witowice Dolne">
Witowice Dolne

Witowice Dolne (staropol. "Wittowice", "Witowice Dolne z Cisowcem") – wieś w Polsce położona w województwie małopolskim, w powiecie nowosądeckim, w gminie Łososina Dolna, nad rzeką Łososiną.
Od północy wieś graniczy przez Dunajec z wsią Tropie.
W latach 1975–1998 miejscowość administracyjnie należała do województwa nowosądeckiego.
Historia i zabytki.
W 1581 wieś należała do parafii Świradz w Tropiu. Szlachta osiadła pod koniec XVI w.; Kacper Wiernek, Olszowski, Mikołaj Witt, Adrian Wiktor, Otfinowski i Kempiński. Nazwa wsi ma wywodzić się od pierwszego osadźcy imieniem Witt.
Na terenie wsi znajdują się ruiny zamku wzniesionego w 1627 przez Jana Wiernka. Zamek ten przetrwał do 1822 kiedy to został w części rozebrany.
Do 1783 istniały tylko jedne Witowice bez podziału na Dolne i Górne. Najstarsza pisemna wzmianka o Witowicach pochodzi z 1379. Przed 1421 i po nim jedna część Witowic, oprócz wielu innych wsi, należała do dóbr panów Tropia/Tropsztyna. Około 1400 wyodrębniła się druga własność w Witowicach, należąca do rodu Gabańskich z Gabonia herbu Janina koło Gołkowic, od ok. 1563 do 1624 dobra klucza Tropie.
W miejscowości znajduje się zabytkowy dwór.
Urodził się tu Stefan Kluczyński (ur. 8 września 1881, zm. 1940 w Kijowie) – inżynier, major artylerii Wojska Polskiego, kawaler Orderu Virtuti Militari, ofiara zbrodni katyńskiej.

</doc>
<doc id="386412" url="https://pl.wikipedia.org/wiki?curid=386412" title="Witowice Górne">
Witowice Górne

Witowice Górne – wieś w Polsce położona w województwie małopolskim, w powiecie nowosądeckim, w gminie Łososina Dolna.
W latach 1975–1998 miejscowość administracyjnie należała do województwa nowosądeckiego.
Historia.
Około 1400 wyodrębniła się druga własność w Witowicach, należąca do rodu Gabańskich z Gabonia koło Gołkowic, od ok. 1563 do 1624 dobra klucza Tropie.
W 1581 wieś należała do parafii Świradz w Tropiu. Szlachta osiadła pod koniec XVI w.; Kacper Wiernek, Olszowski, Mikołaj Witt, Adrian Wiktor, Otfinowski i Kempiński. Nazwa wsi ma wywodzić się od pierwszego osadźcy imieniem Witt.
Do 1783 istniały tylko jedne Witowice bez podziału na Dolne i Górne. Najstarsza pisemna wzmianka o Witowicach pochodzi z 1379. Przed 1421 i po nim jedna część Witowic, oprócz wielu innych wsi, należała do dóbr panów Tropia/Tropsztyna.
W 1961, za staraniem miejscowego Komitetu Budowy Szkoły, któremu przewodniczył Kazimierz Ciarach w Witowic Górnych jako ówczesny przewodniczący Gminnej Rady Narodowej w Łososinie Dolnej, oraz z funduszów Powiatowej Rady Narodowej w Nowym Sączu, oddano do użytku nowy budynek szkoły, wspólny dla dzieci z Witowic Dolnych i Górnych.

</doc>
<doc id="386413" url="https://pl.wikipedia.org/wiki?curid=386413" title="Witowo-Kolonia">
Witowo-Kolonia

Witowo-Kolonia – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 110 mieszkańców. Jest piętnastą co do wielkości miejscowością gminy Bytoń.

</doc>
<doc id="386414" url="https://pl.wikipedia.org/wiki?curid=386414" title="Witowy">
Witowy

Witowy – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 108 mieszkańców. Jest 39. co do wielkości miejscowością gminy Inowrocław.
Historia.
Założona jako wieś rycerska w powiecie inowrocławskim. W 1887 składała się prawdopodobnie z 4 domostw rozlokowanych na obszarze 280 ha. Zamieszkiwało ją 104 mieszkańców. Dochód gruntowy w roku 1887 wynosił 2617 marek.
Położenie.
Najbliższa stacja kolejowa znajduje się w Łojewie (odległość: 4,1 km). Parafia oraz szkoła katolicka znajdują się w pobliskiej Górze (odległość: 1,1 km).

</doc>
<doc id="386415" url="https://pl.wikipedia.org/wiki?curid=386415" title="Witowy Most">
Witowy Most

Witowy Most – wieś w Polsce położona w województwie mazowieckim, w powiecie ostrołęckim, w gminie Baranowo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Świętego Bartłomieja Apostoła w Baranowie.

</doc>
<doc id="386416" url="https://pl.wikipedia.org/wiki?curid=386416" title="Witówka (województwo podlaskie)">
Witówka (województwo podlaskie)

Witówka – wieś w Polsce położona w województwie podlaskim, w powiecie suwalskim, w gminie Raczki.
W okresie międzywojennym stacjonowała tu placówka Straży Celnej „Witówka”.
W latach 1975–1998 miejscowość administracyjnie należała do województwa suwalskiego.

</doc>
<doc id="386418" url="https://pl.wikipedia.org/wiki?curid=386418" title="Witówko">
Witówko

Witówko (niem. "Ittowken", w latach 1938–1945 "Ittau") – wieś w Polsce położona w województwie warmińsko-mazurskim, w powiecie szczycieńskim, w gminie Jedwabno.
Historia.
W latach 1975–1998 miejscowość administracyjnie należała do województwa olsztyńskiego.
Pomnik żołnierzy.
W 2007 roku mieszkańcy odnowili ustawiony po I wojnie światowej pomnik żołnierzy, którzy pochodzili tej wsi i zginęli na froncie. Znajduje się na nim napis : "Es starben fürs Vaterland", a po nim są wymienione nazwiska, daty i miejsca śmierci: Wilhelm Badorrek 17.11.1917 Francja, Fritz Bloch 20.05.1918 Londyn, Gustav Badorrek 19.03.1915 Moskwa, Otto Sczepan 26.10.1918 Hirson, Otto Konieczka 21.12.1918 Verdun, August Merchel 17.12.1915 SMS „Bremen”, Wilhelm Bannach 28.11.1914 Częstochowa, Otto Gosdzienski 27.7.1916 Verdun, Julius Janowski 1.9.1914 Belgia, Johann Ksionsek 10.8.1915 Brześć Litewski, August Lork 29.10.1914 Francja, Emil Bloch 1.4.1915 Francja, Wilhelm Sczepan 17.10.1917 Francja, Gustav Napierski 17.10.1918 Francja.

</doc>
<doc id="386419" url="https://pl.wikipedia.org/wiki?curid=386419" title="Witów-Kolonia">
Witów-Kolonia

Witów-Kolonia – wieś w Polsce położona w województwie łódzkim, w powiecie piotrkowskim, w gminie Sulejów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="386420" url="https://pl.wikipedia.org/wiki?curid=386420" title="Witramowo">
Witramowo

Witramowo – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość administracyjnie należała do województwa olsztyńskiego.
Historia.
W czasach krzyżackich wieś pojawia się w dokumentach w roku 1353, podlegała pod komturię w Olsztynku, były to dobra rycerskie o powierzchni 40 włók.
Zabytki.
W Witramowie znajduje się schron bojowy SP-96, który jest częścią umocnień tzw. Pozycji Olsztyneckiej - linii obronnej broniącej Prus Wschodnich od południa. W skład fortyfikacji, wybudowanej przez Niemców w latach poprzedzających wybuch II wojny światowej, wchodzi ponad 100 schronów. Bunkier w Witramowie jest jednym z najlepiej zachowanych poniemieckich bunkrów w kraju i jest otoczony opieką wojewódzkiego konserwatora zabytków. Ponieważ znajdował się na trasie budowanej drogi eksperesowej S7 bunkier został wykopany i w całości, w stanie nienaruszonym, przeniesiony na odległość 50 metrów od drogi.

</doc>
<doc id="386422" url="https://pl.wikipedia.org/wiki?curid=386422" title="Witrogoszcz">
Witrogoszcz

Witrogoszcz – wieś krajeńska w Polsce położona w województwie wielkopolskim, w powiecie pilskim, w gminie Łobżenica. Nazwa miejscowości pochodzi od staropolskiego imienia Jutrogost.
W 1892 roku miejscowi Albrechtanie (luterańska odmiana metodyzmu, wyróżniająca się się surowym przestrzeganiem zasad, głęboką pobożnością, uczciwością i poszanowaniem odmiennych wyznań, zwana w okolicy „dobrymi ewangelikami”) wznieśli w Witrogoszczy pastorówkę, do której w 1896 roku dobudowano salę modlitwy. Po II wojnie światowej mieściła się tu szkoła, klub rolnika, koło gospodyń wiejskich, sklep, a także świetlica. Obecnie budynek jest opuszczony. 
W latach 1975–1998 miejscowość administracyjnie należała do województwa pilskiego.

</doc>
<doc id="386423" url="https://pl.wikipedia.org/wiki?curid=386423" title="Witrogoszcz-Kolonia">
Witrogoszcz-Kolonia

Witrogoszcz-Kolonia – wieś w Polsce położona w województwie wielkopolskim, w powiecie pilskim, w gminie Łobżenica. Nazwa miejscowości pochodzi od staropolskiego imienia Jutrogost.
W latach 1975–1998 miejscowość administracyjnie należała do województwa pilskiego.

</doc>
<doc id="386424" url="https://pl.wikipedia.org/wiki?curid=386424" title="Witryłów">
Witryłów

Witryłów (w latach 1977–1981 Wietrzna) – wieś w Polsce położona w województwie podkarpackim, w powiecie brzozowskim, w gminie Dydnia.
W latach 1975–1998 miejscowość administracyjnie należała do województwa krośnieńskiego.
Wieś leży na obszarze starego osadnictwa ruskiego, na lewym brzegu Sanu, przy ujściu potoku Witryłówka.
Historia.
Wieś prawa wołoskiego, położona była na początku XVI wieku w ziemi sanockiej województwa ruskiego. W 1794 r. właścicielem Witryłowa był Apolinary Dydyński, a w I poł. XIX w. Anna z Sękowskich Boguszowa, po której majątek ten przeszedł w 1845 na Gracjana Bogusza. W 1846 kupił te dobra Michał Falkowski. Kolejnymi właścicielami byli jego synowie, Melchior i Władysław Falkowscy. W 1885 Witryłów, przez Adelę 1 voto Falkowską, 2voto Kozłowską przeszedł na własność dr Jana Kozłowskiego. Od Kozłowskich kupił te dobra w 1906 Franciszek Trzciński herbu Rawicz. W 1920 majątek w Witryłowie kupili od Franciszka Trzcińskiego – dzieląc się tymi dobrami po połowie – bracia Franciszek Ksawery Dwernicki i Karol Wincenty Dwernicki. W 1944 majątek przeszedł w wyniku reformy rolnej na rzecz Skarbu Państwa.
Wieś została spalona 10 września 1946 przez UPA sotnię „Kryłacza”.
Około godziny 23.30 od strony Sanu rozpoczął się napad bojówek UPA na Witryłów, a w jakiś czas później na Hłomczę i Łodzinę. Witryłów, dzięki zorganizowanej polskiej samoobronie, zdołał odeprzeć atak i nie został spalony w całości. Banderowcy spalili jednak 56 domów, oraz zabudowania gospodarcze w tym dwór Dwernickich. Zamordowano też w okrutny sposób 7 osób: Franciszkę Baran, Kazimierę Dzik, Antoniego Kozłowskiego, Adama Kurzacza, Tadeusza Pelca, Józefa Skrzypskiego i Marię Wituszyńską, kilkanaście osób zostało rannych.
Zabytki.
W Witryłowie znajdują się następujące zabytki:

</doc>
<doc id="386425" url="https://pl.wikipedia.org/wiki?curid=386425" title="Wituchowo">
Wituchowo

Wituchowo – wieś sołecka w Polsce położona w województwie wielkopolskim, w powiecie międzychodzkim, w gminie Kwilcz.
Wieś szlachecka położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Wituchowo należało do okręgu kwileckiego tego powiatu i stanowiło odrębny majątek, którego właścicielem był wówczas Samuel Kube. Według spisu urzędowego z 1837 roku wieś liczyła 163 mieszkańców, którzy zamieszkiwali 15 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="386426" url="https://pl.wikipedia.org/wiki?curid=386426" title="Witulin">
Witulin

Witulin – wieś w Polsce położona w województwie lubelskim, na Równinie Łukowskiej w powiecie bialskim, w gminie Leśna Podlaska. Leży nad rzeką Klukówką, dopływem Krzny.
W latach 1809–1932 miejscowość była siedzibą gminy Witulin. W latach 1954-1959 wieś należała i była siedzibą władz gromady Witulin, po jej zniesieniu w gromadzie Leśna Podlaska. W latach 1975–1998 miejscowość administracyjnie należała do województwa bialskopodlaskiego.
Znajduje się w pd.-wsch. części gminy Leśna Podlaska, przy drodze wojewódzkiej Biała Podlaska – Leśna Podlaska. Zajmuje drugie miejsce w gminie pod względem powierzchni (944 ha) i pierwsze w kategorii liczby gospodarstw (84). W sołectwie żyje 422 mieszkańców. Zabudowa zagrodowa zwarta, murowana i drewniana. Produkcję rolną obsługuje gorzelnia oraz zlewnia mleka. Ponadto są 3 sklepy, remizo-świetlica, klub dyskotekowy (czynny w soboty), punkt biblioteczny, prywatna winnica i filia szkoły podstawowej. Ochronie podlegają dwa obiekty przyrodnicze: drzewo pomnikowe (lipa drobnolistna) i las wodochronny "Zadworne".
Funkcje retencyjno-rekreacyjne spełnia Zalew Terebela (Zalew Witulin) o powierzchni 40 ha.
Użytkowanie ziemi: grunty orne 53,8%, sady 0,6% użytki zielone 19,2%, lasy 18,8%, inne 7,6%.
Historia.
Dobra Witulin, które pierwotnie składały się z wsi Ossówka, Nosów, Bukowice, Nosowska Wólka, Komarno i Konstantynów (dawniej Kozierady), zostały kupione w 1642 roku od Koniecpolskich przez wojewodę sandomierskiego Jana Firleja z Dąbrowy. Dobra te przejściowo posiadał jego zięć podczaszy litewski Krzysztof Sapieha. W 1649 r. dobra te nabył wojewoda brzeski Krzysztof Piotr Piekarski. Po jego śmierci w 1672 r. znalazły się one w rękach jego córki Anny, wdowy po Melchiorze Stanisławie Sawickim, którego syn (Dominik Kazimierz Sawicki, kasztelan brzeski) sprzedał je w 1688 r. wojewodzie sieradzkiemu Janowi Chryzostomowi Pieniążkowi. Jedyna jego córka Maria Kazimiera wniosła w 1700 roku posag w postaci tych dóbr do małżeństwa z hrabią Karolem Juliuszem Sedlnickim. Sedlnicki około 1720 roku wybudował dwór, na miejscu wcześniej spalonej rezydencji. W dworze tym przebywał rzadko i tylko w porze letniej, bowiem mieszkał w (nieistniejącym dziś) pałacu w Ostromęczynie, a później przeniósł do założonej przez siebie rezydencji w Konstantynowie. W Witulinie natomiast wychowywał się jego syn Karol Józef Sedlnicki. Po śmierci Sedlnickiego Witulin przejął Kazimierz Wężyk z Wielkiej Rudy. Jednym z jego synów był poeta Franciszek Wężyk urodzony w Witulinie 7 października 1785 roku.
Witulin w końcu XIX wieku jak podaje "Słownik geograficzny Królestwa Polskiego" posiadał cerkiew parafialną (dekanatu łosickiego) z 1666 r., szkołę podstawową (dawniej początkową), miał 61 domostw i 492 mieszkańców.
Opis Witulina podany przez W. Łoskiego w Tygodniku Ilustrowanym z 1877 roku:
We wsi zachowały się następujące budowle:
Istniał również ponad 300-letni dwór modrzewiowy, lecz został spalony w okresie II wojny światowej.
W Witulinie urodził się w 1879 prawosławny metropolita miński i słucki Melchizedek (Pajewski), którego ojciec, Lew Pajewski, był prawosławnym duchownym i badaczem historii regionalnej.

</doc>
<doc id="386427" url="https://pl.wikipedia.org/wiki?curid=386427" title="Witulin-Kolonia">
Witulin-Kolonia

Witulin-Kolonia – wieś w Polsce położona w województwie lubelskim, w powiecie bialskim, w gminie Leśna Podlaska.
Wierni Kościoła rzymskokatolickiego należą do parafii św. Michała Archanioła w Witulinie.
W latach 1975–1998 miejscowość administracyjnie należała do województwa bialskopodlaskiego.
17 września 1943 wieś została otoczona przez oddziały SS i Wehrmachtu. Wszystkich mężczyzn zaprowadzili do sąsiedniej wsi Osówka,po czym wybrali 18 z nich i wywieźli do siedziby Gestapo w Białej Podlaskiej, następnie do więzienia na Zamku w Lublinie. Ostatecznie mieszkańcy wsi trafili do obozu na Majdanku.
17 grudnia 1943 w masowej egzekucji w Leśnej Podlaskiej zamordowano także mieszkańców Witulina.

</doc>
<doc id="386428" url="https://pl.wikipedia.org/wiki?curid=386428" title="Witułty">
Witułty

Witułty (dawniej Witulty, niem. "Witulten") – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość administracyjnie należała do województwa olsztyńskiego.
Niewielka osada, położona ok. 7 km na północ od Olsztynka.
Historia.
W czasach krzyżackich wieś pojawia się w dokumentach w roku 1344, podlegała pod komturię w Olsztynku, były to dobra krzyżackie o powierzchni 15 włók. W czasie wojny polsko-krzyżackiej, w 1410 r. uległa zniszczeniu. Wieś powstała około 1344 r. lokowana na 15 łanach. W czasie wojny polsko-krzyżackiej w 1414 roku uległa częściowemu zniszczeniu. 
W 1606 r. wolni z Henrykowa, Tomaszyna i Witułt kierowali skargę do elektora na burgrabiego z Olsztynka, który odebrał im dawniej przyznane prawo warzenia piwa. 
W kościele w Mańkach wmurowana jest tablica z nazwiskami ofiar (mieszkańców Witułt: "Otto Bastkowski, Adolf Scharnewski, Otto Belss") pierwszej wojny światowej. W 1939 r. we wsi mieszkało 139 osób. W 1997 w miejscowości było 15 mieszkańców a w 2005 - 19.

</doc>
<doc id="386429" url="https://pl.wikipedia.org/wiki?curid=386429" title="Witunia">
Witunia

Witunia (niem. "Wittun") – wieś w Polsce położona w województwie kujawsko-pomorskim, w powiecie sępoleńskim, w gminie Więcbork.
W latach 1975–1998 miejscowość administracyjnie należała do województwa bydgoskiego.
Wieś położona jest po zachodniej stronie Więcborka, od którego oddziela ją linia kolejowa z Nakła nad Notecią do Chojnic.
Witunia po raz pierwszy wzmiankowana była w źródłach w 1444 roku. Była własnością rodziny szlacheckiej Potulickich z Więcborka. We wsi zachowało się budownictwo z końca XIX wieku i początku XX wieku, a także park z początku wieku XX.
W Wituni znajdował się więcborski cmentarz żydowski.

</doc>
<doc id="386430" url="https://pl.wikipedia.org/wiki?curid=386430" title="Witusza">
Witusza

Witusza – wieś w Polsce położona w województwie łódzkim, w powiecie łowickim, w gminie Kiernozia.
W latach 1975–1998 miejscowość administracyjnie należała do województwa płockiego.

</doc>
<doc id="386431" url="https://pl.wikipedia.org/wiki?curid=386431" title="Axum">
Axum



</doc>
<doc id="386432" url="https://pl.wikipedia.org/wiki?curid=386432" title="Wity">
Wity

Wity – wieś w Polsce położona w województwie mazowieckim, w powiecie mińskim, w gminie Kałuszyn.
W latach 1975–1998 miejscowość administracyjnie należała do województwa siedleckiego.
Od nazwy wsi swoje nazwisko wywodzi ród Witowskich.

</doc>
<doc id="386433" url="https://pl.wikipedia.org/wiki?curid=386433" title="Witynie">
Witynie

Witynie – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
W źródłach pojawia się w 1577 r. jako Witinie. W 1577 r. wieś leżała w powiecie wiskim, ziemi wiskiej województwa mazowieckiego. Prywatna wieś szlachecka położona była w drugiej połowie XVI wieku w powiecie wiskim ziemi wiskiej województwa mazowieckiego.
Miała powierzchnie 5,5 włóki, w tym 1 należał do szlachty zagrodowej.
W 1827 r. wieś stanowiła własność mieszaną, szlachecką i włościańską, licząc 13 domów z 86 mieszkańcami.
W 1871 r. prócz wsi Witynie, mającej 16 osad i 50 mórg, funkcjonował folwark Witynie Pyziołki, mający 704 morgi ziemi ornej, 460 mórg ogrodów, 64 morgi łąk i 168 mórg lasu, 14 budynków drewnianych i 6 murowanych. Istniał tu piec wapienny gdzie wypalano wydobywane w pobliżu wapno i torf.
W latach 1921–1939 były to dwie wsie. Witynie Włościańskie i Witynie Szlacheckie. Leżały w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku zamieszkiwało:
Miejscowości należały do parafii rzymskokatolickiej w Jedwabnem. Podlegały pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="386434" url="https://pl.wikipedia.org/wiki?curid=386434" title="Wityny">
Wityny

Wityny (niem. "Wittinnen") – osada w Polsce położona w województwie warmińsko-mazurskim, w powiecie ełckim, w gminie Ełk. Osada leży nad jeziorem Jachimowo (Wityny).
W latach 1975–1998 miejscowość administracyjnie należała do województwa suwalskiego.
Linki zewnętrzne.
 

</doc>
<doc id="386435" url="https://pl.wikipedia.org/wiki?curid=386435" title="Wizany">
Wizany

Wizany – wieś w Polsce położona w województwie wielkopolskim, w powiecie czarnkowsko-trzcianeckim, w gminie Krzyż Wielkopolski.
W latach 1975–1998 miejscowość administracyjnie należała do województwa pilskiego.

</doc>
<doc id="386436" url="https://pl.wikipedia.org/wiki?curid=386436" title="Wiżajny">
Wiżajny

Wiżajny – wieś w Polsce, w województwie podlaskim, w powiecie suwalskim, na Suwalszczyźnie, siedziba gminy Wiżajny. Dawniej miasto; uzyskały lokację miejską w 1620 roku, zdegradowane w 1870 roku. 
Położenie.
Wiżajny od początków swego istnienia znajdowały się na terenach przygranicznych. Miejscowość położona jest na Pojezierzu Wschodniosuwalskim, na północno-wschodnim krańcu Polski, niedaleko granicy z Litwą i obwodem kaliningradzkim. Wieś leży na przesmyku między jeziorami Wistuć i Wiżajny. We wsi znajduje się kościół oraz stare domy. Przez wieś biegnie droga wojewódzka nr 651.
Historia.
Dawniej na terenach gdzie znajduje się miejscowość rozciągały się bagna należące do puszczy sięgającej aż do jeziora Wisztynieckiego na dzisiejszej granicy Litwy i obwodu kaliningradzkiego. Pierwsi mieszkańcy na tych terenach pojawili się około 11 tysięcy lat temu. Około tysiąca lat przed naszą erą zaczęto uprawiać rośliny i prowadzić chów zwierząt. Już w II wieku przed naszą erą miejscowość pojawiła się na mapie krainy jaćwieskiej. Miejscowość po raz pierwszy wzmiankowana była w roku 1253 jako „Weyze”. Była to przypuszczalnie osada Jaćwingów. W 1549 nad jeziorem założony został przez bojara Piotra Łysego dwór. Piotr Łysy na dworze się nie utrzymał, a jego miejsce zajął Prokop Hryhoriewicz – dworzanin starosty mereckiego. W XII wieku wieś została podbita przez Krzyżaków (podbój zakończył się w roku 1283). Już w XIV wieku we wsi na szlaku kupieckim prowadzącym w stronę Sejn była karczma. W podaniach wymienia się ją jako słynącą z tego, iż w jej menu sztandarowe miejsce zajmowały raki. W 1409 roku miano nimi tu poczęstować króla Jagiełłę. W roku 1413 tereny pojaćwieskie, w tym miasto królewskie w starostwie niegrodowym wiżańskim zostały włączone do powiatu grodzieńskiego w województwie trockim. Było w nim jeszcze w końcu XVIII wieku. W wieku XV na tereny dzisiejszej gminy zaczęli przybywać osadnicy słowiańscy i litewscy. Źródła pisane wymieniają Wiżajny w 1606 jako miasto, choć data otrzymania praw miejskich nie jest znana. Wiadomo natomiast, że zostały one potwierdzone w 1693. W roku 1638 nadane zostały Radziwiłłom. W roku 1766 miejscowość we władanie otrzymała kobieta o nazwisku Strutyńska, a podczas sejmu warszawskiego w latach 1773–75 w wieloletnią dzierżawę Wiżajny wraz z wsią Bolcie i Żyrwinami oddane zostały Róży Strutyńskiej (z rodziny Platerów).
Dzięki przygranicznemu położeniu nastąpił szybki i dynamiczny rozwój miasta, jednak zniszczone zostało podczas wojen szwedzkich. . Nowy kościół zbudowany został w roku 1825. Najlepsze lata dla Wiżajn to XVIII i XIX wiek. W XIX wieku miejscowość wchodziła w skład "ekonomii Kadaryszki". W 1870 roku miejscowość została zdegradowana do rangi wsi, ale do czasów dzisiejszych zachował się miejski układ urbanistyczny. W 1893 w XIII tomie Słownika geograficznego Królestwa Polskiego tak pisano o Wiżajnach:
W 1935 miały miejsce ostre wystąpienia chłopskie spowodowane głodem i bezrobociem. W 1963 wielki pożar zniszczył część zabytkowej zabudowy. W latach 1975–1998 miejscowość administracyjnie należała do województwa suwalskiego, wcześniej – do województwa białostockiego. W Wiżajnach stacjonowała strażnica WOP.
Etymologia.
Nazwa miejscowości wywodzi się prawdopodobnie od litewskiego "vežys", oznaczającego raka.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="386437" url="https://pl.wikipedia.org/wiki?curid=386437" title="Wiżgóry">
Wiżgóry

Wiżgóry – wieś w Polsce położona w województwie podlaskim, w powiecie suwalskim, w gminie Wiżajny.
Dawniej istniała gmina Wizgury.
W latach 1975–1998 miejscowość administracyjnie należała do województwa suwalskiego.'

</doc>
<doc id="386438" url="https://pl.wikipedia.org/wiki?curid=386438" title="Ubezdźwięcznienie">
Ubezdźwięcznienie

Ubezdźwięcznienie (desonoryzacja) – upodobnienie fonetyczne polegające na tym, że spółgłoska dźwięczna traci dźwięczność.
W języku polskim następuje to pod wpływem sąsiadującej spółgłoski bezdźwięcznej lub z powodu pozycji końcowej w wypowiedzi. Na przykład w słowie "śliwka" pod wpływem sąsiadującej spółgłoski bezdźwięcznej "k" wymawiamy spółgłoskę "f", chociaż piszemy "w", a w słowie "sad" w wygłosie wymawiamy "t" zamiast "d".
Upodobnieniom tym ulegają głównie spółgłoski dźwięczne, które mają swoje odpowiedniki różniące się jedynie dźwięcznością:
Wszystkie te spółgłoski ulegają ubezdźwięcznieniu wstecznemu ("kładka [kłatka], wcierać [fcierać]"), "w" i "rz" (ale nie "ż" – "jakże [jagże]"), również postępowemu ("kwiat [kfiat], potrzeba [potszeba]").
Spółgłoski półotwarte normalnie nie ulegają w języku polskim ubezdźwięcznieniu, chyba że znajdują się między dwiema spółgłoskami, z których druga jest bezdźwięczna. Wtedy "r" wymawia się bezdźwięcznie, jak w "krtań", ale także między spółgłoską bezdźwięczną (także ubezdźwięcznioną na końcu wyrazu) a końcem wyrazu, jak w "żubr" (w podobnych kontekstach spółgłoski półotwarte często zanikają, zwłaszcza w wymowie potocznej – "jabłko [japko], ździebłko [ździepko]"). Zanikają też na końcu, po bezdźwięcznych ("gniótł [gniót]"), w tym ubezdźwięcznionych ("zjadł [zjat]").
Fonetyka międzywyrazowa poszczególnych dialektów polskich różni się w zależności od dialektu. W gwarach południowej i zachodniej części Polski (Małopolska, Śląsk, Wielkopolska, Kujawy, ziemia chełmińsko-dobrzyńska) następuje udźwięcznienie przed samogłoskami i spółgłoskami półotwartymi: [brad Adama, wóz rusza]. Natomiast w gwarach północnej i wschodniej Polski (Pomorze, Warmia, Mazury, Mazowsze, Podlasie, Lubelszczyzna) w tych pozycjach następuje ubezdźwięcznienie: [brat Adama, wós rusza]. W standardowym języku polskim obowiązują zasady ubezdźwięczniania typowe dla dialektu mazowieckiego. W dialekcie małopolskim ubezdźwięcznianie jest rzadsze (praktycznie nigdy nie występuje ubezdźwięcznianie przed sonantami, a w dialekcie wielkopolskim ubezdźwięcznieniu nie podlegają ponadto spółgłoski płynne, tzn. "trwa", "plwa" wymawiane po mazowiecku i małopolsku [trfa], [plfa] z bezdźwięcznym „r” i „l”, bywają wymawiane [trva], [plva] z dźwięcznym „r” i „l”.
W języku niemieckim ubezdźwięcznienie następuje nie tylko na końcu wyrazu, ale też na końcu morfemu, np. "lieblich" //.
W języku angielskim i serbsko-chorwackim ubezdźwięcznienie na końcu wyrazu właściwie nie występuje, np. //, //.

</doc>
<doc id="386442" url="https://pl.wikipedia.org/wiki?curid=386442" title="International Mobile Equipment Identity">
International Mobile Equipment Identity

International Mobile Equipment Identity (IMEI) – indywidualny numer identyfikacyjny telefonu komórkowego GSM lub UMTS. Można wyświetlić go w każdym telefonie po wybraniu sekwencji *#06#.
Zastosowanie.
Numer IMEI jest używany przez sieć GSM, aby zidentyfikować konkretne urządzenia, zatem może być używany do zablokowania skradzionych telefonów. Na przykład jeśli telefon został skradziony, właściciel może wziąć z Policji pisemne zaświadczenie o zgłoszeniu kradzieży telefonu (z podanym numerem IMEI, podpisem policjanta i pieczątką), udać się do swojego operatora sieci i zlecić zablokowanie telefonu. Taką sprawę można załatwić w Polsce tylko osobiście. Blokada IMEI sprawia, że telefon jest bezużyteczny, niezależnie od tego czy karta SIM zostanie zmieniona, chyba że numer IMEI zostanie zmodyfikowany w telefonie.
W przeciwieństwie do numerów ESN lub MEID w CDMA i innych systemach bezprzewodowych sieci, IMEI jest używany tylko do identyfikacji urządzeń i ma nietrwały lub częściowo trwały kontakt z abonentem. Natomiast abonent jest zidentyfikowany przez transmisję numeru IMSI, który znajduje się na karcie SIM, który może być (w teorii) przeniesiony do każdego mikrotelefonu. Jednak wiele funkcji sieciowych i zabezpieczeń działa dzięki rozpoznawaniu urządzenia używanego przez abonenta.
Składnia numeru IMEI do 2003.
Składnia: XXXXXX XX XXXXXX X
Składnia numeru IMEI od 2003.
Składnia: XXXXXXXX XXXXXX X

</doc>
<doc id="386443" url="https://pl.wikipedia.org/wiki?curid=386443" title="Yvette Carte-Blanche">
Yvette Carte-Blanche



</doc>
<doc id="386445" url="https://pl.wikipedia.org/wiki?curid=386445" title="Wlewo">
Wlewo

Wlewo – wieś sołecka w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów, nad zachodnim brzegiem rzeki Regi. Według danych z 28 lutego 2009 wieś miała 180 mieszkańców. W latach 1946–1998 miejscowość administracyjnie należała do województwa szczecińskiego. We Wlewie znajduje się dworek oraz pozostałości starego, poniemieckiego cmentarza. Mieści się tu stajnia sportowo-hodowlana dla koni. W 2003 roku zostało utworzone "Sołectwo Wlewo", będące jednostką pomocniczą gminy Trzebiatów. Obejmuje ono jedynie wieś Wlewo, której mieszkańcy wybierają sołtysa i 5-osobową radę sołecką.
Nazwę "Wlewo" wprowadzono urzędowo rozporządzeniem w 1948 roku, zastępując poprzednią niemiecką nazwę "Wefelow".

</doc>
<doc id="386446" url="https://pl.wikipedia.org/wiki?curid=386446" title="Wnętrzne">
Wnętrzne

Wnętrzne – wieś w Polsce położona w województwie lubelskim, w powiecie łukowskim, w gminie Stanin.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Antoniego Padewskiego w Wandowie.

</doc>
<doc id="386447" url="https://pl.wikipedia.org/wiki?curid=386447" title="Wnorów (województwo świętokrzyskie)">
Wnorów (województwo świętokrzyskie)

Wnorów – wieś w Polsce, położona w województwie świętokrzyskim, w powiecie sandomierskim, w gminie Łoniów.
W latach 1975–1998 miejscowość administracyjnie należała do województwa tarnobrzeskiego.
Urodził się tu Władysław Żwirek ps. „Wysoki”, „Mały”, „Mirecki” – nauczyciel, podporucznik, komendant pow. Chełm NSZ-u.

</doc>
<doc id="386448" url="https://pl.wikipedia.org/wiki?curid=386448" title="Wnory-Kużele">
Wnory-Kużele

Wnory-Kużele – wieś w Polsce położona w województwie podlaskim, w powiecie wysokomazowieckim, w gminie Kobylin-Borzymy.
Zaścianek szlachecki Kużele należący do okolicy zaściankowej Wnory położony był w drugiej połowie XVII wieku w powiecie tykocińskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Matki Boskiej Szkaplerznej w Starych Wnorach.
Historia miejscowości.
Wieś założona prawdopodobnie w XV lub XVI wieku przez potomków "Wnora", przybysza ze wsi Kłoski w "łęczyckiem" - założyciela "Wnorów Starych". Zamieszkiwana była przez drobną szlachtę, głównie Wnorów (później: Wnorowiczów, Wnorowskich) oraz Mąków, Dąbrowskich i Stypułków (Stypułkowskich).
"Słownik geograficzny Królestwa Polskiego i innych krajów słowiańskich" podaje, że w 1827 we Wnorach-Kużelach należących do parafii "Kobylin", gmina Piszczaty, w 28 domach żyło 130 mieszkańców.
W roku 1921 we wsi 32 budynki z przeznaczeniem mieszkalnym oraz 163. mieszkańców (78. mężczyzn i 85 kobiet). Wszyscy podali narodowość polską.
We wsi istniał drewniany wiatrak.
Edukacja.
We wsi istnieje niepubliczna szkoła podstawowa. Budynek wybudowany został w roku 1937. Od roku szkolnego 2011/2012 prowadzeniem placówki zajmuje się Społeczno-Oświatowe Stowarzyszenie Pomocy Pokrzywdzonym i Niepełnosprawnym "Edukator" w Łomży. 
Obiekty handlowe.
We wsi funkcjonuje jeden sklep spożywczo-przemysłowy.
Transport.
Wieś położona jest przy drodze powiatowej 2052B (DK 66) Wysokie Mazowieckie - Kropiewnica skrz.(DW 671). Komunikacja autobusowa realizowana jest przez PKS Nova (Oddział Zambrów) w bezpośrednich relacjach do miejscowości: Białystok, Kobylin-Borzymy, Sikory-Pawłowięta, Wysokie Mazowieckie. 

</doc>
<doc id="386449" url="https://pl.wikipedia.org/wiki?curid=386449" title="Wnory-Pażochy">
Wnory-Pażochy

Wnory-Pażochy – wieś w Polsce położona w województwie podlaskim, w powiecie wysokomazowieckim, w gminie Kulesze Kościelne.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Bartłomieja Apostoła w Kuleszach Kościelnych.
Historia.
Wieś założona prawdopodobnie w XVI w. przez potomków "Wnora", przybysza ze wsi Kłoski z Ziemi łęczyckiej i założyciela "Wnorów Starych". Zamieszkiwana przez drobną szlachtę herbu Rola.
W roku 1456 książę mazowiecki "Konrad" nadał przywileje Mikołajowi ze wsi "Wnory", określając jego herb. W 1528 r. rycerze z wsi "Wnory" wystawili 12 "koni" na pospolite ruszenie.
"Wnory Pażochy" pojawiają się w zapiskach sądowych z 1580 r. Nazwa "Pażochy" pochodzi od pobliskich bagien. Pierwszym znanym osadnikiem w tej wsi był Jan Wnorowski i jego synowie: Kasper i Samuel. Na początku XVII wieku notuje się tu rodzinę Dąbrowskich herbu Dąbrowa. W 1617 roku Piotr Dąbrowski posiadał działy ziemi również w "Wiechach".
"Słownik geograficzny Królestwa Polskiego i innych krajów słowiańskich" podaje, że w roku 1827 we Wnorach-Pażochach, należących do parafii "Kulesze", w 21 domach żyło 122 mieszkańców.
W 1828 r. notowano tu niewielką szkółkę parafialną, w której uczyło się 5 chłopców. Nauczycielem był Grodzki.
W czasie uwłaszczenia z 1864 roku powstało tutaj 7 gospodarstw chłopskich na 22 morgach ziemi. W 1867 "Wnory Pażochy" włączono do gminy "Piszczaty". W końcu XIX w. miejscowy folwark liczył 657 morgów ziemi (w tym 282 morgi nieużytków - tzw. "Bieli Pażochowskiej"). W 1891 we wsi mieszkało 23 drobnoszlacheckich gospodarzy, pracujących na 263 ha ziemi. Średnie gospodarstwo miało obszar 11,4 ha.
W 1921 r. w miejscowości było 22 domy i 147 mieszkańców. Obok istniał niewielki folwark złożony z dwóch domów mieszkalnych oraz zabudowań gospodarczych. Mieszkało w nim 39 osób, w tym 1 ewangelik. Według Księgi Adresowej Polski właścicielem folwarku (360 ha) był Henryk Syczewski.
W okresie międzywojennym działał tu wiatrak, własność J. Dąbrowskiego.

</doc>
<doc id="386450" url="https://pl.wikipedia.org/wiki?curid=386450" title="Wnory-Wandy">
Wnory-Wandy

Wnory-Wandy – wieś w Polsce położona w województwie podlaskim, w powiecie wysokomazowieckim, w gminie Kobylin-Borzymy.
Zaścianek szlachecki Wandy należący do okolicy zaściankowej Wnory położony był w drugiej połowie XVII wieku w powiecie tykocińskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego. Przez miejscowość przepływa rzeka Rokietnica.
Wierni kościoła rzymskokatolickiego należą do parafii Matki Boskiej Szkaplerznej w Starych Wnorach.
Historia miejscowości.
Wieś założona w XV lub XVI w. przez potomków "Wnora", przybysza ze wsi Kłoski w "łęczyckiem" i założyciela "Wnorów Starych". Zamieszkiwana przez drobną szlachtę herbu Rola.
"Słownik geograficzny Królestwa Polskiego i innych krajów słowiańskich" podaje, że w roku 1827 we Wnorach-Wandach, należących do gminy Piszczaty i parafii Kulesze w 21 domach żyło 130 mieszkańców. 
W roku 1921 było tu 38 budynków z przeznaczeniem mieszkalnym oraz 207 mieszkańców (104 mężczyzn i 103 kobiety). Narodowość polską podało 201 osób, a 6 żydowską.
Pacyfikacja wsi.
21 lipca 1943 roku wieś została spacyfikowana przez niemiecką żandarmerię z okolicznych posterunków, wspartą przez esesmanów ze specjalnej jednostki Kommando „Müller”. Większość mieszkańców mając w pamięci przeprowadzoną tydzień wcześniej pacyfikację sąsiednich Sikor-Tomkowiąt, podjęła środki ostrożności i zdołała uniknąć schwytania. Niemcy zamordowali jednak co najmniej 27 osób, w tym 19 kobiet i dzieci. Wieś po uprzednim ograbieniu doszczętnie spalono. Zbrodni dokonano w odwecie za zabicie przez polskich partyzantów komisarza rolnego z Kulesz Kościelnych.
Transport.
Wieś położona jest przy drodze powiatowej 2052B (DK 66) Wysokie Mazowieckie - Kropiewnica skrz.(DW 671). Komunikacja autobusowa realizowana przez PKS Nova (Oddział Zambrów) w bezpośrednich relacjach do miejscowości: Białystok, Kobylin-Borzymy, Sikory-Pawłowięta, Wysokie Mazowieckie.

</doc>
<doc id="386452" url="https://pl.wikipedia.org/wiki?curid=386452" title="Wnory-Wiechy">
Wnory-Wiechy

Wnory-Wiechy – wieś sołecka w Polsce położona w województwie podlaskim, w powiecie wysokomazowieckim, w gminie Kulesze Kościelne.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Bartłomieja Apostoła w Kuleszach Kościelnych.
Historia.
Wieś (dawniej "Wnory-Więchy") założona w XV lub XVI w. przez potomków "Wnora", przybysza ze wsi Kłoski z Ziemi łęczyckiej i założyciela Wnorów Starych. Zamieszkiwana przez drobną szlachtę herbu Rola.
W 1580 r., w aktach ziemskich w Surażu zapisano informacje o "Samuelu i Kasprze synach Jana z Wnorów Więchy".
"Słownik geograficzny Królestwa Polskiego i innych krajów słowiańskich" podaje, że w roku 1827 we Wnorach-Wiechach, należących do parafii "Kulesze", w 15 domach żyło 59 mieszkańców.
Wieś tworzyła okolicę szlachecką "Wnory".
W 1891 notowano tutaj 32. drobnoszlacheckich gospodarzy, którzy uprawiali 206 ha ziemi. W 1921 w miejscowości 43 domy i 236 mieszkańców.
W roku 1922 zorganizowano jednoklasową szkołę powszechną, w której uczyło się 66 uczniów. W 1923 było w niej 84 uczniów. W 1924 roku szkołę przemianowano na dwuklasową. W tym samym czasie powstała tu druga szkoła. Istniała do roku szkolnego 1933/1934. W latach 1930-1931 uczyło się w obydwu szkołach prawie 100. dzieci. W następnych latach pozostała tylko jedna, a liczba uczniów spadła do 62.
Nauczycielami byli: Irena Maciejkówna (1925), Władysław Bałdyga (1929), Teodozja Średnicka (1930), Zofia Dworakowska (1931), Aleksander Skawski i Piotr Wasilewski.
Obiekty zabytkowe (według stanu z 1985 r.).
W sąsiedztwie miejscowości znajduje się grodzisko nad Rokietnicą.

</doc>
<doc id="386453" url="https://pl.wikipedia.org/wiki?curid=386453" title="Wnory-Wypychy">
Wnory-Wypychy

Wnory-Wypychy – wieś sołecka w Polsce położona w województwie podlaskim, w powiecie wysokomazowieckim, w gminie Kulesze Kościelne.
Zaścianek szlachecki Wypychy należący do okolicy zaściankowej Wnory położony był w drugiej połowie XVII wieku w powiecie tykocińskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Bartłomieja Apostoła w Kuleszach Kościelnych lub do parafii Matki Boskiej Szkaplerznej w Starych Wnorach.
Historia.
Historia miejscowości.
Wieś założona w XV lub XVI w. przez potomków "Wnora", przybysza ze wsi Kłoski w łęczyckiem i założyciela "Wnorów Starych". Zamieszkiwana przez drobną szlachtę herbu Rola.
Spis podatkowy z 1580 wymienia Mateusza, syna Augusta Wnorowskiego, właściciela 10 włók ziemi.
"Słownik geograficzny Królestwa Polskiego i innych krajów słowiańskich" podaje, że w roku 1827 we Wnorach-Wypychach, należących do gminy "Piszczaty", w 24 domach żyło 112 mieszkańców.
Dane z 1891 mówią o 27 drobnoszlacheckich gospodarzach, użytkujących 206 ha ziemi. Średnie gospodarstwo liczyło 7,6 ha. W 1921 w miejscowości 30 domów i 172 mieszkańców.
Grodzisko.
W pobliżu wsi nad rzeczką Rokitnicą, dopływem Śliny, usytuowane pierścieniowate grodzisko, prawdopodobnie noszące nazwę "Międzyług". Funkcjonowało w XII i XIII w., w późniejszym okresie zostało zniszczone przez pożar. Konstrukcji ziemno-drewniano-kamiennej, otoczone wałem o wysokości 14–24 m. Majdan owalny długości 100 m i szerokości 68 m. Opodal znajdowało się podgrodzie, w którym odnaleziono ślady produkcji żelaza.
Na wzgórzu, na północny wschód od grodziska cmentarzysko z grobami w obstawie kamiennej, tzw. "Żale".

</doc>
<doc id="386454" url="https://pl.wikipedia.org/wiki?curid=386454" title="Wobały">
Wobały

Wobały (niem. "Pabbeln") – osada w Polsce położona w województwie warmińsko-mazurskim, w powiecie gołdapskim, w gminie Dubeninki.
W latach 1975–1998 miejscowość administracyjnie należała do województwa suwalskiego.
We wsi znajduje się zabytkowy rodzinny cmentarz ewangelicki (nr ew. NID A-2853).

</doc>
<doc id="386455" url="https://pl.wikipedia.org/wiki?curid=386455" title="Wocławy">
Wocławy

 
Wocławy (niem. "Wotzlaff") – wieś w Polsce położona w województwie pomorskim, w powiecie gdańskim, w gminie Cedry Wielkie na obszarze Żuław Gdańskich. 
Wieś należąca do Żuław Steblewskich terytorium miasta Gdańska położona była w drugiej połowie XVI wieku w województwie pomorskim. W latach 1945–1998 miejscowość nieprzerwanie należała do województwa gdańskiego.
Miejscowość jest siedzibą parafii rzymskokatolickiej, należącej do dekanatu Żuławy Steblewskie w archidiecezji gdańskiej. Pierwotna parafia katolicka powstała w XIV w., wraz z lokacją wsi na prawie niemieckim, jednak w XVI w. została ona przejęta przez protestantów. Druga parafia katolicka w Wocławach istniała w latach 1868-1945, natomiast obecna, erygowana w 1982 r., jest już trzecią z kolei. 
Historia.
Najwcześniejsze dokumenty mówią o nadaniu wsi przez Władysława Łokietka synom podkomorzego gdańskiego Unisława w 1308. W latach 1310–1454 wieś była we władaniu krzyżackiej komturii gdańskiej, aby następnie przejść na własność miasta Gdańska – lata 1454–1793 i 1807–1814. W latach 1793–1807 oraz 1814–1914 była pod zarządem skarbu pruskiego. Pierwotny układ wsi prawdopodobnie owalnicowy, obecnie ulicówka.
W latach 1868-1945 w Wocławach istniała parafia rzymsko-katolicka pw. św. Piotra i Pawła, założona głównie dla posługi duszpasterskiej wśród rozproszonych po okolicznych wsiach (zdominowanych od XVI w. przez ludność luterańską) polskich i kaszubskich robotników rolnych. Siedzibą parafii był neogotycki kościół parafialny, rozebrany po 1945 r., po którym pozostał nie użytkowany obecnie cmentarz. Obok kościoła znajdowała się plebania, przebudowana po 1945 r. na szkołę podstawową (tę funkcję pełni do dzisiaj). Ostatnim przedwojennym proboszczem tej parafii w latach 1927-1939 był ks. Bernard Wiecki, działacz polskiego ruchu narodowego w Wolnym Mieście Gdańsku, aresztowany przez policję gdańską 1 września 1939 r., osadzony w KL Stutthof i zamordowany prawdopodobnie 11 stycznia 1940 r. 
Zabytki.
Według rejestru zabytków NID na listę zabytków wpisana jest ruina kościoła parafialnego pw. św.św. Piotra i Pawła z poł. XIV, nr rej.: 489 z 7.02.1974.
Ruiny gotyckiego kościoła poewangelickiego wzmiankowanego w 1384. Wzniesiony z cegły jako budowla bazylikowa, trójnawowa, z masywną wieżą od zachodu. W 1729 w znacznej części zniszczony przez pożar. Odbudowany siedem lat później w skromniejszej postaci, w obrębie dawnej nawy głównej. W tym samym czasie dostawiono górną kondygnację wieży, przykrytą blaszanym hełmem. Budynek ten częściowo uległ zniszczeniu podczas II wojny światowej w 1945 i od tego czasu pozostaje w ruinie.
W murach od strony zachodniej relikty schodów tunelowych na wyższą kondygnację. Na terenie przykościelnym znajdują się płyty nagrobne przeniesione z posadzki kościoła, a także zadbana, autentyczna stela menonicka z Wróblewa z 1739 r.

</doc>
<doc id="386456" url="https://pl.wikipedia.org/wiki?curid=386456" title="Wodacz (Polska)">
Wodacz (Polska)

Wodacz – wieś w Polsce położona w województwie świętokrzyskim, w powiecie jędrzejowskim, w gminie Wodzisław.
W latach 1975–1998 miejscowość administracyjnie należała do województwa kieleckiego.

</doc>
<doc id="386457" url="https://pl.wikipedia.org/wiki?curid=386457" title="Wodąca (województwo mazowieckie)">
Wodąca (województwo mazowieckie)

Wodąca – wieś w Polsce położona w województwie mazowieckim, w powiecie lipskim, w gminie Sienno.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Zygmunta w Siennie.

</doc>
<doc id="386458" url="https://pl.wikipedia.org/wiki?curid=386458" title="Wodnica (województwo pomorskie)">
Wodnica (województwo pomorskie)

Wodnica (kaszb. "Wësoczi Kam", niem. "Hohenstein") – wieś w Polsce położona w województwie pomorskim, w powiecie słupskim, w gminie Ustka.
Wieś jest siedzibą sołectwa Wodnica. Nieoficjalną częścią miejscowości jest Kolonia Wodnica.
W sąsiedztwie Wodnicy znajduje się rezerwat przyrody Buczyna nad Słupią.
W latach 1975–1998 miejscowość administracyjnie należała do województwa słupskiego.

</doc>
<doc id="386459" url="https://pl.wikipedia.org/wiki?curid=386459" title="Wodniki (województwo dolnośląskie)">
Wodniki (województwo dolnośląskie)

Wodniki – wieś w Polsce położona w województwie dolnośląskim, w powiecie górowskim, w gminie Wąsosz.
Podział administracyjny.
W latach 1975–1998 miejscowość administracyjnie należała do województwa leszczyńskiego. Wieś liczy 98 mieszkańców (III 2011 r.).
Położenie.
Położona jest przy drodze krajowej nr 36. Leży pomiędzy Wąsoszem (kierunek Góra Śląska) a Rawiczem (kierunek Wrocław). W odległości około 2 km leży miejscowość Pobiel, w której znajduje się kościół parafialny pw. Św. Stanisława Biskupa i Męczennika.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy wody. W swoim dziele o nazwach miejscowych na Śląsku wydanym w 1888 roku we Wrocławiu wymienia jako pierwotną nazwę miejscowości "Wodnig" podając jej znaczenie "Wasserreicher Ort" czyli po polsku "Miejscowość zasobna, obfitująca w wodę". Nazwa została później przez Niemców zgermanizowana na "Woidnig" i utraciła swoje znaczenie.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Wlodniki".

</doc>
<doc id="386460" url="https://pl.wikipedia.org/wiki?curid=386460" title="Wodników Górny">
Wodników Górny

Wodników Górny – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego zabytków wpisane są:

</doc>
<doc id="386461" url="https://pl.wikipedia.org/wiki?curid=386461" title="Wodukajmy">
Wodukajmy

Wodukajmy (niem. Woduhnkeim) – wieś w Polsce położona w województwie warmińsko-mazurskim, w powiecie bartoszyckim, w gminie Sępopol. W latach 1975–1998 miejscowość administracyjnie należała do województwa olsztyńskiego.
W 1889 r. był to majątek ziemski obejmujący 212 ha. 
Po II wojnie światowej nowi osiedleńcy zasiedlili wieś w latach 1945-46. Wodukajmy były siedzibą gromady i Gromadzkiej Rady Narodowej w latach 1954-1972.
W 1972 r. były tu 34 indywidualne gospodarstwa rolne, uprawiające łącznie 309 ha ziemi. W tym czasie w Wodukajmach było leśnictwo, poczta, dom kultury, klub, filia biblioteczna, uspołeczniony sklep wielobranżowy. W 1983 r. we wsi były 32 domy ze 182 mieszkańcami.

</doc>
<doc id="386462" url="https://pl.wikipedia.org/wiki?curid=386462" title="Wodynia">
Wodynia

Wodynia – osada w Polsce położona w województwie warmińsko-mazurskim, w powiecie elbląskim, w gminie Tolkmicko na obszarze Wysoczyzny Elbląskiej. Miejscowość jest częścią sołectwa Pogrodzie.
W latach 1975–1998 miejscowość administracyjnie należała do województwa elbląskiego.

</doc>
<doc id="386463" url="https://pl.wikipedia.org/wiki?curid=386463" title="Wodziany">
Wodziany

Wodziany (niem. "Wodigehnen") – wieś w Polsce położona w województwie warmińsko-mazurskim, w powiecie ostródzkim, w gminie Małdyty.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1350, jako wieś pruska na 12 włókach. Pierwotna nazwa "Wodieyn" najprawdopodobniej wywodzi się z języka pruskiego. W roku 1782 we wsi odnotowano osiem domów (dymów), natomiast w 1858 w 13 gospodarstwach domowych było 122 mieszkańców. W latach 1937–1939 było 69 mieszkańców. W roku 1973 wieś należała do powiatu morąskiego, gmina Małdyty, poczta Małdyty.

</doc>
<doc id="386464" url="https://pl.wikipedia.org/wiki?curid=386464" title="Wodzierady">
Wodzierady

Wodzierady – wieś w Polsce położona w województwie łódzkim, w powiecie łaskim, w gminie Wodzierady.
W latach 1975–1998 miejscowość administracyjnie należała do województwa sieradzkiego.
Położenie.
Miejscowość jest siedzibą gminy Wodzierady. Wioska jest położona nad rzeczką Pisią, w odległości ok. 5 km od Lutomierska.
Historia.
Pierwsza pisana wzmianka z 1398 r. W XVI w. łany folwarczne dawały dziesięcinę parafii w pobliskich Mikołajewicach, natomiast łany kmieci zasilały kolegiatę łęczycką. W XVIII w. Wodzierady należały do Dzierzbickich, następnie do Mniewskiego, wojskiego sieradzkiego, później do Franciszka Bajera, aż w 1840 r. poprzez małżeństwo jego córki przeszły w ręce Hipolita Parczewskiego. Nowy właściciel zapisał się chlubnie w historii wsi, znosząc w 1861 r. pańszczyznę, założył też szkołę początkową. Rozparcelował wsie Alfonsów i Apolonię, wchodzące w skład majątku. Synem Hipolita był Alfons Parczewski (1849-1933), członek Polskiej Akademii Umiejętności, działacz na rzecz budzenia świadomości narodowej wśród Mazurów i Łużyczan, wreszcie rektor Uniwersytetu Stefana Batorego w Wilnie. W 1870 r. wydał "Monografię Szadku". W 1868 r. wieś przeszła w ręce rodziny Kulczyckich, którzy gospodarowali tutaj do II wojny światowej. Ostatnimi właścicielami przed wojną byli Stefan i Kazimierz Kulczyccy.
W czasie okupacji niemieckiej majątkiem zarządzał Niemiec Pikard z Rygi. W 1943 Niemcy wprowadzili nazwę okupacyjną "Wodsjerady". Na lepszych gospodarstwach osadzono Niemców ze wschodu w ramach akcji kolonizacyjnej Heim ins Reich. Ocalał dwór z przełomu XVIII/XIX w., niewątpliwie perełka polskiej architektury dworskiej, zbudowany na planie prostokąta z ryzalitem od południa i piętrowym portykiem od północy wspartym na 4 kolumnach. Dwór jest przykryty tzw. łamanym polskim dachem, kryty gontem. Po wojnie była tu szkoła, przedszkole, biblioteka. Stojący obok zabytkowy lamus zmarniał i został rozebrany, a staw zamieniono w wysypisko śmieci. Zniszczenia naprawił prywatny nabywca z Łodzi, który kupił od gminy w 1982 dwór i resztki parku.

</doc>
<doc id="386465" url="https://pl.wikipedia.org/wiki?curid=386465" title="Wodziłki">
Wodziłki

Wodziłki – wieś w Polsce położona w województwie podlaskim, w powiecie suwalskim, w gminie Jeleniewo. Leży w dolinie Szeszupy, na terenie Suwalskiego Parku Krajobrazowego.
W latach 1975–1998 miejscowość administracyjnie należała do województwa suwalskiego.
Wieś jest siedzibą jednej z 4 parafii Wschodniego Kościoła Staroobrzędowego.
Historia.
Osada została założona w 1788 przez rosyjskich staroobrzędowców, uchodzących z Imperium Rosyjskiego przed prześladowaniami religijnymi. Oprócz Wodziłek, w tym rejonie osiedlili się w pobliskim Łopuchowie, a także w kilku miejscowościach w pobliżu Suwałk, Sejn i Augustowa. Należą oni do odłamu bezpopowców. Swoje świątynie nazywają "molennami". Nabożeństwa prowadzi wybrany przez parafian "nastawnik".
Obiekty zabytkowe.
We wsi znajduje się drewniana molenna, zbudowana w 1921 z wieżą dobudowaną w 1928, nr rej.:414 z 2.09.1983 .
Korzysta z niej ok. 10 rodzin tutejszych staroobrzędowców. Dawny obyczaj nakazywał im przed pójściem do molenny kąpać się. W pobliżu świątyni znajduje się czynna do dziś (stan na rok 2010), służąca do kąpieli "bania". Budynek składa się z dwóch części: "priedbannika", w którym zostawia się ubranie i pomieszczenia kąpielowego. Stoi tu "kamienka" – piec służący do nagrzewania łaźni.
We wsi zachowało się kilka budynków gospodarczych krytych strzechą.

</doc>
<doc id="386466" url="https://pl.wikipedia.org/wiki?curid=386466" title="Wodzin Majoracki">
Wodzin Majoracki

Wodzin Majoracki – wieś w Polsce położona w województwie łódzkim, w powiecie łódzkim wschodnim, w gminie Tuszyn.
W latach 1975–1998 miejscowość administracyjnie należała do województwa piotrkowskiego.

</doc>
<doc id="386467" url="https://pl.wikipedia.org/wiki?curid=386467" title="Wodzin Prywatny">
Wodzin Prywatny

Wodzin Prywatny – wieś w Polsce położona w województwie łódzkim, w powiecie łódzkim wschodnim, w gminie Tuszyn.
W latach 1975–1998 miejscowość administracyjnie należała do województwa piotrkowskiego.

</doc>
<doc id="386468" url="https://pl.wikipedia.org/wiki?curid=386468" title="Wodzymin">
Wodzymin

Wodzymin – wieś w Polsce położona w województwie mazowieckim, w powiecie płockim, w gminie Radzanowo.
Wieś duchowna "Wodzinino", własność prebendalna płockiej kapituły katedralnej w 1542 roku położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="386471" url="https://pl.wikipedia.org/wiki?curid=386471" title="Wodźki">
Wodźki

Wodźki – wieś w Polsce położona w województwie podlaskim, w powiecie bielskim, w gminie Wyszki.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Hodyszewie.

</doc>
<doc id="386472" url="https://pl.wikipedia.org/wiki?curid=386472" title="Wojakowa">
Wojakowa

Wojakowa – wieś w Polsce, położona w województwie małopolskim, w powiecie brzeskim, w gminie Iwkowa.
W latach 1975–1998 wieś administracyjnie należała do województwa tarnowskiego.
Zabytki.
Obiekt wpisany do rejestru zabytków nieruchomych województwa małopolskiego: kościół parafialny pw. Najświętszej Marii Panny, należący do parafii Najświętszej Maryi Panny Wniebowziętej w Wojakowej.
Powstanie tego kościoła datuje się na 1363 rok. Początkowo był pw. Wszystkich Świętych. Była to budowla jednonawowa wzniesiona z miejscowego łupanego kamienia. Cztery wieki później do kościoła dobudowano drewnianą wieżę dzwonnicy. Zły stan techniczny wymusił w 1931 jego przebudowę. Z pierwotnej bryły zachowało się jedynie prezbiterium oraz część wyposażenia starego kościoła.

</doc>
<doc id="386473" url="https://pl.wikipedia.org/wiki?curid=386473" title="Kolka">
Kolka

Kolka – napad ostrych bólów spowodowany przerzynaniem się kamienia przez wąski przewód lub mocnym skurczem mięśniówki jelit w zatruciach lub ostrych zakażeniach pokarmowych.
Rodzaje kolek:

</doc>
<doc id="386474" url="https://pl.wikipedia.org/wiki?curid=386474" title="Wojanów">
Wojanów

Wojanów (do 1945 niem. "Schildau") – wieś w Polsce położona w województwie dolnośląskim, w powiecie karkonoskim, w gminie Mysłakowice, na pograniczu Kotliny Jeleniogórskiej i Rudaw Janowickich w Sudetach Zachodnich.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="386475" url="https://pl.wikipedia.org/wiki?curid=386475" title="Wojaszówka">
Wojaszówka

Wojaszówka – wieś w Polsce położona w województwie podkarpackim, w powiecie krośnieńskim, siedziba gminy Wojaszówka.
Miejscowość leży nad Wisłokiem. Przez wieś przechodzi droga wojewódzka (łącząca Krosno z drogą DW 988) oraz linia kolejowa Rzeszów – Jasło z przystankiem Wojaszówka.
W latach 1975–1998 miejscowość administracyjnie należała do województwa krośnieńskiego.
Historia.
Pierwsze wzmianki o wsi Wojaszówka pochodzą z 1415 roku. Wieś była częścią województwa sandomierskiego. W 1508 roku należała do Jana Giebułtowskiego (który był dziedzicem Chlebnej), a od 1581 r. do Dobiesława Gruszczyńskiego. Została zniszczona 16 marca 1667 roku przez wojska węgierskie Jerzego Rakoczego. W pierwszej połowie XIX wieku właścicielem Wojaszówki był Jan Ankiet Spawenti i Katarzyna ze Spawentich hr. Ankwiczowa Koziorowska oraz Julia Ankwiczówna (zamężna Sulimirska) i Apolonia Ankwiczowa. W 1862 r. Wojaszówka należała do Apolonii Wilkoszewskiej, potem do Jana Ignacego Koziorowskiego, w 1882 r. – do Modesta Humieckiego.
W 1899 r. wieś została przez mieszkańców zakupiona i rozparcelowana.
Związani z Wojaszówką.
Ks. Józef Zajchowski (ur. 4 lipca 1861 w Wojaszówce, zm. 1939) – prepozyt infułat kapituły metropolitalnej we Lwowie, protonotariusz apostolski "ad instar participantium", doktor prawa kanonicznego, sędzia i egzaminator synodalny lwowski, radca honorowy przemyskiej kurii biskupiej, odznaczony orderem "Polonia Restituta".

</doc>
<doc id="386476" url="https://pl.wikipedia.org/wiki?curid=386476" title="Wojbórz">
Wojbórz

Wojbórz (niem. "Gabersdorf") – wieś w Polsce położona w województwie dolnośląskim, w powiecie kłodzkim, w gminie Kłodzko.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Położenie.
Wojbórz jest to miejscowość leżąca w Kotlinie Kłodzkiej. Wieś ciągnie się na przestrzeni 5 km wzdłuż rzeki Jaśnicy. Leży u podnóża Grzbietu Zachodniego na wysokości około 330-460 m n.p.m., wśród rozległych użytków rolnych. Lasy porastają jedynie grzbiety Gór Bardzkich.
Geologia.
Wojbórz jest ciekawym terenem pod względem geologicznym. Nastąpiło tu połączenie czerwonego spągowca ze strukturą bardzką. Tereny zachodnie zbudowane są z dolno karbońskich piaskowców szarogłazowych, mułowców i łupków ilastych]. U podnóża tych terenów ciągną się permskie mułowce, iłowce oraz piaskowce z fillitami i łupkami chlorytowymi z soczewami i wkładkami wapieni z kalcytem. Obniżenie Łącznej zaś to czwartorzędowe gliny zwałowe. W okresie lodowcowym dolina ta była całkowicie wypełniona lodem lądolodu skandynawskiego. 
W pobliżu Wojborza znajduje się las bukowo-jaworowy. Jest on pozostałością pierwotnego lasu dolnoreglowego - jest to teren projektowanego rezerwatu przyrody „Las Wojborski”.
Historia.
Tereny Wojborza od najdawniejszych czasów były zasiedlone przez człowieka. To właśnie tu w latach 1962-1964 znaleziono najstarsze ślady człowieka na terenie Ziemi Kłodzkiej. Odkrywcy datują je na około 30 tysięcy lat i zaliczają je do kultury oryniackiej.
Pierwsza wzmianka o wsi nazywanej wtedy "Gewartsdorf" pochodzi z 1342 roku. Podczas wojen husyckich w 1425 roku został zniszczony kościół i plebania. W roku 1680 okolice nawiedziła zaraza, ale miejscowość nie poniosła większych strat. W XVIII wieku na pobliskim wzniesieniu zbudowano jeden z ziemnych fortów systemu obronnego Twierdzy Srebrnogórskiej, który nigdy nie odegrał militarnej roli. Obecnie jego pozostałości porasta las. Od 1782 roku Wojbórz należał do rodziny von Magnis. W XIX wieku miejscowość nabrała znaczenia turystycznego, w okolicy wytyczono szlaki i powstało kilka gospód.
W 1978 roku było tu 169 gospodarstw rolnych, w 1988 roku ich liczna zmniejszyła się do 114. 
Zabytki.
Do wojewódzkiego rejestru zabytków wpisane są następujące obiekty:
Inne zabytki:

</doc>
<doc id="386478" url="https://pl.wikipedia.org/wiki?curid=386478" title="Wojciechowice Duże">
Wojciechowice Duże

Wojciechowice Duże – wieś w Polsce położona w województwie łódzkim, w powiecie kutnowskim, w gminie Krzyżanów.
W latach 1975–1998 miejscowość administracyjnie należała do województwa płockiego.

</doc>
<doc id="386479" url="https://pl.wikipedia.org/wiki?curid=386479" title="Wojciechów-Kolonia">
Wojciechów-Kolonia

Wojciechów-Kolonia – kolonia w Polsce położona w województwie lubelskim, w powiecie kraśnickim, w gminie Szastarka.
W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Szastarka. Według Narodowego Spisu Powszechnego (III 2011 r.) wieś liczyła 297 mieszkańców.

</doc>
<doc id="386480" url="https://pl.wikipedia.org/wiki?curid=386480" title="Wojciechów-Kolonia Piąta">
Wojciechów-Kolonia Piąta

Wojciechów-Kolonia Piąta – kolonia w Polsce położona w województwie lubelskim, w powiecie lubelskim, w gminie Wojciechów.
W latach 1975–1998 miejscowość administracyjnie należała do ówczesnego województwa lubelskiego.
Miejscowość stanowi sołectwo gminy Wojciechów. Według Narodowego Spisu Powszechnego z roku 2011 wieś liczyła 375 mieszkańców.

</doc>
<doc id="386481" url="https://pl.wikipedia.org/wiki?curid=386481" title="Wojciechów-Kolonia Pierwsza">
Wojciechów-Kolonia Pierwsza

Wojciechów-Kolonia Pierwsza – kolonia w Polsce położona w województwie lubelskim, w powiecie lubelskim, w gminie Wojciechów.
W latach 1975–1998 miejscowość administracyjnie należała do ówczesnego województwa lubelskiego.
Miejscowość stanowi sołectwo gminy Wojciechów. Według Narodowego Spisu Powszechnego z roku 2011 wieś liczyła 262 mieszkańców.

</doc>
<doc id="386482" url="https://pl.wikipedia.org/wiki?curid=386482" title="Wojcieszków">
Wojcieszków

Wojcieszków – wieś w Polsce położona w województwie lubelskim, w powiecie łukowskim, w gminie Wojcieszków nad Małą Bystrzycą.
Miejscowość jest siedzibą gminy Wojcieszków oraz parafii rzymskokatolickiej Najświętszego Serca Pana Jezusa, należącej do metropolii lubelskiej, diecezji siedleckiej, dekanatu Adamów.
Prywatne miasto szlacheckie lokowane w 1540 roku, położone było w drugiej połowie XVI wieku w ziemi stężyckiej w województwie sandomierskim. W latach 1975–1998 miejscowość administracyjnie należała do województwa siedleckiego.
Historia.
Założycielem wsi był Klemens Bieliński w roku 1437. W tym samym roku biskup krakowski Zbigniew Oleśnicki wydał dokument upoważniający do utworzenia parafii. 21 stycznia 1540 r., na podstawie dokumentu wydanego przez króla Zygmunta I Starego, ówczesny właściciel miejscowości Mikołaj Dzik lokował tu miasto na prawie magdeburskim.
W roku 1767 powstał drewniany kościół pw. św. Trójcy i św. Barbary. W 1771 r. w miejscowości istniała biblioteka założona przez Suchodolskich – kolejnych właścicieli dóbr. Na przełomie XVIII i XIX w. Platerowie, następni właściciele, wybudowali okazały dwór, który został spalony w roku 1944. Do dziś zachowały się pozostałości parku dworskiego. Platerowie partycypowali także w budowie istniejącego do dziś kościoła (lata 1898–1899).
Wojcieszków posiadał prawa miejskie do 16 października 1821.
Na miejscowym cmentarzu znajduje się grób Marii z Babskich Sienkiewiczowej, trzeciej żony Henryka Sienkiewicza.
22 lipca 1984 roku, w 40. rocznicę ogłoszenia Manifestu PKWN, odsłonięto pomnik ku czci mieszkańców miejscowości poległych podczas II wojny światowej oraz w walce o utrwalanie władzy ludowej.
Na skwerze w rynku znajduje się płaskorzeźba upamiętniająca pochodzącego z wojcieszkowskiej hodowli hr. Marii Plater-Zyberk konia rasy angloarabskiej Ramzesa – jak głosi napis na pomniku – „reproduktora stulecia”.
Sport.
We wsi działa powstały w 1999 roku Ludowy Klub Piłkarski Orkan Wojcieszków, który w sezonie 2020/21 występuje w bialskiej klasie A.

</doc>
<doc id="386483" url="https://pl.wikipedia.org/wiki?curid=386483" title="Wojciuliszki">
Wojciuliszki

Wojciuliszki (dodatkowa nazwa w j. litewskim – Vaičiuliškės) – wieś w Polsce położona w województwie podlaskim, w powiecie sejneńskim, w gminie Puńsk.
W latach 1975–1998 miejscowość administracyjnie należała do województwa suwalskiego.
Linki zewnętrzne.
 

</doc>
<doc id="386484" url="https://pl.wikipedia.org/wiki?curid=386484" title="Wojczyce">
Wojczyce

Wojczyce (niem. "Polkendorf") – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Pierwotna nazwa należy do grupy nazw patronomicznych i pochodzi od staropolskiego męskiego imienia założyciela lub właściciela miejscowości Bolka, które jest staropolskim derywatem słowiańskiego imienia męskiego Bolesław będącego imieniem dynastycznym w polskiej dynastii Piastów. Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia nazwę miejscowości jako "Polkindorf" podając jej znaczenie "Dorf des Bolko" czyli po polsku "Wieś Bolka".
Po II wojnie światowej polska administracja wprowadziła nazwę "Wojczyce", która nie ma związku z pierwszym znaczeniem.
Znane osoby.
W Wojczycach urodziła się Clara Immerwahr (1870–1915), niemiecka chemik.
Zabytki.
Do wojewódzkiego rejestru zabytków wpisany jest:

</doc>
<doc id="386485" url="https://pl.wikipedia.org/wiki?curid=386485" title="Wojdal">
Wojdal

Wojdal – wieś w Polsce, położona w województwie kujawsko-pomorskim, w powiecie inowrocławskim, w gminie Pakość.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 57 mieszkańców. Jest piętnastą co do wielkości miejscowością gminy Pakość.

</doc>
<doc id="386486" url="https://pl.wikipedia.org/wiki?curid=386486" title="Wojdy">
Wojdy

Wojdy – wieś w Polsce położona w województwie podlaskim, w powiecie grajewskim, w gminie Rajgród.
W 1929 r. wieś należała do gminy Bełda. Majątek ziemski posiadał tu Wacław Mościcki (370 mórg).
W latach 1975–1998 miejscowość administracyjnie należała do województwa łomżyńskiego.

</doc>
<doc id="386487" url="https://pl.wikipedia.org/wiki?curid=386487" title="Wojeniec">
Wojeniec

Wojeniec – wieś w Polsce położona w województwie podlaskim, w powiecie siemiatyckim, w gminie Dziadkowice.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Trójcy Przenajświętszej w Dziadkowicach.

</doc>
<doc id="386488" url="https://pl.wikipedia.org/wiki?curid=386488" title="Wojewodza">
Wojewodza

Wojewodza – wieś w Polsce położona w województwie łódzkim, w powiecie łowickim, w gminie Bielawy.
W latach 1975–1998 miejscowość administracyjnie należała do województwa skierniewickiego.

</doc>
<doc id="386489" url="https://pl.wikipedia.org/wiki?curid=386489" title="Wojewodzin">
Wojewodzin

Wojewodzin – wieś w Polsce położona w województwie podlaskim, w powiecie grajewskim, w gminie Grajewo.
Prywatna wieś szlachecka "Wojewodzino" położona była w drugiej połowie XVI wieku w powiecie wąsoskim ziemi wiskiej województwa mazowieckiego. W okresie międzywojennym posiadłość ziemską miał tu Marcin Gardocki (252 ha).
W latach 1975–1998 miejscowość administracyjnie należała do województwa łomżyńskiego.
W miejscowości usytuowany jest Zespół Szkół im.Ks. Krzysztofa Klukaoraz Muzeum Sprzętu Rolniczego. Oprócz tego w Wojewodzinie istniała również Szkoła podstawowa, która nie funkcjonuje od 1994 roku. Obecnie jest to miejsce przeznaczone dla dzieci i młodzieży wsi. Jednym z obiektów jest "Aleja Zabytkowa". Powołano w roku 2008 Lokalną Grupę Działania Biebrzański Dar Natury.
Na terenie wsi znajdowało się PGR.
Wierni kościoła rzymskokatolickiego należą do parafii Matki Bożej Nieustającej Pomocy w Grajewie.

</doc>
<doc id="386490" url="https://pl.wikipedia.org/wiki?curid=386490" title="Wojewódki Dolne">
Wojewódki Dolne

Wojewódki Dolne – wieś w Polsce położona w województwie mazowieckim, w powiecie sokołowskim, w gminie Bielany.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Sokołowie Podlaskim

</doc>
<doc id="386491" url="https://pl.wikipedia.org/wiki?curid=386491" title="Wojewódki Górne">
Wojewódki Górne

Wojewódki Górne – wieś w Polsce położona w województwie mazowieckim, w powiecie sokołowskim, w gminie Bielany.
W latach 1975–1998 miejscowość administracyjnie należała do województwa siedleckiego.
Wierni wyznani Rzymsko-katolickiego zamieszkali w miejscowości należą do parafii konkatedralnej w Sokołowie Podlaskim.
Położenie.
Wojewódki Górne położone 4 km na południe od Sokołowa Podlaskiego, przy drodze krajowej nr 63 Węgorzewo - Sławatycze.
Wzdłuż granicy gminy Bielany i gminy Sokołów Podlaski, pomiędzy wsiami Wojewódki Górne oraz Dziegietnia przepływa Stara Rzeka.
Wojewódki Górne (obręb ewidencyjny 0029) składają się z 650 działek o łącznej powierzchni 481,3312 ha.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Sokołowie Podlaskim
Historia.
Pierwsza pisana wzmianka o Wojewódkach pochodzi z 1424 roku. 
Edukacja.
W 1916 roku w Wojewódkach Górnych powstała szkoła podstawowa, początkowo jednoklasowa
Szkoła istniała, do 2005 roku.

</doc>
<doc id="386492" url="https://pl.wikipedia.org/wiki?curid=386492" title="Trzęsakowce">
Trzęsakowce

Trzęsakowce ("Tremellales" Fr.) – rząd grzybów wchodzący należący do klasy "Tremellomycetes".
Charakterystyka.
Saprotrofy żyjące na drewnie, czasami pasożyty grzybów. Wytwarzają owocniki o zróżnicowanych kształtach i konsystencji przeważnie galaretowatej, bez podziału na kapelusz i trzon.
Systematyka.
Według CABI databases bazującego na "Dictionary of the Fungi" do rzędu "Tremellales" należą rodziny:

</doc>
<doc id="386493" url="https://pl.wikipedia.org/wiki?curid=386493" title="Wojkowa">
Wojkowa

 
Wojkowa (j. łemkowski Войкова) – wieś w Polsce położona w województwie małopolskim, w powiecie nowosądeckim, w gminie Muszyna.
Wieś lokowana w 1595 roku.Wieś biskupstwa krakowskiego w powiecie sądeckim w województwie krakowskim w końcu XVI wieku.
We wsi znajduje się zabytkowa cerkiew greckokatolicka. Obiekt leży na Małopolskim Szlaku Architektury Drewnianej.
Położenie.
Wojkowa od południowego wschodu graniczy ze Słowacją z miejscowością Lenartov w kraju preszowskim w okręgu bardiowskim, od południa z Dubnem, od południowego zachodu i strony zachodniej z Powroźnikiem i od północy z Tyliczem i Muszynką. Wieś leży w Beskidzie Sądeckim w dolinie Wojkowskiego Potoku, będącego dopływem Muszynki, na wysokości 645–660 m n.p.m. Zabudowania i pola miejscowości znajdują się wśród rozległych masywów leśnych Gór Leluchowskich. Po wschodniej stronie miejscowości wznosi się zalesiony górą grzbiet Pustej (822 m), po południowej grzbiet Barwinka, a po zachodniej bezleśne, pokryte dużymi łąkami wzgórze Roztoki (795 m). Barwinek (863 m) to najwyższe wzniesienie na obszarze wsi. Najbliższe miasta to Muszyna odległa o 10 km i Krynica-Zdrój – o 12 km. Do wsi prowadzi droga gminna asfaltowa od drogi powiatowej Powroźnik – Tylicz nr 1513K. Powierzchnia wsi wynosi 1242,50 ha.
Historia.
Osada prawdopodobnie istniała już w XIII wieku, jako strażnica graniczna w pobliżu której na wzniesieniu Stupne (817 m) miał znajdować się zamek. Obecna Wojkowa lokowana była na surowym korzeniu w 1595, na mocy przywileju kardynała Jerzego Radziwiłła. Osadźcą wsi był Homa z Powroźnika. W akcie tym zaznaczono, iż kmiecie obowiązani będą wozić wino z Węgier i inne rzeczy dla dworu biskupiego. Do czasów rozbiorów należała do biskupów krakowskich. Ludność miejscowa trudniła się hodowlą i uprawą ziemi. We wsi był młyn, folusz, tartak i karczma. W Wojkowej wyrabiano też potaż i węgiel drzewny dla hut. W XVIII wieku na granicy Austriacy zbudowali okopy, które później były często przypisywane konfederatom. Po 1781 wieś była własnością kamery austriackiej, a od 1813 prywatną. Na początku XX wieku znajdowała się tu już Szkoła i Czytelnia Kaczkowskiego. Miejscowi Łemkowie uważali się za starorusinów. Wojny światowe nie dokonały tu żadnych zniszczeń. W górnej części wioski Niemcy wznieśli okazały budynek będący koszarami straży granicznej. W latach 1945–1947 miejscowych Łemków przesiedlono do ZSRR i na ziemie zachodnie. W 1976 nastąpiły zmiany graniczne z ówczesną Czechosłowacją. Przekazano Czechosłowacji część terenów nadgranicznych (0,26 km²) w zamian za tereny w pobliżu budowanego wtedy Zbiornika Sromowieckiego.
W latach 1975–1998 miejscowość administracyjnie należała do województwa nowosądeckiego.
W Wojkowej dzieci uczą się w Szkole Filialnej należącej do Zespołu Szkolno-Przedszkolnego w Powroźniku.
Demografia.
Wojkowa według danych na koniec 2011 liczyła 233 mieszkańców w tym 112 kobiet i 121 mężczyzn. Było 127 osób w wieku produkcyjnym, 84 w wieku przedprodukcyjnym i 22 w wieku poprodukcyjnym. W 1998 na ogólną liczbę 189 mieszkańców nikt nie posiadał wyższego wykształcenia, zaledwie 12 osób miało średnie, zawodowe 24 i podstawowe 81 osób.
Zabytki.
W centrum wsi znajdowała się dawna strażnica niemieckiej straży granicznej z okresu II wojny światowej. Drewniany budynek w latach sześćdziesiątych XX wieku został przejęty przez Wyższą Szkołę Rolniczą w Krakowie i przekształcony na Ośrodek Dydaktyczny Wydziału Leśnego i funkcjonował do początku lat dziewięćdziesiątych. W 2014 budynek został rozebrany.
Turystyka.
Wieś leży na terenie założonego w 1987 Popradzkiego Parku Krajobrazowego.
Szlaki rowerowe.
Od szkoły podstawowej do granicy ze Słowacją prowadzi droga bita wybudowana ze środków unijnych.

</doc>
<doc id="386494" url="https://pl.wikipedia.org/wiki?curid=386494" title="Wojkowice Kościelne">
Wojkowice Kościelne

Wojkowice Kościelne – wieś sołecka w Polsce, położona w województwie śląskim, w powiecie będzińskim, w gminie Siewierz, w Zagłębiu Dąbrowskim. 
W latach 1973–1975 miejscowość była siedzibą gminy Wojkowice Kościelne. W latach 1975–1998 miejscowość administracyjnie należała do województwa katowickiego.
Nazwa.
Nazwa miejscowości notowana była w formach "Woycowicz" (1325-27), "Woykowycze Kosczelne" (1470-80), "Woykowice" (1787), "Woykowice Kościelne" (1827). Jest to nazwa patronimiczna od nazwy osobowej "Wojek", która jest skróceniem od imion złożonych typu "Wojciech", "Wojsław".
Historia.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1325 w dokumencie zapisanym w języku łacińskim jako "Woycowicz". Jan Długosz w księdze "Liber beneficiorum dioecesis Cracoviensis" z lat 1470-1480 odnotowuje we wsi murowany kościół św. Marcina uposażony ziemią oraz miejscowych dziedziców Jana Działeckiego właściciela połowy majętności oraz Mateusza, Andrzeja i Mikołaja właścicieli drugiej połowy.
Od XV wieku miejscowość należała do biskupstwa krakowskiego, a później stała się własnością królewską i leżała w województwie krakowskim w Koronie Królestwa Polskiego, a od unii lubelskiej z 1569 w Rzeczypospolitej Obojga Narodów.
Po rozbiorach Polski miejscowość znalazła się w zaborze rosyjskim i leżała w Królestwie Polskim. W Słowniku geograficznym Królestwa Polskiego wymieniona jest jako wieś i folwark leżące w powiecie będzińskim w gminie i parafii Wojkowice. W 1827 w miejscowości znajdowało się 99 domów zamieszkiwanych przez 588 mieszkańców. W 1893 liczba domów spadła do 90, a mieszkańców do 852. Wieś liczyła 1529 mórg ziemi włościańskiej. Folwark liczył 434 morgi ziemi, stało w nim 7 domów zamieszkanych przez 27 mieszkańców. Osiedle proboszcza liczyło 8 morg, na których znajdowało się 5 domów zamieszkanych przez 3 mieszkańców. We wsi znajdowały się również zabudowania młyna złożone z 2 budynków zamieszkanych przez 15 mieszkańców i położonych na 47 morgach ziemi. Miejscowość posiadała murowany kościół parafialny, szkołę początkową, przytułek dla 2. ubogich, młyn, a także urząd gminy.
W okresie międzywojennym Wojkowice Kościelne należały do gminy Wojkowice Kościelne. Po II wojnie światowej przechodziły kolejno pod administrację gminy Wojkowice Kościelne (1945-1949), gminy Ząbkowice (1950-1954), gromady Wojkowice Kościelne (1954–72), gminy Wojkowice Kościelne (1973-1975), miasta Ząbkowice (1975-1977) i wreszcie gminy Siewierz od 1 lutego 1977.
Zabytki.
Jedynym zabytkiem Wojkowic Kościelnych jest usytuowany przy DK 86 zabytkowy kościół św. Marcina i Doroty, najstarsze części świątyni: prezbiterium, skarbiec (dawna zakrystia) i część nawy zbudowane są w stylu romańskim. Jest to równocześnie sanktuarium Matki Bożej Dobrej Drogi.
Parafia Wojkowice Kościelne.
Parafia pw. św. Marcina w Wojkowicach Kościelnych istniała przed 1325 r., ale kościół mógł istnieć wcześniej, o czym świadczy najstarsza jego część – romańskie prostokątne prezbiterium, zbudowane z ciosów kamiennych oraz dawna zakrystia po stronie północnej (obecnie skarbiec) i niewielka partia nawy.
Miejscowość należy do najstarszych miejscowości ziemi siewierskiej. Jak podają źródła wieś początkowo była własnością książęcą, a od 1380 r. stała się własnością szlachecką. Do 1795 r. stanowiła własność kapituły katedralnej krakowskiej.
Świątynia była wielokrotnie przebudowywana, m.in. w roku 1618, 1750 i po II wojnie światowej. Od momentu sprowadzenia w 1625 r. przez ks. Marcina Zelbrzykowskiego (lub Zelbrychowicza) obrazu Maryi z Dzieciątkiem Jezus, datowany jest kult maryjny. Potwierdzeniem ciągłości kultu było erygowanie 27 czerwca 1987 r., przez metropolitę częstochowskiego Stanisława Nowaka, sanktuarium Matki Bożej Dobrej Drogi. Po pożarze kościoła w grudniu 1985 r. został on gruntownie odrestaurowany.
We wnętrzu na uwagę zasługuje m.in. umieszczony w ołtarzu głównym wizerunek Maryi z Dzieciątkiem, namalowany w latach 1460-1470. Ponadto w kościele znajdują się klasycystyczne organy, zbudowane przypuszczalnie w XIX w.
Do parafii należą miejscowości: Hektary, Karsów, Kuźnica Piaskowa, Kuźnica Podleśna, Kuźnica Warężyńska, Marcinków, Nowa Wieś, Pastwiska, Pierkowskie, Podwarpie, Podskale, Tuliszów, Warężyn, Wojkowice Kościelne, Zawarpie, Zawodzie.

</doc>
<doc id="386495" url="https://pl.wikipedia.org/wiki?curid=386495" title="Wojkowiec">
Wojkowiec

Wojkowiec – wieś w Polsce położona w województwie świętokrzyskim, w powiecie kieleckim, w gminie Chęciny.
W latach 1975–1998 miejscowość administracyjnie należała do województwa kieleckiego.
Historia.
Osada jest siedzibą sołectwa obejmującego wsie Lelusin i Wojkowiec. Po raz pierwszy pojawiła się w 1801 r. jako Wojkowiec Siedlecki, ale w 1806 r. Wojkowiec. Według miejscowej tradycji nazwa wsi pochodzi od Aleksandra (Olka) Jawornickiego. Wojkowiec był pierwotnie osadą karczemną, zaznaczoną na mapie Galicji Zachodniej (1804). Na mapie z 1914 r. zaznaczono istniejący folwark. W 1928 r. właścicielem osady był Jan Szymanowski.

</doc>
<doc id="386496" url="https://pl.wikipedia.org/wiki?curid=386496" title="Mimi Labonq">
Mimi Labonq



</doc>
<doc id="386497" url="https://pl.wikipedia.org/wiki?curid=386497" title="Wojkowo (wieś w województwie warmińsko-mazurskim)">
Wojkowo (wieś w województwie warmińsko-mazurskim)

Wojkowo (niem. "Heinrichsdorf") – wieś w Polsce położona w województwie warmińsko-mazurskim, w powiecie bartoszyckim, w gminie Bisztynek.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Historia.
Po II wojnie światowej powstał tu PGR, który przed likwidacją jako zakład rolny wchodził w skład Kombinatu PGR Sątopy.

</doc>
<doc id="386498" url="https://pl.wikipedia.org/wiki?curid=386498" title="Wojkówka">
Wojkówka

Wojkówka – wieś w Polsce położona w województwie podkarpackim, w powiecie krośnieńskim, w gminie Wojaszówka.
W latach 1975–1998 miejscowość administracyjnie należała do województwa krośnieńskiego.
Historia.
W XIV w. właścicielem Wojkówki był Henryk Sobieński właściciel zamku Sobień koło Sanoka. 
W 1397 r. Klemens Moskarzewski kupił od Henryka Sobieńskiego wsie przy zamku Odrzykoń: Wojkówkę i Bratkówkę. Potem w XV w. Wojkówka należała do Sapiehów. Od roku 1484 Wojkówka była w posiadaniu rodziny Szebieńskich. Rządzili tu sołtysi - Jan (1443), Sądek (1417-20), Szczebiot (1443), Piotr (1450), Mikołaj (1497-1499).
W 1512 roku w wyniku podziału rodzinnego, właścicielem Wojkówki został Marcin Kamieniecki - podkomorzy sanocki, a potem syn jego Jan Kamieniecki, (ur. 1524 na zamku Kamieniec w Odrzykoniu - zm. 5 lutego 1560), którego nagrobek znajduje się u Franciszkanów w Krośnie. W roku 1536 jej dzierżawcą został szlachcic - Baltazar Dąbrowski. Od Kamienickich Wojkówka przeszła w posiadanie Skotnickich, a następnie w XVII w. - na własność Tarnowskich. Kazimierz Aleksander Tarnowski ożenił się z Teresą Firlejówną - dziedziczką Wojkówki w połowie XVII w.
Franciszka - córka hr. Tarnowskiego - wyszła za mąż za Klemensa Ustrzyckiego - kasztelana sanockiego w 1688 r. w Łękach. Od nich Wojkówka trafiła w posiadanie rodziny Górskich. Od 1757 r. właścicielem Wojkówki jest Ignacy Górski de Przybow - referent sandomierski i jednocześnie właściciel sąsiedniej Ustrobnej. Jego żoną była Elżbieta Cieszanowską i miała 15 dzieci. Po nim Wojkówkę odziedziczył jego syn - Feliks Górski, który zmarł na apopleksję podczas pożaru stajni dworskich w 1839 roku. Po śmierci Feliksa jego spadkobiercy sprzedali wieś rodzinie Wiktorów.
We wsi znajduje się murowana kaplica pw. św. Zofii.

</doc>
<doc id="386499" url="https://pl.wikipedia.org/wiki?curid=386499" title="Wojmiany">
Wojmiany

Wojmiany (niem. "Woymanns") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
W 1889 r. Wojmiany były majątkiem ziemskim o powierzchni 317 ha.
W 1983 r. Wojmiany były wsią o zwartej zabudowie z 25 domami i 112 mieszkańcami. We wsi było 28 indywidualnych gospodarstw rolnych, obejmujących łącznie areał 251 ha i hodujących 196 sztuk bydła (w tym 96 krów), 219 sztuk świń, 18 koni i 55 owiec. We wsi był punkt biblioteczny, świetlica oraz kuźnia.

</doc>
<doc id="386500" url="https://pl.wikipedia.org/wiki?curid=386500" title="Wojnachy">
Wojnachy

Wojnachy – wieś w Polsce położona w województwie podlaskim, w powiecie sokólskim, w gminie Sokółka.
Wieś Woynachy leśnictwa sokólskiego w ekonomii grodzieńskiej w drugiej połowie XVII wieku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Ciała i Krwi Chrystusa w Sokółce.

</doc>
<doc id="386501" url="https://pl.wikipedia.org/wiki?curid=386501" title="Wojnarowa">
Wojnarowa

Wojnarowa – wieś w Polsce położona w województwie małopolskim, w powiecie nowosądeckim, w gminie Korzenna, na lewym brzegu rzeki Biała, na Pogórzu Rożnowskim.
W latach 1975–1998 wieś administracyjnie należała do województwa nowosądeckiego.
W 1896 w Wojnarowej urodził się Józef Żeleski – major piechoty Wojska Polskiego, kawaler Virtuti Militari.
Położenie.
Wojnarowa graniczy ze wsiami: Wilczyska, Stróże, Lipnica Wielka, Jankowa, Korzenna, Chodorowa, Krużlowa, Niecew. Przebiega przez nią droga powiatowa Nowy Sącz – Wilczyska. W granicy z Wilczyskami płynie rzeka Biała, do której uchodzi większy potok lokalnie zwany Wojnarówką – który zbiera mniejsze dopływy: Lipniczanka, Spólnik i Chodorówka.
Opis miejscowości.
Wieś dość często nawiedzana przez powodzie, największe w latach 2001 i 2011. Geologia – flisz karpacki. Wysokości bezwzględne w miejscowości nie przekraczają 400 m n.p.m. Klub sportowy – Orzeł Wojnarowa – klasa A: Nowy Sącz-Gorlica. Ważniejsze budynki: szkoła podstawowa, remiza, niedawno wybudowany kościół – od 2011 parafia p. w. Św. Kingi, kilka sklepów ogólnospożywczych, od roku 2013 hurtownia leków. Siedziba Okręgowego Związku Gołębiarzy. Zakład przemysłowy – produkcja patyczków do lodów. Położenia na Pogórzu Rożnowskim, krajobraz wyżynny. W średniowieczu wieś była własnością szlacheckiego rodu Wojnarowskich herbu Strzemię, stąd wywodzi się nazwa wsi.
Ochotnicza Straż Pożarna.
Wojnarowa od 1932 roku posiada jednostkę Ochotniczej straży pożarnej, która posiada samochód Steyr 790 GBA 4/16.

</doc>
<doc id="386502" url="https://pl.wikipedia.org/wiki?curid=386502" title="Wojnarowice">
Wojnarowice

Wojnarowice (niem. "Wernersdorf") – wieś położona w województwie dolnośląskim, w powiecie wrocławskim, w gminie Sobótka.
W latach 1975–1998 miejscowość należała administracyjnie do województwa wrocławskiego.
Zabytki.
Do wojewódzkiego rejestru zabytków wpisane są:

</doc>
<doc id="386503" url="https://pl.wikipedia.org/wiki?curid=386503" title="Wojnasy">
Wojnasy

Wojnasy (niem. "Woynassen", 1938–1945 "Woinassen") – wieś w Polsce położona w województwie warmińsko-mazurskim, w powiecie oleckim, w gminie Wieliczki.
W latach 1975–1998 miejscowość administracyjnie należała do województwa suwalskiego.
Wieś czynszowa lokowana 25 lipca 1553 roku na 40 włokach. Starosta książęcy, Krzysztof Glaubitz, nadał w 1553 roku Wojtkowi Wojnasowi i Michałowi Nurkowi (czy też Nurce?) dwie włóki sołeckie i powierzył im zadanie sprowadzenia osadników, którzy by zagospodarowali 40 włók należących do nowo powstających wsi. W 1600 roku w Wojnasach mieszali sami Polacy.
Zniszczenia z wojny polsko-szwedzkiej,a w szczególności najazd Tatarów hetmana Gosiewskiego, spowodował, że w roku 1683 miejscowi chłopi odrabiali szarwark także w majątku w Sedrankach.
Szkoła powstała tutaj w połowie XVIII wieku. Uczęszczał do niej m.in. Krystyn Lach, syn miejscowego gospodarza, W 1935 roku szkoła zatrudniała ona jednego nauczyciela, uczyła 11 dzieci. W roku 1939 Wojnasy miały 208 mieszkańców.
W Wojnasach 17 grudnia 1790 roku urodził się Krystyn Lach, publicysta, etnograf, profesor Uniwersytetu Warszawskiego, który później, pod przybranym nazwiskiem "Lacha Szyrmy", przez kilka dziesięcioleci odgrywał czołową rolę w polskim życiu naukowym i politycznym. Zmarł w Wielkiej Brytanii w Devenport 21 kwietnia 1866 roku.

</doc>
<doc id="386504" url="https://pl.wikipedia.org/wiki?curid=386504" title="Wojniaki">
Wojniaki

Wojniaki – wieś w Polsce położona w województwie lubelskim, w powiecie chełmskim, w gminie Chełm.
W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Chełm. Według Narodowego Spisu Powszechnego (III 2011 r.) liczyła 53 mieszkańców i była 38. co do wielkości miejscowością gminy Chełm.

</doc>
<doc id="386506" url="https://pl.wikipedia.org/wiki?curid=386506" title="Wojnity">
Wojnity

Wojnity (niem. "Woynitt") – wieś w Polsce, położona w województwie warmińsko-mazurskim, w powiecie braniewskim, w gminie Pieniężno. Wieś znajduje się w historycznym regionie Warmia.
Nazwa.
1 czerwca 1948 r. nadano miejscowości polską nazwę Wojnity.
Historia.
W latach 1975–1998 miejscowość należała administracyjnie do województwa elbląskiego.

</doc>
<doc id="386507" url="https://pl.wikipedia.org/wiki?curid=386507" title="Wojnowiczki">
Wojnowiczki

Wojnowiczki – wieś w Polsce położona w województwie opolskim, w powiecie brzeskim, w gminie Grodków.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="386508" url="https://pl.wikipedia.org/wiki?curid=386508" title="Wojny-Izdebnik">
Wojny-Izdebnik

Wojny-Izdebnik – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Anny w Dąbrówce Kościelnej.
Historia.
W roku 1203 wzmiankowane Wojnowo "cum villis attinentiis" jako osada należąca do kościoła w Zuzeli. Wsie pierwotnie zamieszkane przez Wojnów obejmowały ziemię między Ciechanowcem a Wysokiem Mazowieckiem. Na wymienionym terenie powstały trzy parafie: Kuczyn – 1419, "Wyszonki" – 1464 i "Dąbrówka" – początek XVI w..
Założyciele wsi byli potomkami Wojnów herbu Ślepowron, przybyłych z głębi Mazowsza. Miejscowi Wojnowie legitymowali się herbem Ślepowron. (prof. Maroszek błędnie przypisał herb Trąby i inne Woynom założycielom okolicy szlacheckiej Wojny na Podlasiu)
Książę mazowiecki Bolesław w roku 1435 nadaje Adamowi "de Wojny" 10 łanów chełmińskich nad Brokiem Małym, przy "granicy Przeździeckiego" - Ten przywilej wymieniony w herbarzu Ignacego Kapicy Milewskiego nie dotyczy Woynów -założycieli wsi o nazwie Wojny na Podlasiu. Właśnie wymieniony wyżej Adam de Woyny pochodzi z ziemi zakroczymskiej, ze wsi Wojny w parafii Kroczewo i jest najprawdopodobniej herbu Pierzchała. Nadanie wyraźnie wskazuje, że nadane grunty leżą nad rzeką Brok przy granicy Przeździeckie, a więc pomiędzy Czyżewem a Zambrowem. Jest duże prawdopodobieństwo, że ci Wojnowie przyjęli nazwisko Przeździecki. Ponadto takie same błędy są w opisie pozostałych wsi o nazwie Wojny. Herb Trąby Woynowie przypisali sobie błędnie legitymując się w XIX wieku przed Heroldią Królestwa Polskiego. Herbem Trąby legitymowała się i legitymuje się znanylitewski ród Woyna i stąd błędy w dalszej historiografii podlaskiego rodu Woyno(Wojno). Założycielem rodu Woyno był w XV wieku rycerz Woyno (Wojno) de Piętki brat Wawrzyńca de Piętki obaj herbu Slepowron. Od Woyny de Piętki poszli Woynowie a od Wawrzyńca de Piętki poszli Piętkowie-oba spokrewnione rody herbu Ślepowron)
W roku 1455 w aktach sądowych ziemi bielskiej wymienione są:
Inne osady okolicy szlacheckiej "Wojny":
Niektórzy osiemnastowieczni mieszkańcy wsi:
Woynowie wymienieni w źródłach:
Rejestry Archiwalne w Wilnie wyliczają tu w 1790 r. 6 szlacheckich działów własnościowych.
W roku 1827 miejscowość liczyła 7 domów i 57 mieszkańców. Pod koniec wieku XIX wieś drobnoszlachecka w powiecie "mazowieckim", gmina Szepietowo, parafia Dąbrówka Kościelna.
W 1921 r. "Wojny-Izdebniki". Naliczono tu 14 budynków z przeznaczeniem mieszkalnym oraz 80 mieszkańców (38 mężczyzn i 42 kobiety). Narodowość polską podało 77 osób, a 3 "inną".
Współcześnie.
Wieś typowo rolnicza. Produkcja roślinna podporządkowana przede wszystkim hodowli krów i produkcji mleka.

</doc>
<doc id="386509" url="https://pl.wikipedia.org/wiki?curid=386509" title="Wojny-Krupy">
Wojny-Krupy

Wojny-Krupy – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Historia.
W roku 1203 wzmiankowane Wojnowo "cum villis attinentiis" jako osada należąca do kościoła w Zuzeli.
Założyciele wsi byli najprawdopodobniej potomkami Wojnów herbu Trąby (inne źródła Ślepowron), przybyłych z ziemi zakroczymskiej. "Krupy" to najpewniej pierwsza osada okolicy szlacheckiej "Wojny", występująca w dawnych źródłach jako "Wojny Stare". Miejscowi Wojnowie legitymowali się herbami: Grzymała II, Trąby oraz Pierzchała.
Książę mazowiecki Bolesław w roku 1435 nadaje Adamowi "de Wojny" 10 łanów chełmińskich nad Brokiem Małym, przy "granicy Przeździeckiego".
W roku 1455 w aktach sądowych ziemi bielskiej wymienione są:
W 1557 r. podatek poborowy od 3 włók, "sam od siebie i od innych Woynów", zapłacił Wawrzyniec Woyno.
W roku 1827 miejscowość liczyła 10 domów i 66 mieszkańców. Pod koniec wieku XIX wieś w powiecie "mazowieckim", gmina Klukowo, parafia Kuczyn.
W 1921 r., w Gminie Klukowo wyszczególniono:
W 1944 r. folwark został rozparcelowany.
Staraniem mieszkańców, na siedlisku byłego właściciela folwarku, wybudowano kościół, który został poświęcony w 1963 r. Samodzielną parafię utworzono tu w roku 1973.
Od 25 września 1954 r. do 31 grudnia 1959 r. miejscowość wchodziła w skład Gromady Wojny-Krupy a po zniesieniu jej została włączona do Gromady Dąbrówka Kościelna w której była do 1 stycznia 1973 r.
Szkoła.
W 1922 roku 2. klasowa szkoła powszechna liczyła 105. uczniów, w 1923-112., w 1924-109. Od 1925 szkoła 3. klasowa, liczyła 114 uczniów, w 1929-120., 1930-121.
Nauczyciele: 1929 - J. Stopińska, B. Stopiński, 1930 - doszedł J. Kulesza, 1934 – J. Stopińska odeszła, a przybyli Maria i Wacław Polkowscy, 1935 – A. Kostro, M. Polkowska, 1938 – S. Gern, 1939 – "sześć oddziałów i trzech nauczycieli", 1941 – M. Gern, A. Kostro, Cz. Wiśniewski.
Parafia.
Parafia NMP Królowej Świata w Wojnach-Krupach należy do metropolii białostockiej, diecezji łomżyńskiej, dekanatu Szepietowo. W pobliżu kościoła znajduje się cmentarz parafialny. Obecnie istnieje możliwość skorzystania z wyszukiwarki osób zmarłych, pochowanych na cmentarzu.
Współcześnie.
Wieś typowo rolnicza. Produkcja roślinna podporządkowana hodowli krów i produkcji mleka.

</doc>
<doc id="386510" url="https://pl.wikipedia.org/wiki?curid=386510" title="Wojny-Piecki">
Wojny-Piecki

Wojny-Piecki – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Anny w Dąbrówce Kościelnej.
Historia.
W roku 1203 wzmiankowane Wojnowo "cum villis attinentiis" jako osada należąca do kościoła w Zuzeli. Wsie pierwotnie zamieszkane przez Wojnów herbu Ślepowron obejmowały ziemię między Ciechanowcem a Wysokiem Mazowieckiem. Na wymienionym terenie powstały trzy parafie: Kuczyn – 1419, "Wyszonki" – 1464 i "Dąbrówka" – początek XVI w..
Książę mazowiecki Bolesław w roku 1435 nadaje Adamowi "de Wojny" 10 łanów chełmińskich nad Brokiem Małym, przy "granicy Przeździeckiego".
W roku 1455 w aktach sądowych ziemi bielskiej wymienione są:
W roku 1827 miejscowość liczyła 14 domów i 87 mieszkańców. Pod koniec wieku XIX wieś drobnoszlachecka w powiecie "mazowieckim", gmina Szepietowo, parafia Dąbrówka Kościelna.
W 1921 r. było tu 17 budynków z przeznaczeniem mieszkalnym i 6 "innych zamieszkałych" oraz 140 mieszkańców (64 mężczyzn i 76 kobiet). Wszyscy podali narodowość polską.
Współcześnie.
Współcześnie jest to wieś typowo rolnicza. Produkcja roślinna podporządkowana jest przede wszystkim hodowli krów i produkcji mleka.

</doc>
<doc id="386511" url="https://pl.wikipedia.org/wiki?curid=386511" title="Wojny-Pietrasze">
Wojny-Pietrasze

Wojny-Pietrasze – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Świata w Wojnach-Krupach.
Historia.
W roku 1203 wzmiankowane Wojnowo "cum villis attinentiis" jako osada należąca do kościoła w Zuzeli. Wsie pierwotnie zamieszkane przez Wojnów herbu Ślepowron obejmowały ziemię między Ciechanowcem a Wysokiem Mazowieckiem. Na wymienionym terenie powstały trzy parafie: Kuczyn – 1419, "Wyszonki" – 1464 i "Dąbrówka" – początek XVI w..
Książę mazowiecki Bolesław w roku 1435 nadaje Adamowi "de Wojny" 10 łanów chełmińskich nad Brokiem Małym, przy "granicy Przeździeckiego".
W roku 1455 w aktach sądowych ziemi bielskiej wymienione są:
W roku 1827 miejscowość liczyła 14 domów i 79 mieszkańców. Pod koniec wieku XIX wieś w powiecie "mazowieckim", gmina Klukowo, parafia Kuczyn.
W 1921 r. "Pietrasze" należały do gminy Klukowo. Naliczono tu 21 budynków z przeznaczeniem mieszkalnym oraz 122 mieszkańców (61 mężczyzn i 61 kobiet). Narodowość polską podało 116 osób, a białoruską 6.
Współcześnie.
Wieś typowo rolnicza. Produkcja roślinna podporządkowana hodowli krów i produkcji mleka.

</doc>
<doc id="386512" url="https://pl.wikipedia.org/wiki?curid=386512" title="Wojny-Pogorzel">
Wojny-Pogorzel

Wojny-Pogorzel – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Anny w Dąbrówce Kościelnej.
Historia.
W roku 1203 wzmiankowane Wojnowo "cum villis attinentiis" jako osada należąca do kościoła w Zuzeli. Wsie pierwotnie zamieszkane przez Wojnów herbu Ślepowron obejmowały ziemię między Ciechanowcem a Wysokiem Mazowieckiem. Na wymienionym terenie powstały trzy parafie: Kuczyn – 1419, "Wyszonki" – 1464 i "Dąbrówka" – początek XVI w..
Książę mazowiecki Bolesław w roku 1435 nadaje Adamowi "de Wojny" 10 łanów chełmińskich nad Brokiem Małym, przy "granicy Przeździeckiego".
W roku 1455 w aktach sądowych ziemi bielskiej wymienione są:
Paweł, książę holszański, biskup łucki zatwierdził w roku 1519 przynależność wsi do parafii Kuczyn. Pleban kuczyński otrzymywał dziesięcinę od Wawrzyńca Woyno i jego synów: Jakuba, Piotra, Stanisława i Jerzego. W 1577 r. podatek płacili: "Piotr niegdy Grzegorz i Jan", komornik ziemski z włók osiadłych 2 1/2 i od 10 "ogrodników". Od 1/2 włóki osiadłej "pobór" płacił "szlachetny Jakub Falkowski".
W 1717 r. wieś znajdowała się w parafii "Dąbrówka", liczyła 16 włók, z których pleban otrzymywał 32 kopy dziesięciny.
Niektórzy, wymienieni w źródłach siedemnastowiecznych mieszkańcy wsi:
W 1790 r. w Wojnach-Pogorzeli było 16 działów drobnoszlacheckich. Każdy właściciel posiadał po l. "dymie". Jedynie Jakub Woyno "miał dymów 12".
W roku 1827 miejscowość liczyła 29 domów i 183 mieszkańców.
W latach 1832-1836 w aktach parafii w "Dąbrówce" występował Józef Apoznański, radca wojewódzki, dziedzic wsi Wojny-Pogorzel, wójt gminy Wojny-Szuby. Był kapitanem Pułku 5 Piechoty Liniowej Wojsk Polskich.
W latach 1856-1867 notowany był podział wsi na trzy części: "Zygmuncikowska, Okulusowska, Bosakowska". Rok 1867: 15 osad, użytki rolne o powierzchni 50 morgów. Folwark "Pogorzel" – 196 morgów. Pod koniec wieku XIX wieś drobnoszlachecka w powiecie mazowieckim, gmina Szepietowo, parafia Dąbrówka Kościelna.
W roku 1865 majątek Pogorzel, liczący ok. 110 ha własnością Jakuba Dąbrowskiego. W 1915 zabudowania majątku spłonęły. Andrzej Dąbrowski był właścicielem do około 1921 r.
W 1921 wyszczególniono:
W 1944 r. były tu 2 większe gospodarstwa:
Po wojnie w dawnych budynkach dworskich Stanisława Dąbrowskiego mieścił się Powiatowy Dom Dziecka. Jego kierowniczką była Zofia Lipska.
Współcześnie.
Wieś typowo rolnicza. Produkcja roślinna podporządkowana hodowli krów i produkcji mleka.
W pobliżu wsi przebiega droga krajowa nr 66.

</doc>
<doc id="386513" url="https://pl.wikipedia.org/wiki?curid=386513" title="Wojny-Szuby Szlacheckie">
Wojny-Szuby Szlacheckie

Wojny-Szuby Szlacheckie – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Świata w Wojnach-Krupach.
Historia.
W roku 1203 wzmiankowane Wojnowo "cum villis attinentiis" jako osada należąca do kościoła w Zuzeli. Wsie pierwotnie zamieszkane przez Wojnów herbu Ślepowron obejmowały ziemię między Ciechanowcem a Wysokiem Mazowieckiem. Na wymienionym terenie powstały trzy parafie: Kuczyn – 1419, "Wyszonki" – 1464 i "Dąbrówka" – początek XVI w..
Książę mazowiecki Bolesław w roku 1435 nadał Adamowi "de Wojny" 10 łanów chełmińskich nad Brokiem Małym, przy "granicy Przeździeckiego".
W roku 1455 w aktach sądowych ziemi bielskiej wymienione są:
W roku 1827 miejscowość liczyła 33 domy i 231 mieszkańców i należała do parafii "Dąbrówka". Rok 1867: "osad 22", mieszkańców 212. Folwark Szuby o powierzchni 421 morgów. Pod koniec wieku XIX wieś w "Powiecie mazowieckim", Gmina Klukowo, parafia "Wyszonki".
W 1921 r. w Gminie Klukowo wyszczególniono wsie: "Wojny-Szuby Szlacheckie" i "Wojny-Szuby Włościańskie". Było tu łącznie 76 budynków z przeznaczeniem mieszkalnym i 1 "inny zamieszkały" oraz 453 mieszkańców (227 mężczyzn i 226 kobiet). Narodowość polską podały 422 osoby, białoruską 18, a 13 żydowską.
Współcześnie.
Wieś typowo rolnicza. Produkcja roślinna podporządkowana przede wszystkim hodowli krów i produkcji mleka.

</doc>
<doc id="386514" url="https://pl.wikipedia.org/wiki?curid=386514" title="Wojny-Szuby Włościańskie">
Wojny-Szuby Włościańskie

Wojny-Szuby Włościańskie – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Świata w Wojnach-Krupach.
Historia.
W roku 1203 wzmiankowane Wojnowo "cum villis attinentiis" jako osada należąca do kościoła w Zuzeli. Wsie pierwotnie zamieszkane przez Wojnów obejmowały ziemię między Ciechanowcem a Wysokiem Mazowieckiem. Na wymienionym terenie powstały trzy parafie: Kuczyn – 1419, "Wyszonki" – 1464 i "Dąbrówka" – początek XVI w..
Książę mazowiecki Bolesław w roku 1435 nadaje Adamowi "de Wojny" 10 łanów chełmińskich nad Brokiem Małym, przy "granicy Przeździeckiego".
W roku 1455 w aktach sądowych ziemi bielskiej wymienione są:
Rok 1867: Folwark "Szuby" o powierzchni 421 morgów.
W 1921 r. w Gminie Klukowo wyszczególniono wsie: "Wojny-Szuby Szlacheckie" i "Wojny-Szuby Włościańskie". Było tu łącznie 76 budynków z przeznaczeniem mieszkalnym i 1 "inny zamieszkały" oraz 453 mieszkańców (227 mężczyzn i 226 kobiet). Narodowość polską podały 422 osoby, białoruską 18, a 13 żydowską.
Współcześnie.
Wieś typowo rolnicza. Produkcja roślinna podporządkowana przede wszystkim hodowli krów i produkcji mleka.

</doc>
<doc id="386515" url="https://pl.wikipedia.org/wiki?curid=386515" title="Wojny-Wawrzyńce">
Wojny-Wawrzyńce

Wojny-Wawrzyńce – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Najświętszej Maryi Panny Królowej Świata w Wojnach-Krupach.
Historia.
W roku 1203 wzmiankowane Wojnowo "cum villis attinentiis" jako osada należąca do kościoła w Zuzeli. Wsie pierwotnie zamieszkane przez Wojnów herbu Ślepowron obejmowały ziemię między Ciechanowcem a Wysokiem Mazowieckiem. Na wymienionym terenie powstały trzy parafie: Kuczyn – 1419, "Wyszonki" – 1464 i "Dąbrówka" – początek XVI w..
Książę mazowiecki Bolesław w roku 1435 nadaje Adamowi "de Wojny" 10 łanów chełmińskich nad Brokiem Małym, przy "granicy Przeździeckiego".
W roku 1455 w aktach sądowych ziemi bielskiej wymienione są:
W roku 1827 miejscowość liczyła 12 domów i 77 mieszkańców i należała do gminy Szepietowo, parafia Dąbrówka Kościelna. Pod koniec wieku XIX wieś drobnoszlachecka w "Powiecie mazowieckim", gmina Klukowo, parafia Kuczyn. Rok 1886: "2 osady", 69 morgów ziemi.
W 1921 r. wieś w Gminie Klukowo. Naliczono tu 19 budynków z przeznaczeniem mieszkalnym oraz 132 mieszkańców (58 mężczyzn i 74 kobiety). Narodowość polską podało 130 osób, a 2 białoruską.
Współcześnie.
Wieś typowo rolnicza. Produkcja roślinna podporządkowana przede wszystkim hodowli krów i produkcji mleka.

</doc>
<doc id="386516" url="https://pl.wikipedia.org/wiki?curid=386516" title="Wojponie">
Wojponie

Wojponie – wieś w Polsce położona w województwie podlaskim, w powiecie suwalskim, w gminie Szypliszki.
Według Pierwszego Powszechnego Spisu Ludności z 1921 roku wieś Wojponie liczyła 12 domów i 70 mieszkańców (40 kobiety i 30 mężczyzn). Wszyscy mieszkańcy miejscowości zadeklarowali wówczas wyznanie rzymskokatolickie. Jednocześnie większość mieszkańców wsi, w liczbie 62 osób, podała narodowość litewską, a pozostałe 8 osób podały narodowość polską. W okresie dwudziestolecia międzywojennego Budzisko znajdowało się w gminie Andrzejewo.
W latach 1975–1998 miejscowość administracyjnie należała do województwa suwalskiego.

</doc>
<doc id="386517" url="https://pl.wikipedia.org/wiki?curid=386517" title="Wojsk">
Wojsk

Wojsk (dodatkowa nazwa w j. kaszub. Wòjsk; niem. "Woysk", dawniej "Rekowska Dombrowska") – wieś kaszubska w Polsce, położona w województwie pomorskim, w powiecie bytowskim, w gminie Lipnica, w rejonie Kaszub zwanym Gochami, w pobliżu trasy drogi wojewódzkiej nr 212. Siedziba sołectwa Wojsk, w którego skład wchodzą również Kozy i Skryte.
W latach 1975–1998 wieś administracyjnie należała do województwa słupskiego.
Historia.
Wieś założona w 1390 przez Krzyżaków, położona nad jeziorem Głeboke. Do 1919 miejscowość była pod administracją zaboru pruskiego. Od zakończenia I wojny światowej Wojsk ponownie należy do Polski. W okresie dwudziestolecia międzywojennego należał do ówczesnego powiatu chojnickiego i był miejscowością graniczną z oficjalnym przejściem granicznym (kontrola paszportowa i celna) –granica z Niemcami przebiegała na północ od wsi. Podczas okupacji niemieckiej nazwa "Woysk" została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" - "Streitfelde". W okresie II Rzeczypospolitej stacjonowała tu placówka Straży Granicznej Inspektoratu Granicznego nr 7 „Chojnice”.

</doc>
<doc id="386518" url="https://pl.wikipedia.org/wiki?curid=386518" title="Wojsławiec (województwo zachodniopomorskie)">
Wojsławiec (województwo zachodniopomorskie)

Wojsławiec – wieś w Polsce położona w województwie zachodniopomorskim, w powiecie szczecineckim, w gminie Barwice.

</doc>
<doc id="386519" url="https://pl.wikipedia.org/wiki?curid=386519" title="Wojsławy">
Wojsławy

Wojsławy – wieś w Polsce położona w województwie podlaskim, w powiecie kolneńskim, w gminie Grabowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Wąsoszu.

</doc>
<doc id="386520" url="https://pl.wikipedia.org/wiki?curid=386520" title="Wojszczyce">
Wojszczyce

Wojszczyce – wieś w Polsce położona w województwie mazowieckim, w powiecie nowodworskim, w gminie Zakroczym. 
We wsi znajduje się kaplica rzymskokatolicka Św. Józefa zbudowana w czasach PRL. Wpierw budowę wstrzymano, a później prace budowlane wznowiono pod kierownictwem ks. Józefa Gawlika. Kaplica jest filią Parafii św. Jana Chrzciciela w Kroczewie. W miejscowości Wojszczyce znajduje się też szkoła podstawowa, jednostka ochotniczej straży pożarnej oraz hydrofornia zaopatrująca w wodę okoliczne miejscowości.
Prywatna wieś szlachecka położona była w drugiej połowie XVI wieku w powiecie zakroczymskim ziemi zakroczymskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="386521" url="https://pl.wikipedia.org/wiki?curid=386521" title="Wojsze">
Wojsze

Wojsze – wieś w Polsce położona w województwie mazowieckim, w powiecie ostrołęckim, w gminie Czerwin. 
Wierni kościoła rzymskokatolickiego należą do parafii Trójcy Przenajświętszej w Czerwinie.
Historia.
Wieś szlachecka związana z rodziną Wojszów herbu Pilawa.
W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwało 112 osób, 110 było wyznania rzymskokatolickiego, 2 prawosławnego. Jednocześnie 110 mieszkańców zadeklarowało polską przynależność narodową a 2 rosyjską. Było tu 18 budynków mieszkalnych. Miejscowość należała do parafii rzymskokatolickiej w m. Czerwin. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="386522" url="https://pl.wikipedia.org/wiki?curid=386522" title="Rudolf von Sebottendorf">
Rudolf von Sebottendorf

Rudolf von Sebottendorf (ur. 9 listopada 1875 w Hoyerswerdzie, zm. 9 maja 1945 w Stambule) – niemiecki okultysta, przewodniczący Towarzystwa Thule.
Życiorys.
Naprawdę nazywał się Adam Alfred Rudolf Glauer, tytuł barona przyjął bezpodstawnie. 
Urodził się w Saksonii, w rodzinie maszynisty. Po studiach wykonywał różne prace, w końcu osiadł w Turcji (w Stambule) i nauczył się języka tureckiego. Zaczął interesować się okultyzmem.
W dniu ogłoszenia kapitulacji przez III Rzeszę popełnił samobójstwo, rzucając się do Bosforu.

</doc>
<doc id="386523" url="https://pl.wikipedia.org/wiki?curid=386523" title="Wojszyce (wieś w województwie łódzkim)">
Wojszyce (wieś w województwie łódzkim)

Wojszyce – wieś w Polsce położona w województwie łódzkim, w powiecie kutnowskim, w gminie Bedlno.
Do 1953 roku istniała gmina Wojszyce. W latach 1975–1998 miejscowość administracyjnie należała do województwa płockiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Na terenie parku, w którym obecnie znajduje się dom pomocy społecznej, rośnie najstarsza w Polsce (datowana na 1880 r.) topola szara, posiadająca od 1976 roku status pomnika przyrody.

</doc>
<doc id="386524" url="https://pl.wikipedia.org/wiki?curid=386524" title="Wojtachy">
Wojtachy

Wojtachy – wieś w Polsce położona w województwie podlaskim, w powiecie sokólskim, w gminie Korycin.
Wieś leśnictwa sokólskiego w ekonomii grodzieńskiej w drugiej połowie XVII wieku. Wieś szlachecka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Marianowie.

</doc>
