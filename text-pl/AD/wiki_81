<doc id="389053" url="https://pl.wikipedia.org/wiki?curid=389053" title="Zbrojewo">
Zbrojewo

Zbrojewo (niem. "Hohenheide") – wieś w Polsce położona w województwie zachodniopomorskim, w powiecie drawskim, w gminie Drawsko Pomorskie. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 15 mieszkańców. Miejscowość wchodzi w skład sołectwa Jankowo.
Geografia.
Wieś leży ok. 4,5 km na północny zachód od Jankowa, ok. 1,2 km na wschód od jeziora Żabice.

</doc>
<doc id="389054" url="https://pl.wikipedia.org/wiki?curid=389054" title="Zbrojewsko">
Zbrojewsko

Zbrojewsko – wieś w Polsce położona w województwie śląskim, w powiecie kłobuckim, w gminie Lipie.
W latach 1975–1998 miejscowość administracyjnie należała do województwa częstochowskiego.

</doc>
<doc id="389055" url="https://pl.wikipedia.org/wiki?curid=389055" title="Zbrojów">
Zbrojów

Zbrojów – wieś w Polsce, położona w województwie świętokrzyskim, w powiecie skarżyskim, w gminie Bliżyn. W roku 2011 było 197 mieszkańców .
W latach 1975–1998 miejscowość administracyjnie należała do województwa kieleckiego.
Wierni kościoła rzymskokatolickiego należą do parafii Najświętszego Serca Pana Jezusa w Sorbinie.

</doc>
<doc id="389056" url="https://pl.wikipedia.org/wiki?curid=389056" title="Kajko i Kokosz">
Kajko i Kokosz

Kajko i Kokosz – seria komiksów autorstwa Janusza Christy, która stała się jego najpopularniejszym dziełem. Bohaterami komiksu są tytułowi Kajko i Kokosz, dwaj słowiańscy wojowie, mieszkający w grodzie kasztelana Mirmiła. Ich głównymi wrogami są Zbójcerze pod komendą Hegemona i jego zastępcy Kaprala. Do innych ważnych bohaterów komiksu należą: żona Mirmiła, Lubawa, mały Smok Miluś, czarownica Jaga i jej mąż – zbój Łamignat oraz ciamajdowaty zbójcerz Oferma.
Pierwszy pasek z ich przygodami ukazał się w „Wieczorze Wybrzeża” w 1972 i zawierał części historii "Złote prosię", wydanej później pod zmienionym tytułem "Złoty puchar". Kolejnymi wydanymi w ten sposób tomami były: "Szranki i konkury" i "Woje Mirmiła". Wkrótce autor przeszedł do „Świata Młodych”. Jedna historia ukazała się w magazynie „Relax”, dwie kolejne zostały od razu wydrukowane w formie albumowej. Kolejne albumy wydawano do 1990. Niedługo później twórca przestał rysować ze względu na pogarszający się stan zdrowia. W lutym 2003 wydawnictwo Egmont Polska rozpoczęło reedycję serii.
Od 2016 roku pojawia się oficjalna kontynuacja serii zatytułowana „Kajko i Kokosz – Nowe Przygody”, stworzona przez innych autorów.
28 lutego 2021 na platformie Netflix miała miejsce premiera serialu animowanego, który docelowo ma składać się z 26 odcinków, zaś produkcja została zakończona w 2022 roku.
Komiksy z cyklu "Kajko i Kokosz".
Pierwsze wydanie albumów "Szkoła latania" oraz "Wielki turniej" było wydaniem łączonym i miało dwie okładki tytułowe. Z jednej strony była "Szkoła latania", z drugiej "Wielki turniej".
Komiksy "Złoty puchar", "Szranki i konkury" oraz "Woje Mirmiła" (razem z "Rozprawą z Dajmiechem") w wydaniu wydawnictwa Egmont zostały podzielone na trzy części. Komiksy wydawane przez Egmont są wzbogacone m.in. o kalendarz z lat 80. z ilustracjami z serii.
Złota kolekcja.
Od roku 2021 nakładem wydawnictwa Egmont ukazuje się "ZŁOTA KOLEKCJA" zawierająca całą serię o Kajku i Kokoszu w sześciu tomach (tak zwane Integrale). Pierwsze trzy zawierały po raz pierwszy kompletne wersje historii "Złoty Puchar", "Szranki i Konkury" oraz "Woje Mirmiła" (wcześniej ukazywały się zawsze rozbite na kilka albumów). Kolejne trzy tomy zawierały resztę serii po kilka albumów na tom. Seria została opatrzona sporą ilością materiałów dodatkowych wśród których znalazły się obfite opracowania Krzysztofa Janicza, oryginalne szkice Janusza Christy, ciekawostki, archiwalne wywiady z autorem, a każdy tom rozpoczyna wprowadzeniem od kogoś związanego z Januszem Christą. Wydanie było ciepło przyjęte przez fanów i bardzo prędko pojawiły się prośby o dodruki.
Kontynuacje po śmierci Janusza Christy.
Od roku 2007 Wydawnictwo Egmont, za zgodą Janusza Christy, podejmowało działania aby wznowić wydawanie cyklu, tworzonego przez nowych autorów W roku 2016 zaaranżowało oficjalną kontynuację pt. „Kajko i Kokosz – Nowe Przygody” składającą się z krótkich historii opowiadających o perypetiach pobocznych postaci ze świata Kajka i Kokosza (Łamignat, Zbójcerze, Smok Miluś) bądź wariacjach (np. jedna historia opowiada o dzieciństwie mieszkańców Mirmiłowa). Zamiast próbować kopiować styl Christy, komiksy zostały narysowane w indywidualnych stylach każdego z rysowników, jednak scenariusze wiernie trzymają się zasad i humoru uniwersum Kajka i Kokosza. Wśród autorów znaleźli się Sławomir Kiełbus, Maciej Kur, Piotr Bednarczyk, Tomasz Samojlik, Krzysztof Janicz i Norbert Rybarczyk, a w późniejszych tomach Tomasz Leśniak, Mietek Fijał i Magdalena Kania.
W roku 2019 ukazała się „Królewska Konna”, pierwszy „pełnometrażowy” album serii, czyli zawierający jedną długą historię (44 strony). Scenariusz został oparty na niewykorzystanych pomysłach z zapisków Janusza Christy. Komiks spotkał się z pozytywnymi reakcjami fanów. Od tego tomu seria jest oficjalnie kontynuowała przez Sławomira Kiełbusa (rysunki), Macieja Kura (scenariusz) oraz Piotra Bednarczyka (kolory).
W 2022 wydawnictwo Egmont zmieniło oznaczenie serii – od tej pory jako "Nowe Przygody" wydawane będą jedynie pełnometrażowe komiksy, a antologie krótkich historii, także te wydane pierwotnie jako "Nowe Przygody" przeniesione zostały do serii "Opowieści z Mirmiłowa".
Komiksy z cyklu "Kajko i Kokosz – Opowieści z Mirmiłowa".
Pierwsze dwa albumy w pierwszym wydaniu ukazały się w ramach serii "Nowe Przygody".
Podobieństwo do serii o Asteriksie i Obeliksie.
Seria komiksów o Kajku i Kokoszu pod wieloma względami przypomina francuskie komiksy o Asteriksie i Obeliksie.
Wiele elementów w serii średniowiecznej jest niemal identycznych z tymi, występującymi w Asteriksie.
Fani często stawiali zarzuty o plagiat po obu stronach. Seria Christy "Kajtek i Koko" powstała przed Asteriksem, jednak średniowieczna wersja owych bohaterów – Kajko i Kokosz – powstała długo po pierwszych przygodach Galów.
Kajko i Kokosz w kulturze.
Film.
W 2001 rozpoczęły się zdjęcia do filmu fabularnego na podstawie albumu "Dzień Śmiechały" ale zarzucono ten projekt. Zrealizowany został również krótkometrażowy film animowany oparty na albumie "Zamach na Milusia", scenariusz napisał Bartosz Wierzbięta. 16-minutowy film został wyemitowany w kinach w 2006 roku i spotkał się z negatywnymi reakcjami fanów. Głosu Kajkowi użyczył Maciej Stuhr, a Kokoszowi Cezary Żak, który miał także grać postać Kokosza w wersji fabularnej; projekt ten jednak także zarzucono. W 2021 twórcy filmu "Boże Ciało" zaczęli pisać scenariusz na nową aktorską wersję Kajka i Kokosz.
Serial telewizyjny.
. W 2018 roku studio EGo film ogłosiło, że rozpoczęło prace nad adaptacją w formie serialu telewizyjnego, natomiast dwa lata później potwierdzono, że premiera odbędzie się 28 lutego 2021 na platfomie Netflix. Za scenariusz odpowiadają Maciej Kur (autor nowych tomów Kajka i Kokosza) i Rafał Skarżycki, projekty postaci – Sławomir Kiełbus, którego na swojego następcę wskazał sam Janusz Christa. Ponadto poinformowano, że głosy bohaterów użyczą: Artur Pontek (Kajko), Michał Piela (Kokosz), Jarosław Boberek (Mirmił), Agata Kulesza (Jaga) Jan Aleksandrowicz-Krasko (Łamingat), Anna Apostolakis (Lubawa), Grzegorz Pawlak (Hegemon), Jacek Kopczyński (Kapral), Abelard Giza (Oferma) i Krzysztof Zalewski (Wit).
Gry.
Komiks stał się podstawą do stworzenia wielu gier komputerowych. Pierwszą z nich była stworzona w 1994 gra "Kajko i Kokosz", wydana na Amigę. Jej rozszerzona konwersja na komputery PC, "Kajko i Kokosz w krainie Borostworów", trafiła do sprzedaży rok później, a wersja CD 15 czerwca 1998. 11 kwietnia 2005 wydana została pierwsza gra 3D nawiązująca do komiksu – "Kajko i Kokosz: Szkoła latania", a 15 maja 2006 "Kajko i Kokosz 2: Cudowny lek". W 2012 roku powstała gra przygodowa "Kajko i Kokosz: Mirmiłowo Wielkie", "Podstęp kaprala i Rozprawa z Hodonem" – przygotowana przez zespół Dagiel i Honey Flavour. Pod koniec roku 2012 została wydana gra "Kajko i Kokosz: Twierdza czarnoksiężnika" będąca zbiorczym wydaniem trzech poprzednich tytułów.
Jesienią 2009 wydawnictwo Egmont wydało grę planszową pt. "Kajko i Kokosz – Wielki wyścig". Zadaniem graczy jest zwyciężyć w organizowanym przez księcia Bolka wyścigu dookoła grodu. Autorem gry jest Adam Kałuża. Kolejną grą planszową wydaną przez tę samą firmę była "Kajko i Kokosz – Wyprawa śmiałków", której autorem jest Roberto Fraga.
Przedstawienie teatralne.
Pierwsza adaptacja teatralna Kajka i Kokosza była w Słupsku w 1986 roku. Reżyserką była Bogusława Czosnowska. W roli Kajka wystąpił Adam Gromadzki, a w roli Kokosza Jerzy Karnicki.
W grudniu 2010 w Teatrze im. Stefana Jaracza w Olsztynie odbyła się premiera przedstawienia "Kajko i Kokosz" będącego sceniczną adaptacją tomu "Festiwal Czarownic". Reżyserem przedstawienia była Marta Ogrodzińska.
11 września 2021 w Teatrze Syrena w Warszawie odbyła się premiera musicalu "Kajko i Kokosz. Szkoła latania". Autorami adaptacji i libretta są Marcin Pieszczyk i Marcin Zawada, teksty piosenek napisał Jakub Szydłowski, który spektakl także wyreżyserował. Muzykę do przedstawienia skomponował Jakub Lubowicz.
Park rozrywki.
Władze Sopotu, wieloletniego miejsca zamieszkania Janusza Christy, planują utworzyć w mieście gród Kajka i Kokosza, by mogli stać się jednym z symboli kurortu.
Zabawki.
Polska firma TissoToys wyprodukowała figurki z postaciami z komiksu Kajko i Kokosz w serii poświęconej bohaterom polskich komiksów. Firma otrzymała Medal Targów Kielce za figurki przedstawiające kultowe postacie z polskich bajek. . Oficjalna premiera figurek odbyła się na Międzynarodowym Festiwalu Komiksu i Gier w Łodzi w 2012.

</doc>
<doc id="389057" url="https://pl.wikipedia.org/wiki?curid=389057" title="Zbrosławice">
Zbrosławice

Zbrosławice (niem. "Broslawitz", "Dramatal-West" 1936–1945) – wieś sołecka w Polsce, położona w województwie śląskim, w powiecie tarnogórskim, w gminie Zbrosławice.
Zdaniem geografa Roberta Krzysztofika, Zbrosławice miały uzyskać lokację miejską przed 1300 rokiem i zostać zdegradowane przed 1700 rokiem.
Charakterystyka.
Wieś leży w dolinie Dramy. Istniejący w Zbrosławicach mikroklimat sprzyja leczeniu chorób układu oddechowego i nerwowego. Obecnie funkcjonują we wsi: Dom Pomocy Społecznej prowadzony w Kępczowicach przez OO. Kamilianów oraz Stacja Opieki „Caritas” w Zbrosławicach.
Nazwa.
Nazwa patronimiczna powstała z nazwy osobowej (imienia) "Zbrosław", z formantem -"ice", oznaczającym, że jest to osada 'potomków Zbrosława' (stąd liczba mnoga).
Około 1300 roku w łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Sbroslawitz".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Broslawice" oraz nazwą zgermanizowaną "Broslawitz". Topograficzny słownik Prus z 1835 roku notuje wieś pod polską nazwą "Brosławice", a także niemiecką "Broslawitz".
Administracja III Rzeszy połączyła z dniem 1 października 1936 gminy Zbrosławice i Ptakowice w nową gminę o nazwie "Dramatal" ('dolina Dramy'), likwidując jednocześnie tradycyjne nazwy polskiego pochodzenia "Ptakowitz" (wieś), "Broslawitz" (wieś) i "Kempczowitz" (część wsi), przy czym wieś Zbrosławice z Kępczowicami otrzymały niemiecką nazwę "Dramatal-West" ('zachodnia dolina Dramy').
Historia.
Miejscowość położona na wschód od Pyskowic i na zachód od Tarnowskich Gór. Pierwotnie teren zajmowany przez obecną wieś Zbrosławice znajdował się na rubieży terytorium plemiennego Opolan, na przełomie XIII i XIV w. istniejąca już wówczas wieś rycerska leżała w kościelnym okręgu pyskowickim i kasztelanii toszeckiej, a później w księstwie toszeckim.
Zbrosławice po raz pierwszy są wymienione około 1300 roku we wspomnianej "Liber fundationis Episcopatus Vratislaviensis". Wszelkie hipotezy o wcześniejszych zapisach Zbrosławic, jak np. z 1235 i 1256 r., są błędne. Niepoświadczona żadnym dokumentem jest również błędna hipoteza o nadaniu w XIII w. Zbrosławicom praw miejskich. Także układ przestrzenny wsi nie wskazuje istnienia jakichkolwiek śladów kreowania miasta. Prawdopodobnie hipoteza o rzekomej miejskości Zbrosławic powstała z nierzetelnej interpretacji zapisu w "Liber fundationis Episcopatus Wratislaviensis", gdzie Zbrosławice wystąpiły w tytule okręgu wraz z parafialnymi już wówczas Pyskowicami, choć w wyszczególnieniu osad tego okręgu brak informacji o statusie miasta dla Zbrosławic, co w przypadku miast jest wyraźnie podkreślone w dokumencie.
W XIX wieku właścicielami okolicznych dóbr była rodzina Baildonów z Łubia.
Zbrosławice (wraz z Kępczowicami i Nieradą) dopiero w 1818 r. utraciły administracyjny związek z Toszkiem i Gliwicami, kiedy to zostały przyłączone do powiatu bytomskiego, a po jego podziale w 1873 r. znalazły się w powiecie tarnogórskim. W latach 1922–1945 Zbrosławice pozostawały w granicach Niemiec, wchodząc najpierw w skład resztkowego powiatu tarnogórskiego (Restkreis Tarnowitz), a następnie powiatu bytomsko-tarnogórskiego (Landkreis Beuthen-Tarnowitz, 1927–1945).
Historyczne części Zbrosławic.
Obecne "Zbrosławice" składają się z trzech (dawniej samodzielnych) wsi, położonych wzdłuż obecnej ul. Wolności:

</doc>
<doc id="389058" url="https://pl.wikipedia.org/wiki?curid=389058" title="Zbrosza Duża">
Zbrosza Duża

Zbrosza Duża, dawniej też Zbrosza Wielka – wieś w Polsce położona w województwie mazowieckim, w powiecie grójeckim, w gminie Jasieniec.
Wieś szlachecka Zbrosza Wielka położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
W miejscowości znajduje się kościół i siedziba parafii pod wezwaniem Św. Jana Chrzciciela, należąca do dekanatu wareckiego archidiecezji warszawskiej. Znajduje się tutaj także szkoła podstawowa im. ks. Czesława Sadłowskiego.
Funkcjonuje również klub piłkarski UKS Iskra Zbrosza Duża.

</doc>
<doc id="389059" url="https://pl.wikipedia.org/wiki?curid=389059" title="Zbroszki">
Zbroszki

Zbroszki – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.
Przez miejscowość przepływa rzeka Niestępówka, dopływ Narwi.

</doc>
<doc id="389060" url="https://pl.wikipedia.org/wiki?curid=389060" title="Zbrudzewo">
Zbrudzewo

Zbrudzewo (niem. "Oberau")– wieś w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość administracyjnie należała do województwa poznańskiego.
Wieś położona 3 km na północ od Śremu przy drodze wojewódzkiej nr 434, drodze do Poznania. Za Zbrudzewem znajduje się skrzyżowanie z drogą powiatową nr 2464 do Świątnik.
Pierwsze wiadomości w dokumentach o Zbrudzewie pochodzą z 1390 roku. Wieś należała wówczas do Zbrudzewskich, rodu rycerskiego. W 1443 została ulokowana na prawie magdeburskim i sprzedana radzie miasta Śrem. W 1868 na drodze licytacji majątek nabyła Tekla Skrzydlewska z Mechlina. Kolejnymi właścicielami byli Edward Potworowski oraz od 1919 do II wojny światowej Teodor Ossowicki. Tutaj urodził się Tomasz ze Zbrudzewa (1500 - 1567), zwany Łysym, Benedyktyn, tłumacz "Biblii" na język polski. We wsi tradycją jest coroczny orszak przebierańców, zwanych potocznie kominiarzami, którzy w Poniedziałek Wielkanocny chodzą po wsi, smarując ludzi sadzą.
Urodził się tu Jerzy Ludwik Mieczysław Skrzydlewski (ur. 28 sierpnia 1896 r. - zm. wiosną 1940 w Charkowie) – podpułkownik dyplomowany kawalerii Wojska Polskiego, ofiara zbrodni katyńskiej.
Atrakcjami turystycznymi wsi są:
W Zbrudzewie w części parku znajduje się Zespół Szkoły Podstawowej i Gimnazjum w budynku z początku XX wieku. W 1971 poszerzono szkołę, a w 2000 rozbudowano salę gimnastyczną. W roku szkolnym 2006/2007 do placówki uczęszczało 162 uczniów. Do świątków przydrożnych we wsi należy figura Matki Boskiej Królowej Polski sprzed II wojny światowej przy drodze do Śremu oraz kapliczka Matki Boskiej Niepokalanie Poczętej.
1 września 2022 roku patronem Szkoły Podstawowej w Zbrudzewie został lekarz, pedagog, pisarz, publicysta i działacz społeczny Janusz Korczak.

</doc>
<doc id="389061" url="https://pl.wikipedia.org/wiki?curid=389061" title="Zbrzeźnica">
Zbrzeźnica

Zbrzeźnica (do końca 2017 roku "Zbrzeżnica") – wieś w Polsce położona w województwie podlaskim, w powiecie zambrowskim, w gminie Zambrów.
Wierni kościoła rzymskokatolickiego należą do parafii Najświętszej Maryi Panny Częstochowskiej w Tabędzu.
Historia.
W latach 1921 – 1939 wieś i folwark leżał w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku zamieszkiwało:
Miejscowości należały do parafii rzymskokatolickiej w m. Puchały. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="389062" url="https://pl.wikipedia.org/wiki?curid=389062" title="Zbucz">
Zbucz

Zbucz – wieś w Polsce położona w województwie podlaskim, w powiecie hajnowskim, w gminie Czyże.
Wieś królewska w leśnictwie bielskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
27 maja 2012 we wsi rozpoczęto budowę prawosławnej cerkwi upamiętniającej męczenników chełmskich i podlaskich oraz czyżowskich parafian zamordowanych zimą 1946 roku przez zbrojne podziemie. Obiekt został poświęcony 29 maja 2016 przez metropolitę warszawskiego i całej Polski Sawę.
Wieś w 2011 zamieszkiwało 178 osób.
Prawosławni mieszkańcy wsi należą do parafii Zaśnięcia Najświętszej Maryi Panny w Czyżach, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.
Zabytki.
Grodzisko
W pobliżu wsi znajduje się grodzisko, które jest najstarszym obiektem tego typu w międzyrzeczu górnej Narwi i środkowego Bugu. Daty dendrochronologiczne uzyskane z belek znajdujących się pod wałem wskazują, że grodzisko powstało po 890 roku lub pod koniec wieku IX, a ceramika znaleziona za fosą pochodziła z X lub XI wieku. Było to w tym czasie centrum lokalnej administracji plemiennej na tym obszarze. Grodzisko pierścieniowate ma około 90 metrów średnicy i otoczone jest wałami, których maksymalna wysokość dochodzi do 3,5 metra, zaś szerokość u podstawy waha się od 7 do 10 metrów. Gród prawdopodobnie pełnił także funkcję refugialną, w którym w razie najazdu chroniła się okoliczna ludność. W okresie późnośredniowiecznym w nasypie znajdował się cmentarz. Wał grodziska został zbudowany w bardzo kunsztowny sposób, który wskazuje na znaczne umiejętności budowniczych. Dowody zebrane podczas wykopalisk w 2004 i 2005 roku na terenie grodziska oraz na pobliskim cmentarzysku wskazują, że gród w Zbuczu, obok powstałych nieco później grodów w Klukowiczach i Zajączkach, należy wiązać z „mazowiecką” falą zasiedlenia tych terenów. Gród został zniszczony przed 1041 rokiem podczas zbrojnego podbijania tych terenów przez książąt kijowskich.
Cmentarzysko wczesnośredniowieczne
W pobliżu grodziska znajduje się cmentarzysko z grobami o obstawach kamiennych i kurhanami. Odnaleziono w nich krzyżyki, kabłączki, przęśliki, szklane ozdoby, noże, ceramikę – analogiczne do odnalezionych na cmentarzyskach w pobliskich wsiach Kuraszewo i Rostołty. Cmentarz był użytkowany około 200 lat później niż gród.

</doc>
<doc id="389063" url="https://pl.wikipedia.org/wiki?curid=389063" title="Zbuczyn">
Zbuczyn

Zbuczyn (do 31 grudnia 2002 "Zbuczyn Poduchowny") – wieś (dawniej miasto) w Polsce położona w województwie mazowieckim, w powiecie siedleckim, w gminie Zbuczyn. Leży nad rzeką Zbuczynką, 16 km od Siedlec, przy międzynarodowej trasie .
Pierwsza informacja na temat wsi Zbuczyn pochodzi z roku 1418. Przed 1720 rokiem Zbuczyn uzyskał lokację miejską. Prawa miejskie utracił po 1779 roku. Do schyłku XVIII wieku było to miasto królewskie w starostwie zbuczyńskim w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego. 1 stycznia 2003 nastąpiła zmiana nazwy wsi ze "Zbuczyn Poduchowny" na "Zbuczyn".
Wieś podzielona jest na 3 sołectwa: Zbuczyn I, Zbuczyn II i Zbuczyn III. Jest siedzibą gminy Zbuczyn.
W miejscowości znajduje się Zespół Szkół im. Jana Pawła II, obejmujący szkołę podstawową.
W 1418 w Lublinie został wystawiony przez biskupa Wojciecha Jastrzębca dokument erygujący parafię Zbuczyn. Obecnie parafia jest siedzibą dekanatu Zbuczyn, z wybudowanym w latach 1880–1899 neobarokowym kościołem pw. św. Stanisława Biskupa Męczennika i Aniołów Stróżów, projektu Karola Rapczyńskiego. W 2006 roku obchodziła setną rocznicę konsekracji.
Ze Zbuczyna pochodzi krajowy Duszpasterz Środowisk Twórczych ks. Wiesław Niewęgłowski.
We wsi od 1916 roku działa jednostka ochotniczej straży pożarnej, która w 1997 roku została włączona do struktur Krajowego Systemu Ratowniczo-Gaśniczego. W 2020 roku jednostka była w posiadaniu średniego GBA 2,5/25/2,5 MAN, ciężki GCBA 8/60 Mercedes Arocs i lekki samochód specjalny SLRt Opel Vivaro.
We wsi swoją siedzibę ma klub Wektra Zbuczyn, który wcześniej mieścił się w Dziewulach.

</doc>
<doc id="389064" url="https://pl.wikipedia.org/wiki?curid=389064" title="Zbulitów Duży">
Zbulitów Duży

Zbulitów Duży – wieś w Polsce położona w województwie lubelskim, w powiecie radzyńskim, w gminie Radzyń Podlaski.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Anny w Radzyniu Podlaskim.

</doc>
<doc id="389065" url="https://pl.wikipedia.org/wiki?curid=389065" title="Zbulitów Mały">
Zbulitów Mały

Zbulitów Mały – wieś w Polsce położona w województwie lubelskim, w powiecie radzyńskim, w gminie Wohyń.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Wohyń.
Integralną częścią Zbilutowa Małego jest osada leśna Barania Szyja (0022674) w położeniu geograficznym . 
Wierni Kościoła rzymskokatolickiego należą do parafii św. Anny w Wohyniu.
Historia.
W wieki XV Zbilutów (dziś Zbulitów Duży i Mały), tak zapisano wieś w roku 1448 „Zbylwthow” i następnie w 1452 „Sbiluthow” i 1456 „Sbyluthow”.
Wieś położona historycznie w ówczesnym powiecie łukowskim, parafii Czemierniki, następnie około 1470 roku Kozirynek (Radzyń). Wieś stanowiła własność szlachecką rodu Gutów (podobnie jak Branice) zamieszkałą (prawdopodobnie w części) przez Rusinów. W roku 1448 w rzekomym dokumencie biskupa Zbigniewa Oleśnickiego ten zaświadcza, że król Kazimierz i panowie na sejmie piotrkowskim postanowili, aby Rusini zamieszkali w parafii Czemierniki we wsiach Paszki, Niewęgłosz, Branica, Zbylutów, Świerże i Wola Sucha oddawali Piotrowi plebanowi w Czemiernikach dziesięciny kolędę i świętopietrze tak jak Polacy. W roku 1546 wieś posiada granice z Wielkim Księstwem Litewskim przebiegające według zachowanego opisu: „od kopca narożnego zwanego Kierzek między wsiami Ustrzesz i Zbulitów bagnem Bielsko do lasu Szienicziech, małym borem i rzeką Branka do młyna plebana z Wohynia, gdzie schodzą się granice powiatów lubelskiego i łukowskiego oraz wsi Branice i Zbulitów”.
Słownik geograficzny Królestwa Polskiego z roku 1895 wymienia Zbulitów Wielki i Zbulitów Mały jako dwie odrębne wsie w powiecie radzyńskim gminie Lisia Wólka.

</doc>
<doc id="389066" url="https://pl.wikipedia.org/wiki?curid=389066" title="Zbychowo">
Zbychowo

Zbychowo (dodatkowa nazwa w j. kaszub. Zbichòwò; niem. "Sbichau", następnie "Weihersfelde") – wieś kaszubska w Polsce położona w województwie pomorskim, w powiecie wejherowskim, w gminie Wejherowo. Leży na obszarze leśnym Trójmiejskiego Parku Krajobrazowego. W kierunku północno-zachodnim od Zbychowa znajduje się Jezioro Wyspowo. 
Wieś jest siedzibą sołectwa "Zbychowo" w którego skład wchodzi również osada Wyspowo. 
Wieś szlachecka położona była w II połowie XVI wieku w powiecie puckim województwa pomorskiego. W latach 1975–1998 miejscowość administracyjnie należała do województwa gdańskiego.
Podczas zaboru pruskiego wieś nosiła nazwę niemiecką "Sbichau". Podczas okupacji niemieckiej nazwa "Sbichau" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Weihersfelde".
Ludność miejscowości w latach:

</doc>
<doc id="389067" url="https://pl.wikipedia.org/wiki?curid=389067" title="Zbyczyn">
Zbyczyn

Zbyczyn – wieś w Polsce położona w województwie mazowieckim, w powiecie kozienickim, w gminie Sieciechów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Opactwie.
Zobacz też.
Zbyczyna

</doc>
<doc id="389068" url="https://pl.wikipedia.org/wiki?curid=389068" title="Zbyczyna">
Zbyczyna

Zbyczyna – wieś w Polsce położona w województwie wielkopolskim, w powiecie kępińskim, w gminie Perzów.
W latach 1975–1998 miejscowość administracyjnie należała do województwa kaliskiego.
W okresie międzywojennym w miejscowości stacjonowała placówka Straży Granicznej I linii „Zbyczyna”.

</doc>
<doc id="389069" url="https://pl.wikipedia.org/wiki?curid=389069" title="Zbylczyce">
Zbylczyce

Zbylczyce – wieś w Polsce położona w województwie łódzkim, w powiecie łęczyckim, w gminie Świnice Warckie.
Historia.
Po raz pierwszy wzmiankowana w 1301, była wówczas własnością rycerza Zbyluta. W XIV wieku przeszła w ręce arcybiskupa gnieźnieńskiego, pod koniec stulecia wieś odziedziczyli krewni biskupa wileńskiego Andrzeja. Do XVI wieku Zbylczyce tworzyły prawdopodobnie jedną wieś z pobliskim Grodziskiem i Podgórzem. Później w XVIII i XIX wieku były własnością Odechowskich, Grądzkich, Kozaneckich, Huissona. W czasach powstania styczniowego bagienne okolice były idealnym miejscem dla konspiracyjnej działalności powstańców. W 1865 roku majątek przejął Wyganowski, a po nim rodzina Orzechowskich, mieszkająca do 1939. W latach 1975–1998 miejscowość administracyjnie należała do województwa konińskiego.
Etymologia nazwy.
Nazwa pochodzi od pierwotnego właściciela wsi – rycerza Zbyluta. Zmieniała się ona przez lata: Zbilucice, Sbuluczicz, Zbyluczycze, niem. Sbültschütz (1939–1945).
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="389070" url="https://pl.wikipedia.org/wiki?curid=389070" title="Zbylitowska Góra">
Zbylitowska Góra

Zbylitowska Góra – wieś w Polsce, położona w województwie małopolskim, w powiecie tarnowskim, w gminie Tarnów, między prawym brzegiem Dunajca, a tarnowską dzielnicą Mościce. Miejscowość (początkowo nazywana Górą) istniała już w 1325 roku. Pieczęć wiejska z 1910 przedstawia kosz, z którego wystaje ryba. Napis w otoku: "GMINA ZBYŁTOWSKA GÓRA".
Toponimia.
Pierwotna nazwa wsi to „Góra”. Drugi człon „Zbylitowska” występuje w dokumentach od 1581, gdzie wymieniana jest parafia „Parochia Gora Zbiltowskiego”. Góra była bowiem własnością rycerskiego rodu Zbylitowskich herbu Strzemię. Drugi człon nazwy, pochodzący od nazwiska właściciela, dodano dla odróżnienia wsi od innych miejscowości o podobnej nazwie.
Przynależność administracyjna.
W latach 1949–1954 Zbylitowska Góra była częścią gminy Mościce. W latach 1954–1961 wieś była siedzibą gromady Zbylitowska Góra, a w latach 1962–1973 wchodziła w skład gromady Zgłobice. W latach 1975–1998 miejscowość administracyjnie należała do województwa tarnowskiego.
Historia.
Pierwsze wzmianki o wsi pochodzą z 1325, ale niewątpliwie miejscowość jest znacznie starsza. W 1464 wybudowano murowany kościół, w miejscu wcześniejszego drewnianego. Właścicielami wsi byli Zbylitowscy, a następnie ich spadkobiercy po „kądzieli” Kotowscy herbu Trzaska, Krzeszowie herbu Leliwa, Dembińscy herbu Rawicz, Moszczeńscy herbu Nałęcz i Żabowie herbu Kościesza.
Czasy rozbiorowe.
W Słowniku geograficznym Królestwa Polskiego z końca XIX wieku czytamy m.in. (poprawne nazwy wólek, a dzisiaj przysiółków w nawiasach): „"Zbylitowska Góra (...) składa się z [właściwej] wsi (53 domy 293 mieszkańców) i pięciu wólek: Burzyna [Buczyny] (17 domów, 86 mieszkańców), Podgórze [Podgórza] (23 domy, 127 mieszkańców), Sieciechowice [Sieciechowic] (14 domów, 81 mieszkańców), Skotnik [Skotnika] (12 domów, 70 mieszkańców) i Suślina [Sośliny] (19 domów, 106 mieszkańców). Cała gmina, prócz wólki Sieciechowice leży na prawym brzegu Dunajca. (...) Liczy 754 rzymskich-katolików a 35 izraelitów. (...) Przez jakiś czas mieli tu zbór socynianie, zwani braćmi polskimi”." 
W 1901 rozpoczęto budowę klasztoru Zgromadzenia Najświętszego Serca Jezusa (Sacré Coeur). Siostry Sacré Coeur przybyły do Zbylitowskiej Góry z Lyonu. W 1903 przy klasztorze uruchomiono Liceum Humanistyczne. W latach 1908–1910 dobudowano okazałą kaplicę (obecny kościół św. Stanisława Kostki) wg projektu Janusza Rypuszyńskiego. Znajdują się w nim neoromańskie ołtarze, przywiezione w 1903, ze skasowanego klasztoru w Lyonie. 
Przed I wojną światową w Zbylitowskiej Górze działały dwa młyny, a w przysiółku Łękawka (poprawnie Łękawa) wytwórnia octu należąca do księcia Sanguszki.
I wojna światowa.
W 1914 linia frontu zatrzymała się na brzegu Dunajca, ostrzał artyleryjski spowodował znaczne zniszczenia we wsi. Rosjanie umieścili na wieży kościelnej silne reflektory i przeważnie nocami ostrzeliwali front austriacki położony w dolinie, za Dunajcem w Łętowicach. Austriacy ostrzelali klasztor w Zbylitowskiej Górze, gdzie stacjonowali oficerowie armii rosyjskiej. A kościół parafialny jako położony najbliżej frontu został doszczętnie zniszczony.
Poległych żołnierzy rosyjskich pochowano na cmentarzu wojennym nr 199.
Okres międzywojenny.
W 1934, w ramach diecezjalnego kongresu eucharystycznego, przed klasztorem Sacré Coeur metropolita krakowski Adam Sapieha odprawił nabożeństwo. Potem, licząca wg niektórych źródeł 130 tysięcy osób, procesja przeszła 7 km pod tarnowską katedrę.
II wojna światowa.
W latach 1939–1944 Niemcy rozstrzelali w Zbylitowskiej Górze, w Lesie Buczyna, od 8 do 10 tysięcy obywateli polskich.
PRL.
Po II wojnie światowej skarb państwa przejął zabudowania dworskie Żabów, a majątek ziemski rozparcelowano na mocy dekretu PKWN. Przejęto również większość zabudowań klasztornych, w których 1 września 1950 uruchomiono szkołę rolniczą (obecnie to Zespół Szkół Agrotechnicznych i Samochodowych im. Wincentego Witosa). W 1960 część obszaru Zbylitowskiej Góry, ze szkołą rolniczą i klasztorem oraz cmentarzem wojennym nr 199, włączono w granice Tarnowa. W 1972 na terenie Zbylitowskiej Góry powstała firma „Roleski”. W 2012 oddano do użytku lądowisko w Zbylitowskiej Górze przeznaczone dla śmigłowców, należące do firmy „Roleski”.
Zabytki.
Kościół Podwyższenia Krzyża Świętego.
Kościół parafii w Zbylitowskiej Górze. Ufundowany przez Mikołaja Zbylitowskiego w 1464. Doszczętnie zniszczony podczas ostrzału w czasie pierwszej wojny światowej. Odbudowany w latach 1916–1922 z wykorzystaniem zachowanych murów prezbiterium, zakrystii i kaplicy. Kościół jest obiektem murowanym z cegły, otynkowanym, jednonawowym. Nie posiada wyraźnych cech stylowych. Polichromię figuralną wykonano w 1957 wg projektu Jerzego Nowosielskiego. Najcenniejszym zabytkiem wyposażenia kościoła jest alabastrowa płyta nagrobna z XVI w., z leżącą postacią jednego ze Zbylitowskich.
Zespół dworsko-parkowy.
W skład zespołu rezydencjonalnego w Zbylitowskiej Górze wchodzą budynek dworski, oranżeria, oficyna i park. Obecny murowany dwór w stylu klasycystycznym został wybudowany dla Franciszka Moszczeńskiego po roku 1830, kiedy to spłonął poprzedni, drewniany. Jest to obiekt parterowy, dwutraktowy z portykiem o sześciu filarach od frontu. Na zwieńczeniu widoczne są kartusze z herbami Nałęcz Moszczeńskich i Szreniawa. Początkowo dwór otaczał park w stylu francuskim. Obecnie zatracił on swój charakter. Za projektanta dworu, oranżerii i oficyny uznaje się Piotra Aignera. Po wojnie majątek i dwór w Zbylitowskiej Górze wraz z parkiem przeszedł na rzecz skarbu państwa. Pałacowe zbiory angielskich sreber, porcelany, mebli oraz biblioteka zawierająca 5 tysięcy książek oprawnych w skórę, bezpowrotnie przepadły. W 1948 obiekt przejęły władze oświatowe w Tarnowie, organizując w nim Państwowy Dom Dziecka dla dzieci - sierot wojennych. 1 września 1973 na terenie dawnego pałacu Żabów otwarto Państwowy Zakład Wychowawczy, który w 1984 przemianowano na Specjalny Ośrodek Szkolno-Wychowawczy z przeznaczaniem dla dzieci i młodzieży niepełnosprawnych umysłowo. Przy ośrodku powstał internat i kryta ujeżdżalnia koni służąca hipoterapii. W 2013 minister rolnictwa i rozwoju wsi podjął decyzję o zwróceniu 3,5-hektarowego zespołu dworsko-parkowego córkom Franciszka Żaby, ostatniego właściciela Zbylitowskiej Góry.
Cmentarz w Buczynie – miejsce zbrodni wojennej.
W przysiółku Buczyna, na skraju lasu bukowego znajduje się cmentarz wojenny z okresu II wojny światowej. W okresie okupacji niemieckiej było to miejsce masowych egzekucji. W latach 1939–1944 zamordowano tam od 8 do 10 tys. osób. W gronie ofiar znalazło się od kilkuset do 2 tys. Polaków oraz około 6 – 8 tys. Żydów. Wśród tych pierwszych przeważali więźniowie polityczni przywiezieni z więzienia w Tarnowie. Z kolei w gronie ofiar żydowskich znalazło się przede wszystkim około 6–7 tys. mieszkańców tarnowskiego getta, których przywieziono na stracenie do Buczyny podczas akcji eksterminacyjnej w czerwcu 1942 roku. W lesie pogrzebano wówczas m.in. 800 dzieci z żydowskiego sierocińca, które celem zaoszczędzenia amunicji Niemcy wpędzili do jednego z grobów, a następnie wymordowali przy użyciu granatów.
W 1948 z inicjatywy tarnowskiego komitetu żydowskiego ustawiono na mogiłach rozstrzelanych tablice z napisami w językach hebrajskim i polskim, wzniesiono też pomnik w formie obelisku uwieńczonego zniczem. W 2015 roku w lesie odkryto siedem nieznanych wcześniej zbiorowych mogił. W planach jest ich oznaczenie i upamiętnienie, a także budowa parkingu dla odwiedzających to miejsce licznych pielgrzymek z Izraela.
Części wsi.
Obecnie Zbylitowska Góra składa się z przysiółków noszących nazwy: Buczyna (od pobliskiego lasu bukowego), Podgórze (na zboczu opadającym do doliny Dunajca), Skotnik (gdzie wypasano dawniej bydło), Soślina (od pobliskiego lasu sosnowego) i Kobiela (od wyrobu koszyków, kobiałek).

</doc>
<doc id="389071" url="https://pl.wikipedia.org/wiki?curid=389071" title="Zbylutów">
Zbylutów

Zbylutów (niem. "Deutmannsdorf", po wojnie przejściowo "Godynisz") – wieś w Polsce położona w województwie dolnośląskim, w powiecie lwóweckim, w gminie Lwówek Śląski, na Pogórzu Kaczawskim w Sudetach.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Liczba ludności w latach 1786–2011.
Historia.
Niemiecka nazwa wsi brzmiała Deutmannsdorf. Urzędową nazwą polską do roku 1947 był Henryków. Pochodzenie osady jest związane ze znajdującymi się w okolicy kopalniami złota i szlakiem handlowym. Powstanie osady datuje się na 1217 rok. W XIII w. Zbylutów należał do kasztelanii lwóweckiej. 27 września 1223, wraz z sąsiednimi Skorzynicami, książę Henryk I Brodaty podarował wioskę klasztorowi trzebnickiemu. W 1448 r. Konrad Nimptsch przekazał Zbylutów w testamencie kościołowi w Lwówku Śląskim w zamian za coroczne odprawianie mszy św. „Salve Regina”. W 1567 r. w rezultacie zarazy zmarło wielu mieszkańców. 12 września 1706 nocował w tutejszej sołtysówce król Szwecji Karol XII, a 27 listopada 1756 król pruski Fryderyk II Wielki. Od 1874 r. wieś była siedzibą Amtsbezirk Deutmannsdorf, a w latach 1945–1954 siedzibą gminy Zbylutów.
Położenie.
Wieś otoczona jest z dwóch stron lasem i połączona z Chmielnem i Skorzynicami.
Zabytki.
Do wojewódzkiego rejestru zabytków wpisane są:
inne zabytki:
Edukacja i gospodarka.
We wsi znajdują się:

</doc>
<doc id="389072" url="https://pl.wikipedia.org/wiki?curid=389072" title="Zbyszek">
Zbyszek

Zbyszek – wieś w Polsce położona w województwie łódzkim, w powiecie bełchatowskim, w gminie Szczerców nad rzeką Pilsią.
W latach 1975–1998 miejscowość administracyjnie należała do województwa piotrkowskiego.
We wsi znajduje się zabytkowy, drewniany młyn wodny. 

</doc>
<doc id="389073" url="https://pl.wikipedia.org/wiki?curid=389073" title="Zbyszewo">
Zbyszewo

Zbyszewo – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 224 mieszkańców. Jest dziesiątą co do wielkości miejscowością gminy Dobrzyń nad Wisłą.

</doc>
<doc id="389074" url="https://pl.wikipedia.org/wiki?curid=389074" title="Zbyszyce">
Zbyszyce

Zbyszyce – wieś (dawniej miasto) w Polsce położona w województwie małopolskim, w powiecie nowosądeckim, w gminie Gródek nad Dunajcem, 10 km na północ od Nowego Sącza. Leży na krańcu obszernego półwyspu, na wschodnim brzegu Jeziora Rożnowskiego i jest pozostałością dawnego miasteczka zalanego przez wody jeziora w 1941.
Zbyszyce uzyskały lokację miejską w 1785 roku, zdegradowane w 1896 roku.
W latach 1954-1961 wieś należała i była siedzibą gromady Zbyszyce, po jej likwidacji w gromadzie Kobyle-Gródek. W latach 1975–1998 miejscowość administracyjnie należała do województwa nowosądeckiego. Przed powodzią w lipcu 1813 Zbyszyce posiadały prawa miejskie. Utrzymały je do 1919. Znajdował się tam majątek wuja Józefa Szujskiego.
Historia.
Przed utworzeniem Jeziora Rożnowskiego Zbyszyce leżały na prawym brzegu Dunajca, w jego zakolu; Dunajec oblewał je od zachodu i północy.
Zbyszyce istniały już w XIII w. Parafia i kościół (pod wezwaniem św. Wojciecha) powstały w połowie XIII w. (1242), a pierwszy o niej zapis pochodzi z 1326. Do zbyszyckiej parafii należały też Jelna, Kobyle i Lipie.
Wieś rozwijała się jako ogniwo szlaku handlowego z Krakowa na Węgry. Podobno w 1416 lokowano tutaj miasto na prawie magdeburskim. Nie jest to jednak pewne, gdyż zapis mógł dotyczyć miejscowości Byszyce koło Wieliczki.
W XVI w. działali tutaj polscy bracia polscy. Do 1813 było to miasteczko z rynkiem, ze zwartą zabudową z 200 domami, liczyło 2,5 tys. mieszkańców. Posiadało browar, gorzelnię, karczmę z zajazdem i posterunek żandarmerii. Odbywały się tu jarmarki wyznaczone na dzień św. Idziego.
Po katastrofalnej powodzi z lipca 1813, kiedy woda zabrała 30 domów, Zbyszyce nie podniosły się z upadku, i choċ z prawami miejskimi, de facto były wsią. W latach 90. XIX w. liczyły 52 domy i 366 mieszkańców. Po raz ostatni w dokumentach jako miasto wspomniane jest w 1919.
W 1934 kolejna powódź zniszczyła Zbyszyce. Podjęto wówczas decyzję o budowie zbiornika wodnego w Rożnowie. Ostatecznie, po wypełnieniu zbiornika wodą, ze Zbyszyc ocalał tylko zabytkowy kościół św. Bartłomieja z XV w. i zespół dworski z przełomu XVIII i XIX w. Dzisiaj w miejscu rynku i głównej części Zbyszyc jest tafla jeziora. W 2000 w Zbyszycach nagrywano większość scen do filmu "Boże skrawki".
Urodzili się tu:

</doc>
<doc id="389075" url="https://pl.wikipedia.org/wiki?curid=389075" title="Zbyszyno">
Zbyszyno

Zbyszyno – wieś w Polsce położona w województwie mazowieckim, w powiecie płońskim, w gminie Baboszewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="389076" url="https://pl.wikipedia.org/wiki?curid=389076" title="Zbytki (województwo wielkopolskie)">
Zbytki (województwo wielkopolskie)

Zbytki – wieś w Polsce położona w województwie wielkopolskim, w powiecie leszczyńskim, w gminie Krzemieniewo.
W latach 1975−1998 miejscowość administracyjnie należała do województwa leszczyńskiego.

</doc>
<doc id="389077" url="https://pl.wikipedia.org/wiki?curid=389077" title="Zbytkowo">
Zbytkowo

Zbytkowo – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 361 mieszkańców. Jest czternastą co do wielkości miejscowością gminy Lipno.

</doc>
<doc id="389078" url="https://pl.wikipedia.org/wiki?curid=389078" title="Zbytowa">
Zbytowa

Zbytowa (niem. "Vielguth") – wieś w Polsce położona w województwie dolnośląskim, w powiecie oleśnickim, w gminie Bierutów. Do wsi przynależy przysiółek Nowa Smolna.
Położenie.
Przez wieś przepływa rzeka Widawa.
Podział administracyjny.
W latach 1954-1961 wieś należała i była siedzibą władz gromady Zbytowa, po jej likwidacji w gromadzie Ligota Wielka. W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczy 807 mieszkańców. Jest największą wsią gminy Bierutów.
Obiekty zabytkowe.
Dawniej znajdował się tu zamek . Istnieje tu także parafia rzymskokatolicka pw. Matki Boskiej Królowej Polski.

</doc>
<doc id="389079" url="https://pl.wikipedia.org/wiki?curid=389079" title="Zbytowo">
Zbytowo

Zbytowo – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 219 mieszkańców. Jest 25. co do wielkości miejscowością gminy Mogilno.

</doc>
<doc id="389080" url="https://pl.wikipedia.org/wiki?curid=389080" title="Zdania">
Zdania

Zdania – wieś w Polsce położona w województwie łódzkim, w powiecie radomszczańskim, w gminie Dobryszyce, założona przez Antoniego Sukiennika w drugiej poł. XIX w.
W latach 1975–1998 miejscowość administracyjnie należała do województwa piotrkowskiego.

</doc>
<doc id="389081" url="https://pl.wikipedia.org/wiki?curid=389081" title="Zdanowice">
Zdanowice

Zdanowice – wieś w Polsce położona w województwie świętokrzyskim, w powiecie jędrzejowskim, w gminie Nagłowice. Leży przy drodze krajowej nr 78. Leży pomiędzy miastem Jędrzejów, a Nagłowice.
W latach 1975–1998 miejscowość administracyjnie należała do województwa kieleckiego. 

</doc>
<doc id="389082" url="https://pl.wikipedia.org/wiki?curid=389082" title="Zdany">
Zdany

Zdany – wieś w Polsce położona w województwie mazowieckim, w powiecie siedleckim, w gminie Zbuczyn, nad rzeką Zbuczynką.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
Od nazwy wsi (gniazda) swe nazwisko wywodzi ród Zdanowskich.
W roku 2006 wieś została rozreklamowana przez serię artykułów w dzienniku "Fakt", donoszących o zaobserwowaniu i sfotografowaniu UFO.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="389083" url="https://pl.wikipedia.org/wiki?curid=389083" title="Zdbice">
Zdbice

Zdbice – wieś w Polsce położona w województwie zachodniopomorskim, w powiecie wałeckim, w gminie Wałcz, nad jeziorem Zdbiczno.
W latach 1975–1998 miejscowość administracyjnie należała do województwa pilskiego.
Administracja.
Zdbice posiadają wydzieloną część wsi Zdbice-Folwark. Gmina Wałcz utworzyła "sołectwo Zdbice", które obejmuje jedynie wieś Zdbice. Rada sołecka może się składać z 3–6 członków.
Historia.
Osadę wzmiankowano po raz pierwszy w 1239. W XVI wieku wieś należała do dóbr królewskich starostwa wałeckiego.
W lutym 1945 w okolicach Zdbic toczyły się najcięższe walki o przełamanie umocnień Wału Pomorskiego. Brała w nich udział 1 Armia Wojska Polskiego. To tutaj znajdowało się kilkanaście żelbetowych schronów bojowych obsadzonych przez wojska niemieckie. Uzupełniała je mozaika rowów przeciwczołgowych i strzeleckich, kanałów zalanych wodą, zapór i pól minowych. O same Zdbice stoczono najkrwawszy bój w dniach 3-4 lutego 1945, w trakcie którego zginęło 58 polskich żołnierzy (rannych było co najmniej 127).
Atrakcje.
We wsi znajdują się:

</doc>
<doc id="389084" url="https://pl.wikipedia.org/wiki?curid=389084" title="Zdbowo (wieś)">
Zdbowo (wieś)

Zdbowo – wieś w Polsce położona w województwie zachodniopomorskim, w powiecie wałeckim, w gminie Tuczno.
Niecały 1 km na południe od wioski przebiega linia kolejowa nr 403, ale miejscowość nie posiada przystanku kolejowego, toteż mieszkańcy muszą korzystać z oddalonego o 2 km przystanku w Tucznie. 
W latach 1975–1998 miejscowość administracyjnie należała do województwa pilskiego.

</doc>
<doc id="389085" url="https://pl.wikipedia.org/wiki?curid=389085" title="Zdedy">
Zdedy

Zdedy (niem. "Sdeden") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.

</doc>
<doc id="389086" url="https://pl.wikipedia.org/wiki?curid=389086" title="Zdonia">
Zdonia

Zdonia – wieś w Polsce położona w województwie małopolskim, w powiecie tarnowskim, w gminie Zakliczyn.
Prywatna wieś szlachecka "Zdania", własność kasztelanowej krakowskiej Anny z Sieniawskich Jordanowej, położona była w 1595 roku w powiecie sądeckim województwa krakowskiego. W latach 1975–1998 miejscowość administracyjnie należała do województwa tarnowskiego.
Pod względem geograficznym Zdonia znajduje się na Pogórzu Rożnowskim. Pola uprawne i zabudowania Stróży zajmują płaską dolinę na prawym brzegu Dunajca, od południa ograniczoną długim pasem wzniesień ze szczytami Mogiła (478 m) i Styr Północny (460 m).
Znajduje się tutaj XIX-wieczny dworek ze stawem, drewniane domy i kapliczki, stare kuźnie, a także kilka punktów widokowych na Pogórze Karpackie. Wioska graniczy z sołectwami: Bieśnik, Borowa, Wola Stróska, Wesołów oraz miastem Zakliczyn.

</doc>
<doc id="389087" url="https://pl.wikipedia.org/wiki?curid=389087" title="Zdonków">
Zdonków

Zdonków dawniej też Zdunków – wieś w Polsce położona w województwie mazowieckim, w powiecie przysuskim, w gminie Borkowice.
Prywatna wieś szlachecka "Zdunków", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Świętego Krzyża w Borkowicach.

</doc>
<doc id="389088" url="https://pl.wikipedia.org/wiki?curid=389088" title="Zdory">
Zdory

Zdory (niem. "Sdorren", 1938–1945 "Dorren") – wieś w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.
Historia.
Zdory zostały założone w 1508 roku na prawie chełmińskim przez braci Marka i Jana Stawiskich, przybyłych tu z ziemi łomżyńskiej. W dokumentach z XVI w. posiada ona nazwę "Wilkusy". Zdecydowaną większość stanowili wolni chłopi z Mazowsza.
Zdory były wsią usługową dla osady bartnej Pisz, która leżała na szlaku handlowym prowadzącym z południa do Gdańska. Mieszkańcy wioski dostarczali ryb, płodów rolnych, mięsa i zwierzyny łownej. Po insurekcji kościuszkowskiej (1794), a także po powstaniu listopadowym (1830) i styczniowym (1864) władze pruskie nasilały represje germanizacyjne na Mazurach za pomoc Polakom. Wiek XIX na ziemi piskiej charakteryzował się ostrą walką Mazurów w obronie języka polskiego i obyczajów.
Po plebiscycie w 1920 Zdory znalazły się w Rzeszy Niemieckiej aż do 1945. W tym czasie wieś była samowystarczalna - była szkoła, wiatrak (młyn), rzeźnia, masarnia, oraz restauracja z pokojami gościnnymi, a nawet elektrownia. We wsi mieszkało kilku bogatych gospodarzy, mających do pomocy robotników rolnych, którym pracodawcy zapewniali mieszkanie i utrzymanie. W tym czasie wieś nazywała się "Dorren", a następnie nazwę tą przekształcono na "Sdorren".
Po II wojnie światowej Mazurzy, którzy czuli się Niemcami zaczęli wyjeżdżać do Niemiec (lata 1946–1956). W wyniku działań wojennych i grabieży przestały działać instytucje i obiekty, które istniały przed wojną. Wieś zaczynała żyć od nowa. Do Zdor (spolszczona nazwa wsi) zaczęła napływać ludność z polski (powiat Kolno, okolice Łysych i Myszyńca). Napływowa ludność zajęła gospodarstwa poniemieckie. Trudni się rolnictwem. W późniejszym czasie przez kilka lat na terenie wsi działa spółdzielnia produkcyjna. Po jej rozwiązaniu wieś nadal ma charakter rolniczy, z tym że są to już rolnicy indywidualni.
Od 1 września 1946 w budynku po szkole niemieckiej, rozpoczęła działalność szkoła. W latach 60. w wyremontowanej świetlicy powstał klub "Rolnika", punkt biblioteczny - później przeznaczony w bibliotekę wiejską. W tym czasie funkcjonowała także ośmioklasowa szkoła podstawowa. Działał również sklep GS. Rozwijała się komunikacja PKS. W latach 70. i 80. wieś przeżywała rozkwit kulturalny. Oprócz działającego klubu „Rolnika” i biblioteki działał prężnie zespół artystyczny. Wieś była gospodarzem dożynek wojewódzkich.
W 2000 została zlikwidowana szkoła podstawowa, jedyny ośrodek kultury we wsi.
Zabytki.
W obrębie miejscowości do tej pory poznano cztery stanowiska archeologiczne:
Wszystkie te prehistoryczne stanowiska wskazują na rozwój osadnictwa w regionie wsi już na przełomie er, więc w czasach, gdy w Krainie Wielkich Jezior Mazurskich zamieszkiwały już ludy bałtyckie. Użytkownikami wspomnianych wyżej obiektów byli najprawdopodobniej Galindowie.

</doc>
<doc id="389089" url="https://pl.wikipedia.org/wiki?curid=389089" title="Zdów">
Zdów

Zdów – wieś w Polsce, położona w województwie śląskim, w powiecie zawierciańskim, w gminie Włodowice.
W latach 1975–1998 miejscowość administracyjnie należała do województwa częstochowskiego.
W okolicach tej wsi wypływa Białka (dopływ Krztyni), niewielka rzeka dorzecza Pilicy.
Nazwa.
Nazwę miejscowości w zlatynizowanej staropolskiej formie "Zdow" wymienia w latach (1470-1480) Jan Długosz w księdze Liber beneficiorum dioecesis Cracoviensis.
Historia.
Wieś założona została w średniowieczu na prawie polskim i początkowo była własnością królewską, a później wsią szlachecką.
W XIV wieku miejscowość podlegała właścicielom pobliskiego zamku w Bobolicach. W 1394 król polski Władysław Jagiełło na prośbę Andrzeja właściciela Bobolic przenosi jego dobra: Zdów, Ogorzelnik, folwark Lgota, Tomiszowice, Niegowę, Wysoką, Tarnowę z prawa polskiego na prawo magdeburskie.
Wieś wymieniana w historycznych dokumentach podatkowych. W połowie XV wieku Zdów wymienił polski historyk Jan Długosz w swoim dziele Liber beneficiorum dioecesis Cracoviensis. Miejscowość leżała wówczas w parafii Włodowice i należała do Jakuba Trzaski. Znajdowały się w niej łany kmiece, które odprowadzały dziesięcinę plebanowi z Włodowic. Regest poborowy powiatu lelowskiego z 1490 również odnotowuje Zdów. W 1581 miejscowość leżała w parafii Niegowa i należała do niejakiego Krezy, posiadał on łan zamieszkany przez 3 kmieci.
Po rozbiorach Polski miejscowość znalazła się w zaborze rosyjskim i leżała w Królestwie Polskim. W XIX-wiecznym Słowniku geograficznym Królestwa Polskiego wymieniona jest jako wieś i folwark leżące w powiecie będzińskim w gminie i parafii Niegowa w guberni piotrkowskiej. W 1827 w miejscowości znajdowało się 40 domów i 302 mieszkańców. W 1890 miejscowy folwark został oddzielony od dóbr Bobolice. W 1895 wieś liczyła 40 domów zamieszkanych przez 286 mieszkańców, natomiast folwark liczył 5 domów oraz 16 mieszkańców.

</doc>
<doc id="389090" url="https://pl.wikipedia.org/wiki?curid=389090" title="Zdręby">
Zdręby

Zdręby – wieś w Polsce położona w województwie podlaskim, w powiecie suwalskim, w gminie Bakałarzewo.
W latach 1975–1998 miejscowość administracyjnie należała do województwa suwalskiego.

</doc>
<doc id="389091" url="https://pl.wikipedia.org/wiki?curid=389091" title="Zdrochec">
Zdrochec

Zdrochec – wieś w Polsce położona w województwie małopolskim, w powiecie tarnowskim, w gminie Radłów. W latach 1975–1998 miejscowość administracyjnie należała do województwa tarnowskiego.
Historia parafii.
W 1892 roku wieś Zdrochec jako parafia, za sprawą ks. bp. Ignacego Łobosa została włączona do dekanatu radłowskiego. Do dekanatu należały ponadto wioski: Radłów, Biskupice, Wola Radłowska, Wał-Ruda, Śmietana, Zabawa, Zdrochec, Marcinkowice, Glów, Niwka, Dobczyce, Rudka. W 1913 roku Zdrochec i Zabawa zostały wyłączone z parafii radłowskiej.
Wieś w połowie XIX wieku należała do Władysława Michałowskiego, który 1 czerwca 1863 roku przekazał ją Romanowi Michałowskiemu. Spadkobierca w tym samym roku wymienił grunty ze Stanisławem Koźmianem, który pozostał właścicielem Zdrochca do 1870 roku. 19 lutego 1870 roku wieś Zdrochec została sprzedana nowemu nabywcy Wiktorii z Borowskich Bzowskiej, po drugim mężu Jakubowskej. Po siedmiu latach dobra zostały sprzedane Jadwidze Straszewskiej, która pozostawała właścicielką do 1901 roku. W 1903 roku ziemię odziedziczył Władysław Fibich, późniejszy fundator placu pod budowę nowej szkoły. W 1905 roku Zdrochec przechodzi w ręce Artura Margulisa, a następnie Adama Marca.
W 1827 roku Zdrochec liczył 266 mieszkańców, a Marcinkowice – 134.
Na cmentarzu znajduje się zbiorowa mogiła żołnierzy polskich poległych 7 i 8 września 1939 roku w walce o przeprawę na Dunajcu (walki o most w Biskupicach Radłowskich).

</doc>
<doc id="389092" url="https://pl.wikipedia.org/wiki?curid=389092" title="Zdrody Nowe">
Zdrody Nowe

Zdrody Nowe – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Michała Archanioła w Płonce Kościelnej.

</doc>
<doc id="389093" url="https://pl.wikipedia.org/wiki?curid=389093" title="Zdrody Stare">
Zdrody Stare

Zdrody Stare – wieś sołecka w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość administracyjnie należała do województwa białostockiego.
Powierzchnia sołectwa wynosi 262,08 ha.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="389094" url="https://pl.wikipedia.org/wiki?curid=389094" title="Zdroisko (wieś)">
Zdroisko (wieś)

Zdroisko () – wieś w Polsce położona w województwie lubuskim, w powiecie gorzowskim, w gminie Kłodawa.
W latach 1975–1998 miejscowość administracyjnie należała do województwa gorzowskiego.
W latach 1767–1870 istniała tu huta „Zanzthal” – stalownia i wytwórnia blach, prętów, sztab żelaza. Wyrabiała narzędzia, druty, gwoździe, igły. Do dziś pozostał pamiątkowy kamień, kawałki stopionego żelaza oraz sztaba i skobel wejściowych drzwi.
W 1782 roku założona z polecenia Fryderyka II druga huta o nazwie Zanzhammer – Sącznik Zdroisko. Produkowała amunicję artyleryjską do armat 3-6-12 funtowych. Szczególny rozkwit w okresie walk Prus z Napoleonem.

</doc>
<doc id="389095" url="https://pl.wikipedia.org/wiki?curid=389095" title="Zdrojek (powiat działdowski)">
Zdrojek (powiat działdowski)

Zdrojek – wieś w Polsce położona w województwie warmińsko-mazurskim, w powiecie działdowskim, w gminie Lidzbark.
Wierni Kościoła rzymskokatolickiego należą do parafii św. Wawrzyńca w Starym Dłutowie.
Wieś założona została w XIX wieku. W latach 1975–1998 miejscowość administracyjnie należała do województwa ciechanowskiego.

</doc>
<doc id="389096" url="https://pl.wikipedia.org/wiki?curid=389096" title="Zdrojewo (województwo kujawsko-pomorskie)">
Zdrojewo (województwo kujawsko-pomorskie)

Zdrojewo (niem. "Unterberg") – wieś kociewska w Polsce położona w województwie kujawsko-pomorskim, w powiecie świeckim, w gminie Nowe, przy trasie drogi krajowej nr 91. Wieś jest siedzibą sołectwa Zdrojewo. Według Narodowego Spisu Powszechnego (III 2011 r.) wieś liczyła 378 mieszkańców. Jest piątą co do wielkości miejscowością gminy Nowe.
W latach 1975–1998 miejscowość administracyjnie należała do województwa bydgoskiego.

</doc>
<doc id="389097" url="https://pl.wikipedia.org/wiki?curid=389097" title="Zdrojki (województwo mazowieckie)">
Zdrojki (województwo mazowieckie)

Zdrojki – wieś w Polsce, położona w województwie mazowieckim, w powiecie żuromińskim, w gminie Lubowidz.
W latach 1975–1998 miejscowość administracyjnie należała do województwa ciechanowskiego.
Dawniej wieś była podzielona administracyjnie na dwie części: Zdrojki Piegowo i Zdrojki Chojnowo. W 2006 roku podział usunięto i pozostawiono jedną nazwę Zdrojki.
Wierni kościoła rzymskokatolickiego należą do parafii pw. św. Józefa w Syberii.

</doc>
<doc id="389098" url="https://pl.wikipedia.org/wiki?curid=389098" title="Zdrojówki">
Zdrojówki

Zdrojówki – część wsi Dobre (do 31.12.2012 samodzielna wieś) w Polsce położona w województwie mazowieckim, w powiecie mińskim, w gminie Dobre.
W latach 1975–1998 miejscowość administracyjnie należała do województwa siedleckiego.

</doc>
<doc id="389099" url="https://pl.wikipedia.org/wiki?curid=389099" title="Zdrowa">
Zdrowa

Zdrowa – wieś w Polsce położona w województwie śląskim, w powiecie częstochowskim, w gminie Kłomnice.
Historia.
Miejscowość historycznie należy do ziemi wieluńskiej oraz pierwotnie związana była z Wielkopolską. Ma metrykę średniowieczną i istnieje co najmniej od XV wieku. Wymieniona pierwszy raz w dokumencie zapisanym po łacinie w 1403 pod nazwami "Zdrowa", a później także "Sdrowa".
Miejscowość została odnotowana w historycznych dokumentach własnościowych, prawnych i podatkowych. W 1403 Andrzej Wrzeszczek ze Zdrowej otrzymał 20 grzywien od Żegoty z Gorzkowic. W 1447 Stanisław Zdrowski naganił szlachectwo J. Służce z Mirowa. W 1468 Stanisław Szoff wypłacił Marcinowi Zdrowskiemu 80 grzywien posagu żony Anny we wsi. W 1511 miejscowość leżała w powiecie wieluńskim i liczyła 5,5 łana, a w 1518 miała łanów 5. W 1520 należała do parafii Borowno w dekanacie brzeźnickim. Tamtejszy pleban pobierał od mieszkańców dziesięcinę snopową z ról folwarcznych. Kmiecie płacili natomiast plebanowi w Dąbrowie. Miejscowość była wsią szlachecką. Według regestu poborowego powiatu wieluńskiego z 1552 odnotowana została jako wieś "Sdrowa" w parafii Borówno; własność Jana i Baltazara Zdrowskich. Mieszkało w niej wówczas 14 kmieci, stał młyn. W 1553 miejscowość miała 5 łanów. Wzmianki o wsi odnotowano także w latach 1458, 1511 i 1542.
Po rozbiorach Polski miejscowość znalazła się w zaborze rosyjskim. Jako wieś i folwark leżące w powiecie noworadomskim, gminie Rzeki i parafii Borówno wymienia ją XIX wieczny Słownik geograficzny Królestwa Polskiego. W 1827 we wsi było 41 domów zamieszkanych przez 267 mieszkańców. W 1895 miejscowość miała 49 domów zamieszkanych przez 325 mieszkańców, a w folwarku mieszkało 19 mieszkańców.
Pod koniec XIX wieku majątek w Zdrowej kupił śpiewak operowy Jan Reszke.
3 września 1939 żołnierze Wehrmachtu zamordowali 6 mieszkańców a wieś spalili.
W latach 1975–1998 miejscowość administracyjnie należała do województwa częstochowskiego.

</doc>
<doc id="389100" url="https://pl.wikipedia.org/wiki?curid=389100" title="Zdrzewno">
Zdrzewno

Zdrzewno (kaszb. "Zdrzewno", niem. "Zdrewen") – osada w Polsce położona w województwie pomorskim, w powiecie lęborskim, w gminie Wicko. 
Niedaleko wsi znajduje się byłe lotnisko wojskowe w Lędziechowie. Znajdują się tu XIX-wieczny zespół pałacowo-parkowy i oryginalny wiatrak z 1765 roku.
W latach 1975–1998 miejscowość położona była w województwie słupskim.
Zabytki.
Według rejestru zabytków NID na listę zabytków wpisane są:

</doc>
<doc id="389101" url="https://pl.wikipedia.org/wiki?curid=389101" title="Zdrzychów">
Zdrzychów

Zdrzychów – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.
We wsi Zdrzychów toczy się akcja serialu "Daleko od szosy".

</doc>
<doc id="389102" url="https://pl.wikipedia.org/wiki?curid=389102" title="Zdunek (wieś)">
Zdunek (wieś)

Zdunek – wieś w Polsce położona w województwie mazowieckim, w powiecie ostrołęckim, w gminie Myszyniec.
Wierni kościoła rzymskokatolickiego należą do parafii Trójcy Przenajświętszej w Myszyńcu.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Wach (od 1931 w gminie Myszyniec).
Według Powszechnego Spisu Ludności z 1921 roku wieś zamieszkiwały 294 osoby w 53 budynkach mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Myszyńcu.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="389103" url="https://pl.wikipedia.org/wiki?curid=389103" title="Zdunki">
Zdunki

Zdunki (niem.: do 1938: "Sdunken", 1939–1945: "Ulrichsfelde") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.

</doc>
<doc id="389104" url="https://pl.wikipedia.org/wiki?curid=389104" title="Zdunków">
Zdunków

Zdunków – wieś w Polsce położona w województwie mazowieckim, w powiecie kozienickim, w gminie Gniewoszów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Niepokalanego Serca Maryi w Gniewoszowie.

</doc>
<doc id="389105" url="https://pl.wikipedia.org/wiki?curid=389105" title="Zdunowice">
Zdunowice

Zdunowice (dodatkowa nazwa w j. kaszub. Zdënejce) – osada kaszubska w Polsce położona w województwie pomorskim, w powiecie kartuskim, w gminie Sulęczyno.
Wieś otoczona lasami nad jeziorem Suminko w pobliżu jeziora Sumino, stanowi sołectwo "Zdunowice" w którego skład wchodzą również miejscowości Małe Zdunowice, Ostrowite i Ogonki.
W latach 1975–1998 miejscowość administracyjnie należała do województwa gdańskiego.
Urodził się tutaj Antoni Bazyli Wandtke (ur. 13 września 1891, zm. 12 sierpnia 1978 w Katowicach) – pułkownik piechoty Wojska Polskiego.

</doc>
<doc id="389106" url="https://pl.wikipedia.org/wiki?curid=389106" title="Zdunówek">
Zdunówek

Zdunówek (dawn. Zdunówko) – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.
Z tej miejscowości pochodził Antoni Bielak (1941–2014), wojewoda płocki w latach 1980–1990.

</doc>
<doc id="389107" url="https://pl.wikipedia.org/wiki?curid=389107" title="Zdwórz">
Zdwórz

Zdwórz – wieś w Polsce położona w województwie mazowieckim, w powiecie płockim, w gminie Łąck.
Wieś królewska położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.
Przez wieś przebiega droga wojewódzka nr 577.

</doc>
<doc id="389108" url="https://pl.wikipedia.org/wiki?curid=389108" title="Zdynia">
Zdynia

Zdynia (dodatkowa nazwa w j. łemkow. Ждыня, trb. "Żdynia") – wieś w Polsce położona w województwie małopolskim, w powiecie gorlickim, w gminie Uście Gorlickie. Leży nad rzeką Zdynia.
W latach 1975–1998 miejscowość administracyjnie należała do województwa nowosądeckiego. Integralne części miejscowości: Ług, Sidława.
Historia Zdyni.
Zdynia sięga początkami XIV wieku, kiedy to w 1316 zamieszkał w Szymbarku, Paweł Gładysz h. Gryf, mieszczanin z Nowego Sącza, pierwszy tenut Szymbarku z rodu Gładyszów ok. 1330, podrządczy sądecki, który wykazał się jako rycerz w walkach obrony Polski.
Jego syn Jan Gładysz, zarządca dóbr królewskich, podrządczy sądecki, rządca sądecki (1356) właściciel Szymbarka, był właścicielem terenów gorlickich, wszak 27 października 1359 w Sączu za zasługi swoje i ojca od Kazimierza Wielkiego otrzymał tereny po obu stronach rzeki Zdyni Wielkiej i Zdyni Małej, cały las po obu brzegach rzeki Ropy, aby tam lokować mógł wsie na prawie magdeburskim. Potem przejęli Zdynie potomkowie Piotr Gładysz z Szymbarku Mikołaj Gładysz z Łosia, burgrabia muszyński, w 1419 oczyszczony z zarzutu nieszlachectwa.
Potem rezydencję przejął Stanisław Gładysz z Kowalowa h. Gryf, tenut Szymbarku, dziedzic Kowalowej, Gilowej (od 1477), Uścia, komornik ziemski biecki 1486, sędzia grodzki biecki mąż Katarzyny Barczkowskiej c. Jakuba Barczkowskiego. W 1486 Jan Gładysz z Szymbarku nabył w tym terenie gorlickim miejscowości, takie jak np. pozostałe części wsi Polna od Jakuba Staszkowskiego, syna Stanisława za 400 grzywien. Po jego śmierci, opiekunem małoletnich dzieci dziedziców Bielanki był w 1504 bratanek Jakub Gładysz z Kowalowych. Po osiągnięciu wieku dorosłego, dziedzictwo gorlickie przejął syn Jana, Erazm Gładysz. Dwór postawiony w 1540 stanowił centrum władzy rodu polskich rycerzy Gładyszów tzw. „dominium Ropa” z którego zarządzali pobliskimi terenami klucza Gorlickiego. W 1557 właścicielem wsi był Stanisław Gładysz. Klucz szymbarski był następnie w posiadaniu Szymona Gładysza pisarza grodzkiego spiskiego 1561; właściciel Zdyni, Polany, Szymbarka, i Szymanowic 1581. Ostatnim z rodu Gładyszów i tej miejscowości był Paweł Gładysz, syn Szymona, do którego należał Szymbark do 1590. Piotr Gładysz, zeznał w testamencie z 1611, że Gładyszowie na zawsze przenoszą się z ziemi bieckiej w Sandomierskie. Na miejsce Gładyszów przybyli Strońscy, później Siedleccy, Bronikowscy. Z końcem XVIII w. nabył tę miejscowość ks. Jan Bochniewicz prałat gnieźnieński. W 1808 przekazał on klucz szymbarski na własność swym siostrom i siostrzeńcom.
W okresie międzywojennym w miejscowości stacjonowała placówka Straży Granicznej I linii „Zdynia”.
Zabytki i turystyka.
Obiekty wpisane do rejestru zabytków nieruchomych województwa małopolskiego:
Ze Zdyni pochodził Maksym Sandowycz – święty, męczennik prawosławny, którego grób znajduje się na cmentarzu parafialnym. W Zdyni co roku odbywa się Święto Kultury Łemkowskiej – „Łemkowska Watra”. W Zdyni znajduje się jedyny w powiecie gorlickim kemping.

</doc>
<doc id="389109" url="https://pl.wikipedia.org/wiki?curid=389109" title="Zdyszewice">
Zdyszewice

Zdyszewice – wieś w Polsce położona w województwie łódzkim, w powiecie opoczyńskim, w gminie Żarnów.
Zdyszewice to jedna z najstarszych miejscowości gminy, której historia sięga XII wieku. W 1198 roku określano je nazwą „Sdinechowic”. W tym roku biskup krakowski Gedeon nadał dziesięcinę z tej wsi klasztorowi w Miechowie. W 1368 roku biskup włocławski Zbilut przekazał tę wieś jednemu ze swoich poddanych. W XVI wieku wieś nazywano „Zdzyschowicze” lub „Zdzieschowice”. W 1827 roku mieszkało w niej 185, a w 1880 roku 233 włościan. Obecnie ludność wsi wynosi 234 osoby (razem z przysiółkiem Czersko). W czasie II wojny światowej, w latach 1943-1944 przebywał tu spadochroniarz i cichociemny, kawaler Orderu Virtuti Militari, mjr Adam Trybus ps. „Gaj” (1909–1982). Dowodził stąd oddziałami partyzanckimi w regionie, jako komendant Kedywu Okręgu AK „Barka” Łódź. Tablica pamiątkowa poświęcona „Gajowi” została umieszczona w przedsionku kościoła Podwyższenia Krzyża Świętego w Zdyszewicach w 1989 roku. 
W 1924 roku w tej wsi założono 4-oddziałową szkołę powszechną, do której w roku szkolnym 1925/1926 uczęszczało 155 dzieci. W czasie wojny prowadzono tu tajne nauczanie. Szkołę zlikwidowano w latach dziewięćdziesiątych.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Miłosierdzia Bożego w Chełstach.

</doc>
<doc id="389111" url="https://pl.wikipedia.org/wiki?curid=389111" title="Zdziarka">
Zdziarka

Zdziarka – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
W latach 1975–1998 miejscowość administracyjnie należała do województwa płockiego.

</doc>
<doc id="389113" url="https://pl.wikipedia.org/wiki?curid=389113" title="Zdziar-Las">
Zdziar-Las

Zdziar-Las – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="389114" url="https://pl.wikipedia.org/wiki?curid=389114" title="Zdziar Mały">
Zdziar Mały

Zdziar Mały – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="389115" url="https://pl.wikipedia.org/wiki?curid=389115" title="Zdziar Wielki">
Zdziar Wielki

Zdziar Wielki – wieś w Polsce położona w województwie mazowieckim, w powiecie płockim, w gminie Staroźreby. Leży nad rzeką Płonką. W II RP siedziba gminy Staroźreby. 
W latach 1975–1998 miejscowość administracyjnie należała do województwa płockiego. 
Nazwa.
Nazwa wsi „zdziar” (≤ zžar, zżar) oznacza 'obszar spalony, wypalony’, co wskazuje na pierwotne usytuowanie miejscowości na terenie uzyskanym pod uprawę przez wypalanie lasu.
Historia.
Wieś wzmiankowana w źródłach po raz pierwszy w roku 1349 jako Zdzary. Począwszy od XIV w. stanowiła własność szlachecką rodu Gozdawitów. W późniejszym okresie w wyniku podziałów z dóbr tych wyłoniło się kilka jednostek osadniczych: Zdziar Wielki, Zdziar Mały, Zdziar Gęsi (Gasowski), Zdziar Łopatki, Zdziar Krawieczyn, Zdziar Bylin i Zdziar Sarzyn, z których obecnie tylko cztery pierwsze zachowały w nazwie jako pierwszy człon Zdziar. Według "Słownika geograficznego Królestwa Polskiego" w 1827 r. Zdziar Wielki liczył 14 domów i 115 mieszkańców, a kilkadziesiąt lat później – 12 domów i 164 mieszkańców i był siedzibą urzędu gminnego. 
Według spisu powszechnego z 30. września 1921 r. miejscowość zamieszkiwało 238 osób, w tym 230 narodowości polskiej i 8 narodowości żydowskiej. W okresie międzywojennym wieś była siedzibą gminy Staroźreby, posiadała także szkołę powszechną. 
Po drugiej wojnie światowej we wsi funkcjonowała szkoła podstawowa, kółko rolnicze i ochotnicza straż pożarna.
W czerwcu 1950 r. (według innych źródeł w 1954 lub 1955 r.) w miejscowości miał się wydarzyć cud – gipsowa figurka Matki Boskiej w kapliczce położonej w pobliżu rzeki Płonki miała płakać i poruszać się. Wieść o rzekomym cudzie zaczęła gromadzić okoliczną ludność – według różnych źródeł od 30 do 50 tysięcy osób. Zdecydowana reakcja władz państwowych oraz nieuznanie cudu przez władze kościelne doprowadziły do stopniowego wygaszenia zainteresowania tym wydarzeniem.
Obecnie we wsi działa Ochotnicza Straż Pożarna, istnieje także kaplica rzymskokatolicka podlegająca parafii w Górze.
W 2009 r. wieś liczyła 179 mieszkańców (według PESEL).

</doc>
<doc id="389116" url="https://pl.wikipedia.org/wiki?curid=389116" title="Zdziarzec">
Zdziarzec

Zdziarzec – wieś w Polsce, położona w województwie podkarpackim, w powiecie mieleckim, w gminie Radomyśl Wielki. Nazwa Zdziarzec pochodzi od słowa Ździar, ale że dla mieszkańców było zbyt trudno wymawiać to słowo, przekształciło się na Zdziarzec.
W latach 1975–1998 wieś administracyjnie należała do województwa tarnowskiego.
Siedziba rzymskokatolickiej parafii Nawiedzenia Najświętszej Maryi Panny należącej do dekanatu Radomyśl Wielki.
Parafia w Zdziarcu.
Parafia Zdziarzec ma bogatą historię. Jej powstanie datuje się na I połowę XIV wieku. W archiwum diecezjalnym w Tarnowie znajduje się dokument erekcyjny tej parafii z 1320. Jednak został on uznany za falsyfikat. Od 1325 Zdziarzec należał do rektoratu parafii Książnice. Nieznany z nazwiska rycerz maltański miał wybudować w wiosce drewniany kościół pw. św. Marcina i hojnie go wyposażyć. Źródła kościelne podają, że samoistna parafia powstała w 1350. Kilkakrotnie była ona przyłączana jako kościół filialny do parafii w Rzochowie i Zasowie. W 1776 do parafii w Zdziarcu należały wioski Dulcza Wlk. i Żarówka; liczyła wówczas 1609 wiernych. W 1872 za probostwa ks. Tomasza Turza rozpoczęto budowę nowej świątyni, którą w 1886 konsekrował ks. bp Ignacy Łobos. Nowy kościół poświęcono pw. Nawiedzenia NMP. W 1938 od parafii odłączyła się Dulcza Wlk., pozostawiając tylko kilkanaście domów przysiółka Świerże. W 1944 w wyniku działań wojennych kościół został zrujnowany: wysadzono wieżę, wnętrze spalono, wyposażenie zrabowano – łącznie ze słynącym łaski obrazem Matki Bożej, który później w częściach odzyskano od żołnierzy radzieckich. Jego rekonstrukcji w 1951 dokonał ks. Adam Stachoń. 4 kwietnia 1945 w najtrudniejszym dla kościoła i parafii okresie probostwo objął ks. kanonik Zygmunt Zając, który sprawował tę funkcję do 1988, a zmarł w 1989 i spoczął w kaplicy cmentarnej. Za jego pobytu odnowiono zniszczony kościół, który uroczyście poświęcił 9 lipca 1951 ks. bp dr Jan Stepa. W latach 1970–1985 zbudowano nową plebanię i odbudowano wieżę kościoła. W latach 1983–1988 zbudowano i konsekrowano kościół w Janowcu oraz kaplicę w Żarówce, która jest kościołem filialnym z pełną opieką duszpasterską tutejszej wspólnoty. W 1991 zbudowano kaplicę cmentarną, a w latach 1992–1994 zmieniono pokrycie dachowe kościoła, odnowiono elewację i rozpoczęto budowę nowego ogrodzenia. Kościół pw. Nawiedzenia NMP w Zdziarcu jest kościołem bez wyraźnych cech stylowych, jednonawowy, z wydłużonym prezbiterium zamkniętym trójbocznie, przebudowanym w 1925, do którego dobudowano zakrystię. Wnętrze zostało nakryte stropem płaskim. Polichromia wnętrza, ornamentalna i figuralna w tradycji secesyjnej, namalowana została w 1950. Wyposażenie wnętrza stanowią 4 ołtarze tradycyjne i jeden soborowy oraz chrzcielnica z końca XIX wieku. W ołtarzu głównym znajduje się obraz Matki Bożej z Dzieciątkiem oparty na niderlandzkim pierwowzorze z XV-XVI w. Obraz ten zwany obrazem Matki Bożej Zdziarzeckiej ma do dziś ogromny kult i wielu uważa go za łaskami słynący. W roku 2005 rozpoczęto remont generalny wnętrza świątyni – wymieniono instalacje elektryczne, oświetlenie i nagłośnienie. Gruntownej renowacji poddano główny ołtarz, odnowiono malowidła ścienne oraz sufit.

</doc>
<doc id="389117" url="https://pl.wikipedia.org/wiki?curid=389117" title="Zdziebórz">
Zdziebórz

Zdziebórz – wieś w Polsce położona w województwie mazowieckim, w powiecie wyszkowskim, w gminie Somianka.
Prywatna wieś szlachecka "Zdzieborz Wielki" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.
Stąd pochodził ks. infułat Zdzisław Król, który zginął w katastrofie prezydenckiego samolotu pod Smoleńskiem 10 kwietnia 2010 roku.

</doc>
<doc id="389118" url="https://pl.wikipedia.org/wiki?curid=389118" title="Zdziechowice Drugie">
Zdziechowice Drugie

Zdziechowice Drugie – wieś w Polsce położona w województwie podkarpackim, w powiecie stalowowolskim, w gminie Zaklików.
Dawniej istniała gmina Zdziechowice. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="389119" url="https://pl.wikipedia.org/wiki?curid=389119" title="Zdzieci Nowe">
Zdzieci Nowe

Zdzieci Nowe – kolonia w Polsce położona w województwie świętokrzyskim, w powiecie staszowskim, w gminie Połaniec.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Zdzieci zawarty w tabeli 1.

</doc>
<doc id="389120" url="https://pl.wikipedia.org/wiki?curid=389120" title="Zdzieci Stare">
Zdzieci Stare

Zdzieci Stare – wieś w Polsce położona w województwie świętokrzyskim, w powiecie staszowskim, w gminie Połaniec.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Zdzieci zawarty w tabeli 1.

</doc>
<doc id="389121" url="https://pl.wikipedia.org/wiki?curid=389121" title="Zdziembórz">
Zdziembórz

Zdziembórz – wieś w Polsce położona w województwie mazowieckim, w powiecie płockim, w gminie Brudzeń Duży. Leży nad Skrwą.
W latach 1975–1998 miejscowość administracyjnie należała do województwa płockiego.

</doc>
<doc id="389122" url="https://pl.wikipedia.org/wiki?curid=389122" title="Zdzierczyzna">
Zdzierczyzna

Zdzierczyzna – wieś w Polsce położona w województwie łódzkim, w powiecie wieruszowskim, w gminie Sokolniki.
W latach 1975–1998 miejscowość administracyjnie należała do województwa kaliskiego.

</doc>
<doc id="389123" url="https://pl.wikipedia.org/wiki?curid=389123" title="Zdzieszulice Dolne">
Zdzieszulice Dolne

Zdzieszulice Dolne – wieś w Polsce położona w województwie łódzkim, w powiecie bełchatowskim, w gminie Bełchatów. Nazwa wsi pochodzi od staropolskiego imienia męskiego Zdziesuł.
1 stycznia 1988 część wsi (19,36 ha) włączono do Bełchatowa. Ulica Piotrkowska stała się tym samym granicą miasta; domy po północnej stronie ulicy przynależą do Bełchatowa, a te po jej południowej stronie do wsi Zdzieszulice Dolne.
W latach 1975–1998 miejscowość administracyjnie należała do województwa piotrkowskiego.

</doc>
<doc id="389124" url="https://pl.wikipedia.org/wiki?curid=389124" title="Zdzieszulice Górne">
Zdzieszulice Górne

Zdzieszulice Górne – wieś w Polsce położona w województwie łódzkim, w powiecie bełchatowskim, w gminie Bełchatów. Nazwa wsi pochodzi od staropolskiego imienia męskiego Zdziesuł.
W latach 1975–1998 miejscowość administracyjnie należała do województwa piotrkowskiego.
1 stycznia 1988 część wsi (150,31 ha) włączono do Bełchatowa. Tereny wzdłuż ulicy Zdzieszulickiej na wschód od ulicy Piotrkowskiej (łącznie z oczyszczalnią ścieków) znalazły się zatem w granicach Bełchatowa.

</doc>
<doc id="389125" url="https://pl.wikipedia.org/wiki?curid=389125" title="Zdzieszyn">
Zdzieszyn

Zdzieszyn – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.

</doc>
<doc id="389126" url="https://pl.wikipedia.org/wiki?curid=389126" title="Zdziętawy">
Zdziętawy

Zdziętawy – wieś w Polsce położona w województwie wielkopolskim, w powiecie krotoszyńskim, w gminie Kobylin.
W okresie Wielkiego Księstwa Poznańskiego (1815-1848) miejscowość wzmiankowana wówczas jako folwark Zdzientawy należała do wsi mniejszych w ówczesnym pruskim powiecie Kröben (krobskim) w rejencji poznańskiej. Zdzientawy należały do okręgu jutroszyńskiego tego powiatu i stanowiły część majątku Smolice, którego właścicielem był wówczas (1846) Wilanowski. Według spisu urzędowego z 1837 roku folwark liczył 74 mieszkańców, którzy zamieszkiwali 8 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="389127" url="https://pl.wikipedia.org/wiki?curid=389127" title="Zdziłowice">
Zdziłowice

Zdziłowice – zniesiona nazwa wsi w Polsce położona w województwie lubelskim, w powiecie janowskim, w gminie Godziszów.
Miejscowość zniesiono w 2023 r. tworząc z jej części cztery wsie: Zdziłowice Czwarte, Zdziłowice Drugie, Zdziłowice Pierwsze, Zdziłowice Trzecie
Wieś szlachecka położona była w drugiej połowie XVI wieku w powiecie urzędowskim województwa lubelskiego. Za Królestwa Polskiego istniała gmina Zdziłowice. W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 1515 mieszkańców i była drugą co do wielkości miejscowością gminy Godziszów.
Historia.
Pierwsza wzmianka o Zdziłowicach pochodzi z 1377 roku i zawarta została w nadaniu dóbr Kraśnickich Dymitrowi z Goraja. Kolejna wzmianka pojawia się przy okazji włączenia wsi do dóbr rodziny Ossolińskich, a w 1604 r. do ordynacji Jana Zamoyskiego. W 1694 roku mieszkańcy Zdziłowic gospodarowali na 50 półłanach. We wsi było 41 zagród i jedna karczma. 65 lat później żyło w niej już 50 kmieci na gospodarstwach półłanowych i ćwierćłanowych, 48 zagrodników (małorolna ludność chłopska) i 6 chałupników. W 1759 roku Zdziłowicom sołtysował Walek Kania. W 1864 roku wieś, licząca wówczas 135 gospodarstw, została uwłaszczona; ordynat otrzymał zadośćuczynienie w postaci 36 tysięcy rubli, a chłopi zaczęli uprawiać już swoje 2922 morgi ziemi. Mieszkańcy mogli też korzystać z prawa serwitutów, czyli pobierania drzewa z lasu na opał. Serwituty stały się jednak wkrótce kością niezgody i w 1927 roku, na wniosek zdziłowian, zostały zlikwidowane, a każdy gospodarz dostał sześć i pół morgi lasu. W czasie I wojny światowej wieś nie poniosła większych strat. Spłonęły tylko 3 wiatraki należące do Franciszka Wójcika, Jana Wójcika i Stanisława Skrzypka.
W wojnie obronnej w 1939 roku brało udział 64 mieszkańców. W walkach zginęło siedmiu. Jednym z nich był kpt. Jan Matysek – Orsza, nawigator lotnictwa bombowego, który poległ bohaterską śmiercią wraz z całą sześcioosobową załogą w 1942 roku podczas lotu bojowego na Hamburg. Ginęli też cywile. 7 września 1942 roku Niemcy zorganizowali w Zdziłowicach obławę, w czasie której zatrzymali 150 osób w wieku od 14 do 40 lat. Zostali oni wywiezieni do obozu koncentracyjnego w Majdanku. Na miejscu hitlerowcy rozstrzelali 72 mieszkańców narodowości żydowskiej. Rok później sytuacja się powtórzyła. 18 października 1943 roku Niemcy aresztowali sześciu mężczyzn. Wywieźli ich na zamek do Lublina i rozstrzelali. 7 marca 1944 do Zdziłowic wkroczyli żołnierze – w sile jednego pułku pod dowództwem Piotra Brajki – I Ukraińskiej Dywizji Partyzanckiej, tzw. kowpakowcy. Niemcy wyruszyli przeciwko nim z Janowa Lubelskiego. Na wzgórzu 318, tuż pod wsią, rozgorzał zażarty bój. Silny partyzancki ogień oraz trudne warunki drogowe (duże błoto) zmusiły hitlerowców do odwrotu. Dzień później jednak, w odwecie, podpalili część obecnych Zdziłowic III. 22 lipca 1944 roku rano Niemcy, pod naporem wojsk rosyjskich i polskich, wycofywali się przez wieś w kierunku Batorza. W Zdziłowicach stacjonowało wówczas 35 partyzantów pod dowództwem Tadeusza Sulowskiego. Doszło do wymiany ognia. Dwóch żołnierzy niemieckich zginęło, a kilku zostało rannych. Gdy partyzanci wycofali się hitlerowcy, mszcząc się spalili prawie doszczętnie Zdziłowice II i Zdziłowice IV. Ich mieszkańców ostrzelali z karabinów maszynowych. Zginęło wtedy 15 osób, w tym dwoje dzieci. W sumie wojna pozbawiła życia 177 mieszkańców Zdziłowic.
Po wojnie wieś szybko odbudowała się ze zniszczeń. Wzniesiono cegielnię szkołę i dom nauczyciela, pomieszczenia dla Gminnej Rady Narodowej i ośrodka zdrowia, Dom kultury oraz stację CPN. Utwardzono drogi dojazdowe. W roku 1971 doszło do ogromnego pożaru na terenie wsi. Spłonęło w nim 120 budynków. Obecnie miejscowość dzieli się na cztery sołectwa.

</doc>
<doc id="389128" url="https://pl.wikipedia.org/wiki?curid=389128" title="Zdzisławice (wieś w województwie lubelskim)">
Zdzisławice (wieś w województwie lubelskim)

Zdzisławice – wieś sołecka w Polsce położona w województwie lubelskim, w powiecie janowskim, w gminie Dzwola.
Krótki opis.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 338 mieszkańców i była ósmą co do wielkości miejscowością gminy Dzwola. Zdzisławice leżą na terenie Parku Krajobrazowego, z którego bogactwa w runo leśne korzysta ludność z ościennych miejscowości. Zdzisławice to także prężnie rozwijające się zakłady pracy, takie jak Zakład Drzewny oraz Stacja Kontroli Pojazdów. Pomiędzy obu częściami miejscowości powstają stawy rybne oraz kąpielisko do celów agroturystycznych.
"Bielaki" – część wsi Zdzisławice, przed 1718 r. powstała tu osada leśna. W skład Zdzisławic weszły w roku 1831.
Historia.
Początki wsi sięgają 1718 r., kiedy to wzmiankowano osadę "Bielaki". W 1805 r. liczyła ona 15 domów. W 1831 r. w rezultacie przeprowadzonej regulacji gruntów, na bazie starych osad utworzono wieś Zdzisławice. Jednocześnie powstała druga część wsi, "Boreczki", gdzie osadzono 16 rodzin. W połowie XIX w. wieś liczyła 38 gospodarzy, była karczma, nieco później powstała leśniczówka. W 1916 r. powstała szkoła powszechna. W 1921 r. Zdzisławice liczyły 91 domów i 456 mieszkańców. W 1956 r. powstała jednostka OSP.

</doc>
<doc id="389129" url="https://pl.wikipedia.org/wiki?curid=389129" title="Zdzisławin">
Zdzisławin

Zdzisławin – wieś w Polsce położona w województwie kujawsko-pomorskim, w powiecie włocławskim, w gminie Izbica Kujawska.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 73 mieszkańców. Jest 28. co do wielkości miejscowością gminy Izbica Kujawska.

</doc>
<doc id="389130" url="https://pl.wikipedia.org/wiki?curid=389130" title="Zdziwój Nowy">
Zdziwój Nowy

Zdziwój Nowy – wieś w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 wieś administracyjnie należała do województwa ostrołęckiego.

</doc>
<doc id="389131" url="https://pl.wikipedia.org/wiki?curid=389131" title="Zdziwój Stary">
Zdziwój Stary

Zdziwój Stary – wieś w Polsce położona w województwie mazowieckim, w powiecie przasnyskim, w gminie Chorzele.
Wierni Kościoła rzymskokatolickiego należą do parafii św. Rocha w Janowie.
W latach 1975–1998 miejscowość administracyjnie należała do województwa ostrołęckiego.
W XX wieku w Ździwóju Starym znajdowała się siedziba gminy.

</doc>
<doc id="389132" url="https://pl.wikipedia.org/wiki?curid=389132" title="Zdżary">
Zdżary

Zdżary (daw. "Żdżary") – wieś w Polsce położona w województwie podkarpackim, w powiecie ropczycko-sędziszowskim, w gminie Ostrów}.
W latach 1975–1998 miejscowość administracyjnie należała do województwa rzeszowskiego.
W gminie Ostrów jest też osada leśna Zdżary.

</doc>
<doc id="389133" url="https://pl.wikipedia.org/wiki?curid=389133" title="Zebrdowo">
Zebrdowo

Zebrdowo (niem. "Seubersdorf") – wieś w Polsce położona w województwie pomorskim, w powiecie kwidzyńskim, w gminie Gardeja przy drodze wojewódzkiej nr 523.
W latach 1975–1998 miejscowość administracyjnie należała do województwa elbląskiego.

</doc>
<doc id="389134" url="https://pl.wikipedia.org/wiki?curid=389134" title="Zebrzydowa">
Zebrzydowa

Zebrzydowa (dawniej niem. "Siegersdorf") – wieś w Polsce, położona w województwie dolnośląskim, w powiecie bolesławieckim, w gminie Nowogrodziec.
Położenie.
Miejscowość leży w sąsiedztwie drogi wojewódzkiej DW357. Przez wschodni kraniec wsi, w szerokiej pradolinie przepływa rzeka Kwisa. Natomiast od strony północno-zachodniej rozciągają się Bory Dolnośląskie – jeden z największych kompleksów leśnych w Polsce.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Wieś stanowiła własność m.in. Nostitzów, Gersdorfów i miasta Lubania.
Transport.
W miejscowości przecinają się ważne trasy samochodowe Bolesławiec-Zgorzelec, oraz Lubań-Osiecznica. Dodatkowo krzyżują się tu dwa szlaki kolejowe Wrocław-Węgliniec i Jelenia Góra-Żagań.
Miejscowość dzieli się na dwie części, starszą – południową (przy DK94), dawniej zwaną Zebrzydowa Wieś oraz młodszą – północną niegdyś zwaną Zebrzydowa Stacyjna. Część południowa ma charakter bardziej rolniczy, natomiast część północna związana z linią kolejową ma typowo robotniczą zabudowę.
Przemysł.
Największym zakładem przemysłowym w Zebrzydowej była fabryka wyrobów glinianych i cegły założona przez Fryderyka Hoffmanna (Siegersdorfer Werke Friedrich Hoffmann), otwarta w 1872 r. Z wyrobów fabryki wybudowano między innymi: stację metra Jannowitzbrücke w Berlinie, rzeźnię miejską w Zagrzebiu, elektrownię w Cecheuta w Argentynie.
Zabytki.
Na listę zabytków Narodowego Instytutu Dziedzictwa wpisany jest park z poł. XIX w. W parku rośnie dąb sypułkowy Zenon (400 lat), buk Boryna (250 lat).
We wsi znajduje się kościół pw. Podwyższenia Krzyża Świętego wzniesiony po 1945 w miejscu starszej świątyni, obok wieża z 1606 z renesansowym portalem z herbami Schonaichów i Zedlitzów.
Na jednym z budynków dworcowych rośnie bluszcz pospolity o obwodzie 55 cm, uznawany za najstarszy w Polsce (ok. 110-150 lat).

</doc>
<doc id="389135" url="https://pl.wikipedia.org/wiki?curid=389135" title="Zebrzydów">
Zebrzydów

Zebrzydów – wieś w Polsce położona w województwie dolnośląskim, w powiecie świdnickim, w gminie Marcinowice.
Położenie.
Zebrzydów leży na zachód od Ślęży, w północno-wschodniej części Równiny Świdnickiej, na wysokości około 215 m n.p.m., nad rzeką Czarna Woda, która wypływa ze Wzgórz Kiełczyńskich. Wieś leży między Marcinowicami a Kątkami.
Demografia.
W marcu 2011 r. miejscowość liczyła 558 mieszkańców.
Nazwa.
Najstarsze znane nam nazwy wsi: "Zyuridou, Zyvridow", wymienione w 1193 r., "Syfridow, Siffridow", w 1209 r., "Sivridaw", w 1221 r., i "Syuridou", w 1223 r., pochodzą z okresu, kiedy Śląsk należał do Piastów. Inne nazwy wsi: "Seyferdaw", wymieniona w 1346 r., "Syfridow, Siffredow", w 1358 r., "Sifridao, Sifferdao", w 1360 r., "Seyffridaw", w 1379 r., "Seiffridow", w 1386 r., "Seyfirdaw", w 1390 r., "Syffidow", w 1392 r., i "Seyfridow", w 1393 r., pochodzą z okresu panowania czeskiego. Kolejne nazwy wsi: "Seiferdau", wymieniana w 1638 r., i "Seyferdau", w 1726 r., pochodzą z okresu, kiedy Śląskiem, jako częścią Czech, władali Habsburgowie. W okresie panowania pruskiego, a później niemieckiego, wymieniano nazwy: "Seifertau", w 1765 r., i "Seiferdau", w 1785 r. Po II wojnie światowej, kiedy Śląsk przyłączono do Polski, w 1945 r., wieś otrzymała nazwę: "Zebrzydowa", a od 1947 r. "Zebrzydów".
Historia.
Wieś należy do najstarszych w rejonie. W latach 60. XX wieku w rejonie wsi odkryto grodzisko kultury łużyckiej. Już w 1209 r. została wymieniona w dokumentach jako posiadłość kanoników regularnych z klasztoru Najświętszej Marii Panny na Piasku we Wrocławiu, wchodząca w skład Górki. Pierwotnie lokowana była na prawie polskim "iure polonico". Ponownie w 1221 roku książę śląski Henryk Brodaty przeniósł lokację miejscowości notowanej wówczas jako "Sivridaw" na prawo niemieckie. Około połowy XIII w. istniał tu już kościół. Wieś odgrywała sporą rolę w dobrach klasztoru. W latach 1348–1392 w dokumentach wielokrotnie przewijał się niejaki Mikołaj z Zebrzydowa, być może sołtys dziedziczny, bo wieś cały czas była własnością klasztoru. Po kasacie dóbr kościelnych w 1810 r. Zebrzydów stał się wsią królewską. Wieś nie ma określonego układu przestrzennego.
Na cmentarzu stoi kaplica z około 1800 r., nakryta czterospadowym dachem, oskarpowana potężnymi przyporami. Na uwagę zasługuje też zespół dworski. Dawne czasy nad młynówką pamięta lipa drobnolistna oraz stary wiąz pospolity ("Ulmus minor") będące pomnikami przyrody. Ciekawym architektonicznie zabytkiem jest także szkoła. Jest to murowany budynek z początku XX w., jedno- i dwukondygnacyjny, nakryty dwuspadowymi dachami, z narożami, gzymsami i obramieniami okiennymi w cegle. Budynek stoi w obszernym parku otoczonym ogrodzeniem z tego samego okresu.
Do 1945 wieś nosiła niem. nazwę "Seiferdau".
Podział administracyjny.
W latach 1975–1998 administracyjnie należała do województwa wałbrzyskiego.
Zabytki.
Do wojewódzkiego rejestru zabytków wpisane są:

</doc>
<doc id="389136" url="https://pl.wikipedia.org/wiki?curid=389136" title="Zederman">
Zederman

Zederman – wieś w Polsce położona w zachodniej części Wyżyny Krakowsko-Częstochowskiej, w centralnej części Płaskowyżu Ojcowskiego, w województwie małopolskim, w powiecie olkuskim, w gminie Olkusz, przy drodze krajowej 94. Zederman sąsiaduje z Przeginią (powiat krakowski, gmina Jerzmanowice-Przeginia), Sienicznem, Kosmolowem i Zimnodołem (powiat olkuski). Otoczona jest lasem bukowym, sosnowym i świerkowym. Występują tu skały wapienne. W Zedermanie znajduje się Zespół Szkolno-Przedszkolny im. Obrońców Warszawy, Ochotnicza Straż Pożarna, remiza strażacka, kilka sklepów i restauracji.
Zederman był wsią królewską w tenucie rabsztyńskiej w powiecie proszowskim województwa krakowskiego w końcu XVI wieku. W latach 1975–1998 miejscowość administracyjnie należała do województwa katowickiego.
Historia.
W "Dziełach wszystkich" Jana Długosza w tomie VIII jest mała wzmianka o wsi Zederman. Zapiski w kościele w pobliskiej Przegini podają, że poprzednio nosił nazwę "Suderman". Natomiast Kazimierz Rymut w pracy naukowej "Nazwy miejscowe północnej części dawnego woj. krakowskiego" podaje, iż wieś Zederman zawdzięcza swoją nazwę eponimowi Sand(er)mann. Zederman w XV w. (1471 r.) był w posiadaniu Jana Andrzejowica z Rabsztyna. W 1509 r. wchodził w skład klucza rabsztyńskiego, przejętego wówczas po Rabsztyńskich przez kasztelana krakowskiego Spytka z Melsztyna. Jak dowiadujemy się z aktu z 3 lipca 1592 r. woźnego ziemskiego Wojciecha Bilicy z grodu krakowskiego Zederman był wsią parafii Przeginia, gminy Rabsztyn i powiatu olkuskiego.
Poprzednie nazwy.
W źródłach historycznych spotkać można inne nazwy wsi Zederman: Zanderman, Zedrman, Zandyrman, Zadrman, Zandrman, Zandermanow, Zyndyrman, Zandram, Zerman, Sandman, Sandmann, Sanderman, Suderman.

</doc>
<doc id="389137" url="https://pl.wikipedia.org/wiki?curid=389137" title="Zegrze Południowe">
Zegrze Południowe

Zegrze Południowe (dawn. "Zagroby") – wieś w Polsce położona w województwie mazowieckim, w powiecie legionowskim, w gminie Nieporęt.
W latach 1975–1998 miejscowość administracyjnie należała do województwa warszawskiego.
Według stanu na dzień 29 października 2008 roku sołectwo posiadało 2.93 km2 powierzchni i 972 mieszkańców. We wsi ma siedzibę Wojskowy Instytut Łączności.
W Zegrzu Południowym znajduje się kaplica św. Kazimierza Królewicza będąca filią parafii Przemienienia Pańskiego w Wieliszewie.

</doc>
<doc id="389138" url="https://pl.wikipedia.org/wiki?curid=389138" title="Zawadka Morochowska">
Zawadka Morochowska

Zawadka Morochowska' (w latach 1977–1981 Zawadka) – nieistniejąca od 1946 roku wieś, położona w Polsce w województwie podkarpackim, w powiecie sanockim, w gminie Zagórz, graniczy z Morochowem. 
Historia.
W połowie XIX wieku właścicielami posiadłości tabularnej w Zawadce byli spadkobiercy Liskowackiego. W 1904 dobra ziemskie we wsi posiadał Artur Goldhammer. W 1911 właścicielem tabularnym był Felicjan Rodkiewicz, posiadający 13 ha.
Po zakończeniu II wojny światowej żołnierze Ludowego Wojska Polskiego w kilku dokonanych tu pacyfikacjach zamordowali kilkudziesięciu mieszkańców tej wsi, w tym również kobiety i dzieci.
Powstanie i położenie wsi.
Pierwsza wzmianka o wsi pochodzi z roku 1567, lokowana jako jedna z ostatnich na prawie wołoskim. Do 1772 ziemia sanocka, woj. ruskie. Do 1914 starostwo powiatowe w Sanoku, gmina Bukowsko. Na starych mapach widnieje również jako Zawadka Bukowska (1878).
Wieś i jej mieszkańcy.
Wieś położona była w dolinie nad potokiem Boroniec, który dzielił ją na dwie części połączone mostem. Otoczona była z trzech stron lasem i zamieszkana głównie przez społeczność łemkowską.
W roku 1785 wiejskie ziemie obejmowały 5,78 km² i zamieszkiwało ją 160 grekokatolików i 8 Żydów. W kolejnych latach liczba zamieszkałych we wsi grekokatolików wynosiła:
Pod koniec XIX wieku było tu 37 numerów domów i 202 mieszkańców, 109 mężczyzn i 96 kobiet z czego 181 grekokatolików, 11 rzymskich katolików i 13 izraelitów. Na mapie WIG 1:25 000 wydanej w 1936 r. oznaczono, że we wsi znajdowało się 45 gospodarstw, ze wspomnień byłych mieszkańców wynika natomiast, że w 1939 r. gospodarstw było już 49.
Do I wojny światowej znajdował się w niej dwór, należący prawdopodobnie do właściciela wsi Morochów, Antoniego Lisowieckiego.
We wsi funkcjonowała ukraińska szkoła zbudowana przez mieszkańców na krótko przed wybuchem II wojny światowej (prawdopodobnie jedyny murowany budynek we wsi).
1 września 1943 r. do szkoły uczęszczało 55 uczniów, których uczyła Maria Padoch.
Działało towarzystwo „Ridnoj Szkoły”.
We wsi znajdowała się drewniana filialna cerkiew greckokatolicka, należąca do parafii Morochów, zbudowana w 1870 r. (według innych źródeł w 1856 r. ), obok cerkwi znajdował się cmentarz. Zawadka posiadała też karczmę. Wszelkie budynki (z wyjątkiem szkoły) były zapewne drewniane, budowane na kamienno-ceglanych podmurówkach. Cegły na podmurówkę pochodziły głównie z cegielni „Zasław”.
Ze względu na marną i kamienistą ziemię wieś była biedna, a jej mieszkańcy dorabiali sprzedażą wyrobów z drewna np. łyżki, cebrzyki.
Mieszkańcy dość licznie emigrowali za pracą do Ameryki.
Jak wspominają mieszkańcy wieś żyła w zgodzie, wspólnie pracując i świętując. Poprawnie też układały się stosunki z mieszkańcami sąsiednich miejscowości, a szczególnie z Mokrem i Morochowem, z których to mieszkańcami byli niejednokrotnie skoligaceni.
Z braku odpowiednich źródeł trudno ocenić stosunek ukraińskich mieszkańców do Polaków. Szczątkowo zachowane akta przedwojennego starostwa oraz powiatowej komendy Policji Państwowej w Sanoku nie wskazują, by w samej Zawadce czy w okolicy działały przed wojną komórki Organizacji Ukraińskich Nacjonalistów. Pośrednio świadczyło o tym również to, że w czasie największej akcji OUN w lecie 1930 r. nie przeprowadzono na tym terenie żadnych akcji.
Dzięki temu, że Zawadka Morochowska leżała na uboczu z dala od głównych dróg, okres wojny mieszkańcy przeżyli spokojnie aż do 1944 roku, gdy Niemcy okrążyli wieś i spalili prawie wszystkie zabudowania. Ocalały wtedy tylko cerkiew i dwa budynki. Spalenie wsi było odwetem za udzielenie pomocy partyzantom. Niemcy chcieli rozstrzelać mieszkańców, jednak Anna Masluch w ostatniej chwili zdołała przekonać oficera niemieckiego, że nie współpracują z partyzantką. Skończyło się na pobiciu mężczyzn.
Trudno dzisiaj ustalić, czy Zawadka w tym konkretnym przypadku udzieliła wsparcia partyzantom.
Według relacji w lipcu 1944 r. we wsi krótko przebywał jakiś oddział partyzancki, natomiast w sierpniu w nocy z 5 na 6 bądź z 8 na 9 tr. we wsi lub w jej pobliżu przebywał oddział Armii Krajowej o kryptonimie OP-23 kierowany przez Adama Winogradzkiego „Korwina".
Po spaleniu wsi mieszkańcy mieszkali w szałasach i ziemiankach. Do końca wojny nie wszyscy zdołali odbudować domy.
Po przejściu frontu część mężczyzn z Zawadki została wcielona do Armii Czerwonej. Niestety nie wszyscy powrócili, zginął np. Wasyl Biłas, natomiast Iwan Biłas, który szczęśliwie przeszedł cały szlak bojowy i powrócił po wojnie do Zawadki, został zabity przez żołnierzy Wojska Polskiego w czasie jednej z pacyfikacji wsi w 1946 roku.
Według danych Zarządu Gminy Szczawne w styczniu 1945 r. w Zawadce mieszkało 425 Ukraińców. W przeciwieństwie do zdecydowanej większości innych wsi w gminie, nie odnotowano, by mieszkali w niej Polacy. W kolejnym zestawieniu z lipca tegoż roku wykazano już tylko 261 ukraińskich mieszkańców (177 dorosłych i 84 dzieci do osiemnastego roku życia). Sąsiednie wsie również były zamieszkane w przeważającej większości przez ludność ukraińską: Karlików, Mokre, Morochów, Płonna, Kamienne, Wysoczany, Kożuszne, Bełchówka, polskimi wsiami były Niebieszczany oraz Bukowsko. Na ogólną liczbę 5874 mieszkańców gminy Szczawne miało być tylko 124 Polaków.
Religia i wyznawcy.
Nieistniejąca cerkiew greckokatolicka pw. Ofiarowania Pańskiego, wybudowana ok. 1856 należąca do Eparchii przemyskiej, od 1934 pod kuratelą Apostolskiej Administracji Łemkowszczyzny. Cerkiew była filią parafii greckokatolickiej pw. Ofiarowania Pańskiego w Morochowie. Zniszczona podczas działań zbrojnych na przełomie 1945/1946. Ruiny cerkwi rozebrano na początku roku 1950.
Zbrodnie w Zawadce Morochowskiej.
Oddziały Ludowego Wojska Polskiego w dniach 25 stycznia, 28 marca i 13 kwietnia 1946 popełniły na ukraińskiej ludności wsi masowe zbrodnie.

</doc>
<doc id="389139" url="https://pl.wikipedia.org/wiki?curid=389139" title="Zegrze Pomorskie">
Zegrze Pomorskie

Zegrze Pomorskie (przed 1945 r. niem. "Seeger") – wieś w Polsce położona w województwie zachodniopomorskim, w powiecie koszalińskim, w gminie Świeszyno, przy trasie drogi wojewódzkiej nr 168. Ok. 2 km na południowy wschód od wsi znajduje się lądowisko Koszalin-Zegrze Pomorskie, dawniej użytkowane jako lotnisko Koszalin-Zegrze Pomorskie.
Według danych z końca grudnia 1999 r. wieś miała 408 mieszkańców.
W skład sołectwa "Zegrze Pomorskie" wchodzą również miejscowości Czaple, Sieranie i Zegrzyn. 
W latach 1975–1998 miejscowość administracyjnie należała do województwa koszalińskiego.

</doc>
<doc id="389140" url="https://pl.wikipedia.org/wiki?curid=389140" title="Zelczyna">
Zelczyna

Zelczyna – wieś w Polsce położona w województwie małopolskim, w powiecie krakowskim, w gminie Skawina, przy drodze krajowej nr 44.
W latach 1975–1998 miejscowość administracyjnie należała do województwa krakowskiego.
W miejscowości znajduje się dwór z końca XIX w., pozostałości parku dworskiego oraz Szkoła Podstawowa im. Walerego Goetla.
Wierni kościoła rzymskokatolickiego należą do parafii Krzęcin.

</doc>
<doc id="389141" url="https://pl.wikipedia.org/wiki?curid=389141" title="Zelewo">
Zelewo

Zelewo (dodatkowa nazwa w j. kaszub. Zélewò; niem. "Seelau") – wieś kaszubska w Polsce, położona w województwie pomorskim, w powiecie wejherowskim, w gminie Luzino.
Wieś szlachecka Żelewo położona była w II połowie XVI wieku w powiecie puckim województwa pomorskiego. W latach 1975–1998 wieś administracyjnie należała do województwa gdańskiego.
Wskazówka – istnieje również wariant nazewniczy Żelewo

</doc>
<doc id="389142" url="https://pl.wikipedia.org/wiki?curid=389142" title="Zelgniewo">
Zelgniewo

Zelgniewo – wieś w Polsce położona w województwie wielkopolskim, w powiecie pilskim, w gminie Kaczory. Nazwa wsi pochodzi od staropolskiego imienia męskiego Żeligniew.
Wieś królewska Zeligniewo należała do starostwa ujskiego, pod koniec XVI wieku leżała w powiecie nakielskim województwa kaliskiego. 
Po raz pierwszy wzmiankowana w 1430 (według Kozierowskiego i Haładynowicza). Początkowo wieś stanowiła własność prywatną, następnie wykupiona stała się wsią królewską i należała do starostwa ujskiego, a w XVIII w. stanowiła odrębne starostwo zelgniewskie.
W 1511 obszar upraw obejmował 40 łanów, lecz w 1618 już tylko 7 łanów. W 1653 wieś zamieszkiwało 16 kmieci i 16 wolnych. W 1695 było 8 kmieci i 5 wolnych. W 1773 istniał folwark o nieznanym areale, a wieś uprawiała wówczas 15,5 łana. Od 1565 działała karczma, a od 1578 pierwszy rzemieślnik, których w 1773 było pięciu.
Według pruskiego spisu ludności Prus Królewskich sporządzonego w latach 1772-1773 wieś oraz obszary przylegające zamieszkiwało 41 rodzin. Rejestr wskazuje rodziny polskie (pisownia oryginalna): Bartoszek, Biallas, Czapa, Czulka, Gomulka, Kowalczyk, Kowiezk, Kreika, Kupizk, Lubeltzky, Masgay, Nowakowski, Nowak, Novok, Oskowski, Rakowski, Robaschek, Skotarek, Tumkowa (wdowa), Welnitz. 
Inwentaryzacja gruntów wsi Zelgniewo (Selgenau) przeprowadzona przez administrację pruską w 1827 r. ujawnia jako użytkowników gruntów osoby o nazwiskach Cichowski, Fritz, Glander, Hamling, Heymann, Kowalski, Krüger, Kupich, Kusig, Masgay, Nehring, Nowacki, Politicki, Prell, Radkes, Tischler, Wojahn.
W okresie zaborów wieś nosiła nazwę "Selgenau". Od 19 marca 1938 r. w Berlinie istnieje ulica o nazwie Selgenauer Weg (Berlin - Rudow).
W okresie międzywojennym w miejscowości stacjonowała placówka Straży Granicznej I linii „Zelgniewo”.
W latach 1975–1998 miejscowość administracyjnie należała do województwa pilskiego. Wioska liczy około 500 mieszkańców. W 1981 roku dokonano poświęcenia nowo powstałej kaplicy pw. św. Rafała Archanioła, której inicjatorem był ks. kan. mgr Jerzy Ptach, proboszcz parafii śmiłowskiej. W latach 1984-1990 w Zelgniewie istniał Zespół Muzyczno-Wokalny w składzie: Jan Maćkowiak (gitara solowa), Henryk Ciepuch (gitara basowa), Krzysztof Szykowny (perkusja), którego członkowie zostali laureatami Wojewódzkiego Przeglądu Zespołów Amatorskich. 
W miejscowości od 1926 roku funkcjonuje Ochotnicza Straż Pożarna, a od 2003 klub sportowy ZKS Zelgniewo. 
Do 2011 roku we wsi funkcjonowała Szkoła Podstawowa, której dyrektorami byli: Brunon Matuszczak, Eugenia Maćkowiak, Krystyna Koc i Dorota Kończak.

</doc>
<doc id="389143" url="https://pl.wikipedia.org/wiki?curid=389143" title="Zelgno">
Zelgno

Zelgno – wieś w Polsce położona w województwie kujawsko-pomorskim, w powiecie toruńskim, w gminie Chełmża.
Do 1954 roku miejscowość była siedzibą gminy Zelgno. W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 295 mieszkańców. Jest trzynastą co do wielkości miejscowością gminy Chełmża.
Elektryfikację miejscowości zakończono w 1950 roku. W dniu 19 listopada 1960 r. oddano do użytku „tysiąclatkę”. Szkoła podstawowa powstała na miejscu rozebranego kościoła ewangelickiego. 23 czerwca 1966 roku nadano jej imię poety Władysława Broniewskiego. Od 1 września 1975 szkoła stała się Gminną Szkołą Zbiorczą. W 1979 roku w holu szkoły odsłonięto popiersie patrona.
Obiekty zabytkowe.
We wsi znajdują się pozostałości zabudowy z przełomu XIX i XX wieku: kuźni, mleczarni i szkoły oraz pastorówka z roku 1912, obok której do okresu po II wojnie światowej stał kościół ewangelicki, będący świątynią parafii należącej do superintendentury (diecezji) Toruń Ewangelickiego Kościoła Unijnego. Kościół został w okresie powojennym rozebrany, a z pozostałych po nim cegieł wzniesiono szkołę. Przy drodze do Witkowa znajdują się pozostałości cmentarza ewangelickiego.

</doc>
<doc id="389144" url="https://pl.wikipedia.org/wiki?curid=389144" title="Zelki">
Zelki

Zelki (niem. "Neuhoff") – wieś w Polsce położona w województwie warmińsko-mazurskim, w powiecie giżyckim, w gminie Wydminy.
W latach 1975–1998 miejscowość administracyjnie należała do województwa suwalskiego.
Wieś po raz pierwszy została wymieniona w dokumentach z roku 1513, w połowie XVI wieku nadana Wolfowi zu Heydeckowi, ród ten posiadał Zelki do 1746. 
We wsi kościół neogotycki z 1844, wzniesiony według projektu znanego architekta Karla Friedricha Schinkela, przebudowany w latach 1932-1934. Niewielka bryła z wieżyczką o hełmie wiciowym, kryty tropem. Wystrój neogotycki, na ścianie ołtarzowej dużych rozmiarów obraz przedstawiający objawienie w Gietrzwałdzie. Obecnie służy jako kościół parafialny parafii Matki Bożej Gietrzwałdzkiej.
W Zelkach swoją siedzibę ma Filia Szkoły Podstawowej w Wydminach oraz Filia Gminnej Biblioteki Publicznej w Wydminach.
Dawne nazwy wsi: "Selken", "Seelken", "Neuhoff" (1938-1945).

</doc>
<doc id="389145" url="https://pl.wikipedia.org/wiki?curid=389145" title="Zelki Dąbrowe">
Zelki Dąbrowe

Zelki Dąbrowe – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="389146" url="https://pl.wikipedia.org/wiki?curid=389146" title="Zelków">
Zelków

Zelków – wieś w Polsce położona w województwie małopolskim, w powiecie krakowskim, w gminie Zabierzów. Jest jednym z 23 sołectw tej gminy.
Wieś królewska w tenucie ojcowskiej w powiecie proszowskim województwa krakowskiego w końcu XVI wieku.
Historia.
Pierwsza wzmianka o wsi pochodzi z 1402. W 1581 Zelków należał do starostwa ojcowskiego. W 1635 został nadany Janowi Wizemberkowi z Czajowic. W 1794 Maciej Rysakowski z ówczesnego przysiółka Wyźroł, zginął w bitwie pod Racławicami. W 1870 wieś liczyła 420 mieszkańców. W 1890 we wsi znajdowały się 2 karczmy. W czasie zaborów Zelków leżał przy granicy z Rosją. Granica przebiegała przez Wąwóz Zelkowski i Dolinę Kluczwody, u których wylotu są zaznaczone dawne miejsca słupów granicznych. W 1923 powstała szkoła. W latach 1975–1998 miejscowość administracyjnie należała do województwa krakowskiego. W 1999 ze względu na niż demograficzny szkoła zawiesiła swoją działalność do 2010, kiedy to została otwarta jako niepubliczna. Na pamiątkę dwukrotnego (1972 i 1978) pobytu kardynała Karola Wojtyły w Zelkowie wzniesiono przed budynkiem szkolnym pomnik Jana Pawła II autorstwa Władysława Dudka, ucznia Mariana Koniecznego, poświęcony 25 września 1999 roku przez kardynała Franciszka Macharskiego. W XXI wieku wieś rozrasta się, głównie poprzez napływ mieszkańców pobliskiego Krakowa.
Turystyka.
Wieś położona jest na wzniesieniu Wyżyny Olkuskiej, pomiędzy Doliną Bolechowicką i Doliną Kluczwody. Od północy sąsiaduje z Wierzchowiem, od południa z leżącymi poniżej niej Bolechowicami. Wszystkie te tereny znajdują się na obszarze Parku Krajobrazowego Dolinki Krakowskie. Położenie miejscowości sprawia, że jest wygodnym punktem do zwiedzania tych dolin, szczególnie najbliższych: Bolechowickiej, Kobylańskiej i Doliny Będkowskiej. Przebiegające przez miejscowość szlaki turystyki pieszej i rowerowej umożliwiają zwiedzenie również dalszych z tych dolin: Doliny Szklarki, Racławki i Eliaszówki.
Szlak turystyczny:
Szlaki rowerowe:

</doc>
<doc id="389147" url="https://pl.wikipedia.org/wiki?curid=389147" title="Zelówek">
Zelówek

Zelówek – wieś w Polsce położona w województwie łódzkim, w powiecie bełchatowskim, w gminie Zelów. W latach 1954–1969 w granicach Zelowa.
Przez wieś prowadzi niebieski turystyczny Szlak "Osady Braci Czeskich" (65 km): Widawa (PKS) – Ruda – Chrząstawa – Faustynów – Walewice – Pożdżenice – Zelów – Zelówek – Bocianicha – Grzeszyn – Gucin – Rokitnica – Talar – Barycz – Ostrów – Łask Kolumna (PKP, PKS).
Historia.
Od 1867 w gminie Zelów. W okresie międzywojennym należał do powiatu łaskiego w woj. łódzkim. 16 września 1933 utworzono gromadę "Kolonja Zelów" w granicach gminy Zelów, Składającą się z kolonii Zelów i wsi Zelówek.
Podczas II wojny światowej włączony do III Rzeszy. Po wojnie mieјscowość powróciła do powiatu łaskiego w woj. łódzkim, nadal jako składowa gromady Zelów-Kolonia, jednej z 4 gromad gminy Zelów. 
W związku reorganizacją administracji wiejskiej jesienią 1954, całą dotychczasową gromadę Zelów-Kolonia (z Zelówkiem) włączono do nowo utworzonej gromady Zelów.
13 listopada 1954, po pięciu tygodniach, gromadę Zelów zniesiono w związku z nadaniem jej statusu osiedla (robotniczego), w związku z czym Zelówek stał się integralną częścią osiedla Zelów, a po nadaniu Zelowowi status miasta 31 stycznia 1957 – częścią miasta.
1 stycznia 1970 Zelówek (425 ha) wyłączono z miasta Zelowa i włączono do gromady Zelów. W 1971 roku ludność wsi wynosiła 234.
W 1973 roku, w związku z kolejną reformą administracyjną, Zelówek włączono do reaktywowanej gminy Zelów w powiecie łaskim. W latach 1975–1998 Zelówek administracyjnie należał do województwa piotrkowskiego. Od 1999 w powiecie bełchatowskim w woj. łódzkim.

</doc>
<doc id="389148" url="https://pl.wikipedia.org/wiki?curid=389148" title="Zelwa (powiat sejneński)">
Zelwa (powiat sejneński)

Zelwa – wieś w Polsce położona w województwie podlaskim, w powiecie sejneńskim, w gminie Giby.
Wieś Zelwa leży pomiędzy rzeką Marycha a brzegiem jeziora Zelwa (pow. 105 ha, dł. 2,45 km). Po przeciwnej stronie rzeki Marycha, odnaleźć można niewielką osadę Kiecie- obecnie włączone do wsi Zelwa.
We wsi znajduje się małe muzeum etnograficzne wraz ze skansenem założone przez jednego z mieszkańców. Zwiedzającym proponowane są pokazy zajęć wiejskich jak przędzenie, tkanie, kręcenie powrozów, wiązanie sieci, obróbka drewna i żelaza, obróbka lnu, wypiek chleba i inne. We wsi działa Ośrodek Wypoczynkowy "Zelwa" oraz kilka gospodarstw agroturystycznych, które oferują gościom zakwaterowanie oraz wyżywienie. Znajduje się tu również sklep spożywczo-przemysłowy oraz przystanek PKS. Na obrzeżach wsi znajdują się rezerwaty przyrody: Kukle, Łempis i Tobolinka.
Historia.
W latach 1975–1998 miejscowość administracyjnie należała do województwa suwalskiego. W Zelwie stacjonowała strażnica WOP.

</doc>
<doc id="389149" url="https://pl.wikipedia.org/wiki?curid=389149" title="Zełwągi">
Zełwągi

Zełwągi ( oraz "Selbonge"n) – wieś w Polsce, położona w województwie warmińsko-mazurskim, w powiecie mrągowskim, w gminie Mikołajki. 
Obecnie zamieszkana przez około 400 osób.
W latach 1975–1998 wieś administracyjnie należała do województwa suwalskiego. Zełwągi leżą na trasie Mikołajki-Mrągowo (droga krajowa nr 16, Linia kolejowa nr 223), pomiędzy trzema jeziorami, Głębokim, Płocicznym i Inulcem. Niegdyś osada rolnicza i rybacka, obecnie – ze względu na bliskość Mikołajek – popularne miejsce turystyki wyjazdowej (na miejscu hotel, pensjonaty oraz liczne kwatery prywatne i agroturystyczne). W wiosce znajduje się ogólnodostępna plaża wiejska.
Wieś wymieniana jest w dokumentach z roku 1540, a następnie z 1647.
Kościół Jezusa Chrystusa Świętych w Dniach Ostatnich w Zełwągach.
W roku 1922 mieszkaniec wsi Fritz Fischer, który przystąpił do Kościoła Jezusa Chrystusa Świętych w Dniach Ostatnich w Berlinie, rozpoczął głoszenie mormonizmu wśród mieszkańców Zełwąg. Po kilku latach, gdy do Kościoła Jezusa Chrystusa Świętych w Dniach Ostatnich przystąpiło ponad 100 osób, we wsi wzniesiono kaplicę – pierwszy tego typu budynek Kościoła w centralnej części Europy. Do 1939 roku w wyniku działalności Fritza Fischera mormonami zostało 157 mieszkańców wsi, większość wsi, co stanowiło unikat na skalę światową. W wyniku II wojny światowej i opuszczenia wsi przez wielu rdzennych mieszkańców Kościół podupadł, choć nabożeństwa wciąż się odbywały.
W 1947 polskie władze zaczęły utrudniać mormonom prowadzenie praktyk religijnych i nabożeństw w języku niemieckim. Po kilku miesiącach gdy zełwąscy mormoni opanowali podstawy języka polskiego nabożeństwa wznowiono. Nie zahamowało to jednak utrudnień ze strony władz i pojawiających się konfliktów z napływową ludnością. Zełwąscy mormoni doprowadzili jednak do rejestracji Kościoła w roku 1961. Znaczna emigracja wiernych Kościoła do RFN spowodowała zamknięcie gminy w roku 1971, a ostatni mormoni opuścili okolicę w latach 80. W całym okresie 1945–1971 zełwąska kaplica była jedyną placówką Kościoła w Polsce. Niektórzy wierni dojeżdżali na nabożeństwa z Warszawy, Śląska lub Pomorza.
Kaplica, początkowo przekazana władzom lokalnym i używana jako skład, została na początku lat 80. przejęta przez Kościół katolicki. W chwili obecnej we wsi nie mieszkają już wyznawcy Kościoła, lecz często wierni zarówno z Polski, jak i Niemiec odwiedzają to miejsce. Kościół Jezusa Chrystusa Świętych w Dniach Ostatnich organizuje we wsi liczne akcje charytatywne dla uboższych mieszkańców Mazur.
Galeria rzeźb.
W Zełwągach, w pomormońskich zabudowaniach mieszka i prowadzi galerię rzeźbiarz Zdzisław Grunwald, w którego domu Horst Michalowski napisał swoją powieść „"Die Silberstraße. Ein Masurenbuch"”. W pobliżu znajduje się również torfowisko Zełwągi, należące do nadleśnictwa maskulińskiego, leśn. Baranowo. Objęto tu ochroną stanowisko wierzby borówkolistnej, liczące około 400 pędów rosnących pod przykryciem kilkudziesięcioletniego drzewostanu sosnowego.

</doc>
<doc id="389150" url="https://pl.wikipedia.org/wiki?curid=389150" title="Zemborzyce Dolne">
Zemborzyce Dolne

Zemborzyce Dolne – wieś w Polsce położona w województwie lubelskim, w powiecie lubelskim, w gminie Konopnica.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Konopnica. Według Narodowego Spisu Powszechnego z roku 2011 wieś liczyła mieszkańców.

</doc>
<doc id="389152" url="https://pl.wikipedia.org/wiki?curid=389152" title="Zemborzyce Podleśne">
Zemborzyce Podleśne

Zemborzyce Podleśne – wieś w Polsce położona w województwie lubelskim, w powiecie lubelskim, w gminie Konopnica.
Z Lublina do Zemborzyc Podleśnych można dojechać autobusem linii 78.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Konopnica. Według Narodowego Spisu Powszechnego z roku 2011 wieś liczyła 776 mieszkańców.

</doc>
<doc id="389153" url="https://pl.wikipedia.org/wiki?curid=389153" title="Zemborzyce Tereszyńskie">
Zemborzyce Tereszyńskie

Zemborzyce Tereszyńskie – wieś w Polsce położona w województwie lubelskim, w powiecie lubelskim, w gminie Konopnica.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminiy Konopnica. Według Narodowego Spisu Powszechnego z roku 2011 wieś liczyła 581 mieszkańców.
Oświata.
W Zemborzycach Tereszyńskich znajduje się jedna szkoła podstawowa, do której uczęszcza 109 uczniów. Gmina zapewnia dzieciom dowóz do szkoły na podstawie umowy zawartej z PPKS w Lublinie.
Działa też filia biblioteczna Gminnej Biblioteki Publicznej w Konopnicy. Na terenie wsi prowadzona jest Świetlica Środowiskowo-Terapeutyczna.
Pierwsza szkoła datuje się na rok 1924. Mieściła się w wynajętym u p. Pawła Jachacza domu. Uczniowie przebywali w jednej izbie i uczeni byli przez jednego nauczyciela, który wykładał wszystkie przedmioty. W 1928 roku budynek szkolny przeniesiony został do domu wynajętego u p. Wojciecha Kowalczyka. W 1947 roku w Zembrzycach Tereszyńskich po raz pierwszy zorganizowano szkołę siedmioklasową, która mieściła się w domu gospodarza Władysława Zięby. Obecny budynek szkoły do użytku oddano 19 października 1963 roku. 
W 2008 roku oddano do użytku nową salę gimnastyczną 279,4 m, o której budowę dyrekcja szkół zabiegała już od 1995 roku. Wyremontowano także budynek Domu Nauczyciela oraz bibliotekę, położono chodniki, drogi pożarowe oraz wykonano nowe ogrodzenie.
W Zemborzycach Tereszyńskich działa Filia Gminnej Biblioteki Publicznej w Konopnicy. Obecnie zbiory znajdują się na terenie Szkoły Podstawowej w Zemborzycach Tereszyńskich. Biblioteka funkcjonuje od 1992 roku, w którym odkupiła 2.877 woluminów od Wojewódzkiej Biblioteki Publicznej w Lublinie. Inicjatorem i pierwszym kierownikiem biblioteki była Maria Samołyk. Od 1992 kieruje nią Beata Opałka. W pierwszych latach działalności w bibliotece odbywały się zajęcia klubowe. Filia współpracuje ze szkołą podstawową, prowadząc lekcje biblioteczne i konkursy. Jest także miejscem spotkań mieszkańców wsi.

</doc>
<doc id="389154" url="https://pl.wikipedia.org/wiki?curid=389154" title="Zemborzyce Wojciechowskie">
Zemborzyce Wojciechowskie

Zemborzyce Wojciechowskie – wieś w Polsce położona w województwie lubelskim, w powiecie lubelskim, w gminie Konopnica.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Konopnica. Według Narodowego Spisu Powszechnego z roku 2011 wieś liczyła 378 mieszkańców.

</doc>
<doc id="389155" url="https://pl.wikipedia.org/wiki?curid=389155" title="Zemborzyn Drugi">
Zemborzyn Drugi

Zemborzyn Drugi – wieś w Polsce położona w województwie mazowieckim, w powiecie lipskim, w gminie Solec nad Wisłą.
W latach 1975–1998 miejscowość administracyjnie należała do województwa radomskiego.

</doc>
<doc id="389156" url="https://pl.wikipedia.org/wiki?curid=389156" title="Zemborzyn Pierwszy (województwo mazowieckie)">
Zemborzyn Pierwszy (województwo mazowieckie)

Zemborzyn Pierwszy – wieś w Polsce położona w województwie mazowieckim, w powiecie lipskim, w gminie Solec nad Wisłą. Przez miejscowość przebiega droga wojewódzka 754 z Ostrowca Świętokrzyskiego do Solca nad Wisłą.
W latach 1975–1998 miejscowość administracyjnie należała do województwa radomskiego.

</doc>
<doc id="389157" url="https://pl.wikipedia.org/wiki?curid=389157" title="Zembrów">
Zembrów

Zembrów – wieś w Polsce, położona w województwie mazowieckim, w powiecie sokołowskim, w gminie Sabnie. Leży nad rzeką Cetynią, dopływem Bugu.
Pod koniec XIX wieku wieś liczyła 47 domostw i 483 mieszkańców. Miejscowy folwark obejmował obszar 265 mórg.
W latach 1975–1998 miejscowość administracyjnie należała do województwa siedleckiego.
Wieś jest siedzibą rzymskokatolickiej parafii Najświętszego Zbawiciela. Kościół parafialny z 1773 był drewniany i został odnowiony w 1885. W 1881 przy kościele wybudowano nakładem parafian murowaną plebanię. Istniejący kościół w stylu neogotyckim pochodzi z lat 1902-1905 i od 2007 figuruje w rejestrze zabytków. Ochronie zabytkowej podlega także ogrodzenie cmentarza z tego okresu i plebania. Cmentarz rodowy rodziny Trębickich z 1851 wraz z kaplicą grobową z 1884 został wpisany do rejestru zabytków w 2006. Na cmentarzu są pochowani: Helena Mniszkówna oraz dr Józef Tchórznicki (zm. 1910), jeden z głównych założycieli Warszawskiego Instytutu Szczepienia Ospy. 
W okolicy wsi trzy stare wiatraki.

</doc>
<doc id="389158" url="https://pl.wikipedia.org/wiki?curid=389158" title="Zembry">
Zembry

Zembry – wieś w Polsce położona w województwie lubelskim, w powiecie łukowskim, w gminie Trzebieszów.
W latach 1975–1998 miejscowość administracyjnie należała do województwa siedleckiego.
System TERYT wyróżnia następujące integralne części miejscowości: Opłotki, Zagóra, Zaulaski, Zembry Kolonia.
Wierni Kościoła rzymskokatolickiego należą do parafii Najświętszej Maryi Panny Królowej Polski w Zembrach.

</doc>
<doc id="389159" url="https://pl.wikipedia.org/wiki?curid=389159" title="Zembrze">
Zembrze

Zembrze – wieś w Polsce położona w województwie kujawsko-pomorskim, w powiecie brodnickim, w gminie Brzozie.
Podział administracyjny.
W latach 1975–1998 miejscowość administracyjnie należała do województwa toruńskiego. W skład wsi wchodzi osada Sośno Królewskie.
Demografia.
Według Narodowego Spisu Powszechnego (III 2011 r.) liczyło 256 mieszkańców. Jest czwartą co do wielkości miejscowością gminy Brzozie.
Obiekty zabytkowe.
Na terenie wsi znajduje się zabytkowa szkoła z XIX wieku.

</doc>
<doc id="389160" url="https://pl.wikipedia.org/wiki?curid=389160" title="Zembrzus-Mokry Grunt">
Zembrzus-Mokry Grunt

Zembrzus-Mokry Grunt – wieś w Polsce położona w województwie warmińsko-mazurskim, w powiecie nidzickim, w gminie Janowo.
Wierni Kościoła rzymskokatolickiego należą do parafii św. Rocha w Janowie.
W latach 1975–1998 miejscowość administracyjnie należała do województwa olsztyńskiego.

</doc>
<doc id="389161" url="https://pl.wikipedia.org/wiki?curid=389161" title="Zembrzus Wielki">
Zembrzus Wielki

Zembrzus Wielki – wieś w Polsce położona w województwie mazowieckim, w powiecie przasnyskim, w gminie Czernice Borowe.
Wierni Kościoła rzymskokatolickiego należą do parafii św. Stanisława BM w Czernicach Borowych.
W latach 1975–1998 miejscowość administracyjnie należała do województwa ciechanowskiego.

</doc>
<doc id="389162" url="https://pl.wikipedia.org/wiki?curid=389162" title="Zemły">
Zemły

Zemły – wieś w Polsce położona w województwie mazowieckim, w powiecie siedleckim, w gminie Mokobody.
Wierni Kościoła rzymskokatolickiego należą do parafii św. Jadwigi w Mokobodach.
W latach 1975–1998 miejscowość administracyjnie należała do województwa siedleckiego.

</doc>
<doc id="389163" url="https://pl.wikipedia.org/wiki?curid=389163" title="Zeńbok">
Zeńbok

Zeńbok – wieś w Polsce położona w województwie mazowieckim, w powiecie ciechanowskim, w gminie Regimin.
Wieś szlachecka położona była w drugiej połowie XVI wieku w powiecie ciechanowskim ziemi ciechanowskiej. W latach 1975–1998 miejscowość administracyjnie należała do województwa ciechanowskiego.
We wsi znajduje się parafia pw. św. Bartłomieja.

</doc>
<doc id="389164" url="https://pl.wikipedia.org/wiki?curid=389164" title="Zerwana">
Zerwana

Zerwana – wieś w Polsce położona w województwie małopolskim, w powiecie krakowskim, w gminie Michałowice, przy DK7.
W latach 1975–1998 miejscowość administracyjnie należała do województwa krakowskiego.
Integralna część miejscowości: Pod Lasem.
Zabytki.
W miejscowości znajdują się m.in. stadnina koni oraz boisko piłkarskie.

</doc>
<doc id="389165" url="https://pl.wikipedia.org/wiki?curid=389165" title="Zezuj">
Zezuj

Zezuj – osada w Polsce położona w województwie warmińsko-mazurskim, w powiecie olsztyńskim, w gminie Stawiguda.
W latach 1975–1998 miejscowość administracyjnie należała do województwa olsztyńskiego.
Wieś warmińska położona nad górnym, źródłowym odcinkiem rzeki Pasłęki oraz w pobliżu jeziora Wymój.

</doc>
<doc id="389166" url="https://pl.wikipedia.org/wiki?curid=389166" title="Zezulin Drugi">
Zezulin Drugi

Zezulin Drugi (dawn. "Zezulin Dalszy") – wieś w Polsce położona w województwie lubelskim, w powiecie łęczyńskim, w gminie Ludwin.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ludwin.

</doc>
<doc id="389167" url="https://pl.wikipedia.org/wiki?curid=389167" title="Zezulin Niższy">
Zezulin Niższy

Zezulin Niższy – wieś w Polsce położona w województwie lubelskim, w powiecie łęczyńskim, w gminie Ludwin.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ludwin.
Historia.
Początki wsi sięgają wieku XV wówczas była to wieś w powiecie lubelskim i parafii Nowogród. Wieś stanowiła własność szlachecką w roku 1452 w dziale pomiędzy Zanem i Zbigniewem z Ziółkowa Zbigniewowi przypada Zezulin (Akta ziemskie lubelskie). W roku 1462 Zbigniew jest dalej dziedzicem.
W latach 1531–1533 odnotowano pobór z części Jana Kijeńskiego od 2 łanów i części Anny Ziółkowskiej łącznie z Ziółkowem 3 ½ łana.
Według registru poborowego powiatu lubelskiego z r. 1531 wieś Zezulin i Ziołków, w parafii Nowogród, miały 7 ½ łana. W roku 1676 dziedzić którym był Brodowski płaci od siebie, żony, 48 poddanych w Zezulinie i 37 w Ziołkowie. Wieś należy do parafii Kijany (Pawiński Kod. Małopolski 352 i 23a).
W wieku XIX Zezulin – (dziś Zezulin Pierwszy, Zezulin Drugi i Zezulin Niższy) stanowił wieś i folwark w powiecie lubartowskim, odległy 22 wiorsty od Lubartowa. W roku 1886 folwark Zezulin posiadał rozlegość 673 mórg w tym: grunty orne i ogrody mórg 435, łąk mórg 42, pastwisk mórg 26, lasu mórg 157, nieużytków mórg 13. Budynki murowane w folwarku 1, drewnianych było 13. Las nieurządzony.
W skład dóbr wchodziły wsie: Zezulin osad 37 z gruntem mórg 621, Ziółków osad 20 z gruntem mórg 185, Grądy osad 8 z gruntem mórg 57 i Krzczeń osad 2 z gruntem mórg 67.
Na obszarze dóbr jeziora: Krzeń, Gumieniec i Łąkoszyn. We wsi dom modlitwy baptystów.
W 1827 roku było we wsi 57 domów zamieszkałych przez 238 mieszkańców.

</doc>
<doc id="389168" url="https://pl.wikipedia.org/wiki?curid=389168" title="Zezulin Pierwszy">
Zezulin Pierwszy

Zezulin Pierwszy – wieś w Polsce położona w województwie lubelskim, w powiecie łęczyńskim, w gminie Ludwin.
Leży przy drodze wojewódzkiej nr 813.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ludwin.

</doc>
<doc id="389169" url="https://pl.wikipedia.org/wiki?curid=389169" title="Zezuty">
Zezuty

Zezuty (niem. "Sensutten") – wieś w Polsce, położona w województwie warmińsko-mazurskim, w powiecie olsztyńskim, w gminie Olsztynek. 
W latach 1975–1998 wieś administracyjnie należała do województwa olsztyńskiego.
Niewielka wieś położona wśród lasów sosnowych, około 8 km na północ od Olsztynka.
Historia.
Wieś pruska lokowana w 1350 roku. Dawniej była tu szkoła. W 1939 roku mieszkały tu 73 osoby. W 1997 liczyła 27 mieszkańców, w 2005 już tylko 43.

</doc>
<doc id="389170" url="https://pl.wikipedia.org/wiki?curid=389170" title="Zębice">
Zębice

Zębice (niem. "Sambowitz") – wieś w Polsce położona w województwie dolnośląskim, w powiecie wrocławskim, w gminie Siechnice.
W latach 1975–1998 miejscowość administracyjnie należała do województwa wrocławskiego.
W Zębicach działa najstarszy klub piłkarski w gminie Siechnice – LKS Szaluna Zębice, założony w 1970 roku.

</doc>
<doc id="389171" url="https://pl.wikipedia.org/wiki?curid=389171" title="Zęblewo">
Zęblewo

Zęblewo (dodatkowa nazwa w j. kaszub. Ząblewò) – wieś kaszubska w Polsce położona w województwie pomorskim, w powiecie wejherowskim, w gminie Szemud.
Wieś norbertanek żukowskich w województwie pomorskim w II połowie XVI wieku. W latach 1975–1998 miejscowość administracyjnie należała do województwa gdańskiego.
Podczas zaboru pruskiego wieś nosiła nazwę niemiecką "Zemblau". Podczas okupacji niemieckiej nazwa "Zemblau" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Zempen".

</doc>
<doc id="389172" url="https://pl.wikipedia.org/wiki?curid=389172" title="Zębówiec">
Zębówiec

Zębówiec – wieś w Polsce położona w województwie kujawsko-pomorskim, w powiecie toruńskim, w gminie Obrowo.
W latach 1975–1998 miejscowość administracyjnie należała do województwa toruńskiego.
Przypisy.
 

</doc>
<doc id="389173" url="https://pl.wikipedia.org/wiki?curid=389173" title="Zęgwirt">
Zęgwirt

Zęgwirt (niem. "Zengwirth") – wieś w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 127 mieszkańców. Jest szesnastą co do wielkości miejscowością gminy Łysomice.

</doc>
<doc id="389174" url="https://pl.wikipedia.org/wiki?curid=389174" title="Zgagowo-Wieś">
Zgagowo-Wieś

Zgagowo-Wieś – wieś w Polsce położona w województwie mazowieckim, w powiecie sierpeckim, w gminie Zawidz.
W latach 1975–1998 miejscowość administracyjnie należała do województwa płockiego.

</doc>
<doc id="389175" url="https://pl.wikipedia.org/wiki?curid=389175" title="Zgierszczańskie">
Zgierszczańskie

Zgierszczańskie – kolonia w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Zgierszczańskie stanowią samodzielne sołectwo.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="389176" url="https://pl.wikipedia.org/wiki?curid=389176" title="Zgierzynka">
Zgierzynka

Zgierzynka – wieś w Polsce położona w województwie wielkopolskim, w powiecie nowotomyskim, w gminie Lwówek.
Historia.
Najstarszą nazwą była prawdopodobnie Zgierzyna albo Zgierzyca. W 1424 rozdzielono grunty wsi i Posadowa. Od 1555 używano nazwy Zgierzynka. W 1580 dzierżawcą był Jerzy Zadorski, kanonik poznański. Wieś Zgierzinka położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Zgierzynka należała do wsi mniejszych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Zgierzynka należała do okręgu lwowkowskiego i stanowiła majątek należący do probostwa w Brodach. Według spisu urzędowego z 1837 roku Zgierzynka wraz z osadą Podlesisko liczyła 140 mieszkańców, którzy zamieszkiwali 14 dymów (domostw).
Pod koniec XIX wieku w miejscowości była szkoła katolicka. Wieś należała do parafii katolickiej w Brodach i ewangelickiej w Lwówku. Wieś gospodarska liczyła wtedy 28 domów i 272 mieszkańców, a dworska 7 domów i 98 mieszkańców.
W latach 1975–1998 miejscowość administracyjnie należała do województwa poznańskiego. W 2011 liczyła według spisu powszechnego 336 mieszkańców.
Przyroda.
W okolicy Zgierzynki znajdują się cztery rezerwaty przyrody:

</doc>
<doc id="389177" url="https://pl.wikipedia.org/wiki?curid=389177" title="Zglechów">
Zglechów

Zglechów – wieś w Polsce, położona w województwie mazowieckim, w powiecie mińskim, w gminie Siennica.
Historia.
Dokładna data powstania wsi nie jest znana. Pierwsze pisemne wzmianki o tej miejscowości pochodzą z XVI w. a dokładniej z 1528 (lub 1527), kiedy powstała „leśna” parafia Janowo – dzisiejsza nazwa Siennica.
Kolejna wzmianka pochodzi z "Kuryer Litewski...", gdzie to napisane jest, iż 4 marca 1824 roku odbył się sejmik szlachecki powiatu siennickiego i był na nim min. Stanisław Truszczyński - dziedzic dóbr "Zlechowa". Domniemywać można, iż chodzi tu oczywiście o Zglechów, gdyż obok wsi leży miejscowość Truszczyn (od nazwiska dziedzica) oraz wieś znajduje się nieopodal Siennicy.
Inna pisemna wzmianka o Zglechowie pochodzi od Anny Siennickiej (od nazwiska tej rodziny pochodzi dzisiejsza nazwa miasteczka Siennica). Kobieta w 1576 płaciła tu podatek od 14 łanów. Następne zapiski wspominają, że w 1827 wieś Zglechów liczyła 13 domów i 142 mieszkańców. Z akt urodzeń możemy dowidzieć się, iż Zglechów na początku XIX wieku (1809-1826) zamieszkiwali m.in.: Filip Duszczyk - włościanin we wsi Zglechów (1809), Szymon Boszyma, Franciszek Józkowski, Walenty i Feliks Duszczyk, Jakub Kwiatkowski, Paweł Ozimek, Wojciech Cis – gospodarze ze Zglechowa; Jerzy Wieczorkowski – kowal ze Zglechowa, Andrzej Iwanowski, Franciszek Przybysz, Marcin Cieślak – wyrobnicy.
W 1944 w Siennicy zorganizowana obrona niemiecka odparła atak sowietów, toteż ci, zachodząc od południa, uderzyli na Zglechów. Mieszkańcy wsi zostali ewakuowani i mogli tylko oglądać co się dzieje w ich wiosce. Wśród ewakuowanych mieszkańców był również Kazimierz Barcikowski. Kazimierza Barcikowskiego dobrze wspominają np. strażacy (OSP), którzy dzięki jego staraniom otrzymali dużo sprzętu, np. samochód gaśniczy "STAR". W maju 1958 wieś zniszczyła trąba powietrzna, przez mieszkańców nazywana huraganem. Wielu ludzi pozostało bez dachu nad głową. Kilka lat później, w 1963 wieś została ponownie zniszczona, tym razem przez potężny pożar.
W latach 1975–1998 miejscowość administracyjnie należała do województwa siedleckiego.
Religia.
Większość mieszkańców jest wyznania rzymskokatolickiego i należy do parafii św. Stanisława Biskupa Męczennika w Siennicy.
W miejscowości znajduje się również kaplica mariawicka, należąca do parafii św. Jana Chrzciciela w Cegłowie.
Zabytki.
We wsi znajduje się dwór obecnie należący do rodziny Czyż. Wzniesiony zapewne pod koniec XVIII w. W wieku XIX był własnością rodu Bogusławskich, a w XX wielokrotnie był przebudowywany. Na zachód od dworu znajdują się RUINY LAMUSA, wzniesionego zapewne XVIII w. Jest on murowany, na planie prostokąta, pierwotnie z podcieniem kolumnowym w ścianie szczytowej od wschodu i dwoma pomieszczeniami w każdej kondygnacji, nakrytymi sklepieniami kolebkowymi z lunetami, których resztki zachowane są w głębokich piwnicach.
Osoby związane z miejscowością.
10 listopada 1905 urodził się tu Franciszek Jastrzębski – pilot, kapitan Królewskich Sił Powietrznych, a 22 marca 1927
Kazimierz Barcikowski – wiceprezes Rady Ministrów, minister rolnictwa, zastępca przewodniczącego Rady Państwa.
Stanisław Krupa ur. 06 listopada 1922 r. - zm. grudnia 2017 r. - uczestnik Powstania Warszawskiego, w batalionie Zośka. Autor książki X Pawilon: Wspomnienia AK-owca ze śledztwa na Rakowieckiej.

</doc>
<doc id="389178" url="https://pl.wikipedia.org/wiki?curid=389178" title="Zgleczewo Panieńskie">
Zgleczewo Panieńskie

Zgleczewo Panieńskie – wieś w Polsce położona w województwie mazowieckim, w powiecie ostrowskim, w gminie Zaręby Kościelne.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Zuzeli.

</doc>
<doc id="389179" url="https://pl.wikipedia.org/wiki?curid=389179" title="Zgleczewo Szlacheckie">
Zgleczewo Szlacheckie

Zgleczewo Szlacheckie – wieś w Polsce położona w województwie mazowieckim, w powiecie ostrowskim, w gminie Zaręby Kościelne. Leży nad Bugiem.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Zuzeli.

</doc>
<doc id="389180" url="https://pl.wikipedia.org/wiki?curid=389180" title="Zglenice-Budy">
Zglenice-Budy

Zglenice-Budy – wieś w Polsce położona w województwie mazowieckim, w powiecie sierpeckim, w gminie Mochowo.
W latach 1975–1998 miejscowość administracyjnie należała do województwa płockiego.

</doc>
<doc id="389181" url="https://pl.wikipedia.org/wiki?curid=389181" title="Zglenice Duże">
Zglenice Duże

Zglenice Duże – wieś w Polsce położona w województwie mazowieckim, w powiecie sierpeckim, w gminie Mochowo.
Prywatna wieś szlachecka "Zglinice Wielkie" położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego
Historia.
Zglenice odnotowano po raz pierwszy w 1416 (Zglinicze, Sglinicze) – wzmiankowano rycerza z tej wsi, Wojciecha. W końcu XV wieku dziedziczył tu Dominik, który otrzymał pewne dobra od króla, które uprzednio skonfiskowano szlachcie. Kolejne dane pochodzą z 1531, w tym czasie było 8 i pół włóki ziemi uprawianej w tej wsi. Miejscowa szlachta należała do ubogiego rycerstwa. Spis podatkowy z 1578 wymienia tę wieś w kategorii wsi szlachty zagrodowej, czyli takiej, która sama uprawiała swoje kawałki ziemi. Spis wymienia wielu rycerzy o przydomkach: Puch, Dobek, Modłek, Gogol, Dindo i Dominik. Od nazwy wsi szlachta przyjęła nazwisko Zglenicki (Zglinicki) herbu Prus II. Ród ten nie odegrał większej roli w historii. Kilku z nich notowano na elekcjach królewskich. Z tej wsi pochodził Konstanty Zglenicki; ojciec inżyniera górnika i geologa Witolda Zglenickiego, określanego "polskim Noblem". 
Według danych z Regestru Diecezjów z 1784 dziedzicami w tej wsi byli: Borowska, Głuchowski, Koziorowski, Malanowski, Paprocki, Suskowski, Ustrzycki, Zgleniccy. Wśród nich była zarówno uboga szlachta zaściankowa, jak i bogatsi szlachcice, którzy utworzyli tu folwark. 
W XIX wieku wioskę zwano Zglenicami Wielkimi. W 1827 notowano tu 18 domów i 204 mieszkańców. W 1895 naliczono 21 domów i 175 mieszkańców oraz 1229 mórg w tym 600 mórg nieużytków. Miejscowy folwark liczył 110 mórg. 
W 1921 notowano tutaj 27 domów i 248 mieszkańców (Zglenice Wielkie). Wieś należała do gminy Lisewo. Właścicielem 168 ha w tej wsi był w okresie międzywojennym Franciszek Czachorowski, istniało również gospodarstwo Andrzeja Kolczyńskiego (67 ha). Według danych z Katalogu zabytków sztuki w Polsce w tej wsi znajdują się figury przydrożne barokowo-ludowe drewniane.

</doc>
<doc id="389182" url="https://pl.wikipedia.org/wiki?curid=389182" title="Zglenice Małe">
Zglenice Małe

Zglenice Małe – wieś w Polsce położona w województwie mazowieckim, w powiecie sierpeckim, w gminie Mochowo.
Prywatna wieś szlachecka "Zglinice Małe" położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="389183" url="https://pl.wikipedia.org/wiki?curid=389183" title="Zgliczyn-Glinki">
Zgliczyn-Glinki

Zgliczyn-Glinki – wieś w Polsce położona w województwie mazowieckim, w powiecie mławskim, w gminie Radzanów.
Wierni Kościoła rzymskokatolickiego należą do parafii św. Rocha w Radzanowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="389184" url="https://pl.wikipedia.org/wiki?curid=389184" title="Zgliczyn Pobodzy">
Zgliczyn Pobodzy

Zgliczyn Pobodzy – wieś w Polsce położona w województwie mazowieckim, w powiecie żuromińskim, w gminie Bieżuń.
Wierni Kościoła rzymskokatolickiego należą do parafii św. Rocha w Radzanowie.
W latach 1975–1998 miejscowość administracyjnie należała do województwa ciechanowskiego.
Archeologia.
W 1945 roku archeolodzy odnaleźli tzw. "grób książęcy" z kręgu wschodniej strefy kultury przeworskiej, datowany wstępnie na fazę B1 okresu wpływów rzymskich, pierwszy tego typu obiekt po wschodniej stronie Wisły.

</doc>
<doc id="389185" url="https://pl.wikipedia.org/wiki?curid=389185" title="Zgliczyn Witowy">
Zgliczyn Witowy

Zgliczyn Witowy – wieś w Polsce położona w województwie mazowieckim, w powiecie mławskim, w gminie Radzanów.
Wierni Kościoła rzymskokatolickiego należą do parafii św. Rocha w Radzanowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="389186" url="https://pl.wikipedia.org/wiki?curid=389186" title="Zgliniec">
Zgliniec

Zgliniec – wieś w Polsce położona w województwie wielkopolskim, w powiecie kościańskim, w gminie Krzywiń.
W okresie Wielkiego Księstwa Poznańskiego (1815-1848) miejscowość wzmiankowana jako Zglinice należała do wsi mniejszych w ówczesnym pruskim powiecie Kosten rejencji poznańskiej. Zglinice należały do okręgu krzywińskiego tego powiatu i stanowiły część majątku Jurkowo, którego właścicielem był wówczas (1846) Kajetan Morawski. Według spisu urzędowego z 1837 roku Zglinice liczyły 79 mieszkańców, którzy zamieszkiwali 16 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="389187" url="https://pl.wikipedia.org/wiki?curid=389187" title="Zglinna Duża">
Zglinna Duża

Zglinna Duża – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.

</doc>
<doc id="389188" url="https://pl.wikipedia.org/wiki?curid=389188" title="Zglinna Mała">
Zglinna Mała

Zglinna Mała – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.

</doc>
<doc id="389189" url="https://pl.wikipedia.org/wiki?curid=389189" title="Zgłobice">
Zgłobice

Zgłobice – wieś w Polsce położona w województwie małopolskim, w powiecie tarnowskim, w gminie Tarnów. Znajduje się na prawym brzegu Dunajca, na Wysoczyźnie Zgłobickiej, przy drodze z Tarnowa do Wojnicza. Najwyższe wzniesienie ma wysokość 246 m n.p.m. Z Tarnowem łączy wieś komunikacja miejska linii autobusowych: T22, T24, T29, T39.
W latach 1975–1998 miejscowość administracyjnie należała do województwa tarnowskiego.
Podczas poszukiwań naftowych w otworach wiertniczych znaleziono sole kamienne na głębokości poniżej 1000 m. 
Toponimia.
Najstarsze znane wzmianki dotyczące Zgłobic sięgają 1386 roku, wymieniają one pierwszego znanego właściciela wsi „Slobicze” Jana ze Zgłobic. Wieś należała do diecezji krakowskiej, parafii w Zbylitowskiej Górze. Mapa okolic z 1855 r. jedno ze wzgórz pomiędzy zabudowaniami wsi a Dunajcem określa mianem: Zgłobie. W języku staropolskim słowo "zgłoba" znaczyło tyle co zawała, przeszkoda. Wiązało się to zapewne z rzeką Dunajec i ostrymi wzniesieniami, które stanowiły znaczną przeszkodę na trakcie krakowskim. Obecne nazewnictwo przysiółków Jałowce i Brzezinki świadczy o dawnym drzewostanie porastającym wieś. Wpływ na miejscowe toponimy miało też rolnictwo, stąd Pasternik, Łąki. Z kolei rzeka Dunajec podmywając skarpę, przyczyniła się do nazwania położonego obok przysiółka mianem Urwiska.
Historia wsi.
Na wzgórzu zawieszonym nad Dunajcem istniało grodzisko z epoki brązu i wczesnego średniowiecza. Zostało ono wpisanego do rejestru zabytków decyzją nr 1247 z dnia 21 grudnia 1970 (nr katalogowy AZP 34/104-65). Przez lata rzeka podmywała wzniesienie tak, że w chwili obecnej istnieje jedynie część dawnego wzgórza, nad samym Dunajcem. Na tzw. mapie Miega z XVIII w. widać wyraźnie zarys całego grodziska, wielkością niewiele ustępującego pobliskim zamkom na Górze św. Marcina czy Trzewlin.
Wpływ na rozwój osadnictwa w tym miejscu miał zapewne Dunajec i przeprawa promowa na trakcie krakowskim z Sierakowic do Zgłobic, o czym świadczą wzmianki już od 1409 r.. Do traktu krakowskiego i przewozu na Dunajcu dołączała droga ze Szczepanowic, co również kilkakrotnie potwierdzają źródła. Prowadzona w kilku etapach regulacja Dunajca w celu ochrony przed powodziami podniosła jego żeglowność tak, że do Zgłobic mogą docierać barki o wyporności do 200 ton.
Pierwsze wzmianki o rodzie „de Slobicze” pochodzą z roku 1399, a wymienianymi osobami są: Tomek, Marcisz, Staszek i Milczko de Sglobicz. W pierwszej połowie XV wieku wymieniany jest Mikołaj de Zglobicz herbu Nowina. Tym samym herbem pieczętowali się Grzegorz, Dziersław i Piotr. Zgłobice w XV w. przekształciły się w wieś szlachecką, a o ich znaczeniu świadczy fakt zabiegania o te tereny. W XVI w. majątek do tej pory jednej rodziny uległ rozdrobnieniu tak, że w 1536 r. było aż 13 dziedziców. Poszczególne części (role) miały kilku, a nawet kilkunastu właścicieli m.in.: dziedziców Zbylitowskiej Góry, Mikołajowskich, później również Tarnowskich, Ostrogskich, Zamojskich. W 1504 r. folwarki dziedziczyli: Górski, Piotr Jakuszowski, Stanisław Białucha, Stanisław Dzietżek, Bernard i Stanisław Łysiacy, Piotr Mirosz, Mikołaj Białucha, Jan Bączałka. W księdze poborów z 1581 r. zapisano nazwiska dziedziców. Byli to: „Saraczki, Lissakowski, Dziechnik, Bączalski, Miroschowski i Paluski mają 1 ½ łanu, które sami uprawiają”.
Czasy rozbiorowe.
Na przełomie XVIII i XIX w. nastąpiła regulacja koryta Dunajca, w wyniku której przewóz, most i przystań usytuowano koło tzw. skały w Zgłobicach. Około połowy XIX w. Zgłobice były również własnością Bukowskich. W 1827 głównym właścicielem wsi był Mateusz Bukowski. W 1852 folwark Brzeziny należał do Klary i Michała Jasieńskich.
W XIX w. część wsi należała do hrabiny Aleksandry Lanckrońskiej i prawdopodobnie to ona w miejscu drewnianego wybudowała istniejący murowany dwór. Przebudowali go nieco później Turnauowie. W 1895 r. posiadłość większą, należącą do hrabiny Miroszowskiej podzielono pomiędzy trzech nowych właścicieli: Zofii Jordanowej tzw. „Brzezinki” (132 morgi), Macieja Orszuli tzw. „Orszulówka” (7 morgów) i Jozuego Maschlera (252 morgi). W 1896 r. właścicielem Zgłobic był hrabia Jan Zborowski, który poślubił 7 października 1896 r. Helenę z Męcińskich herbu Poraj, powieściopisarkę.
I wojna światowa.
10 listopada 1914 roku Austriacy wycofując się z Tarnowa przed nacierającą ze wschodu 3 armią rosyjską spalili drewniany most na Dunajcu. 16 listopada 1914 zbudowano tymczasową przeprawę przez Dunajec.
Okres międzywojenny.
Od 1929 w Zgłobicach działa Ochotnicza straż pożarna.
W lipcu 1934 r. wezbrane wody Dunajca uszkodziły most w Zgłobicach.
PRL.
Po rodzinie Zborowskich właścicielem posiadłości do roku 1945 był Adam Marszałkowicz. W posiadaniu Marszałkowiczów dwór wraz z 138 hektarami pól uprawnych, łąk, lasów i nieużytków pozostawał do roku 1950 lub 1951, kiedy to wraz ze wszystkimi nieruchomościami stał się własnością Skarbu Państwa. Po reformie rolnej dokonano podziału ziemi pomiędzy mieszkańców wsi. W 1961 otwarto siedzibę Gromadzkiej Biblioteki Publicznej w Zgłobicach. Została założona już w 1948, ale przez 13 lat bez własnego, stałego lokalu. We wsi zlokalizowano placówkę poczty oraz ośrodek zdrowia.
Współcześnie.
W 1990 nadano nazwy wszystkim ulicom. W 2007 część majątku wróciła do spadkobierców rodziny Marszałkowiczów. W 2010 dwór z parkiem nabył od nich Tadeusz Rzońca. O pozostałe zaś tereny toczyły się spory prawne z gminą Tarnów do 2019, kiedy to odkupiono tereny zabudowane w PRL szkołą podstawową, ośrodkiem zdrowia i boiskiem.
Zespół dworsko-parkowy w Zgłobicach.
Na planie katastralnym z 1848 r. zaznaczono zespół dworsko-parkowy pochodzący z pierwszej połowy XIX w. W drugiej połowie XIX w. na miejscu drewnianego wzniesiono murowany dwór i zasadzono nowe drzewa (aleję kasztanową). Wprowadzono też niewielkie zmiany w rozplanowaniu parku. Klasycyzujący dwór, otoczony parkiem z aleją dojazdową znajduje się w pewnym oddaleniu od traktu krakowskiego po jego południowej stronie. Usytuowany został na wyniosłym ponad otoczenie terenie, z elewacją południową zwróconą na godzinę jedenastą. Murowany, piętrowy, w części podpiwniczony dwór jest otoczony parkiem o powierzchni 4 ha oraz dwoma oficynami (m.in. tzw. dom ogrodnika - obecnie Willa w Dolinie, oraz domu dla gości - obecnie Willa na Wzgórzu). W 1895 r. posiadłość tę należącą do hrabiny Miroszowej podzielono. W 1886 r. właścicielem był hrabia Jan Zborowski. Po rodzie Zborowskich majątek przeszedł w ręce rodziny Turnau. W trakcie I wojny światowej dwór w wyniku bombardowania stracił dach. W 1922 r. Zofia Turnau otrzymała Zgłobice od swojego ojca Jerzego Turnaua. W 1924 r. Zofia Turnau wyszła za mąż za Adama Marszałkowicza, z którym zarządzała majątkiem aż do czasu reformy rolnej w 1945 r., kiedy to dobra przeszły w ręce skarbu państwa, mimo że nie przekraczały wymaganej powierzchni tj. 50 ha. W czasie wojny w budynku obok dworu została uruchomiona produkcja granatów ręcznych tzw. „Sidolówek” na użytek Armii Krajowej. Prowadził ją Jan Dębski, działacz Stronnictwa Ludowego „Piast”, poseł i wicemarszałek Sejmu RP, ukrywający się przed okupantem w Zgłobicach. Po wojnie mieściła się tu szkoła podstawowa, później Ośrodek Doradztwa Rolniczego i biblioteka. W 1974 r. zespół dworski wpisano do rejestru zabytków. Ostateczną decyzję o zwrocie majątku prawowitym właścicielom Ministerstwo Rolnictwa podjęło w 2007 r.. W 2010 r. zdewastowany dwór wraz z parkiem nabył lokalny przedsiębiorca z branży hotelarskiej, Tadeusz Rzońca. Generalny remont budynku ukończono w 2014 r., otwarto w nim restaurację i butikowy hotel noszący nazwę Dwór Prezydencki. W 2015 r. alei dojazdowej do dworu nadano nazwę ul. Dworska, aby ułatwić dojazd gościom obiektu.

</doc>
<doc id="389190" url="https://pl.wikipedia.org/wiki?curid=389190" title="Zgniła Struga">
Zgniła Struga

Zgniła Struga – kolonia w Polsce położona w województwie lubelskim, w powiecie łęczyńskim, w gminie Milejów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Milejów.

</doc>
<doc id="389191" url="https://pl.wikipedia.org/wiki?curid=389191" title="Zgniłe Błoto">
Zgniłe Błoto

Zgniłe Błoto – wieś w Polsce położona w województwie łódzkim, w powiecie zgierskim, w gminie Aleksandrów Łódzki.
W latach 1975–1998 miejscowość administracyjnie należała do ówczesnego województwa łódzkiego.
Zalew Zgniłe Błoto.
Kilka lat temu koło wsi Zgniłe Błoto rozpoczęto organizowanie nowego ośrodka wypoczynkowego z kąpieliskiem. Wykorzystano w tym celu kilka połączonych stawów. Już dziś można tu uprawiać żeglarstwo i sporty wodne. Niebawem mają powstać tu dalsze elementy infrastruktury turystycznej.
Dworek szlachecki.
W Zgniłym Błocie zachował się jeden z czterech dworków szlacheckich na terenie gminy Aleksandrów Łódzki (inne w sąsiednim Bełdowie oraz Grzymkowej Woli i Nakielnicy). Został on zbudowany w 1844 r. w stylu klasycystycznym przez Jana Lebelta i Ludwikę z Prylińskich Lebelt, według projektu jej brata – Wilhelma Lebelta. Po Lebeltach właścicielami dworku i majątku były jeszcze rodziny Leskich i Zuchowiczów.

</doc>
<doc id="389192" url="https://pl.wikipedia.org/wiki?curid=389192" title="Zgniłka">
Zgniłka

Zgniłka – wieś w Polsce położona w województwie kujawsko-pomorskim, w powiecie sępoleńskim, w gminie Więcbork. Pierwsze ślady osadnictwa w Zgniłce pochodzą z IX w. Najstarszy przekaz pisany o miejscowości pochodzi z 1511 r. Wieś położona przy jeziorze Stryjewskim.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 78 mieszkańców. Jest dwudziestą co do wielkości miejscowością gminy Więcbork.

</doc>
<doc id="389194" url="https://pl.wikipedia.org/wiki?curid=389194" title="Zgniłobłoty">
Zgniłobłoty

Zgniłobłoty – wieś w Polsce położona w województwie kujawsko-pomorskim, w powiecie brodnickim, w gminie Bobrowo.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 426 mieszkańców. Są czwartą co do wielkości miejscowością gminy Bobrowo.

</doc>
<doc id="389195" url="https://pl.wikipedia.org/wiki?curid=389195" title="Zgniłocha">
Zgniłocha

Zgniłocha (niem. "Gimmendorf") – wieś w Polsce położona w województwie warmińsko-mazurskim, w powiecie olsztyńskim, w gminie Purda.
W latach 1975–1998 miejscowość administracyjnie należała do województwa olsztyńskiego.
Wieś leżąca nad jeziorem Gim w dużym kompleksie lasów sosnowych i świerkowych. We wsi znajduje się gospodarstwo agroturystyczne, punkty usługowe, sklep spożywczo-przemysłowy, plac zabaw dla dzieci, boisko sportowe w okresie letnim spełniające rolę miejsca do spotkań, organizacji corocznych festynów rodzinnych.
Historia.
Wieś lokowana w XVII w., założona jako ulicówka, gdzie większość gospodarstw położona jest przy głównej drodze. Występuje także zabudowa kolonijna. 

</doc>
<doc id="389196" url="https://pl.wikipedia.org/wiki?curid=389196" title="Zgojewo">
Zgojewo

Zgojewo (kaszb. "Zgòjewò", niem. "Schojow") – osada w Polsce położona w województwie pomorskim, w powiecie słupskim, w gminie Główczyce.
W latach 1975–1998 miejscowość administracyjnie należała do województwa słupskiego.

</doc>
<doc id="389198" url="https://pl.wikipedia.org/wiki?curid=389198" title="Zgorzała">
Zgorzała

Zgorzała – wieś sołecka w Polsce położona w województwie mazowieckim, w powiecie piaseczyńskim, w gminie Lesznowola.
Wieś szlachecka położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Zgorzała to wieś z zabudową jednorodzinną typu "ulicówka" 
Miejscowość znajduje się w tzw. strefie zaplecza mieszkaniowego Warszawy. 
Od 2008 roku wieś intensywnie się rozbudowuje głównie we wschodniej części wsi przylegającej do linii kolejowej R8 Warszawa Radom na wysokości przystanku kolejowego Nowa Iwiczna Ta część Zgorzały jest określana mianem osiedla Zgorzała lub tzw „Nowa Zgorzała”, a potocznie tzw „kartofliska", ze względu na teren na którym się znajduje. „Nowa Zgorzała” nie ma bezpośredniego połączenia ze starą, zachodnią częścią miejscowości przylegającą do nowo wybudowanej drogi ekspresowej S7 łączącej Warszawę z Krakowem . Głównym typem zabudowy „Nowej Zgorzały” są osiedla łanowe/szeregowe wybudowane wzdłuż ulic Kukułki i Wilgi.
Kontrowersje.
Mimo gwałtownego rozwoju urbanistycznego Zgorzały, w jej wschodniej części w tzw. „Nowa Zgorzała” i powstawania kolejnych osiedli mieszkaniowych, gmina Lesznowola nie inwestowała wystarczających środków w infrastrukturę tego miejsca. Z problemów osiedla „Nowa Zgorzała” można wymienić: zły układ komunikacyjny i brak inwestycji w nowe drogi (brak połączenia samochodowego z historyczną Zgorzałą ), brak parku czy też brak przystanku autobusowego komunikacji miejskiej na terenie osiedla.

</doc>
<doc id="389199" url="https://pl.wikipedia.org/wiki?curid=389199" title="Zgorzałe">
Zgorzałe

Zgorzałe (dodatkowa nazwa w j. kaszub. Zgòrzałé) – wieś w północnej Polsce w województwie pomorskim, w powiecie kartuskim, w gminie Stężyca. Położona na Kaszubach, na terenie Kaszubskiego Parku Krajobrazowego przy szlaku wodnym „Kółko Raduńskie” i na turystycznym szlaku Wzgórz Szymbarskich.
Zgorzałe 31 grudnia 2014 r. miało 353 stałych mieszkańców.
Wieś jest siedzibą sołectwa Zgorzałe, w którego skład wchodzą również miejscowości Smokowo i leśniczówka Uniradze.
W latach 1975–1998 miejscowość administracyjnie należała do województwa gdańskiego.
Znajduje się tu pierwsza w Polsce ulica Lecha Wałęsy.

</doc>
<doc id="389200" url="https://pl.wikipedia.org/wiki?curid=389200" title="Zgorzałowo">
Zgorzałowo

Zgorzałowo – wieś w Polsce położona w województwie mazowieckim, w powiecie ostrowskim, w gminie Wąsewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Anny w Jelonkach.

</doc>
<doc id="389201" url="https://pl.wikipedia.org/wiki?curid=389201" title="Zgórsko (Podborze)">
Zgórsko (Podborze)

Zgórsko – przysiółek wsi Podborze w Polsce położona w województwie podkarpackim, w powiecie mieleckim, w gminie Radomyśl Wielki.
Miejscowość jest siedzibą rzymskokatolickiej parafii św. Mikołaja należącej do dekanatu Radomyśl Wielki.
W latach 1975–1998 miejscowość administracyjnie należała do województwa tarnowskiego.
Zgórsko należało w 1578 roku do Mikołaja Mieleckiego, wojewody podolskiego, od 1578 lub 1579 roku do 1580 roku hetmana wielkiego koronnego. Jego córka Zofia Mielecka była żoną hetmana wielkiego litewskiego Jana Karola Chodkiewicza, zwycięzcy w bitwie pod Kircholmem w 1605 roku. Na terenie miejscowości znajdują pozostałości zagadkowego obiektu obronnego, nieodnotowanego w źródłach pisanych, który w literaturze archeologicznej jest klasyfikowany jako zamek; zachował się on w postaci nasypu ziemnego usytuowanego przy drodze ze Zgórska do Podborza. Czas powstania tego obiektu, jego funkcja, historia i moment zniszczenia są nieznane.
Związani z miejscowością:

</doc>
<doc id="389202" url="https://pl.wikipedia.org/wiki?curid=389202" title="Konstal 105Na">
Konstal 105Na

Konstal 105Na – tramwaj wytwarzany w latach 1979–1992 przez zakłady Konstal w Chorzowie. Według stanu z 2011 był to najczęściej eksploatowany tramwaj w Polsce. Pierwsze egzemplarze wąskotorowe oznaczono typem 105NaW, a następne 805Na.
Konstrukcja.
105Na to jednoczłonowy, jednokierunkowy wagon silnikowy, wyposażony w czworo drzwi.
Stanowi on rozwinięcie konstrukcyjne tramwaju 105N w stosunku do którego zmieniono lokalizację elementów wyposażenia elektrycznego, które przeniesiono spod schodów do szafki na tylnej ścianie kabiny motorniczego, wprowadzono wydzieloną kabinę motorniczego oraz usunięto niewielkie szybki pod szybą czołową i bocznymi szybami przednimi. Z punktu widzenia eksploatacji, najważniejszą wprowadzoną zmianą było wprowadzenie przełączania silników. Podczas rozruchu 4 silniki były połączone szeregowo, podczas pracy normalnej w szereg połączone były 2 silniki (co zmniejszyło zużycie energii elektrycznej) oraz nowy typ wózków jezdnych. Zmieniono także gniazda sterowania wielokrotnego i umożliwiono połączenie w skład nawet trzech wagonów.
W trakcie eksploatacji wozy 105Na poddawane były rozmaitym modyfikacjom i modernizacjom (m.in. modyfikacje układu elektrycznego, nowe czoła z tworzywa, zmiana mechanizmu otwierania drzwi, a nawet przebudowa na tramwaj dwukierunkowy jak w poznańskim 105NaDK). Przeprowadzano także modernizacje wagonów 105N do typu 105Na.
Instalacja elektryczna.
Napięcie stałe z sieci trakcyjnej 600 V zasila silniki trakcyjne pojazdu, jest też przetwarzane w przetwornicy napięcia na napięcie stałe 40 V zasilając akumulatory i większość urządzeń elektrycznych wyposażenia, takich jak: tablice kierunkowe, hamulce szczękowe i szynowe, maszyny drzwiowe. W początkowych modelach stosowano przetwornicę elektromechaniczną składającą się z silnika prądu stałego i prądnicy prądu stałego sprzężonych wałem. W nowszych konstrukcjach (wersje: 105Ng, 105N1k, 105N2k, 105Nz i 105Mz) stosowano elektroniczną przetwornicę napięcia zwaną "przetwornicą statyczną". Podczas remontów i modernizacji starszych modeli wymieniano przetwornicę wirującą na statyczną.
Do zasilania niektórych urządzeń, takich jak lampki sygnalizacyjne, oświetlenie zewnętrzne, oświetlenie drzwiowe, kasowniki, sterowniki kasowników, sterowniki informacji trasowej, dzwonki itd., stosuje się napięcie 24 V uzyskiwane z przekształtnika tranzystorowego zasilanego napięciem 40 V.
Wersje i modernizacje.
Wersja normalnotorowa 105Na wyprodukowana została w liczbie 1443 sztuk, zaś wąskotorowa 805Na w liczbie 691 egzemplarzy. Tramwaje 105Na i 805Na były bazą dla produkcji szeregu odmian, m.in.:
Eksploatacja.
Tramwaje były eksploatowane w ruchu liniowym przez wszystkie polskie miasta z komunikacją tramwajową, z wyjątkiem Olsztyna, i w wielu miastach stanowią najliczniejszą grupę taboru. Pierwszym miastem, które wycofało wagony typu 105Na z ruchu liniowego, był Gorzów Wielkopolski – od 2 stycznia 2014 wagony serii 105Na nie kursowały liniowo, ostatecznie skreślono je ze stanu w 2017, a następnie na przełomie lat 2017 i 2018 skasowano; pozostawiono jeden wagon z przeznaczeniem na historyczny, jeden wagon jako szkoleniowy oraz jeden wagon z przeznaczeniem na różne imprezy.
Najczęściej wagony łączone są w składy podwójne. W Bydgoszczy, Łodzi, Pabianicach, Częstochowie (od 1 kwietnia 2011 do 30 kwietnia 2016), Elblągu, Metropolii Górnośląskiej, Gdańsku (od 29 stycznia 2010), Grudziądzu, Toruniu i Warszawie wagony kursują także pojedynczo. W Krakowie natomiast uznano, że brak możliwości hamowania pojedynczym wagonem w przypadku usterki stanowi zagrożenie i nie spotyka się tu już pojedynczych wagonów (zwanych tu „solówkami”).
Składy potrójne 105Na kursowały jedynie w Gdańsku na jednej brygadzie szczytowej linii 8 (od 24 maja 2017). W Warszawie trójskłady kursowały na niektórych kursach linii 31, lecz ich eksploatację zakończono 19 sierpnia 2016 r. W Krakowie ich eksploatację zakończono tydzień później – 26 sierpnia, ale składy te przywrócono do ruchu 31 sierpnia 2020 z uwagi na pandemię COVID-19. W okresie święta Wszystkich Świętych trójskłady kursowały w Szczecinie, Krakowie i Łodzi. 1 stycznia 1992 w Poznaniu, a 22 lutego 2010 w Gdańsku została zakończona eksploatacja zestawów potrójnych, lecz 24 maja 2017 w Gdańsku ponownie wprowadzono do ruchu taki skład.
Podczas różnych remontów torowisk we Wrocławiu (ul. Grabiszyńska, ul. Kosmonautów) jeździły wahadłowe składy 105Na – wagony były złączone tyłami, dostępny był tylko jeden z wagonów. Analogiczne rozwiązanie zastosowano w Łodzi podczas remontu Trasy WZ. Podejmowano także próby uruchomienia na czas remontu jednego z wiaduktów takich składów w Warszawie. Z powodu małego zainteresowania przyszłą linią nie wprowadzono ich do ruchu liniowego.
24 maja 2017 w Gdańsku ponownie spięto skład trójwagonowy (#1349+#1350+#1346), który kursował w dni powszednie na linii nr 8 ("Stogi Plaża – Jelitkowo") oraz w wakacyjne soboty i niedziele. 24 stycznia 2019 spięto kolejny skład trójwagonowy tzw. „trzysetę” (nazwa pochodzi od wagonu prowadzącego w składzie: #1300+#1299+#1309) i od tego dnia możliwe było spotkanie dwóch składów trójwagonowych na linii 8. 28 maja 2019 „trzysetę” przemalowano w barwy historyczne z czasu PRL-u. Ostatecznie skład ten został wycofany z eksploatacji dnia 5 marca 2021, kończąc zarazem eksploatację wagonów 105Na w Gdańsku.
W lutym 2023 pierwsza partia (6) nieużywanych już przez Tramwaje Warszawskie wagonów została przekazana do ukraińskiego Konotopu, gdzie ma zostać dostosowana do toru o szerokości 1524 mm. Łącznie został tam przekazane 23 wagony.
Liczba eksploatowanych w Polsce wagonów typów 105Na i 805Na (24 marca 2019):

</doc>
<doc id="389203" url="https://pl.wikipedia.org/wiki?curid=389203" title="Zgórznica">
Zgórznica

Zgórznica – wieś w Polsce położona w województwie lubelskim, w powiecie łukowskim, w gminie Stoczek Łukowski. W latach 1975–1998 miejscowość administracyjnie należała do województwa siedleckiego.
Wieś królewska Zgórnica położona była w drugiej połowie XVI wieku w powiecie garwolińskim ziemi czerskiej województwa mazowieckiego. W 1660 roku wieś wchodziła w skład starostwa Latowicz.
Na okolicznych polach 14 lutego 1831 rozegrała się bitwa pod Stoczkiem. W pobliżu wsi znajduje się pomnik upamiętniający bitwę, odsłonięty w jej setną rocznicę (1931).
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Stoczku Łukowskim. Miejscowość zamieszkuje też diaspora Kościoła Katolickiego Mariawitów; wierni odprawiają adorację ubłagania 28. dnia każdego miesiąca.

</doc>
<doc id="389204" url="https://pl.wikipedia.org/wiki?curid=389204" title="Zgórzyńskie">
Zgórzyńskie

Zgórzyńskie – wieś w Polsce, położona w województwie lubelskim, w powiecie puławskim, w gminie Wąwolnica. Stanowi sołectwo gminy Wąwolnica.
W latach 1975–1998 wieś należała administracyjnie do ówczesnego województwa lubelskiego.

</doc>
<doc id="389205" url="https://pl.wikipedia.org/wiki?curid=389205" title="Zgrzebichy">
Zgrzebichy

Zgrzebichy – wieś w Polsce położona w województwie mazowieckim, w powiecie węgrowskim, w gminie Stoczek.
Prywatna wieś szlachecka "Grzebichy" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Stanisława Biskupa Męczennika w Stoczku.

</doc>
<doc id="389206" url="https://pl.wikipedia.org/wiki?curid=389206" title="Ziąbki">
Ziąbki

Ziąbki – wieś w Polsce położona w województwie łódzkim, w powiecie skierniewickim, w gminie Bolimów.
Wieś duchowna położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. Była wsią klucza kompińskiego arcybiskupów gnieźnieńskich. W latach 1975–1998 miejscowość administracyjnie należała do województwa skierniewickiego.
Urodził się tu Remigiusz Orzechowski – polski prawnik, radca prawny oraz sędzia Trybunału Konstytucyjnego w latach 1985–1993.

</doc>
<doc id="389207" url="https://pl.wikipedia.org/wiki?curid=389207" title="Zielenie">
Zielenie

Zielenie – wieś w Polsce położona w województwie wielkopolskim, w powiecie kolskim, w gminie Osiek Mały.
W latach 1975–1998 miejscowość administracyjnie należała do województwa konińskiego.

</doc>
<doc id="389208" url="https://pl.wikipedia.org/wiki?curid=389208" title="Zieleniew (gmina Krośniewice)">
Zieleniew (gmina Krośniewice)

Zieleniew – wieś w Polsce, położona w województwie łódzkim, w powiecie kutnowskim, w gminie Krośniewice.
W latach 1975–1998 wieś administracyjnie należała do województwa płockiego.

</doc>
<doc id="389209" url="https://pl.wikipedia.org/wiki?curid=389209" title="Zielenin">
Zielenin

Zielenin (dodatkowa nazwa w j. kaszub. Zelenin; niem. "Zelenin", dawniej "Alte Hütte") – wieś kaszubska w Polsce na Pojezierzu Kaszubskim położona w województwie pomorskim, w powiecie kościerskim, w gminie Kościerzyna nad Wierzycą przy drodze wojewódzkiej nr . Wieś jest siedzibą sołectwa Zielenin, w którego skład wchodzą również miejscowości Będominek i Kula-Młyn.
W latach 1975–1998 miejscowość administracyjnie należała do województwa gdańskiego.
W roku 2011 liczba mieszkańców wsi wynosiła 221 osób.

</doc>
<doc id="389210" url="https://pl.wikipedia.org/wiki?curid=389210" title="Zielina">
Zielina

Zielina (dodatkowa nazwa w j. niem. Zellin) – wieś w Polsce, położona w województwie opolskim, w powiecie krapkowickim, w gminie Strzeleczki.
Nazwa.
12 listopada 1946 r. nadano miejscowości, wówczas administracyjnie należącej do powiatu prudnickiego, polską nazwę Zielina.
Historia.
W 1909 r. założono w Zielinie ochotniczą jednostkę straży pożarnej. Według spisu ludności z 1 grudnia 1910, na 663 mieszkańców Zieliny 276 posługiwało się językiem niemieckim, 373 językiem polskim, a 14 było dwujęzycznych. Do 1956 roku Zielina należała do powiatu prudnickiego. W związku z reformą administracyjną, w 1956 Zielina została odłączona od powiatu prudnickiego i przyłączona do nowo utworzonego krapkowickiego.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Podlesioki".

</doc>
<doc id="389211" url="https://pl.wikipedia.org/wiki?curid=389211" title="Zielińsk">
Zielińsk

Zielińsk – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy w BIP.
Demografia.
Według Narodowego Spisu Powszechnego (III 2011 r.) liczyła 238 mieszkańców. Jest dziewiątą co do wielkości miejscowością gminy Osięciny.

</doc>
<doc id="389212" url="https://pl.wikipedia.org/wiki?curid=389212" title="Zielkowice">
Zielkowice

Zielkowice – wieś w Polsce, położona w województwie łódzkim, w powiecie łowickim, w gminie Łowicz.
Nazwa wsi powstała od nazwy osobowej "Żelek" lub "Zielek". Miejscowość została założona na starym szlaku handlowym prowadzącym z Łowicza do Rawy Mazowieckiej. W 1359 roku w dokumentach odnajdujemy pierwszą wzmiankę w dokumencie księcia Siemowita III, który potwierdzał dobra arcybiskupstwa gnieźnieńskiego. W 1404 roku wieś została włączona na uposażenie parafii św. Ducha (Kolegiata Łowicka). Mieszkańcy mieli obowiązek utrzymywania okolicznych mostów i grobli pobliskiej rzeki Zielkówki.
Wieś duchowna Zelkowice położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. Zielkowice były wsią klucza kompińskiego arcybiskupów gnieźnieńskich, od 1579 roku własność Łowicza.
Słownik Geograficzny Królestwa Polskiego z r. 1880 tak opisuje wieś:
W latach 1975–1998 miejscowość administracyjnie należała do województwa skierniewickiego.
W Zielkowicach znajduje się cmentarz mariawicki z początku XX wieku.

</doc>
<doc id="389213" url="https://pl.wikipedia.org/wiki?curid=389213" title="Zielkowo">
Zielkowo

Zielkowo – wieś w Polsce położona w województwie warmińsko-mazurskim, w powiecie iławskim, w gminie Lubawa.
W latach 1975–1998 miejscowość administracyjnie należała do województwa olsztyńskiego.
Historia.
Zielkowo powstało w XIV wieku, zostało założone, podobnie jak większość miejscowości w okolicy, na prawie chełmińskim. Obszar tej wsi wynosił 30 włók, z czego 3 włóki były we władaniu sołtysa. Na przełomie XVI i XVII wieku należało do dóbr stołowych biskupów chełmińskich. Wiadomo, że w XVI wieku istniała tu karczma oraz młyn, której właścicielem od 1672 roku był Marcin Krauze. Po likwidacji własności biskupów lubawskich, w związku z rozbiorami Polski, Zielkowo pozostało we władaniu króla Prus. Istniało tutaj w tamtych czasach 25 zagród. W 1872 roku mieszkańcy wsi przeżyli spory pożar, który pochłonął 27 zagród. W 1885 roku Zielkowo liczyło 514 mieszkańców, natomiast w 1928 – 510.
Zielkowo w okresie międzywojennym było wsią przygraniczną, granica przebiegała wzdłuż rzeki Drwęcy. Od dawna Zielkowo należało do gminy Rożental, jeszcze podczas Zaboru Pruskiego. Akta mieszkańców od 1874 roku były zapisywane w Urzędzie Stanu Cywilnego w Rożentalu (obecnie znajdują się w Archiwum Państwowym w Olsztynie). Szkoła powstała w 1822 roku, budynek istnieje do dziś, lecz znajdują się w nim lokale mieszkalne. W 1921 roku stacjonowała tu placówka 13 batalionu celnego, następnie placówka Straży Celnej „Zielkowo”. a od 1928 placówka Straży Granicznej I linii „Zielkowo”.
W czasie II wojny światowej bogatsi mieszkańcy wsi zostali wywłaszczeni ze swoich gospodarstw i wywiezieni do obozów w Smukale i Potulicach. W wywłaszczonych gospodarstwach zostały osadzone rodziny niemieckie pochodzące z Besarabii.
Wieś należy do parafii św. Jakuba Apostoła w Kazanicach.
We wsi znajduje się jednostka ochotniczej straży pożarnej.

</doc>
<doc id="389214" url="https://pl.wikipedia.org/wiki?curid=389214" title="Zielniczki">
Zielniczki

Zielniczki – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.

</doc>
<doc id="389215" url="https://pl.wikipedia.org/wiki?curid=389215" title="Zielno">
Zielno

Zielno (niem. "Solainen") – osada w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego.

</doc>
<doc id="389216" url="https://pl.wikipedia.org/wiki?curid=389216" title="Zielomyśl">
Zielomyśl

Zielomyśl – wieś w Polsce położona w województwie lubuskim, w powiecie międzyrzeckim, w gminie Pszczew.
Pierwsza wzmianka o Zielomyślu pochodzi z 1403 roku. Wieś stanowiła własność biskupów poznańskich w ramach klucza pszczewskiego. Wieś duchowna Zielemisł, własność biskupa poznańskiego, położona była w 1580 roku w powiecie poznańskim województwa poznańskiego. Od 1793 roku na terenie Prus. W 1900 roku powstał kościół pw. św. Józefa. W 1944 wojska niemieckie wybudowały w Zielomyślu fortyfikacje, stanowiące część Trzcielskiej Pozycji Przesłaniania.
We wsi znajduje się przystanek kolejowy na linii Wierzbno–Rzepin.
W latach 1975–1998 miejscowość administracyjnie należała do województwa gorzowskiego.
W miejscowości tej urodził się Antoni Melchior Fijałkowski, arcybiskup metropolita warszawski.

</doc>
<doc id="389217" url="https://pl.wikipedia.org/wiki?curid=389217" title="Zielona Chocina">
Zielona Chocina

Zielona Chocina (kaszb. "Zelonô Chòcënô" lub "Zelonô Chòcëna", niem. "Grünchotzen") – wieś kaszubska w Polsce położona w województwie pomorskim, w powiecie chojnickim, w gminie Konarzyny, nad rzeką Chociną, przy trasie drogi wojewódzkiej nr 212.
W latach 1975–1998 miejscowość administracyjnie należała do województwa słupskiego. W okresie II Rzeczypospolitej stacjonowała tu placówka Straży Granicznej Inspektoratu Granicznego nr 7 „Chojnice”.

</doc>
<doc id="389218" url="https://pl.wikipedia.org/wiki?curid=389218" title="Zielona Huta">
Zielona Huta

Zielona Huta (kaszb. "Zelonô Hëta" lub też "Kònarskô Hëta", "Kònarskô Sklanô Hëta", niem. "Glashütte Gross Konarczyn", "Grünhutte") – wieś kaszubska w Polsce położona w województwie pomorskim, w powiecie chojnickim, w gminie Konarzyny przy trasie drogi wojewódzkiej nr 212.
W latach 1975–1998 miejscowość administracyjnie należała do województwa słupskiego.

</doc>
<doc id="389219" url="https://pl.wikipedia.org/wiki?curid=389219" title="Zielona Łąka (województwo wielkopolskie)">
Zielona Łąka (województwo wielkopolskie)

Zielona Łąka – wieś w Polsce położona w województwie wielkopolskim, w powiecie pleszewskim, w gminie Pleszew.
W latach 1975–1998 miejscowość administracyjnie należała do województwa kaliskiego.

</doc>
<doc id="389221" url="https://pl.wikipedia.org/wiki?curid=389221" title="Zielone Drugie">
Zielone Drugie

Zielone Drugie – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.

</doc>
<doc id="389222" url="https://pl.wikipedia.org/wiki?curid=389222" title="Zielone Kamedulskie">
Zielone Kamedulskie

Zielone Kamedulskie – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.

</doc>
<doc id="389223" url="https://pl.wikipedia.org/wiki?curid=389223" title="Zielone Królewskie">
Zielone Królewskie

Zielone Królewskie (dawniej Zielone Pierwsze) – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.

</doc>
<doc id="389224" url="https://pl.wikipedia.org/wiki?curid=389224" title="Zielonka Nowa">
Zielonka Nowa

Zielonka Nowa – wieś w Polsce położona w województwie mazowieckim, w powiecie zwoleńskim, w gminie Zwoleń.
W latach 1975–1998 miejscowość administracyjnie należała do województwa radomskiego.
Obok miejscowości przepływa niewielka rzeka Zwoleńka, dopływ Wisły.
Wierni Kościoła rzymskokatolickiego należą do parafii Podwyższenia Krzyża Świętego w Zwoleniu.

</doc>
<doc id="389225" url="https://pl.wikipedia.org/wiki?curid=389225" title="Zielonka Pasłęcka">
Zielonka Pasłęcka

Zielonka Pasłęcka (niem. "Grünhagen") – wieś w Polsce położona w województwie warmińsko-mazurskim, w powiecie elbląskim, w gminie Pasłęk przy trasie linii kolejowej Elbląg-Olsztyn i w pobliżu drogi krajowej nr 7 (E77). Wieś jest siedzibą sołectwa Zielonka Pasłęcka w którego skład wchodzą również Kielminek, Wójtowizna i zabudowania stacji kolejowej PKP "Zielonka Pasłęcka".
Historia.
Wieś założono w 1486 roku. Do 1954 roku była siedzibą gminy Zielonka Pasłęcka. W latach 1975–1998 miejscowość administracyjnie należała do województwa elbląskiego.
Zabytki.
W Zielonce Pasłęckiej znajdują się:
Zobacz też.
Lech Słodownik, Wsie dawnego powiatu pasłęckiego, Zielonka Pasłęcka, miesięcznik „Głos Pasłęka” 2003.

</doc>
<doc id="389226" url="https://pl.wikipedia.org/wiki?curid=389226" title="Zielonka Stara">
Zielonka Stara

Zielonka Stara – wieś w Polsce położona w województwie mazowieckim, w powiecie zwoleńskim, w gminie Zwoleń.
W latach 1975–1998 miejscowość administracyjnie należała do województwa radomskiego.
Obok miejscowości przepływa niewielka rzeka Zwoleńka, dopływ Wisły.
Wierni Kościoła rzymskokatolickiego należą do parafii Podwyższenia Krzyża Świętego w Zwoleniu.

</doc>
<doc id="389227" url="https://pl.wikipedia.org/wiki?curid=389227" title="Zielonki-Parcela">
Zielonki-Parcela

Zielonki-Parcela – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
W latach 1975–1998 miejscowość administracyjnie należała do województwa warszawskiego.
Wieś powstała po parcelacji majątku Zielonki, obecnie której mieszkańcy zajmują się głównie produkcją rolną. We wsi stoi kilka kolumn przy drodze do Ożarowa Mazowieckiego – pozostałość po niezrealizowanym projekcie zbudowania sanatorium na początku XX wieku.
Oprócz tego znajduje się tu m.in. zabytkowy pałac z XIX wieku w stylu eklektycznym (w remoncie) otoczony zabytkowym parkiem oraz znana firma ogrodnicza "PlantiCo Zielonki Hodowla i Nasiennictwo Ogrodnicze Sp. z o.o." (sołectwo Zielonki SHRO).
We wsi znajduje się Szkoła Podstawowa im. Mariusza Zaruskiego przy ulicy Południowej 2.

</doc>
<doc id="389228" url="https://pl.wikipedia.org/wiki?curid=389228" title="Zielonki-Wieś">
Zielonki-Wieś

Zielonki-Wieś – wieś w Polsce położona w województwie mazowieckim, w powiecie warszawskim zachodnim, w gminie Stare Babice. 
W latach 1975–1998 miejscowość administracyjnie należała do województwa warszawskiego.
Zielonki-Wieś powstała m.in. po parcelacji majątku Zielonki i obecnie funkcjonują dwie wsie Zielonki-Parcela i Zielonki Wieś, gdzie w pierwszej z nich znalazły się obiekty zabytkowe.
Wieś ulicówka przy drodze wojewódzkiej nr 580 z Warszawy przez Leszno do Żelazowej Woli i Sochaczewa, nazywanej dawniej Traktem Królewskim. We wsi nieliczne już domy z przełomu XIX/XX wieku, wypierane przez współczesne budownictwo podmiejskie.
We wsi znajdują się sklepy – część z nich zlokalizowana jest w pobliżu skrzyżowania z drogą do Lipkowa, w zabudowaniach po PGR.

</doc>
<doc id="389229" url="https://pl.wikipedia.org/wiki?curid=389229" title="Zielonkowice">
Zielonkowice

Zielonkowice – wieś w Polsce położona w województwie opolskim, w powiecie brzeskim, w gminie Grodków.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="389230" url="https://pl.wikipedia.org/wiki?curid=389230" title="Zielonowo (województwo wielkopolskie)">
Zielonowo (województwo wielkopolskie)

Zielonowo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Wieleń. Obecnie liczy około 60 domów.
W latach 1975–1998 miejscowość administracyjnie należała do województwa pilskiego.

</doc>
<doc id="389231" url="https://pl.wikipedia.org/wiki?curid=389231" title="Zielony Gaj (powiat sokólski)">
Zielony Gaj (powiat sokólski)

Zielony Gaj (do 1950 r. "Karlsdorf") – kolonia w Polsce, w województwie podlaskim, w powiecie sokólskim, w gminie Janów.
Wierni kościoła rzymskokatolickiego należą do parafii Przemienienia Pańskiego w Hołodolinie lub do parafii św. Jerzego w Janowie.
Nazwa.
13 lutego 1950 r. zmieniono nazwę miejscowości z Karlsdorf na Zielony Gaj.
Administracja.
W latach 1975–1998 miejscowość należała administracyjnie do województwa białostockiego.

</doc>
<doc id="389232" url="https://pl.wikipedia.org/wiki?curid=389232" title="Zielony Grąd">
Zielony Grąd

Zielony Grąd – wieś w Polsce położona w województwie warmińsko-mazurskim, w powiecie elbląskim, w gminie Pasłęk przy trasie drogi krajowej nr 7 (E77). 
Wieś jest siedzibą sołectwa "Zielony Grąd" w którego skład do wchodziły również miejscowości Rzeczna i Łączna, od 4 listopada 2005 przeniesione do nowo utworzonego sołectwa Rzeczna.
W latach 1975–1998 miejscowość administracyjnie należała do województwa elbląskiego.

</doc>
<doc id="389233" url="https://pl.wikipedia.org/wiki?curid=389233" title="Zielony Kąt">
Zielony Kąt

Zielony Kąt – wieś w Polsce położona w województwie lubelskim, w powiecie ryckim, w gminie Nowodwór.
W latach 1975–1998 miejscowość należała administracyjnie do ówczesnego województwa lubelskiego.
Wierni Kościoła rzymskokatolickiego należą do parafii św. Wojciecha w Nowodworze.

</doc>
<doc id="389234" url="https://pl.wikipedia.org/wiki?curid=389234" title="Zielony Ostrów">
Zielony Ostrów

Zielony Ostrów (niem. "Bergenthal") – wieś w Polsce położona w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość administracyjnie należała do województwa suwalskiego.
Wieś położona jest na północ od jeziora Oświn, w pobliżu granicy państwowej z obwodem kaliningradzkim w Rosji. Po drugiej stronie granicy znajduje się Kryłowo.
Historia.
Okolice jeziora Oświn bardzo wcześnie zasiedlone były przez ludzi. W północno-zachodniej części jeziora, w rejonie zatoki z której wypływa rzeka Oświnka odnotowano istnienie osady nawodnej kultury kurhanów zachodniobałtyjskich. Z tego okresu pochodziła łódź dłubanka odnaleziona przed II wojną światową. Także przed II wojną światową w rejonie nieistniejącej wsi Czarny Ostrów odkryto cmentarzysko ciałopalne kultury bogaczewskiej.
"Zielony Ostrów" w XVIII w. jako folwark należał do miasta Nordenborka. Na początku XIX w. były tu dwa domy, w których mieszkało 21 osób. W latach dwudziestych XX w. w Zielonym Ostrowie był majątek ziemski o powierzchni 186 ha należący do Edlera von Graeve.
W roku 1952 we wsi powstała czteroklasowa szkoła. Przed 1970 "Zielony Ostrów" był sołectwem należącym do gromady Perły. Współcześnie (2008) osada należy do sołectwa Rudziszki. W Zielonym Ostrowie znajduje się siedziba Fundacji Jeziora Oświn.
Czarny Ostrów.
Do istniejącego jeszcze w 1966 r. sołectwa Zielony Ostrów należały nieistniejące już wsie: Czarny Ostrów "(niem. Werder)" i Orłowo "(niem. Ahrau)". 
Wieś Czarny Ostrów położona była na południe od Zielonego Ostrowa, na półwyspie jeziora Oświn. Wieś od drugiej połowy XV w. do 1719 r. należała do rodziny von Schlieben. Pod koniec XVIII w. wieś należała do dóbr w Drogoszach. W latach dwudziestych XX w. w Czarnym Ostrowie wyodrębnione były dwa majątki ziemskie: Franza Krause 96 ha i barona zu Stolberg Wernigerode z Drogosz o powierzchni ogólnej 766 ha.
Zobacz też.
Zielony Gaj, Zielony Grąd, Zielony Kąt

</doc>
<doc id="389235" url="https://pl.wikipedia.org/wiki?curid=389235" title="Zieluminek">
Zieluminek

Zieluminek – wieś w Polsce położona w województwie mazowieckim, w powiecie mławskim, w gminie Radzanów.
Wierni Kościoła rzymskokatolickiego należą do parafii św. Rocha w Radzanowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="389236" url="https://pl.wikipedia.org/wiki?curid=389236" title="Ziemaki (województwo mazowieckie)">
Ziemaki (województwo mazowieckie)

Ziemaki – wieś w Polsce położona w województwie mazowieckim, w powiecie makowskim, w gminie Sypniewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Jana Chrzciciela w Sypniewie.

</doc>
<doc id="389237" url="https://pl.wikipedia.org/wiki?curid=389237" title="Ziemblice">
Ziemblice

Ziemblice – wieś w Polsce położona w województwie świętokrzyskim, w powiecie staszowskim, w gminie Staszów.
Historia.
Jan Bogusz herbu Półkozic z Ziemblic w 1621 zeznał zapis dożywocia wraz z żoną, Katarzyną Czuryłówną, 1-mo voto Stanisławową Kunatową
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Ziemblic zawarty w tabeli 1.

</doc>
<doc id="389238" url="https://pl.wikipedia.org/wiki?curid=389238" title="Ziemiary">
Ziemiary

Ziemiary – wieś w Polsce położona w województwie łódzkim, w powiecie skierniewickim, w gminie Bolimów.
W latach 1975–1998 miejscowość administracyjnie należała do województwa skierniewickiego.

</doc>
<doc id="389239" url="https://pl.wikipedia.org/wiki?curid=389239" title="Ziemiełowice">
Ziemiełowice

Ziemiełowice (niem. "Simmelwitz") – wieś w Polsce położona w województwie opolskim, w powiecie namysłowskim, w gminie Namysłów.
W latach 1975–1998 miejscowość administracyjnie należała do ówczesnego województwa opolskiego.
Położenie.
Ziemiełowice są położone 4 km na południowy wschód od Namysłowa, przy głównej drodze prowadzącej do Opola.
Nazwa.
Po raz pierwszy wieś wzmiankowano w dokumentach źródłowych w roku 1309 pod nazwą "Zemilewicz", po czym w roku 1353 zanotowano ją jako "Symelwicz". W 1475 roku w łacińskich statutach "Statuta Synodalia Episcoporum Wratislaviensium" miejscowość wymieniona jest w zlatynizowanej staropolskiej formie "Semilwicz".
Historia.
Rozwój majątku ziemskiego przypadł na wiek XVIII i XIX. Wzniesiono wówczas szereg budynków gospodarczych, w tym gorzelnię i kuźnie dworską. W XIX wieku właścicielem dóbr został Rudolf von Methner, którego majątek rozciągał się na obszarze 700 ha. Zajmowano się w nim uprawą roli, a także wypasem owiec, oraz hodowlą bydła. W 1898 roku stary dwór przeznaczono dla ogrodnika i przebudowano go z użyciem konstrukcji ryglowej (ramowej).
Układ przestrzenny wsi ukształtowany w XIX wieku zachował swój charakter, z typowym podziałem na parcele, z zabudowaniami ustawionymi szczytami do ulicy. Większość budynków mieszkalnych i gospodarczych pochodzi z początku XX wieku. Ziemiełowice przed 1945 rokiem należały do grona tych miejscowości ziemi namysłowskiej, w których mimo częściowej germanizacji, utrzymał się żywioł polski, a miejscowa ludność w sporej większości zachowała polsko brzmiące nazwiska i polską mowę.
Zabytki.
Do wojewódzkiego rejestru zabytków wpisane są:

</doc>
<doc id="389240" url="https://pl.wikipedia.org/wiki?curid=389240" title="Ziemięcice">
Ziemięcice

Ziemięcice (niem. "Ziemientzitz", 1935–1945 "Ackerfelde O.S.") – wieś w Polsce, położona w województwie śląskim, w powiecie tarnogórskim, w gminie Zbrosławice.
Nazwa.
9 stycznia 1935 w miejsce tradycyjnej niemieckiej nazwy urzędowej "Ziemientzitz" wprowadzono ahistoryczną nazwę urzędową "Ackerfelde O.S." 1 grudnia 1945 ustalono brzmienie polskiej urzędowej nazwy miejscowości na "Ziemięcice", co potwierdzono 12 listopada 1946.
Historia.
Do głosowania podczas plebiscytu na Górnym Śląsku uprawnionych było w Ziemięcicach 436 osób, z czego 398, ok. 91,3%, stanowili mieszkańcy (w tym 393, ok. 90,1% całości, mieszkańcy urodzeni w miejscowości). Oddano 430 głosów (ok. 98,6% uprawnionych), w tym 428 (ok. 99,5%) ważnych; za Polską głosowało 296 osób (ok. 68,8%), a za Niemcami 132 osoby (ok. 30,7%). Mimo to wieś pozostawiono w granicach Niemiec.
W 1925 w Ziemięcicach mieszkało 817 osób, w 1933 – 1082 osoby, a w 1939 – 1165.
W latach 1975–1998 miejscowość należała administracyjnie do województwa katowickiego.
Zabytki.
W Ziemięcicach znajdują się zabytkowe ruiny kościoła pw. św. Jadwigi oraz zabytkowy spichrz.

</doc>
<doc id="389241" url="https://pl.wikipedia.org/wiki?curid=389241" title="Ziemin (wieś)">
Ziemin (wieś)

Ziemin – wieś w Polsce położona w województwie wielkopolskim, w powiecie grodziskim, w gminie Wielichowo. Między Zieminem a Wielichowem przepływa Północny i Środkowy Kanał Obry. Na wschód od wsi znajduje się wzgórze 100,3 m, zwane Ziemińskimi Górami.
W XVI wieku w Zieminie istniał kościół, który został zniszczony w okresie wojny północnej. W 1795 właścicielem był Wiktor Szołdrski.
W okresie Wielkiego Księstwa Poznańskiego (1815-1848) miejscowość wzmiankowana jako Ziemin należała do wsi większych w ówczesnym pruskim powiecie Kosten rejencji poznańskiej. Ziemin należał do okręgu wielichowskiego tego powiatu i stanowił część prywatnego majątku Wilkowo Polskie, którego właścicielem był wówczas Marceli Czarnecki. Według spisu urzędowego z 1837 roku Ziemin liczył 262 mieszkańców, którzy zamieszkiwali 21 dymów (domostw).
Pod koniec XIX wieku w Zieminie było 25 domostw i 208 mieszkańców.
W Zieminie urodził się mjr Ludwik Ławniczak (1882-1942).
W latach 1975–1998 miejscowość administracyjnie należała do województwa poznańskiego.
Przez wieś przebiega droga wojewódzka nr 312. W Zieminie znajduje się przystanek kolejowy na wąskotorowej linii Rakoniewice Wąskotorowe – Krzywiń.
W Zieminie rozpoczyna się zielony znakowany szlak pieszy do Książa Wielkopolskiego.

</doc>
<doc id="389242" url="https://pl.wikipedia.org/wiki?curid=389242" title="Ziemlin">
Ziemlin

Ziemlin – wieś w Polsce położona w województwie wielkopolskim, w powiecie gostyńskim, w gminie Krobia.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Ziemlin należał do okręgu krobskiego tego powiatu i stanowił odrębny majątek, którego właścicielem był wówczas (1846) Leopold Unruh. Według spisu urzędowego z 1837 roku wieś liczyła 192 mieszkańców, którzy zamieszkiwali 25 dymów (domostw).
W latach 1975−1998 miejscowość administracyjnie należała do województwa leszczyńskiego.

</doc>
<doc id="389243" url="https://pl.wikipedia.org/wiki?curid=389243" title="Ziemnice (województwo wielkopolskie)">
Ziemnice (województwo wielkopolskie)

Ziemnice – wieś w Polsce położona w województwie wielkopolskim, w powiecie leszczyńskim, w gminie Osieczna.
Historia.
W okresie Wielkiego Księstwa Poznańskiego (1815-1848) miejscowość wzmiankowana jako Ziemnice należała do wsi większych w ówczesnym pruskim powiecie Kosten rejencji poznańskiej. Ziemnice należały do okręgu krzywińskiego tego powiatu i stanowiły część prywatnego majątku Czerwona Wieś, którego właścicielem był wówczas (1846) Stanisław Chłapowski. Według spisu urzędowego z 1837 roku Ziemnice liczyły 108 mieszkańców, którzy zamieszkiwali 11 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="389244" url="https://pl.wikipedia.org/wiki?curid=389244" title="Zimnice Małe">
Zimnice Małe

Zimnice Małe (dodatkowa nazwa w j. niem. Klein Schimnitz) – wieś w Polsce położona w województwie opolskim, w powiecie opolskim, w gminie Prószków.
Od 1950 miejscowość administracyjnie należy do województwa opolskiego. Rozporządzeniem ministra Spraw Wewnętrznych i Administracji z dnia 7 października 2004 r. zmieniono nazwę wsi z Ziemnice Małe na obecną.
Zabytki.
Do wojewódzkiego rejestru zabytków wpisany jest:

</doc>
<doc id="389245" url="https://pl.wikipedia.org/wiki?curid=389245" title="Ziemnice Wielkie">
Ziemnice Wielkie



</doc>
<doc id="389246" url="https://pl.wikipedia.org/wiki?curid=389246" title="Ziemomyśl A">
Ziemomyśl A

Ziemomyśl A (niem. "Schönwerder") – osada w Polsce położona w województwie zachodniopomorskim, w powiecie stargardzkim, w gminie Dolice, położona 8 km na południowy wschód od Dolic (siedziby gminy) i 26 km na południowy wschód od Stargardu (siedziby powiatu). 
Niewielka wieś o średniowiecznym rodowodzie, położona wśród rozległych połaci leśnych w połowie odległości między Dolicami i Choszcznem. W czasach słowiańskich nosiła nazwę Ostrów. Z zabytkowej zabudowy zachowały się jedynie: ruina XIII wiecznego (1250 r.) kościoła, dawny cmentarz i XIX wieczny park pałacowy, krajobrazowy, pozostałość po pałacu o powierzchni 14 ha. Tereny wczasowo-wypoczynkowe z dogodnymi warunkami do uprawiania wędkarstwa. W celu zachowania szczególnych walorów przyrodniczych w pobliżu miejscowości utworzono w 1997 r. dwa użytki ekologiczne: Czapliniec (9,89 ha) oraz Gęsie bagno (21,0 ha). Znajdują się tam lęgowiska i żerowiska oraz miejsca odpoczynku w czasie przelotu, licznego ptactwa m.in. czapli siwej, gęsi gęgawy, czajki, żurawia i kaczki.
W latach 1975–1998 miejscowość administracyjnie należała do województwa szczecińskiego.
Zobacz też: Ziemomyśl B 

</doc>
<doc id="389247" url="https://pl.wikipedia.org/wiki?curid=389247" title="Ziemomyśl B">
Ziemomyśl B

Ziemomyśl B (niem. "Schönwerder") – osada w Polsce położona w województwie zachodniopomorskim, w powiecie stargardzkim, w gminie Dolice, położona 6 km na południowy wschód od Dolic (siedziby gminy) i 24 km na południowy wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
We wsi ruiny ciosowego kościoła z szeroką wieżą zniszczonego w 1945, w pobliżu relikty pałacu z XIX wieku w otoczeniu parku.
Przypisy.
Zobacz też: Ziemomyśl A 

</doc>
<doc id="389248" url="https://pl.wikipedia.org/wiki?curid=389248" title="Ziempniów">
Ziempniów

Ziempniów – wieś w Polsce położona w województwie podkarpackim, w powiecie mieleckim, w gminie Czermin. Leży nad Brniem dopływem Wisły.
W latach 1975–1998 miejscowość administracyjnie należała do województwa rzeszowskiego.
Ślady osadnictwa neolitycznego (4500–1800 lat p.n.e.) i kultury łużyckiej (1200–300 lat p.n.e.), o czym świadczą przeprowadzone wykopaliska i odnalezione narzędzia krzemienne.
Wieś wzmiankowana w 1529 roku, początkowo pod nazwą Zyapynów. Szkoła istniała w 1853 roku. W dwudziestoleciu międzywojennym istniała jako szkoła powszechna.
W lutym 1846 r., w trakcie rzezi galicyjskiej zamordowano miejscowego dziedzica Józefa Gepperta.

</doc>
<doc id="389249" url="https://pl.wikipedia.org/wiki?curid=389249" title="Zienie">
Zienie

Zienie – wieś w Polsce położona w województwie mazowieckim, w powiecie łosickim, w gminie Huszlew.
Mieszkańcy wsi należą do rzymskokatolickiej parafii Macierzyństwa Najświętszej Maryi Panny w Łuzkach albo do parafii św. Antoniego Padewskiego w Huszlewie.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="389250" url="https://pl.wikipedia.org/wiki?curid=389250" title="Zienki">
Zienki

Zienki – osada w Polsce położona w województwie lubelskim, w powiecie parczewskim, w gminie Sosnowica.
W latach 1975–1998 miejscowość administracyjnie należała do województwa chełmskiego.
W miejscowości działało "Państwowe Gospodarstwo Rolne Zienki".
Wierni Kościoła rzymskokatolickiego należą do parafii Trójcy Świętej w Sosnowicy.

</doc>
<doc id="389251" url="https://pl.wikipedia.org/wiki?curid=389251" title="Ziewanice">
Ziewanice

Ziewanice – wieś w Polsce położona w województwie łódzkim, w powiecie zgierskim, w gminie Głowno.
W latach 1975–1998 miejscowość administracyjnie należała do ówczesnego województwa łódzkiego.
Historia.
8 września 1939 do wsi wkroczyli żołnierze Wehrmachtu. Rozkazali mieszkańcom wychodzić z domów i iść w kierunku Głowna. Na skraju wsi oddzielili kobiety i dzieci od mężczyzn, których potem rozstrzelali. W Ziewanicach znajduje się głaz będący pomnikiem poległego tu w czasie kampanii wrześniowej ppłk. Tadeusza Mikke.
Gospodarka.
We wsi znajdują się zakłady spożywcze i tartak. Mieści się tu też komunalne składowisko śmieci dla Głowna – obecnie zamknięte, w trakcie rekultywacji.

</doc>
<doc id="389252" url="https://pl.wikipedia.org/wiki?curid=389252" title="Ziębikowo">
Ziębikowo

Ziębikowo (niem. "Seebigau", łuż. "Zebikow") – wieś w Polsce położona w województwie lubuskim, w powiecie żarskim, w gminie Lubsko.
W latach 1975–1998 miejscowość administracyjnie należała do województwa zielonogórskiego.

</doc>
<doc id="389253" url="https://pl.wikipedia.org/wiki?curid=389253" title="Zięblice">
Zięblice

Zięblice – wieś w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1954-1959 wieś należała i była siedzibą władz gromady Ziębice, po jej likwidacji Gabułtów. W latach 1975–1998 miejscowość administracyjnie należała do województwa kieleckiego.
W Zięblicach działa Ochotnicza Straż Pożarna
Zabytki.
Park z XVIII w., wpisany do rejestru zabytków nieruchomych (nr rej.: A.197 z 10.12.1957).

</doc>
<doc id="389254" url="https://pl.wikipedia.org/wiki?curid=389254" title="Ziębów">
Ziębów

Ziębów – wieś w Polsce położona w województwie łódzkim, w powiecie opoczyńskim, w gminie Opoczno.
W latach 1975–1998 miejscowość administracyjnie należała do województwa piotrkowskiego.
Wierni kościoła rzymskokatolickiego należą do parafii św. Wojciecha w Kraśnicy.

</doc>
<doc id="389255" url="https://pl.wikipedia.org/wiki?curid=389255" title="Zięby">
Zięby

Zięby (niem. "Finken") – wieś w Polsce, położona w województwie warmińsko-mazurskim, w powiecie bartoszyckim, w gminie Górowo Iławeckie. 
W latach 1975–1998 wieś administracyjnie należała do województwa olsztyńskiego.
Przygraniczna wieś z 15 gospodarstwami rolnymi. W 2010 r. we wsi było 58 mieszkańców, w tym 38 potomków osadników, przybyłych po 1945 r. W pobliżu wsi przepływa strumyk – Ziębina (dawniej niem. "Sarauner Graben"), lewy dopływ Wałszy.
Najnowsza historia Zięb została opisana w roku 2011 w monografii „Zięby. Zarys dziejów wsi i osadnictwa po II wojnie światowej” autorstwa Henryka Cybulskiego, mieszkańca wsi, który za tę publikację uzyskał tytuł Honorowego Obywatela Gminy Górowo Iławeckie.
Historia.
Wieś wymieniana w dokumentach już w 1361 r. pod nazwą "Vynken". Przed II wojną światową była tu kuźnia, papiernia, młyn wodny, gospoda, cmentarz. W 1935 r. w szkole zatrudniony był jeden nauczyciel i nauczał 62 dzieci. W 1939 r. we wsi mieszkało 337 osób.
Po 1945 wieś zasiedlili osadnicy z centralnej Polski oraz z dawnych kresów (tzw. repatrianci), m.in. Wileńszczyzny. W 1946 r. przybył z Sędziszowa (powiat jędrzejowski) Stanisław Ciosek (ur. 1893), który objął gospodarstwo po niemieckim właścicielu Albercie Rosenfeld. W tym samym roku przybyło sześć rodzin z Wileńszczyzny, m.in. Aleksander Korzeniewski (ur. 1912) z gminy Mejszagoła. Objął gospodarstwo po Hermanie Kohn. W 1947 r. zaczęto tu osiedlać Ukraińców w ramach akcji „Wisła”, m.in. Michał Husak (ur. 1887) przybył ze wsi Górzanka powiat Lesko z żoną Anną Husak z domu Hanczarow (ur. 1900) i synem Janem Husak (ur. 1934) Górzanka, w 1950 wróciła córka Anny Husak, Paraskiewia Hanczarow z synem Bogdan Hanczarow (ur. 1951) z Niemiec, gdzie była wywieziona do prac przymusowych do Niemiec w czasie II wojny światowej, Teodor Haponiuk (ur. 1912) z matką Antoniną (ur. 1885) i żoną Natalią Haponiuk z domu Sawczuk (ur. 1910) z Córką Marią Haponiuk (ur. 1934) i Sergiusz Haponiuk (ur. 1945) przybyli ze wsi Nowosiółki powiat Biała Podlaska, Anna Staruch (ur. 1902) z synami Antoni, Piotr i Jan Staruch przebyła ze wsi Wołkowyja pow. Lesko. Wiktorię Janków (ur. 1901 w Jenkers w USA), przybyła ze wsi Podgłębokie, powiat Lesko, która przejęła gospodarstwo po Gustawie Marer; oraz Antoniego Biłanicza (ur. 1902), przybył ze wsi Rybne (gmina Lesko), po pobycie w obozie w Jaworznie. W akcji przesiedleńczej do Zięb przybyli również rodziny, Sumbar, Szałko, Kieryluk, Sęczyk, Czetyrko, Kozioł, Iwanczewski, Orzechowski, Piech, Dwulat, Pasławska, Kruk, Litwin, Rabczuk, Lewkowicz.
W 1972 roku wieś (jako sołectwo Zięby) włączona została w skład gminy Górowo Iławeckie.
W 1970 r. we wsi było elektryczne oświetlenie ulic i było 23 domów z 29 gospodarstwami domowymi (rodzinami). W tym czasie we wsi mieszkało 71 osób. W 1975 r. we wsi było 25 indywidualnych gospodarstw rolnych, uprawiających 200 ha ziemi. Hodowano 147 sztuk bydła, w tym 153 krów mlecznych, 74 świnie i 21 koni. We wsi była świetlica, sala kinowa na 50 miejsc, sklep uspołeczniony wielobranżowy, punkt skupu mleka, Ochotnicza Straż Pożarna, Wiejskie Koło Gospodyń Wiejskich.
W 1983 r. we wsi było elektryczne oświetlenie ulic i było 19 domów z 22 gospodarstwami domowymi (rodzinami). W tym czasie we wsi mieszkało 61 osób. W 1983 r. we wsi było 25 indywidualnych gospodarstw rolnych, uprawiających 200 ha ziemi. Hodowano 147 sztuk bydła, w tym 76 krów mlecznych, 74 świnie i 21 koni. We wsi była świetlica, sala kinowa na 50 miejsc, uspołeczniony sklep wielobranżowy.

</doc>
<doc id="389256" url="https://pl.wikipedia.org/wiki?curid=389256" title="Ziętek">
Ziętek

Ziętek – kolonia w Polsce w województwie śląskim, w powiecie tarnogórskim, w gminie Krupski Młyn.
W latach 1975–1998 miejscowość położona była w województwie katowickim.
Składa się z dwóch części: Starego Ziętka i Nowego Ziętka.

</doc>
<doc id="389258" url="https://pl.wikipedia.org/wiki?curid=389258" title="Zimin">
Zimin

Zimin – wieś w Polsce położona w województwie wielkopolskim, w powiecie poznańskim, w gminie Kleszczewo.
W latach 1975–1998 miejscowość administracyjnie należała do województwa poznańskiego.

</doc>
<doc id="389259" url="https://pl.wikipedia.org/wiki?curid=389259" title="Zimna (województwo podlaskie)">
Zimna (województwo podlaskie)

Zimna – wieś w Polsce położona w województwie podlaskim, w powiecie kolneńskim, w gminie Turośl.
Wierni kościoła rzymskokatolickiego należą do parafii św. Rocha w Lemanie.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwały 303 osoby w 51 budynkach mieszkalnych. Miejscowość należała do parafii rzymskokatolickiej w m. Leman. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W okresie międzywojennym w miejscowości stacjonowała placówka Straży Celnej „Zimna”, a po reorganizacji placówka Straży Granicznej I linii „Zimna”.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość administracyjnie należała do województwa łomżyńskiego.

</doc>
<doc id="389260" url="https://pl.wikipedia.org/wiki?curid=389260" title="Zimna Brzeźnica">
Zimna Brzeźnica

Zimna Brzeźnica (niem. "Kaltenbriesnitz") – wieś w Polsce, położona w województwie lubuskim, w powiecie żagańskim, w gminie Niegosławice.
W latach 1975–1998 wieś administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="389261" url="https://pl.wikipedia.org/wiki?curid=389261" title="Zimne (województwo łódzkie)">
Zimne (województwo łódzkie)

Zimne – wieś w Polsce położona w województwie łódzkim, w powiecie łęczyckim, w gminie Świnice Warckie. Miejscowość wchodzi w skład sołectwa Parski.
W latach 1975–1998 miejscowość administracyjnie należała do województwa konińskiego.
We wsi zachował niemiecki cmentarz ewangelicki sprzed II wojny światowej.

</doc>
<doc id="389262" url="https://pl.wikipedia.org/wiki?curid=389262" title="Zimne Zdroje (powiat starogardzki)">
Zimne Zdroje (powiat starogardzki)

Zimne Zdroje (niem. "Kaltspring") – wieś pogranicza borowiacko-kociewskiego w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich.
Nazwa miejscowości Zimne Zdroje pochodzi od znajdujących się w pobliżu wsi źródeł wodnych. W skład sołectwa wchodzą dwie miejscowości: Zimne Zdroje oraz Jastrzębie. Wieś sołecka charakteryzuje się zwarta zabudową, położona jest 6 km od Osiecznej wśród lasów nad rzeką Wdą. Większość lasów okalających wieś to lasy iglaste oraz w niewielkiej ilości mieszane. Całe sołectwo należy do parafii pod wezwaniem Najświętszej Marii Panny w Łęgu. W Zimnych Zdrojach, jak i w Jastrzębiu znajduje się pole biwakowe nad rzeką Wdą oraz niedawno zmodernizowane place zabaw dla dzieci. Wieś sołecka posiada sklep oraz kwaterę agroturystyczną prowadzona przez Państwa Grefka. Miejscowość Zimne Zdroje i Jastrzębie znajdują się na szlaku rowerowym „Szlak Arboretum”. Bezpieczeństwo w sołectwie zapewnia mieszkańcom komisariat policji w Lubichowie, natomiast opiekę medyczną zapewnia NZOZ „Medicus” w Osiecznej oraz NZOZ „Medyk” w Czarnej Wodzie.
W sołectwie warto zobaczyć:
Ruiny starego młyna wodnego znajdujące się przy „strudze” niedaleko wsi w kierunku miejscowości Lubiki;
Źródła wodne znajdujące się w lasach okalających wieś nad rzeką Wdą.
Historia.
W latach 70. prowadzano prace archeologiczne i na południe od wsi znaleziono szczątki grobów skrzynkowych pochodzące z 500-125 lat p.n.e. co świadczy o starym zasiedleniu. W Rzeczypospolitej Szlacheckiej Zimne Zdroje były wsią królewską, w 1652 r. zostały zasiedlone przez starostę borzechowskiego, późniejszego wojewodę chełmińskiego. Osiedle którym wówczas były Zimne Zdroje posiadało karczmę która została zniszczona wraz z innymi budynkami w trakcie potopu szwedzkiego. Ponownie Zimne Zdroje zostały zasiedlone dopiero w 1655 roku częściowo przez Niemców, kolejne dokumenty świadczące o zasiedleniu terenów wsi Zimne Zdroje pochodzą z 1683 roku wystawione przez starostę borzechowskiego Aleksandra Kęsowskiego-Bautzendorfa. Pierwsze wzmianki o wspomnianym już młynie pochodzą z 1892 r. i mówią o tym iż został zakupiony przez Pana Dembinskiego za 103 tys. marek. Znajdujący się na rzece Wdzie most po raz pierwszy został zbudowany w latach 1962–1963 za 443 tys. zł zebranych w dużej części w czynie społecznym przez mieszkańców wsi, również w tych latach wieś otrzymała sklep oraz została zelektryfikowana.
Zimne Zdroje były wsią królewska, następnie przynależną do starostwa borzechowskiego. W latach „potopu szwedzkiego” całkowicie zniszczona i wyludniona. W 1667 roku sprowadzili się tu nowi osadnicy z centralnej Polski i Niemiec. We wsi istniała karczma oraz młyn wodny stojący nad Wdą na wschód od wsi, po lewej stronie rzeki. Należał do Jana Dębińskiego, a na początku XX wieku kupił go Maksymilian Prill. Za czasów pruskich wieś nosiła nazwę, Kaltenborg, za czasów niemieckich i hitlerowskich Kaltsprig. W latach międzywojennych projektowano w Zimnych Zdrojach zbudować zaporę wodną i elektrownię. Latem 1942 roku we wsi wybuchł groźny pożar, który strawił 8 domów. W pobliskich lasach działały oddziały partyzanckie. W 1895 roku prusacy postawili nowy murowany budynek szkolny. W listopadzie 1906 roku wybuchł w szkole strajk, uczyło się wówczas w niej 55 dzieci.
Niemiecki nauczyciel nie stosował wobec strajkujących dzieci kar cielesnych, jak to bywało w innych sąsiednich szkołach powiatu starogardzkiego. W latach 1920–1939 kierownikiem szkoły był Ignacy Paszkowiak, drugim nauczycielem był Władysław Szablewski, którego w październiku 1939 roku hitlerowcy (NIEMCY) zamordowali w Lesie Szpęgawskim. Największymi gospodarzami w okresie międzywojennym był: Maksymilian Prill, posiadał młyn i tartak. Augustyn Sokołowski, Marian Gełdon, Teodor Gełdon, Jan Gełdon. We wsi mieszkało 295 osób. Sklep kolonialny prowadził Marian Jeżewski. Karczma z wyszynkiem trunków należała do Maksa Jezierskiego. Najstraszniejsze chwili mieszkańcy Zimnych Zdrojów przeżywali zimą 1945 roku. Niemcy wzdłuż rzeki Wdy zbudowali obronne okopy. Czerwonoarmiści przez kilka dni nie mogli sforsować niemieckiej zapory. Wieś została doszczętnie zniszczona. Dopiero 27 lutego 1945 roku żołnierze 2 Frontu Białoruskiego przedostali się na drugi brzeg.
W 1962 roku miejscowość została zelektryfikowana. W tym czasie odbudowano po raz kolejny drewniany most na Wdzie, łączący Zimne Zdroje z Czarną Wodą. Most, był kilkakrotnie remontowany, a w 2014 roku postawiono betonowe przęsła, na których usytuowany jest drewniany most. We wsi prężnie funkcjonuje Koło Gospodyń Wiejskich. W byłej już szkole jest świetlica oraz mieszkania socjalne.
Ludzie związani z wsią.
23 maja 1907 roku w Zimnych Zdrojach przyszedł na świat Lucjan Cylkowski, polski harcmistrz. Był synem Stanisława, właściciela niewielkiego gospodarstwa rolnego, i Marty zd. Makowska. W 1927 r. zdał maturę w seminarium nauczycielskim w Kościerzynie. W 1930 r. otrzymał posadę w Szkole Podstawowej nr 1 w Gdyni (dziś gimnazjum nr 1 im. Harcerzy Drugiej Rzeczypospolitej). Założył przy niej drużynę harcerską. Co roku organizował obozy, nawet był w Zimnych Zdrojach z młodzieżą latem 1936 roku. W 1938 został harcmistrzem, mianowany także komendantem Hufca Gdynia. Ożenił się z Heleną Madsen –Dunką. Po rozpoczęciu II wojny światowej żona uciekła wraz z córkami do Danii, Cylkowski pozostał w Polsce, by zająć się przygotowaniem swoich harcerzy do szkoleniem ich w obronie przeciwlotniczej oraz ogólnej pomocy. W 1940 r. został mianowany komendantem Hufca Szarych Szeregów w Gdyni. Do zadań Lucjana należała organizacja łączności na trasie Gdynia – Bydgoszcz, Gdynia – Warszawa, Gdynia – Sztokholm. Latem 1942 roku został aresztowany. Pomimo torturowania nie wydał nikogo ani żadnych informacji. Został skazany na śmierć, lecz na skutek interwencji konsula Danii, wyrok śmierci unieważniono. Ukrywał się w elektrowni wodnej w Bolszewie. Dzięki jego ostrzeżeniom kilku ważnych członków kierownictwa „Gryfa Pomorskiego” uniknęło aresztowania podczas akcji likwidacyjnej podjętej przez gdańskie gestapo w nocy z 3 na 4 maja 1943 roku. Cylkowski został ponownie aresztowany i osadzony w obozie koncentracyjnym Stutthof. 12 sierpnia 1944 roku został stracony przez powieszenie. W 1975 roku nowo pobudowana Szkoła Podstawowa nr 13 w Gdyni otrzymała imię. Lucjana Cylkowskiego. 1 maja 1925 roku w katastrofie kolejowej pod Starogardem zginął Jan Schefelbein, polski celnik w Chojnicach, urodzony w Zimnych Zdrojach.
Z Zimnych Zdrojów pochodzi, siostrzeniec Franciszka Kaszubowskiego, misjonarz z Zakonu Księży Werbistów w Pieniężnie, o. Mirosław Kropidłowski. Był misjonarzem w Brazylii. Kilkakrotnie odwiedził rodziną wieś. Zmarł w Brazylii 3.10.2008 r. Miał 47 lat. Jest tam pochowany. W kierunku wyjazdu na Osiecznę i Klaniny stoi polowy ołtarz i krzyż. Corocznie w maju odbywa się tu msza święta poświęcona wydarzeniu z 1980 roku. Dwóm mieszkankom Zimnych Zdrojów ukazał się „promieniujący krzyż”. Dzisiaj w tym miejscu stoi metalowy krzyż, a miejsce to jest podobno uzdrawiające, ale ta historia jest na dłuższą relację.

</doc>
<doc id="389263" url="https://pl.wikipedia.org/wiki?curid=389263" title="Zimnice">
Zimnice

Zimnice – wieś w Polsce położona w województwie mazowieckim, w powiecie żyrardowskim, w gminie Mszczonów.
Prywatna wieś szlachecka położona była w drugiej połowie XVI wieku w powiecie mszczonowskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa skierniewickiego.
8 września 1939 wkraczający do wsi żołnierze Wehrmachtu rozstrzelali 3 miejscowych rolników i żołnierza polskiego wziętego do niewoli. 

</doc>
<doc id="389264" url="https://pl.wikipedia.org/wiki?curid=389264" title="Zimnik (województwo dolnośląskie)">
Zimnik (województwo dolnośląskie)

Zimnik – wieś w Polsce położona w województwie dolnośląskim, w powiecie jaworskim, w gminie Mściwojów.
Podział administracyjny.
W latach 1975–1998 miejscowość administracyjnie należała do województwa legnickiego.
Położenie.
Zimnik jest położony na masywie strzegomskim na wysokości od 205 do 220 m n.p.m.
Historia.
Historia Zimnika sięga XV w. We wsi znajduje się kopalnia granitu oraz zabytkowa neogotycka dzwonnica wybudowana w 1869 roku, której dzwon zwoływał robotników do pracy. Granit zimnicki eksploatowany jest od 1928 roku. W czasie II wojny światowej w wyrobiskach zimnickich pracowało ponad 2000 więźniów francuskich więzionych na zamku w pobliskim Jaworze. Zbiornik wodny (dawne wyrobisko) w najgłębszym miejscu sięga 28 m i usłany jest półkami i ściankami granitowymi.

</doc>
<doc id="389265" url="https://pl.wikipedia.org/wiki?curid=389265" title="Zimno (Polska)">
Zimno (Polska)

Zimno – wieś w Polsce położona w województwie lubelskim, w powiecie tomaszowskim, w gminie Łaszczów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Łaszczów.
Historia.
Wieś z rodowodem sięgającym XIV wieku. W 1388 roku książę Siemowit IV nadał wieś Zimno Pawłowi z Radzanowa herbu Prawda z ziemi płockiej, chorążemu warszawskiemu w latach 1376–1388. W rękach potomków Pawła to jest Radzanowskich-Niszczyckich z Uhnowa, wieś jest w latach 1469, 1487 i 1531.
Ostatnim właścicielem z rodu Radzanowkich był Andrzej Radzanowski, Niszczycki (od roku 1515 wojewoda płocki, kasztelan wiski od 1509 roku). W 1564 wieś jest już w posiadaniu Łaszczów. Według rejestrów poborowych wieś miała wówczas 5¾ łana (96, 6 ha) gruntów uprawnych. W 1598 ówczesny dziedzic Jan Łaszcz sprzedał ją Dąbrowskiemu. W roku 1626 ponownie wraca do rąk Łaszczów, tym razem Stanisława Łaszcza-Nieledewskiego.
Według spisu miast, wsi, osad Królestwa Polskiego z roku 1827 było we wsi 77 domów i 514 mieszkańców. W II połowie XIX wieku Zimno należało do hrabiowskiej rodziny Fredrów. W 1880 r. wieś liczyła 76 domów z 689 mieszkańcami. W roku 1885 dobra Zimno składały się z folwarków Zimno, Pieniany i Wola Gródecka posiadały rozległość 2300 mórg.
Spis z roku 1921 wykazał we wsi 100 domów oraz 570 mieszkańców, w tym 35 Żydów i aż 343 Ukraińców.
We wsi znajdowała się cerkiew Zaśnięcia Matki Bożej, która została rozebrana 26 czerwca 1938 roku w ramach akcji polonizacyjno-rewindykacyjnej. 

</doc>
<doc id="389266" url="https://pl.wikipedia.org/wiki?curid=389266" title="Zimnochy">
Zimnochy

Zimnochy – kolonia w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego. Miejscowość leży w historycznym regionie Prus Górnych.

</doc>
<doc id="389267" url="https://pl.wikipedia.org/wiki?curid=389267" title="Zimnochy-Świechy">
Zimnochy-Świechy

Zimnochy-Świechy – wieś w Polsce położona w województwie podlaskim, w powiecie białostockim, w gminie Suraż.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwało 107 osób, wśród których 102 było wyznania rzymskokatolickiego, a 5 mojżeszowego. Jednocześnie 102 mieszkańców zadeklarowało polską przynależność narodową, a 5 żydowską. Było tu 17 budynków mieszkalnych.
Wierni kościoła rzymskokatolickiego należą do parafii Najświętszej Maryi Panny Częstochowskiej w Rynkach.

</doc>
<doc id="389268" url="https://pl.wikipedia.org/wiki?curid=389268" title="Zimnodół">
Zimnodół

Zimnodół – wieś w Polsce, położona w województwie małopolskim, w powiecie olkuskim, w gminie Olkusz. Pierwsza wzmianka o wsi pochodzi z 1299 r.
Wieś królewska w tenucie rabsztyńskiej w powiecie proszowskim województwa krakowskiego w końcu XVI wieku. W latach 1975–1998 miejscowość administracyjnie należała do województwa katowickiego.

</doc>
<doc id="389269" url="https://pl.wikipedia.org/wiki?curid=389269" title="Zimno-Kolonia">
Zimno-Kolonia

Zimno-Kolonia – wieś w Polsce położona w województwie lubelskim, w powiecie tomaszowskim, w gminie Łaszczów.
W latach 1975–1998 miejscowość administracyjnie należała do województwa zamojskiego.

</doc>
<doc id="389270" url="https://pl.wikipedia.org/wiki?curid=389270" title="Zimny Zdrój">
Zimny Zdrój

Zimny Zdrój – wieś w Polsce położona w województwie kujawsko-pomorskim, w powiecie toruńskim, w gminie Czernikowo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 110 mieszkańców. Jest szesnastą co do wielkości miejscowością gminy Czernikowo.

</doc>
<doc id="389271" url="https://pl.wikipedia.org/wiki?curid=389271" title="Zimolza">
Zimolza

Zimolza – wieś w Polsce położona w województwie mazowieckim, w powiecie żuromińskim, w gminie Lutocin.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa ciechanowskiego.

</doc>
<doc id="389272" url="https://pl.wikipedia.org/wiki?curid=389272" title="Zimotki">
Zimotki

Zimotki – wieś w Polsce położona w województwie wielkopolskim, w powiecie tureckim, w gminie Przykona.
W latach 1975–1998 miejscowość administracyjnie należała do województwa konińskiego.

</doc>
<doc id="389273" url="https://pl.wikipedia.org/wiki?curid=389273" title="Ziomek (wieś)">
Ziomek (wieś)

Ziomek – wieś w Polsce położona w województwie mazowieckim, w powiecie ostrołęckim, w gminie Baranowo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Świętego Bartłomieja Apostoła w Baranowie. We wsi jest kościół filialny pw. św. Maksymiliana Marii Kolbego zbudowany w latach 1981–1984.

</doc>
<doc id="389274" url="https://pl.wikipedia.org/wiki?curid=389274" title="Ziółków">
Ziółków

Ziółków – wieś w Polsce położona w województwie lubelskim, w powiecie łęczyńskim, w gminie Spiczyn.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Spiczyn.
Historia.
Wieś położona historycznie w powiecie lubelskim, parafii Nowogród. Nazwy miejscowe wsi w dokumentach źródłowych przyjmowały brzmienie w roku 1359 Zolkow(?), w 1409 Zolkow, 1416 Zolkowo, 1419 Szolkow, 1453 Syolkow.
W początkach XV wieku w roku 1428 Ziółów graniczył z Witaniowem, W roku 1452 miał miejsce podział wsi między braćmi Janem i Zbigniewem po połowie wraz z rzeką Wieprz od granic Kijan do Witaniowa i Osardowa. W roku 1462 wieś posiada granice z Witaniowem, Zezulinem i Sianożątkami.
W dokumentach źródłowych wieś wzmiankowana była po raz pierwszy w 1359 roku, dziedzicem był wówczas Wojsław Ziółkowski z Częstoborowic.
W XV wieku Ziółków należał do szlachcica Wacława (Więch-Wiechno Ziółkowski) – pierwszy znany z imienia właściciela Nowogrodu. W Ziółkowie znajdował się jego dwór. W 1452 r. część wsi otrzymał syn Wacława – Zbigniew.
Nazwisko Ziółkowskich pojawia się w księgach ziemskich przez całe stulecie XV wieku. W roku 1483 dziedzicem był Maciej Ziółkowski. W latach 1531-1533 odnotowano pobór z części Jana Kijeńskiego (względnie Kreńskiego) z 2 łanów i części Anny Ziółkowskiej łącznie z jej częścią w Zezulinie 3 ½ łana (RP).
W 1529 r. mieszkańcy wsi Ziółkowa, Stoczka i Zawieprzyc oddawali dziesięcinę plebanowi w Nowogrodzie.
W latach 1531-1533 w skład Nowogrodzkiej parafii nadal wchodziły wymienione wsie. W 1827 r. istniał młyn wodny, tartak, a z tutejszych pokładów wydobywano wapień. Folwark wchodził w skład dóbr Zezulin. Znajdował się tutaj także dwór drewniany z gankiem na 2 słupach, rysowany w 1873 r. przez Klemensa Junoszę – Szaniawskiego. Został rozebrany po parcelacji majątku w 1910 r. Wspominał o nim Wiktor Ziółkowski.
W tradycji miejscowej ludności zachowały się wspomnienia przeprawy przez Wieprz z Nowogrodu do Ziółkowa, usytuowanej u stóp „Spichrzowej Góry”.
Badania powierzchniowe AZP potwierdzają istnienie w Ziółkowie śladów kultury trzcinieckiej i łużyckiej epoki brązu, w której praktykowano zwyczaj palenia ciał zmarłych.

</doc>
<doc id="389275" url="https://pl.wikipedia.org/wiki?curid=389275" title="Zleszyn">
Zleszyn

Zleszyn – wieś w Polsce, położona w województwie łódzkim, w powiecie kutnowskim, w gminie Bedlno.
W latach 1975–1998 wieś administracyjnie należała do województwa płockiego.

</doc>
<doc id="389276" url="https://pl.wikipedia.org/wiki?curid=389276" title="Złakowo">
Złakowo

Złakowo (niem. "Schlackow") – wieś w Polsce położona w województwie zachodniopomorskim, w powiecie sławieńskim, w gminie Postomino.
W latach 1975–1998 miejscowość administracyjnie należała do województwa słupskiego.

</doc>
<doc id="389277" url="https://pl.wikipedia.org/wiki?curid=389277" title="Złaków Borowy">
Złaków Borowy

Złaków Borowy – wieś w Polsce położona w województwie łódzkim, w powiecie łowickim, w gminie Zduny.
Historia.
Pierwsza wzmianka w 1357. Wieś duchowna "Złakowo Borowe" położona była w drugiej połowie XVI wieku w powiecie gąbińskim ziemi gostynińskiej województwa rawskiego. Miejscowość była wsią klucza łowickiego arcybiskupów gnieźnieńskich. Odnotowana została w dokumentach podatkowych. Na początku XVI wieku wieś płaciła kanonikom łowickim dziesięcinę oraz meszne plebanowi ze Złakowa Kościelnego w wysokości 1,5 grosza od łanu, który pobierał także dziesięcinę od łanów sołtysich. W 1579 mieszkańcy miejscowości płacili od 25 łanów kmiecych, 2 łanów wójtowskich, a we wsi był także jeden rzeźnik oraz dwóch komorników.
Po rozbiorach Polski miejscowość znalazła się w zaborze rosyjskim wchodząc w skład księstwa łowickiego. W czasach Księstwa Warszawskiego i Królestwa Kongresowego była to wieś rządowa, dzierżawiona przez Jana Nepomucena Piędzickiego, następnie przez jego syna Alojzego Piędzickiego. W roku 1838 chłopów ze wsi uwłaszczono wraz z całym Księstwem Łowickim.
Miejscowość jako wieś leżącą w gminie Bąków w parafii Złaków Kościelny opisał XIX wieczny Słownik geograficzny Królestwa Polskiego. W 1827 znajdowało się w niej 88 domów, w których mieszkało 514 mieszkańców. W 1895 roku w miejscowości znajdowała się szkoła początkowa oraz 103 domy z 711 mieszkańcami. Wieś należała w całości do włościan i liczyła w sumie 2345 morg w tym 1326 morg ziemi uprawnej, 326 łąk, 514 pastwisk, a także 126 morg nieużytków.
W 1938 inżynier Tadeusz Jankowski nagrał we wsi pierwszy w historii kinematografii polskiej kolorowy film pt. "Wesele księżackie w Złakowie Borowym".
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="389278" url="https://pl.wikipedia.org/wiki?curid=389278" title="Złaków Kościelny">
Złaków Kościelny

Złaków Kościelny – wieś w Polsce położona w województwie łódzkim, w powiecie łowickim, w gminie Zduny.
Historia.
Miejscowość istnieje co najmniej od XIV wieku. W maju 1359 wymieniona została po łacinie jako "Slakow binum" w potwierdzeniu posiadłości arcybiskupstwa gnieźnieńskiego przez Ziemowita księcia mazowieckiego. W XV wieku wymieniony jako "Zlakow Major", czyli po polsku "Złaków Duży". Ziemie, na których leży wieś w XIV w. (przed 1334) wchodziły w skład utworzonej wówczas parafii Wszystkich Świętych.
Złaków był wsią należącą do kleru, czyli tzw. "wsią duchowną", wchodząc w skład uposażenia biskupstwa gnieźnieńskiego tzw. "klucza łowickiego". W połowie XIV wieku jako bezprawnie posiadany został odebrany biskupom przez króla polskiego Kazimierza Wielkiego, który włączył go w dobra królewskie. W 1358 roku król zwraca jednak te dobra arcybiskupowi Jarosławowi z Bogorii i Skotnik. W 1579 roku wymieniony został jako "Złakow Cerkiewny".
Wieś w drugiej połowie XVI wieku położona była w powiecie gąbińskim ziemi gostynińskiej województwa rawskiego, wchodząc w skład latyfundium gnieźnieńskiego. Miejscowość odnotowana została w historycznych dokumentach podatkowych. Pleban miał we wsi dwór wraz z ogrodem i spichrzem. Znajdowały się w niej także dwa place dla wikariuszów oraz 4 place dla zagrodników, którzy płacili czynsz po 20 groszy. Mieszkańcy płacili dziesięcinę. Z łanów kmiecych chłopi płacili dziesięcinę kanonikom łowickim, a z łanów sołtysich i zagrodników siedzących na rolach kościelnych płacono plebanowi, który pobierał 1,5 groszy mesznego od łanu.
Po rozbiorach Polski wieś znalazła się w zaborze rosyjskim, wchodząc w skład księstwa łowickiego. Miejscowość jako wieś leżącą w gminie Jeziorko w parafii Złaków szeroko opisał XIX-wieczny "Słownik geograficzny Królestwa Polskiego". W 1827 znajdowało się w niej 76 domów, w których mieszkało 478 mieszkańców. W 1895 roku w miejscowości znajdował się murowany kościół, szkoła początkowa oraz 69 domów z 700 mieszkańcami. Wieś składała się z dwóch części: 314 morg ziemi z dawnego folwarku kościelnego, a później rządowego, w skład którego wchodziło 246 morg ziemi uprawnej oraz 1298 morg ziemi włościańskiej, czyli należącej do chłopów, w skład której wchodziło 718 morg roli, 178 łąk, 342 pastwisk, a także 100 morg nieużytków.
Charakteryzując miejscowość "słownik geograficzny" notuje, że: "Ludność wsi zamożna, zabudowania porządne, oświata dość dawno rozszerzona śród ludu. Sady i pasieki przy domach (...) W obrębie parafii istnieją cztery szkoły początkowe. W roku 1879 było 2500 parafian umiejących czytać. Z oświatą łączy się dobrobyt ludności".
Po odzyskaniu niepodległości przez Polskę w 1918 miejscowość weszła w skład II Rzeczypospolitej. 8 lutego 1928 roku przy wsparciu wojewody warszawskiego Stanisława Twardo we wsi powstało towarzystwo kulturalno-oświatowe "Księżackie Ognisko Kultury, Sztuki i Przemysłu Ludowego w Złakowie Kościelnym". Inicjatorami byli starosta wsi Czesław Gajzler, rzeźbiarz ludowy Adam Petryna oraz miejscowy ksiądz L. Stępowski. Organizację wsparły Warszawski Wojewódzki Komitet Regionalny, Związek Pracy Obywatelskiej Kobiet oraz Warszawskie Towarzystwo Popierania Przemysłu Ludowego.
Ognisko księżackie 30 maja 1930 zorganizowało pierwszy jarmark regionalny oraz wystawę kultury, sztuki i przemysłu ludowego ziemi księżackiej, którą odwiedził prezydent Polski Ignacy Mościcki.
Wieś została kilkakrotnie sfilmowana w okresie międzywojennym. W 1936 polska kronika filmowa zarejestrowała odpust we wsi. W 1937 został nagrany materiał filmowy przez amerykańskiego dokumentalistę Juliena Bryana. Do sierpnia 1939 trwały we wsi prace nad filmem pt. "Przybyli do wsi żołnierze".
Po wojnie w 1945 i 1948 kronika filmowa zarejestrowała również materiał z obchodów świąt Bożego Ciała i świąt wielkanocnych
Podział administracyjny.
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="389279" url="https://pl.wikipedia.org/wiki?curid=389279" title="Zła Wieś (województwo pomorskie)">
Zła Wieś (województwo pomorskie)

Zła Wieś (niem. "Bösendorf") – wieś w Polsce położona w województwie pomorskim, w powiecie gdańskim, w gminie Trąbki Wielkie.
W latach 1975–1998 miejscowość administracyjnie należała do województwa gdańskiego.
Wieś stanowi sołectwo gminy Trąbki Wielkie.
Historia.
Pierwsza wzmianka o wsi pochodzi z 31 lipca 1280, kiedy to książę pomorski Mściwoj II nadał Złą Wieś wraz z Żukczynem i Kłodawą cystersom z Lądu. Nadanie to potwierdził Przemysł II w Gnieźnie w roku 1290 i 1291.
W 1506 roku wieś objął cysters brat Joann Egelberti w zamian za spłatę długów ciążących na Godziszewie. Po I rozbiorze Złą Wieś przejął skarb pruski, a miejscowy majątek oddano w dzierżawę.
W 1887 roku miejscowość otrzymała status gminy wiejskiej należącej do powiatu ziemskiego Danziger Höhe; siedziba obwodu i urząd stanu cywilnego mieściły się w Trąbkach Wielkich, kościół katolicki w Kłodawie, a ewangelicki do 1897 roku w Sobowidzu, potem w Kłodawie.
W 1905 r. wieś liczyła 153 mieszkańców, w 1910 - 138, w roku 2011 - 150.

</doc>
<doc id="389280" url="https://pl.wikipedia.org/wiki?curid=389280" title="Zławieś Mała">
Zławieś Mała

Zławieś Mała – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 1026 mieszkańców. Jest czwartą co do wielkości miejscowością gminy Zławieś Wielka.

</doc>
<doc id="389281" url="https://pl.wikipedia.org/wiki?curid=389281" title="Zławieś Wielka">
Zławieś Wielka

Zławieś Wielka (niem. "Groß Bösendorf") – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka.
W latach 1975–1998 miejscowość administracyjnie należała do województwa toruńskiego. Przez miejscowość prowadzi droga krajowa nr 80, która łączy Toruń z Bydgoszczą. Wieś jest siedzibą gminy Zławieś Wielka. Według Narodowego Spisu Powszechnego (III 2011 r.) liczyła 955 mieszkańców. Jest szóstą co do wielkości miejscowością gminy Zławieś Wielka.
Charakterystyka.
W miejscowości znajduje się neogotycki kościół z roku 1898, należący przed wojną do wspólnoty ewangelickiej. We wnętrzu znajdują się drewniane figury świętych Piotra i Pawła z XIX wieku. Obecna wieża, wzorowana na toruńskiej katedrze, została zbudowana w roku 1936 po runięciu wcześniejszej, wyższej wieży w czasie huraganu. Na terenie wsi zlokalizowany jest nieczynny cmentarz ewangelicki.
Znajdują się w niej również Zespół Szkół w Złejwsi Wielkiej, składający się ze Szkoły Podstawowej im. Kornela Makuszyńskiego i z Gimnazjum im. ks. Jana Twardowskiego (tuż obok wspomnianego kościoła), przychodnia, jeden z oddziałów Banku Spółdzielczego SGB w Toruniu oraz jeden z budynków Poczty Polskiej. Miejscowość znana jest też z tego, że istnieje tu zakład słynący z produkcji soków z marchwi firmy Marwit (przy drodze krajowej nr 80, od strony Torunia).

</doc>
<doc id="389282" url="https://pl.wikipedia.org/wiki?curid=389282" title="Złe Borki">
Złe Borki

Złe Borki – przysiółek w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="389283" url="https://pl.wikipedia.org/wiki?curid=389283" title="Złochowice">
Złochowice

Złochowice – wieś w województwie śląskim, w powiecie kłobuckim, gminie Opatów.
W latach 1975–1998 miejscowość administracyjnie należała do województwa częstochowskiego.
Historia.
Dawna własność królewska w starostwie krzepickim, w powiecie lelowskim, należącym do parafii w Kłobucku. Według lustracji z 1564 r. we wsi było 8 kmieci na półłankach. W ramach obowiązków wozili sieci na pola w czasie polowania. Karczmarz na zagrodzie płacił od szynku i posiadanej roli. 7 kmieci płaciło miodowe. W 1787 r. w Złochowicach mieszkało 312 osób, w tym 7 Żydów. Lustracja powiatu lelowskiego z 1789 r. wykazała: 70 gospodarstw, 61 domów (browar i 60 chałup) i 315 mieszkańców (148 kobiet). W roku 1781 we wsi było 65 domów i 320 mieszkańców (w tym 154 kobiety). Działała tu kopalnia rud żelaza "Złochowice".

</doc>
<doc id="389284" url="https://pl.wikipedia.org/wiki?curid=389284" title="Złojec">
Złojec

Złojec – wieś w Polsce położona w województwie lubelskim, w powiecie zamojskim, w gminie Nielisz.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Nielisz.
Historia.
Wieś notowana w roku 1564 jako „"Złociec"” w powiecie zamojskim parafii Szczebrzeszyn. Według rejestru poborowego z tegoż roku pobór płacą tu od 17¼ łana chłopskiego, 2. zagrodników bez roli 7. komorników i 2. rzemieślników. Prywatna wieś szlachecka położona była na przełomie XVI i XVII wieku w ziemi chełmskiej województwa ruskiego. W roku 1883 była we wsi szkoła początkowa. Od 1935 prowadził tu gospodarstwo rolne Jan Łaszcz. W czasie II wojny światowej, gdy w trakcie Aktion Zamość na miejsce wysiedlonej ludności polskiej sprowadzano osadników niemieckich, nazwę wsi zniemczono jako Slojec.

</doc>
<doc id="389285" url="https://pl.wikipedia.org/wiki?curid=389285" title="Złota Wieś">
Złota Wieś

Złota Wieś – wieś w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Bolesnej w Wasilkowie.

</doc>
<doc id="389286" url="https://pl.wikipedia.org/wiki?curid=389286" title="Złota Woda (województwo świętokrzyskie)">
Złota Woda (województwo świętokrzyskie)

Złota Woda – wieś w Polsce położona w województwie świętokrzyskim, w powiecie kieleckim, w gminie Łagów.
W latach 1975–1998 miejscowość administracyjnie należała do województwa kieleckiego.
W latach 30. XX w. we wsi znajdował się przystanek końcowy kolejki z Kielc.
Przez wieś przechodzi zielony szlak rowerowy do Łagowa.

</doc>
<doc id="389287" url="https://pl.wikipedia.org/wiki?curid=389287" title="Złotkowo">
Złotkowo

Złotkowo – wieś w Polsce położona w województwie wielkopolskim, w powiecie poznańskim, w gminie Suchy Las, przy szosie łączącej Poznań z Obornikami; we wsi rozpoczyna się zachodnia obwodnica Poznania.
Na północ od Złotkowa rozciąga się poligon wojskowy. Na północno-zachodnim skraju wsi znajduje się rezerwat przyrody Gogulec. Lasy w pobliżu Złotkowa należą do Nadleśnictwa Łopuchówko, leśnictwo Złotkowo. Północnym skrajem wsi prowadzi zółtoznakowany szlak rowerowy z Poznania do Obornik. Szlak ten przebiega przy grupie trzech pomnikowych dębów (koniec ulicy Dębowej), leśniczówce Złotkowo, biegnie granicą poligonu i skrajem rezerwatu Gogulec.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.

</doc>
<doc id="389288" url="https://pl.wikipedia.org/wiki?curid=389288" title="Złotkowy">
Złotkowy

Złotkowy – wieś w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.

</doc>
<doc id="389289" url="https://pl.wikipedia.org/wiki?curid=389289" title="Złotków">
Złotków

Złotków – wieś w Polsce położona w województwie wielkopolskim, w powiecie konińskim, w gminie Kleczew.
Pierwsza wzmianka o historii wsi pochodzi z 1284 roku. Była własnością kapituły gnieźnieńskiej. 
We wsi znajduje się murowany kościół rzymskokatolicki pod wezwaniem Imienia Najświętszej Maryi Panny wybudowany w latach 1880-86. W jego wnętrzu znajduje się kilka starszych zabytków, m.in. rzeźbiona późnorenesansowa ambona, trzy ołtarze barokowe z przełomu XVII i XVIII wieku, chrzcielnica rokokowa z około 1770 roku oraz obraz z 1640 roku. 
W latach 1975–1998 miejscowość administracyjnie należała do województwa konińskiego.

</doc>
<doc id="389290" url="https://pl.wikipedia.org/wiki?curid=389290" title="Złotna">
Złotna

Złotna (niem. "Goldbach") – wieś w Polsce położona w województwie warmińsko-mazurskim, w powiecie ostródzkim, w gminie Morąg. W roku 1973 wieś należała do powiatu morąskiego, gmina Morąg, poczta Łączno. W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
Historia.
Wieś wzmiankowana w dokumentach z XVI w, jako wieś szlachecka na 100 włókach. W roku 1782 we wsi odnotowano 21 domów (dymów), natomiast w 1858 w 24 gospodarstwach domowych było 206 mieszkańców. W latach 1937-1939 było 353 mieszkańców.
Dolny Staw (niem. "Hinterer Ebenelzer Teich") – staw o powierzchni 4,89 ha, położony na południowy zachód od wsi Złotna.
Górny Staw (niem. "Vorder Ebenelzer Teich") – staw o powierzchni 7,37 ha, znajdujący się na zachód od wsi Złotna.
Markowskie Lasy (niem. "Reichertswalder Forst") – lasy położone między wsiami: Złotna i Łączno.

</doc>
<doc id="389291" url="https://pl.wikipedia.org/wiki?curid=389291" title="Złotne">
Złotne

Złotne – wieś w Polsce położona w województwie małopolskim, w powiecie nowosądeckim, w gminie Nawojowa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="389292" url="https://pl.wikipedia.org/wiki?curid=389292" title="Złotnica (województwo warmińsko-mazurskie)">
Złotnica (województwo warmińsko-mazurskie)

Złotnica – wieś w Polsce położona w województwie warmińsko-mazurskim, w powiecie elbląskim, w gminie Markusy, na obszarze Żuław Elbląskich.
W latach 1975–1998 miejscowość administracyjnie należała do województwa elbląskiego.

</doc>
<doc id="389293" url="https://pl.wikipedia.org/wiki?curid=389293" title="Złotniczki (województwo wielkopolskie)">
Złotniczki (województwo wielkopolskie)

Złotniczki – wieś w Polsce położona w województwie wielkopolskim, w powiecie poznańskim, w gminie Pobiedziska.
W latach 1975–1998 miejscowość administracyjnie należała do województwa poznańskiego.

</doc>
<doc id="389294" url="https://pl.wikipedia.org/wiki?curid=389294" title="Złotnik (województwo lubuskie)">
Złotnik (województwo lubuskie)

Złotnik (niem. "Reinswalde") – wieś w zachodniej Polsce, położona w województwie lubuskim, w powiecie i gminie Żary, najstarsza osada łużycka na ziemi żarskiej.
W latach 1975–1998 miejscowość administracyjnie należała do województwa zielonogórskiego.
Drogi są asfaltowe lub brukowane, domy murowane, wzniesione w większości przed wojną, zelektryfikowane; wieś posiada wodociąg, brak kanalizacji. Osada sąsiaduje z Lubomyślem i Bieniowem. Wieś nie należy do tranzytowych. Główna droga kończy swój bieg w okolicy torów kolejowych. Istnieje także droga gruntowa do wsi Olszyniec. Wieś stanowi sołectwo.
Wieś zamieszkuje 870 osób.
Historia.
W swej historii Złotnik wiele razy zmieniał przynależność państwową oraz nazwę. Niemiecka brzmiała: Reinswalde, polskie to: Złotnicko oraz obecna Złotnik. W Złotniku pod koniec drugiej wojny światowej stacjonowała osławiona 36 Dywizja Grenadierów SS Dirlewanger'a, która w brutalny sposób brała udział w dławieniu Powstania Warszawskiego oraz Słowackiego powstania narodowego. W czasie natarcia Armii Czerwonej na pobliskie Żary trwały zażarte walki o Złotnik. We wsi, bronił się 207 pułk artylerii przeciwlotniczej. Trwająca kilka dni bitwa była jedną z bardziej krwawych w tym rejonie. Pułkownik Kozłow wydał rozkaz utrzymania Złotnika za wszelką cenę. Niemcy atakowali czołgami, piechotą i lotnictwem. Po uzyskaniu wsparcia oddziały radzieckie w walkach poważnie uszkodziły niemieckie zgrupowania w rejonie Złotnika i Bieniowa. Kozłow zginął podczas odpierania jednego z ataków nieprzyjaciela. W odwecie za śmierć swojego dowódcy patrol radziecki dokonał egzekucji czterech żołnierzy SS w okolicy drogi do Bieniowa. Złotnik został całkowicie zdobyty 17 lutego 1945 roku, w dzień po zdobyciu Żar. W 2002 mieszkańcy obchodzili 700-lecie wsi, a w 2007 roku, 50-lecie parafii.
Zabytki.
Do wojewódzkiego rejestru zabytków wpisane są:
inne zabytki:
Komunikacja.
Przez Złotnik przebiega także linia kolejowa nr 275 relacji Wrocław-Żary. Sporadyczną aczkolwiek bardzo ważną dla mieszkańców Złotnika i Lubomyśla komunikację autobusową w kierunku Żar obsługuje dwóch przewoźników. Pierwszy z nich to PKS Żary; realizuje połączenia przez cały tydzień. Drugi to MZK Żagań, który uruchamia swoje autobusy w kierunku Złotnika od poniedziałku do piątku. Dniem bez jakiegokolwiek połączenia z Żarami jest sobota. W odległości 4 km w kierunku północno-wschodnim znajduje się stacja kolejowa w Bieniowie. Ze stacji odjeżdżają pociągi w kierunku Görlitz, Węglińca, Zielonej Góry oraz Żagania. Komunikację kolejową obsługuje spółka Przewozy Regionalne. Komunikacja kolejowa obsługiwana jest codziennie.
Edukacja.
We wsi znajduje się szkoła podstawowa imienia Jana Pawła II do której uczęszczają dzieci ze Złotnika, Lubomyśla oraz Kadłubii.
Ludzie i zwyczaje.
Większość starszych mieszkańców Złotnika została tutaj po II wojnie światowej przymusowo przesiedlona ze wschodnich terenów II RP, które zostały zagarnięte przez Związek Socjalistycznych Republik Radzieckich. W mowie codziennej można z łatwością usłyszeć częste pomijanie litery "Ł" i zastępowanie jej literą "L", co jest charakterystyczne dla dialektu północnokresowego. Do Złotnika zostały przesiedlone całe rodziny liczące nawet kilkadziesiąt osób.

</doc>
<doc id="389295" url="https://pl.wikipedia.org/wiki?curid=389295" title="Złotniki Lubańskie">
Złotniki Lubańskie

Złotniki Lubańskie (niem. "Goldentraum") – wieś (dawniej miasto) w Polsce położona w województwie dolnośląskim, w powiecie lubańskim, w gminie Leśna, nad rzeką Kwisą.
Historia.
Eksploatajcę złota rozpoczęto w rejonie miasta około 1654. Christophe von Nostitz (magnat z zamku Czocha) otrzymał w 1662 lub w 1672 od elektora saskiego Jana Jerzego II przywilej lokacji osady targowej, która otrzymała nazwę Nowe Miastko (niem. "Neustädtel"). Legenda mówi, że możnowładca dostał we śnie wiadomość od Boga, który poruszony biedą i chorobami mieszkańców wskazał mu, gdzie zalega w ziemi złoto. W 1677 miejscowość założona na surowym korzeniu otrzymała prawa miasta górniczego wraz z nową nazwą Złoty Sen (niem. "Goldentraum"). Rozplanowanie miasta było zgodne z renesansowymi zasadami urbanistycznymi, z centralnie umieszczonym rynkiem o wymiarach 85 × 90 metrów. Na środku rynku zlokalizowano ratusz. Cztery ulice wychodziły ze środków poszczególnych pierzei, a nie z narożników. Na rynku zbudowano studnię miejską, ale samego placu nigdy nie wybrukowano i do czasów obecnych porośnięty jest trawą. W mieście funkcjonowała szkoła ewangelicka oraz ludowa.
Rudy złota wyczerpały się stosunkowo szybko, co sprawiło, że miasto przestało się rozwijać, a zabudowa nie wyszła poza strefę rynkową. Ludność miasta zajęła się tkactwem i rolnictwem. Prawa miejskie zostały Złotnikom odebrane w 1815 lub 1834. W 1825 zabudowę miasta stanowiło 97 drewnianych domów z 68 warsztatami tkackimi. W 1827 stanął w okolicy drewniany wiatrak koźlak (w 1870 przeniesiony w okolice Bolkowa, w 1920 przywrócony na dawne miejsce w formie paltraka, w latach 1947–1976 pracujący jako młyn elektryczny, potem spłonął).
27 sierpnia 1834 pożar pochłonął 56 budynków, dwanaście stodół, kościół, szkołę i ratusz – była to większość zabudowy miejscowości. Budynki przy rynku odbudowano dzięki pomocy mieszczan Leśnej i króla pruskiego w formie murowanej i bardzo prostej, bez ozdób, z kamiennymi opaskami okiennymi. Bardziej wybujałą formę miał tylko ratusz. Murowany kościół św. Józefa Oblata z 1685 (w 1694 podlegał luterańskiemu duchownemu ze Stankowic, a od ok. 1700 złotnickiemu duchownemu, dziś katolicki kościół filialny) również całkowicie spłonął. Odbudowano go w latach 1835–1839. W 1707 powstała okrągła, kamienna szubienica, na miejscu starszej, drewnianej (być może pochodzącej z około 1200, ale data ta jest bardzo wątpliwa). W latach 1971–1975 przebudowano ją na imitację zameczku w ramach centrum konferencyjno-wypoczynkowego.
Atrakcyjne położenie na Pogórzu Izerskim sprawiło, że zaczęła się tu rozwijać turystyka, zwłaszcza po wybudowaniu w latach 1919–1924 zapory na Kwisie i jeziora Złotnickiego. Powstały kwatery dla letników, dwie gospody i schronisko młodzieżowe dla dziewcząt. Nad brzegiem jeziora ulokowano młodzieżowy ośrodek wodny z przystaniami i kąpieliskami. Uruchomiono też kursy łodzi motorowej i niewielkich statków wycieczkowych.
Po zakończeniu II wojny światowej nastąpiła w mieście całkowita wymiana ludności – przybyli tu osadnicy z centralnej Polski i wschodnich kresów II Rzeczypospolitej, głównie trudniący się rolnictwem. Miejscowość straciła funkcje turystyczną aż do lat 70. XX wieku, kiedy to jeziorem Złotnickim zainteresowały się różnorakie zakłady przemysłowe, lokując tu swe zaplecze wypoczynkowe, kempingi, wypożyczalnie sprzętu wodnego i gastronomię. Cała ta infrastruktura została jednak umieszczona poza starym miastem. W latach 1945–1954 wieś znajdowała się w gminie Biedrzychowice. W latach 1975–1998 administracyjnie należała do województwa jeleniogórskiego.
W 2009 dawne miasto liczyło 214 mieszkańców. Remonty budynków prowadzone są wyłącznie na własną rękę przez mieszkańców, ratusz pozostaje w ruinie, a kościół jest w złym stanie technicznym, mimo że po wojnie został mu nadany nowy wystrój, gdyż stary nie ocalał. W 2006 jedna z kamienic została przerobiona na remizę ze środków unijnych. W 2019 w ruinie dawnego ratusza zginął penetrujący ją człowiek.
Otoczenie.
W pobliżu miejscowości znajduje się Zamek Czocha.
Zabytki.
Do wojewódzkiego rejestru zabytków wpisany jest:

</doc>
<doc id="389296" url="https://pl.wikipedia.org/wiki?curid=389296" title="Złotniki Małe">
Złotniki Małe

Złotniki Małe – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.

</doc>
<doc id="389297" url="https://pl.wikipedia.org/wiki?curid=389297" title="Złotniki Wielkie">
Złotniki Wielkie

Złotniki Wielkie – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.

</doc>
<doc id="389298" url="https://pl.wikipedia.org/wiki?curid=389298" title="Złotno">
Złotno

Złotno (niem. "Goldbach") – wieś w Polsce położona w województwie dolnośląskim, w powiecie kłodzkim, w gminie Szczytna.
Położenie.
Złotno to wieś o rozproszonej zabudowie, leżąca w Obniżeniu Dusznickim, u stóp środkowego piętra wierzchowiny Gór Stołowych, w dolinie Kamiennego Potoku, na wysokości około 520-550 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Złotno jest najmłodszą miejscowością Gór Stołowych, zostało założone w roku 1834 przez mjr. Leopolda von Hochberga, właściciela Szczytnej. W połowie XIX wieku uruchomiono kamieniołom piaskowca w pobliskich Skałach Puchacza i wybudowano drogę do transportu urobku. Przy tej drodze, na północ od wsi powstała potem cegielnia. W drugiej połowie XIX wieku w okolicy rozwinął się ruch turystyczny. Powstała tam wtedy popularna gospoda „Mała Szwajcarka”.
Szlaki turystyczne.
Przez Złotno prowadzą dwa znakowane szlaki turystyczne:

</doc>
<doc id="389299" url="https://pl.wikipedia.org/wiki?curid=389299" title="Złotogłowice">
Złotogłowice

Złotogłowice – () – wieś w Polsce położona w województwie opolskim, w powiecie nyskim, w gminie Nysa.
W latach 1945–1954 siedziba gminy Złotogłowice. W latach 1975–1998 miejscowość administracyjnie należała do ówczesnego województwa opolskiego.
Historia.
Złotogłowice wymieniane są w roku 1300 jako Jacobi villa (co oznacza „Wieś Jakubową”; przypuszczalnie nazwa wywodzi się od lokatora wsi). Według Księgi uposażeń Biskupstwa Wrocławskiego, wieś liczyła 70 małych hub, z których kościół posiadał 2, sołtys 2 wraz z karczmą. Duża liczba hub oraz nazwa miejscowości świadczy o założeniu wsi przez osadników z Niemiec. W czasie I wojny śląskiej w 1741 r. wieś poniosła duże straty spowodowane licznymi rekwizycjami poczynionymi tu przez pruskich żołnierzy. Wieś często nawiedzana była przez duże pożary; np. we wrześniu 1715 „w 2 godziny cała gmina wraz ze zmielonym ziarnem poległa w popiele”. Pomiędzy 1791 r. a 1839 r. nastąpiło 6 katastrofalnych pożarów.
Nauczyciel jest wymieniany ok. 1625 r., dom nauczyciela zaś w 1784 r. Dawny, dwupiętrowy budynek szkoły pochodził z 1841 r.
Dawne sołectwo (54 ha) znajdowało się w posiadaniu rodziny Kinne, majątek ziemski (74 ha) od 1650 r. w posiadaniu rodziny Beier, poza tym we wsi znajdowało się wiele większych gospodarstw rolnych.
Liczba mieszkańców:
1784: 743 mieszkańców, 52 parcele,
1845: 1152 mieszkańców (1 ewangelik), 184 domy,
1895: 1320 mieszkańców (15 ewangelików), 213 domów, 331 gospodarstw domowych,
1939L 1616 mieszkańców, 384 gospodarstw domowych.
W roku 1937 we wsi znajdowało się: 2 piekarzy, 4 rzeźników, fryzjer, 2 zakłady pielęgnacji ogrodów, 3 gospody, 2 położne, fabryka maszyn, rymarz, 4 kowali, 2 krawców, kominiarz, 2 szewców, 3 kołodziejów, stolarz, oddział banku.
Architektura wsi.
Złotogłowice stanowią przykład wsi fryderycjańskiej, rozwiniętej w wyniku kolonizacji niemieckiej przeprowadzonej przez Fryderyka II bezpośrednio po wojnach śląskich w XVIII w. W zamian za zasługi wojenne przyznawano żyzną ziemię wraz z parcelą, z reguły przybierającą postać prostokąta, przeznaczoną do zabudowy mieszkalno-gospodarczej. Jeszcze do połowy XIX wieku większość domostw wzniesiona była w technice drewnianej, czy też szachulcowej. W drugiej poł. XIX wieku, w związku z licznymi uregulowaniami prawnymi w Prusach, dotyczącymi zakazu budowy drewnianych domów, charakter zabudowy wiejskiej uległ znacznej zmianie. Wznoszono wielokondygnacyjne, murowane domy wraz z przylegającymi do nich zabudowaniami gospodarczymi. Wiele domów zachowało do dnia dzisiejszego ciekawe motywy sztukatorskie (min. putta, ornamenty, ozdobne gzymsy). Niektóre domostwa posiadają oryginalną połać dachową; przykładem może być tutaj dom nr 178, gdzie pokrycie dachowe wykonane jest z dwukolorowego łupka w ukośny, geometryczny wzór. Ciekawym przykładem rezydencjonalnej architektury wiejskiej jest dom nr 174 – dawniej tzw. „Hof Kinne”.
Zabytki.
Do wojewódzkiego rejestru zabytków wpisane są:

</doc>
<doc id="389300" url="https://pl.wikipedia.org/wiki?curid=389300" title="Złotokłos">
Złotokłos

Złotokłos – wieś w Polsce położona w województwie mazowieckim, w powiecie piaseczyńskim, w gminie Piaseczno.
W latach 1975–1998 miejscowość położona była w województwie warszawskim.
W miejscowości znajduje się kościół i siedziba parafii Matki Bożej Łaskawej, należącej do dekanatu tarczyńskiego, archidiecezji warszawskiej.
Historia.
Osada powstała po I wojnie światowej w wyniku parcelacji w latach 1924–1935 dóbr Szczaki przez rodzinę Orsettich (herbu Złotokłos), a następnie hr. Wojciecha Rostworowskiego. Plany nawiązywały do anachronicznego już wtedy pomysłu utworzenia kolejnego miasta ogrodu, a hasło reklamujące kupno działek w Letnisku Złotokłos brzmiało: "pracuj w mieście, mieszkaj na wsi". Zaletami osady było dobre połączenie z Warszawą – dzięki motorowej Kolei Grójeckiej czas dojazdu z przystanku Szczaki Złotokłos do stolicy wynosił zaledwie 45 minut, a także walory klimatyczne – w Złotokłosie miało powstać uzdrowisko kardiologiczne. Kryzys gospodarczy w latach dwudziestych, a następnie II wojna światowa pokrzyżowały te plany. Nie zrealizowano koncepcji miasta ogrodu, nie powstały parki, place ani Dom Ludowy.
Po upadku Powstania Warszawskiego mieszkańcy Złotokłosu udzielali schronienia licznym uchodźcom. Przez krótki czas funkcjonowała także "Caffe Fogg", którą prowadził słynny piosenkarz Mieczysław Fogg. W 1945 roku erygowano parafię Matki Bożej Łaskawej.
W okresie powojennym Złotokłos zmienił swój charakter, bardziej przypominając wieś niż osadę letniskową. Stopniowa likwidacja Kolejki Grójeckiej dodatkowo spowolniła jego rozwój. W miejscowości tej swoje dzieciństwo spędził Marek Hłasko.
Zmiany nastąpiły pod koniec XX wieku. Poprawiono infrastrukturę (gazyfikacja, wodociągi, oświetlenie i utwardzenie nawierzchni ulic, nowa centrala telefoniczna). Powstał duży zespół szkolny obejmujący szkołę podstawową i gimnazjum. Rozwój Złotokłosu dokonuje się przede wszystkim poprzez budownictwo indywidualne, natomiast nie prowadzi się prac w kierunku ewolucji przestrzeni publicznej. Nie ma więc mowy o powrocie do dawnej koncepcji miasta ogrodu, a Złotokłos pozostaje jednym z typowych podwarszawskich osiedli.
Komunikacja.
Do Złotokłosu można dojechać autobusem:
Sport.
W miejscowości działa Ludowy Klub Sportowy "Perła Złotokłos". Sekcja piłki nożnej składa się z siedmiu, zróżnicowanych wiekowo, drużyn. Seniorzy "Perły" występują w IV Lidze grupie mazowieckiej (południe). Oprócz piłki nożnej w klubie funkcjonują młodzieżowe drużyny siatkówki.

</doc>
<doc id="389301" url="https://pl.wikipedia.org/wiki?curid=389301" title="Złotopolice">
Złotopolice

Złotopolice – wieś w Polsce położona w województwie mazowieckim, w powiecie płońskim, w gminie Załuski. 
W latach 1975–1998 miejscowość administracyjnie należała do województwa ciechanowskiego.
Wieś położona jest nad rzeką Strugą w okolicy kompleksu leśnego.
We wsi umiejscowiono akcję polskiego serialu "Złotopolscy".

</doc>
<doc id="389302" url="https://pl.wikipedia.org/wiki?curid=389302" title="Złotowizna">
Złotowizna

Złotowizna – wieś w Polsce położona w województwie łódzkim, w powiecie sieradzkim, w gminie Brzeźnio.
W latach 1975–1998 miejscowość administracyjnie należała do województwa sieradzkiego.

</doc>
<doc id="389303" url="https://pl.wikipedia.org/wiki?curid=389303" title="Złowody">
Złowody

Złowody – wieś w Polsce położona w województwie kujawsko-pomorskim, w powiecie lipnowskim, w gminie Wielgie.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 215 mieszkańców. Jest trzynastą co do wielkości miejscowością gminy Wielgie.

</doc>
<doc id="389304" url="https://pl.wikipedia.org/wiki?curid=389304" title="Złożeniec">
Złożeniec

Złożeniec – wieś w Polsce położona w województwie śląskim, w powiecie zawierciańskim, w gminie Pilica.
W 1595 roku wieś Złosieniec w powiecie lelowskim województwa krakowskiego była własnością kasztelana oświęcimskiego Wojciecha Padniewskiego. 
Historia.
1400 – wzmianka o wsi. Jej losy przeplatają się stale z historią Pilicy i Smolenia.
1825 – po podziale dóbr pilickich, Smoleń wraz ze Złożeńcem zakupił sędzia Roman Hubicki. Jego następca, Leon Epstein ponownie połączył wszystkie dobra. Niedługo później Złożeniec zakupił na własność kupiec Faust von Sturn, który rozparcelował majątek. Dawniej istniała gmina Złożeniec.
W latach 1975–1998 miejscowość administracyjnie należała do województwa katowickiego.

</doc>
<doc id="389305" url="https://pl.wikipedia.org/wiki?curid=389305" title="Zmiennica">
Zmiennica

Zmiennica – wieś w Polsce położona w województwie podkarpackim, w powiecie brzozowskim, w gminie Brzozów.
Miejscowość jest siedzibą rzymskokatolickiej parafii Trójcy Przenajświętszej.
W latach 1975–1998 miejscowość administracyjnie należała do województwa krośnieńskiego.
Historia.
Pierwsza wzmianka o wsi pochodzi z XV w. W 1514 r. Hieronim Bobola - syn Jana ze Strachociny kupił Zmiennicę. Miał on trzech synów: Andrzeja proboszcza w Dubiecku, Jana, i Wojciecha. Zmiennicę odziedziczył Jan Bobola (zm. 1635 r.) syn Hieronima Boboli. 7 lutego 1616 roku jego matka Katarzyna zrzekła się swych praw do własności ziemskich na rzecz syna Jana, który w dzierżawę otrzymał też Krościenko Wyżne. W XVII wieku wieś zostaje trzykrotnie zniszczona: w 1624 roku przez Tatarów, w 1655 przez Szwedów, a w 1657 przez wojska Rakoczego.
Zmiennica wraz z dawną ziemią sanocką w latach 1772-1774 należała do obwodu czerwonoruskiego. Bardzo uciążliwa dla chłopów w tamtym czasie była obowiązkowa służba wojskowa i obciążenia świadczone dla wojska. Służba wojskowa-z której byli zwolnieni szlachta i duchowieństwo- obejmowała każdego mężczyznę w wieku od 18-29 lat i trwała w zależności od przydziału 10-14 lat. W tamtych czasach wieś trawiły dwie klęski- głodu i pożarów.
22 kwietnia 1848 zniesiona zostaje pańszczyzna. Zmiennica jako wieś miała typowo rolniczy charakter, przy czym przeważały liczebnie gospodarstwa małorolne (hortulanus - zagrodnik). Zarówno ciężka sytuacja gospodarcza, jak i stosunki polityczne przyczyniły się do nędzy galicyjskiej. Uwłaszczeni chłopi nie posiadali zdolności prawidłowego zarządzania swoją nowo-nabytą ziemią. Skutkowało to zaciąganiem długów u lichwiarzy. Sytuacja znacząco się zmieniła w 1901 roku, kiedy to w pobliskim Jasionowie powstała Kasa Stefczyka.
W połowie XIX wieku właścicielem posiadłości tabularnej Zmiennica był Franciszek Zaremba. W XIX wieku wieś była własnością Zarębów, Czerwińskich i Ginwill-Piotrowskich, aż do reformy rolnej(ostatni właściciel - Zygmunt Ginwill-Piotrowski).Dwór został spalony w 1914 r. Zachował się park z pierwszej połowy XIX wieku, o charakterze krajobrazowym, ze stawem i śladami alei. Zachował się także budynek, w którym są fragmenty polichromii neogotyckiej. W tym samym okresie zbudowany został spichlerz neogotycki, murowany z kamienia i cegły, potynkowany, trójkondygnacyjny, na rzucie prostokąta z pierwszej połowy XIX wieku i kapliczka św. Jana Nepomucena. W 1981 r. przeniesiono tu drewniany obiekt sakralny z pierwszej połowy XIX wieku z Jasionowa. Wraz z kościołem przeniesiono także płytę nagrobną A.D.E. Wzdowskiego z 1539 roku.
Zabytki.
Wykaz zabytków nieruchomych wpisanych do rejestru zabytków Narodowego Instytutu Dziedzictwa:

</doc>
<doc id="389306" url="https://pl.wikipedia.org/wiki?curid=389306" title="Zmożna Wola">
Zmożna Wola

Zmożna Wola – wieś w Polsce, położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="389307" url="https://pl.wikipedia.org/wiki?curid=389307" title="Zmysłówka (powiat leżajski)">
Zmysłówka (powiat leżajski)

Zmysłówka – wieś w Polsce położona w województwie podkarpackim, w powiecie leżajskim, w gminie Grodzisko Dolne.
W latach 1975–1998 miejscowość administracyjnie należała do województwa rzeszowskiego.
Części wsi.
Powstała w XVIII wieku. Należała do dóbr przeworskich Lubomirskich, a potem dóbr łańcuckich Potockich.
W 1921 roku w Zmysłówce było 103 domy.
W Zmysłówce znajduje się kościół pod wezwaniem św. Józefa, jest to kościół parafialny Parafii św. Józefa w Zmysłówce. Wcześniej natomiast podlegał parafii Grodzisko Dolne.
W 1896 roku w Zmysłówce urodził się gen. bryg. Witold Eugeniusz Sawicki.
Geografia.
Zmysłówka położona jest na terenie nizinnym pagórkowatym, w pasie Kotlin Podkarpackich (dokładnie - w regionie Kotliny Sandomierskiej). Położona jest zdecydowanie wyżej od otaczających ją miejscowości - Grodziska Górnego i Dolnego (190 m n.p.m), Żołynia (210 m n.p.m.) i Leżajska (180 m n.p.m.), a jej najwyższy punkt położony jest na wysokości 264 m n.p.m.

</doc>
<doc id="389308" url="https://pl.wikipedia.org/wiki?curid=389308" title="Zmyślona (powiat pajęczański)">
Zmyślona (powiat pajęczański)

Zmyślona – wieś w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="389309" url="https://pl.wikipedia.org/wiki?curid=389309" title="Zmyślona Ligocka">
Zmyślona Ligocka

Zmyślona Ligocka – wieś w Polsce położona w województwie wielkopolskim, w powiecie ostrzeszowskim, w gminie Kobyla Góra.
W latach 1975–1998 miejscowość administracyjnie należała do województwa kaliskiego.

</doc>
<doc id="389310" url="https://pl.wikipedia.org/wiki?curid=389310" title="Zmyślona Słupska">
Zmyślona Słupska

Zmyślona Słupska – wieś w Polsce położona w województwie wielkopolskim, w powiecie kępińskim, w gminie Łęka Opatowska.
Położona ok. 10 km na południowy wschód od Kępna, w pobliżu linii kolejowej Ostrów Wielkopolski – Kluczbork.
W skład wsi wchodzą dwie, mające zgodnie z rejestrem TERYT własne nazwy, części wsi: Chójki i Lisiny Słupskie.
W latach 1975–1998 miejscowość administracyjnie należała do województwa kaliskiego.

</doc>
<doc id="389311" url="https://pl.wikipedia.org/wiki?curid=389311" title="Znamiączki">
Znamiączki

Znamiączki – wieś w Polsce położona w województwie mazowieckim, w powiecie wyszkowskim, w gminie Długosiodło.
Wierni kościoła rzymskokatolickiego należą do parafii św. Rocha w Długosiodle.
Historia.
W latach 1921–1931 wieś leżała w województwie białostockim, w powiecie ostrowskim, w gminie Długosiodło.
Według Powszechnego Spisu Ludności z 1921 roku wieś zamieszkiwały 82 osoby w 14 budynkach mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowi i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Ostenburg Regierungsbezirk Zichenau (rejencja ciechanowska).
W latach 1975–1998 miejscowość należała administracyjnie do województwa ostrołęckiego.

</doc>
<doc id="389312" url="https://pl.wikipedia.org/wiki?curid=389312" title="Znamirowice">
Znamirowice

Znamirowice – wieś w Polsce położona w województwie małopolskim, w powiecie nowosądeckim, w gminie Łososina Dolna, nad Jeziorem Rożnowskim.
Nazwa miejscowości pochodzi od staropolskiego imienia męskiego Znamir. Znajduje się tutaj ośrodek AWF Kraków w którym odbywają się obozy dla studentów, wraz z przystanią jachtową.
W latach 1975–1998 miejscowość administracyjnie należała do województwa nowosądeckiego.

</doc>
<doc id="389313" url="https://pl.wikipedia.org/wiki?curid=389313" title="Znaniewo">
Znaniewo

Znaniewo – wieś w Polsce położona w województwie kujawsko-pomorskim, w powiecie radziejowskim, w gminie Topólka, niedaleko jeziora Głuszyńskiego. 
Oświata.
W Znaniewie mieściła się, zlikwidowana w roku 2007, Szkoła Podstawowa im. Armii Krajowej.
Podział administracyjny.
Do 19 lipca 1924 wieś nosiła nazwę: Borysowo (gmina Czamanin, powiat nieszawski). W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Topólka w BIP.
Demografia.
Według Narodowego Spisu Powszechnego (III 2011) liczyła 213 mieszkańców. Jest dziewiątą co do wielkości miejscowością gminy Topólka.

</doc>
<doc id="389314" url="https://pl.wikipedia.org/wiki?curid=389314" title="Znoski">
Znoski

Znoski – wieś w Polsce położona w województwie podlaskim, w powiecie monieckim, w gminie Mońki.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Boskiej Częstochowskiej i św. Kazimierza w Mońkach.

</doc>
<doc id="389315" url="https://pl.wikipedia.org/wiki?curid=389315" title="Zochcin">
Zochcin

Zochcin – wieś sołecka w Polsce położona w województwie świętokrzyskim, w powiecie opatowskim, w gminie Sadowie
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość administracyjnie należała do województwa tarnobrzeskiego.
Przez wieś przechodzi niebieski szlak turystyczny z Gołoszyc do Dwikoz oraz czerwony szlak rowerowy do Opatowa.
Urodzili się tutaj:

</doc>
<doc id="389316" url="https://pl.wikipedia.org/wiki?curid=389316" title="Zochcinek">
Zochcinek

Zochcinek (dawn. Zochcin, Żochcin) – wieś w Polsce położona w województwie świętokrzyskim, w powiecie opatowskim, w gminie Opatów.
W latach 1975–1998 miejscowość położona była w województwie tarnobrzeskim.
Przez wieś przechodzi niebieski szlak turystyczny z Gołoszyc do Dwikoz oraz czarny szlak rowerowy z Nowej Słupi do Opatowa.
Historia.
W 1950 roku w wyniku parcelacji majątku Państwa Jagnińskich na terenie Zochcinka powstaje Ośrodek Rolny, który w następstwie wielu działań staje się Państwowym Domem Opieki dla dorosłych. Do 2014 roku jedynym zabytkiem pozostałym po majątku Jagnińskich był zabytkowy dworek, który potem został zburzony ze względu na zły stan techniczny i grożące mu zawalenie.
Od 1974 roku na terenie miejscowości funkcjonuje Dom Pomocy Społecznej w Zochcinku dla osób przewlekle psychicznie chorych.

</doc>
<doc id="389317" url="https://pl.wikipedia.org/wiki?curid=389317" title="Zocie">
Zocie

Zocie – wieś w Polsce położona w województwie warmińsko-mazurskim, w powiecie ełckim, w gminie Kalinowo.
W latach 1975–1998 miejscowość administracyjnie należała do województwa suwalskiego.

</doc>
<doc id="389318" url="https://pl.wikipedia.org/wiki?curid=389318" title="Zofian">
Zofian

Zofian – wieś w Polsce położona w województwie lubelskim, w powiecie lubartowskim, w gminie Kamionka.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kamionka. Według Narodowego Spisu Powszechnego (III 2011 r.) wieś liczyła 120 mieszkańców.
Historia.
Według Słownika geograficznego Królestwa Polskiego z roku 1895 Zofian, wieś w powiecie lubartowskim, gminie Samoklęski, parafii Garbów, około roku 1895 posiadała 21 osad i 325 mórg gruntu. Wieś wchodzi w tym czasie w skład dóbr Samoklęski.

</doc>
<doc id="389319" url="https://pl.wikipedia.org/wiki?curid=389319" title="Zofianka">
Zofianka

Zofianka – wieś w Polsce położona w województwie lubelskim, w powiecie opolskim, w gminie Poniatowa.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Poniatowa.
Historia.
Zofiankę u schyłku wieku XIX opisano jako wieś z folwarkiem w powiecie nowoaleksandryjskim (puławskim), gminie Karczmiska, parafii Wąwolnica.
Wchodziła w skład dóbr Kazimierz. Około roku 1895 wieś posiadała 23 osady i 217 morgi gruntów.

</doc>
<doc id="389320" url="https://pl.wikipedia.org/wiki?curid=389320" title="Zofianka Dolna">
Zofianka Dolna

Zofianka Dolna – wieś sołecka w Polsce położona w województwie lubelskim, w powiecie janowskim, w gminie Dzwola. 
Wierni kościoła rzymskokatolickiego należą do parafii św. Jadwigi Królowej w Janowie Lubelskim.
Demografia.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 234 mieszkańców i była dziesiątą co do wielkości miejscowością gminy Dzwola.
Historia.
W wieku XIX Zofianka Górna i Dolna, dwie wsie w powiecie janowskim, gminie Kawęczyn, parafii Janów, odległe 5 wiorst od Janowa, przy szosie z Janowa do Frampola. W roku 1882 Zofianka Górna posiadała 35 domów 296 mieszkańców i 418 mórg gruntu. Zofianka Dolna 13 domów i 121 mieszkańców na 207 morgach. Wsie wchodziły w skład dóbr ordynacji Zamojskich. 
Założenie wsi miało miejsce około 1818 r., najprawdopodobniej na gruntach folwarku. Zasiedlona została przez włościan z okolicznych wsi (m.in. Kocudzy, Krzemienia). Początkowo była uważana za część Krzemienia, później natomiast zaczęto ja nazywać Grądami. Nazwa Zofijanka pojawiła się w latach 30 XIX wieku. W połowie XIX w. wieś zamieszkiwana była przez 13 gospodarzy. Źródła mówią, że w 1864 r. oddział powstańczy w miejscowym folwarku zaopatrzył się w prowiant. W 1864 r. powstała we wsi gmina, przeniesiona po kilku latach do Kawęczyna. W 1921 r. Zofijanka Dolna liczyła 27 domów i 199 mieszkańców. W kwietniu 1944 r. w rejonie wsi partyzanci zorganizowali udaną zasadzkę na oddział niemiecki.

</doc>
<doc id="389321" url="https://pl.wikipedia.org/wiki?curid=389321" title="Zofianka Górna">
Zofianka Górna

Zofianka Górna – wieś w Polsce położona w województwie lubelskim, w powiecie janowskim, w gminie Janów Lubelski.
Wierni kościoła rzymskokatolickiego należą do parafii św. Jadwigi Królowej w Janowie Lubelskim.
Krótki opis.
Wieś położona przy drodze krajowej 74 – szlak drogowy łączący węzeł Wieluń na drodze ekspresowej S8 i Kielce z Zamościem i przejściem granicznym z Ukrainą w Zosinie. Według Narodowego Spisu Powszechnego (III 2011 r.) liczyła 532 mieszkań i była trzecią co do wielkości miejscowością gminy Janów Lubelski.
Historia.
W wieku XIX Zofianka Górna i Dolna, dwie wsie w powiecie janowskim, gminie Kawęczyn, parafii Janów, odległe 5 wiorst od Janowa, przy szosie z Janowa do Frampola. Zofianka Górna posiadała 35 domów 296 mieszkańców i 418 mórg gruntu. Zofianka Dolna 13 domów i 121 mieszkańców na 207 morgach. Wsie wchodziły w skład dóbr ordynacji Zamojskich.

</doc>
<doc id="389322" url="https://pl.wikipedia.org/wiki?curid=389322" title="Zofianówka">
Zofianówka

Zofianówka (nazwa oboczna Paciurki}}) – wieś w Polsce położona w województwie lubelskim, w powiecie lubartowskim, w gminie Michów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Michów. Według Narodowego Spisu Powszechnego z roku 2011 wieś liczyła 52 mieszkańców.

</doc>
<doc id="389323" url="https://pl.wikipedia.org/wiki?curid=389323" title="Zofiewo">
Zofiewo

Zofiewo – wieś w Polsce położona w województwie kujawsko-pomorskim, w powiecie rypińskim, w gminie Skrwilno.
W latach 1975–1998 miejscowość administracyjnie należała do województwa włocławskiego.
Według Narodowego Spisu Powszechnego (III 2011 r.) liczyła 111 mieszkańców. Jest siedemnastą co do wielkości miejscowością gminy Skrwilno.

</doc>
<doc id="389324" url="https://pl.wikipedia.org/wiki?curid=389324" title="Zofinin">
Zofinin

Zofinin – wieś w Polsce położona w województwie mazowieckim, w powiecie wołomińskim, w gminie Strachówka.
W latach 1975–1998 miejscowość administracyjnie należała do województwa siedleckiego.

</doc>
<doc id="389325" url="https://pl.wikipedia.org/wiki?curid=389325" title="Zofiowo">
Zofiowo

Zofiowo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość administracyjnie należała do województwa pilskiego.
Linki zewnętrzne.
Zobacz też: Zofiów

</doc>
<doc id="389326" url="https://pl.wikipedia.org/wiki?curid=389326" title="Zopowy">
Zopowy

Zopowy (niem. "Soppau") – wieś w Polsce położona w województwie opolskim, w powiecie głubczyckim, w gminie Głubczyce, na Płaskowyżu Głubczyckim u podnóża południowo-wschodniej części Gór Opawskich.
W latach 1975–1998 miejscowość administracyjnie należała do ówczesnego województwa opolskiego.
Położenie.
Wioska znajduje się w Obszarze Chronionego Krajobrazu Rejon Mokre - Lewice. Leży na terenie Nadleśnictwa Prudnik (obręb Prudnik).
Osoby urodzone w Zopowach.
Gustav Adolf Boenisch (1802 - 1887), malarz
Zabytki.
Do wojewódzkiego rejestru zabytków wpisane są:

</doc>
<doc id="389327" url="https://pl.wikipedia.org/wiki?curid=389327" title="Zosinek (wieś)">
Zosinek (wieś)

Zosinek – wieś w Polsce, położona w województwie lubelskim, w powiecie opolskim, w gminie Chodel.
W latach 1975–1998 wieś administracyjnie należała do ówczesnego województwa lubelskiego.
Historia.
W wieku XIX Zosin alias Zosinek, folwark w powiecie lubelskim, gminie Chodel, parafii Ratoszyn, odległy 28 wiorst od Lublina. W roku 1880 folwark Zosin został oddzielony od dóbr Radlin. Posiadał rozległość 420 mórg a w tym: gruntów ornych i ogrodów 296 mórg, lasu (nieurządzony) 122 mórg, nieuźytki 2 morgi. Budynki folwarczne murowane 2, drewnianych 1.

</doc>
<doc id="389328" url="https://pl.wikipedia.org/wiki?curid=389328" title="Zosinki">
Zosinki

Zosinki – wieś w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.

</doc>
<doc id="389329" url="https://pl.wikipedia.org/wiki?curid=389329" title="Zosinowo">
Zosinowo

Zosinowo – wieś w Polsce położona w województwie lubelskim, w powiecie radzyńskim, w gminie Kąkolewnica.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="389330" url="https://pl.wikipedia.org/wiki?curid=389330" title="Zosinów">
Zosinów

Zosinów – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość administracyjnie należała do województwa płockiego.

</doc>
<doc id="389331" url="https://pl.wikipedia.org/wiki?curid=389331" title="Zrazim">
Zrazim

Zrazim – wieś w Polsce położona w województwie kujawsko-pomorskim, w powiecie żnińskim, w gminie Janowiec Wielkopolski.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 233 mieszkańców. Jest dziewiątą co do wielkości miejscowością gminy Janowiec Wielkopolski.
Zabytki.
Według rejestru zabytków NID na listę zabytków wpisany jest zespół kościoła ewangelickiego, 1892 r., nr rej.: A/479/1-3 z 30.12.1996:

</doc>
<doc id="389332" url="https://pl.wikipedia.org/wiki?curid=389332" title="Zrąbiec">
Zrąbiec

Zrąbiec – wieś w Polsce położona w województwie łódzkim, w powiecie radomszczańskim, w gminie Kobiele Wielkie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="389333" url="https://pl.wikipedia.org/wiki?curid=389333" title="Zrecze Chałupczańskie">
Zrecze Chałupczańskie

Zrecze Chałupczańskie – wieś w Polsce położona w województwie świętokrzyskim, w powiecie kieleckim, w gminie Chmielnik.
W latach 1975–1998 miejscowość administracyjnie należała do województwa kieleckiego.

</doc>
<doc id="389334" url="https://pl.wikipedia.org/wiki?curid=389334" title="Zrecze Duże">
Zrecze Duże

Zrecze Duże – wieś w Polsce położona w województwie świętokrzyskim, w powiecie kieleckim, w gminie Chmielnik.
W latach 1975–1998 miejscowość administracyjnie należała do województwa kieleckiego.

</doc>
<doc id="389335" url="https://pl.wikipedia.org/wiki?curid=389335" title="Zrecze Małe">
Zrecze Małe

Zrecze Małe – wieś w Polsce położona w województwie świętokrzyskim, w powiecie kieleckim, w gminie Chmielnik.
W latach 1975–1998 miejscowość administracyjnie należała do województwa kieleckiego.

</doc>
<doc id="389336" url="https://pl.wikipedia.org/wiki?curid=389336" title="Zrębin">
Zrębin

Zrębin – wieś w Polsce położona w województwie świętokrzyskim, w powiecie staszowskim, w gminie Połaniec.
W latach 1975–1998 miejscowość administracyjnie należała do województwa tarnobrzeskiego.
W wigilię Bożego Narodzenia 1976 roku dokonano w tej miejscowości jednej z głośniejszych zbrodni okresu PRL, zwanej „sprawą połaniecką”, a której głównym sprawcą był Jan Sojda.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Zrębina zawarty w tabeli 1.

</doc>
<doc id="389337" url="https://pl.wikipedia.org/wiki?curid=389337" title="Zręczyce">
Zręczyce

Zręczyce – wieś w Polsce położona w województwie małopolskim, w powiecie wielickim, w gminie Gdów. W latach 1975–1998 miejscowość administracyjnie należała do województwa krakowskiego.
7 września 1939 oddział Wehrmachtu zamordował po wkroczeniu do wsi 7 osób, w tym jednego żołnierza polskiego.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="389338" url="https://pl.wikipedia.org/wiki?curid=389338" title="Zubacze">
Zubacze

Zubacze (biał. "Зубачы") – wieś w Polsce położona w województwie podlaskim, w powiecie hajnowskim, w gminie Czeremcha.
Wieś magnacka położona była w końcu XVIII wieku w hrabstwie wysockim w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa białostockiego.
Wieś założona w XV w. przez bojarski ród Tur-Zubackich. Z czasem przeszła w ręce Andrzeja Wojny. W XVII i XVIII w. należała do dóbr Sapiehów. Od 1862 jej właścicielem jest Tytus Pusłowski. Siedziba prawosławnej parafii Opieki Matki Bożej. 
W Zubaczach urodził się białoruski malarz Piotr Świętochowski.
Wieś jest siedzibą prawosławnej parafii Opieki Matki Bożej. Natomiast Wierni kościoła rzymskokatolickiego należą do parafii Najświętszej Maryi Panny Królowej Polski w Czeremsze.

</doc>
<doc id="389339" url="https://pl.wikipedia.org/wiki?curid=389339" title="Zubki">
Zubki

Zubki – wieś w Polsce położona w województwie podlaskim, w powiecie białostockim, w gminie Gródek.
Opis.
Według Pierwszego Powszechnego Spisu Ludności, przeprowadzonego w 1921 roku, wieś Zubki zamieszkiwana była przez 55 osób (21 kobiet i 34 mężczyzn). Wszyscy mieszkańcy miejscowości zadeklarowali wówczas białoruską przynależność narodową oraz wyznanie prawosławne. W owym czasie miejscowość znajdowała się w gminie Hołynka w powiecie grodzieńskim.
W 1980 r. w Zubkach dokonano badań dialektologiczno-językowych pod kierunkiem Janusza Siatkowskiego, w ramach których odnotowano, że "podstawowym środkiem porozumiewania się mieszkańców między sobą jest gwara białoruska, chociaż z dziećmi często mówi się po polsku".
W latach 1975–1998 miejscowość administracyjnie należała do województwa białostockiego.
W pobliżu wsi znajduje się nieczynna stacja kolejowa Zubki Białostockie oraz zamknięte przejście graniczne Zubki Białostockie-Bierestowica.
Przez wieś przepływa rzeka Kołodzieżanka.
Mieszkańcy wyznania prawosławnego należą do parafii św. Apostoła Jana Teologa w Mostowlanach, a wierni kościoła rzymskokatolickiego do parafii Przemienienia Pańskiego w Jałówce.

</doc>
<doc id="389340" url="https://pl.wikipedia.org/wiki?curid=389340" title="Zubki Duże">
Zubki Duże

Zubki Duże – wieś w Polsce położona w województwie łódzkim, w powiecie tomaszowskim, w gminie Czerniewice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="389341" url="https://pl.wikipedia.org/wiki?curid=389341" title="Zubki Małe">
Zubki Małe

Zubki Małe – wieś w Polsce położona w województwie łódzkim, w powiecie tomaszowskim, w gminie Czerniewice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="389342" url="https://pl.wikipedia.org/wiki?curid=389342" title="Zubole">
Zubole

Zubole – wieś w Polsce położona w województwie podlaskim, w powiecie monieckim, w gminie Trzcianne.
W latach 1975–1998 miejscowość administracyjnie należała do województwa łomżyńskiego.
Według Powszechnego Spisu Ludności z 1921 roku wieś zamieszkiwało 450 osób, wśród których 428 było wyznania rzymskokatolickiego, 1 prawosławnego i 21 mojżeszowego. Jednocześnie 436 mieszkańców zadeklarowało polską przynależność narodową a 14 żydowską. Było tu 81 budynków mieszkalnych.
Wierni kościoła rzymskokatolickiego należą do parafii św. Apostołów Piotra i Pawła w Trzciannem.

</doc>
<doc id="389343" url="https://pl.wikipedia.org/wiki?curid=389343" title="Zubowice-Kolonia">
Zubowice-Kolonia

Zubowice-Kolonia – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Części miejscowości.
Wieś stanowi sołectwo gminy Komarów-Osada.
Historia.
Pierwsza informacja o wsi Zubowice-Kolonia pochodzi z roku 1970. Wieś odnotowano w dokumencie Urzędowe nazwy miejscowości i obiektów fizjograficznych nr 120 z roku 1970.

</doc>
<doc id="389344" url="https://pl.wikipedia.org/wiki?curid=389344" title="Zubowo">
Zubowo

Zubowo (białorus. Зубава) – wieś w Polsce położona w województwie podlaskim, w powiecie bielskim, w gminie Bielsk Podlaski. 
W latach 1975–1998 miejscowość administracyjnie należała do województwa białostockiego.
Historia.
Według Pierwszego Powszechnego Spisu Ludności, przeprowadzonego w 1921 r., wieś liczyła 56 domostw, które zamieszkiwało 281 osób (138 kobiet i 143 mężczyzn). Niemal wszyscy mieszkańcy Zubowa, w liczbie 279 osób, zadeklarowali wyznanie prawosławne, pozostałe 2 osoby zgłosiły wyznanie rzymskokatolickie. Podział religijny mieszkańców Zubowa odzwierciedlał ich strukturą narodowo-etniczną, gdyż 279 mieszkańców podało białoruską przynależność narodową, a 2 polską. W okresie międzywojennym miejscowość znajdowała się w gminie Pasynki.
19 maja 2012 r. w ramach Międzynarodowego Festiwalu Podlasko-Poleskiego „Tam po majowuj rosi” przez wieś przeszedł wiosenny korowód białoruskich zespołów obrzędowych z Podlasia oraz Ziemi Kobryńskiej, podczas którego wspólnie z mieszkańcami wsi śpiewano ginące pieśni ludowe Białorusinów Ziemi Bielskiej. Wydarzenie zorganizowane zostało przez Muzeum Małej Ojczyzny w Studziwodach.
Inne.
Prawosławni mieszkańcy miejscowości przynależą do parafii pw. Narodzenia św. Jana Chrzciciela w niedalekich Pasynkach.

</doc>
<doc id="389345" url="https://pl.wikipedia.org/wiki?curid=389345" title="Zubry">
Zubry

Zubry – wieś w Polsce położona w województwie podlaskim, w powiecie białostockim, w gminie Gródek.
Wieś królewska położona była w końcu XVIII wieku w starostwie niegrodowym wołpieńskim w powiecie wołkowyskim województwa nowogródzkiego.
W latach 1921 – 1939 w województwie białostockim, w powiecie grodzieńskim, w gminie Hołynka.
W latach 1975–1998 miejscowość administracyjnie należała do województwa białostockiego.
Mieszkańcy wyznania prawosławnego należą do parafii św. Apostoła Jana Teologa w Mostowlanach, a wierni kościoła rzymskokatolickiego do parafii Przemienienia Pańskiego w Jałówce. W miejscowości znajduje się niewielki cmentarz prawosławny.

</doc>
<doc id="389346" url="https://pl.wikipedia.org/wiki?curid=389346" title="Zubrzyca Dolna">
Zubrzyca Dolna

Zubrzyca Dolna (węg."Alsózubrica", słow. "Nižná Zubrica") – wieś w Polsce położona na południu Polski w województwie małopolskim, w powiecie nowotarskim, w gminie Jabłonka.
Położenie.
Wieś jest położona w środkowej części Gminy Jabłonka pomiędzy niewysokimi, połogimi i przeważnie bezleśnymi wzniesieniami. Miejscowość należy do krainy historycznej o nazwie Orawa. Przez miejscowość przepływa potok Zubrzycki, który należy do zlewiska Morza Czarnego, tak jak i pozostałe rzeki Orawy, a wieś położona jest wzdłuż niego.
Historia.
Wieś powstała w 1614 roku.
Krótko o Zubrzycy Dolnej i Zubrzycy Górnej.
Dzieje Zubrzycy Dolnej są ściśle związane z Zubrzycą Górną, m.in. nazwą „Zubrzyca”, najprawdopodobniej nazwa ta wzięła się od trawy, którą jadły żubry, a która rosła na tych terenach, inni uważają, że nazwa wzięła się od samych żubrów, ale nigdy nie udowodniono, by te zwierzęta tu żyły.
Zubrzyca (Zubricza – bez dodatkowego określenia położenia) została wymieniona po raz pierwszy w 1567 r. Niewykluczone jednak, że powstała nieco później, gdyż nie figuruje w oryginalnym spisie podatkowym z tego roku, lecz na osobnej, doklejonej karcie, sporządzonej prawdopodobnie ok. 1580 r. Rejestr podatkowy z 1604 r. podaje, iż są tu cztery domy, lecz nie wiadomo, czy dotyczy to Zubrzycy Górnej, czy Zubrzycy Dolnej.
O Zubrzycy Dolnej.
Pierwszym sołtysem Zubrzycy Dolnej był Wojciech Szyszka, który miał pod sobą 5 osiedleńców.
Wieś w 1609 r. nie płaciła jeszcze podatku. Dopiero w 1619 r. władający Zamkiem Orawskim Elżbieta Czobor i jej syn Emeryk Thurzo na prośbę sołtysa Wojciecha Szyszki udzielili mu i pozostałym mieszkańcom wsi Niznia Zubrycza ulg w podatkach i daninach.
W 1622 r. wymienia się nazwę wsi jako „Inferior Zubrica”, a dwa lata później: „Dolnia Zubrice”, w której oprócz osadnika (sołtysa) mieszkało 10 zagrodników. W 1659 r. mieszkało tu już 524 ludzi.
W 1683 r. po wojnach kuruckich liczba mieszkańców dramatycznie spadła a wieś była tak zrujnowana przez kwaterujące tu wojska oraz zniszczona nadmiernymi ciężarami, że wszystkie obrabiane kawałki gruntu stanowiły ledwo połowę posiadłości. Dla zapłacenia danin mieszkańcy zaciągali długi w Polsce. Dopiero XVIII w. sytuacja we wsi się poprawiła. W roku 1712 zasiedlone były 3 role.
Liczba ludności stopniowo rosła, w roku 1778 było już 436 mieszkańców.
W tym czasie były tu już 2 młyny, jeden z nich był naprzeciwko dzisiejszego kościoła obok potoka Zubrzyckiego, drugi w południowej części Zubrzycy, obecnie już ich nie ma, a 1800 r. został uruchomiony także browar zarządzany przez dyrektora państwa orawskiego, który jest niedaleko kościoła. Obecnie jest to prywatny opuszczony budynek. Mieszkańcy oprócz rolnictwa zajmowali się uprawą lnu i produkcją płótna.
5 listopada 1918 r. wieś została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w Chyżnem wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziało przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. wieś powróciła w granice państwa polskiego.
Od 21 listopada 1939 r. do początku 1945 była okupowana przez Słowacje.
Herb Zubrzycy Dolnej.
Sołtysi Zubrzycy Dolnej uwierzytelniali wydawane przez siebie dokumenty pieczęcią.
W Muzeum Orawskim Podzamku zachowały się dwie takie stare pieczęcie z lat 1792 i 1805:
Historia parafii.
W czasach reformacji Zubrzyca Dolna podlegała ewangelickiej parafii w Jabłonce, a potem w Podwilku. Ludność była jednak całkowicie katolicka. Opiekę duszpasterską nad katolikami sprawowali księża z parafii orawczańskiej, a po 1787 r. z nowo utworzonej parafii w Zubrzycy Górnej. Jako samodzielna parafia zaczęła istnieć od 1989 r., kiedy to z inicjatywy zmarłego już ks. Ludwika Kołacza został wybudowany Kościół pod wezwaniem MB Szkaplerznej w Zubrzycy Dolnej, wybudowany został w latach 1982–1984, a konsekrowany w 2000 r.
We wsi znajdują się kamienne figury przydrożne, kapliczki wykonane w warsztacie kamieniarskim w Białym Potoku, najstarszym obiektem sakralnymi jest figura kamienna Trójcy Świętej z 1749 r. Warta wspomnienia jest też drewniana dzwonnica loretańska z początku XIX w, która odgrywała bardzo ważną rolę przed wybudowaniem kościoła, gdyż dzwoniono w niej na Anioł Pański, na rozpędzenie chmur burzowych oraz gdy we wsi był ogień, a także, gdy ktoś we wsi umarł. Jednym powodem, dla którego nie dzwoniono, było samobójstwo. Znajduje się ona naprzeciwko kościoła po drugiej stronie Potoka Zubrzyckiego, przy której jest stary cmentarz choleryków i dalej pełni swoją funkcję.
Historia administracji.
Od 23 grudnia 1920 r. Zubrzyca Dolna należała do gminy Zubrzyca Górna. Wkrótce jednak obszar powiatu spisko-orawskiego upodobniono do galicyjskiej części woj. krakowskiego, przez co gminy zbiorowe podzielono na gminy jednostkowe. Brak dokładnej daty przeprowadzenia tego podziału, lecz spis GUS:u wykazujący stan administracyjny na 30 września 1921 r., uwzględnia już gminy jednostkowe (gminę Zubrzyca Górna podzielono na gminy Zubrzyca Górna i Zubrzyca Dolna). 1 lipca 1925 r. zniesiono powiat spisko-orawski, a jego terytorium włączono do powiatu nowotarskiego. 1 sierpnia 1934 r. zniesiono gminy jednostkowe, a ich obszar włączono do nowo utworzonej zbiorowej gminy Jabłonka (Zubrzyca Górna i Zubrzyca Dolna).
W latach 1975–1998 miejscowość administracyjnie należała do województwa nowosądeckiego.
Wieś współcześnie.
Przez wieś przebiega droga wojewódzka nr 957.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.
Turystyka.
Jest to spokojna malownicza miejscowość położona z dala od szlaków turystycznych u podnóża gór: Babiej Góry i Policy. Przy dobrej widoczności można zobaczyć Tatry.
Do głównych atrakcji turystycznych należy:
W sąsiedniej miejscowości w Zubrzycy Górnej:

</doc>
<doc id="389347" url="https://pl.wikipedia.org/wiki?curid=389347" title="Zubrzyca Górna">
Zubrzyca Górna

Zubrzyca Górna (węg. "Felsőzubrica", słow. "Vyšná Zubrica") – wieś w Polsce położona w województwie małopolskim, w powiecie nowotarskim, w gminie Jabłonka.
Położenie.
Wieś położona u podnóży dwóch gór: Babiej Góry i Policy (Syhlec).
Potoki Zubrzycy Górnej i Dolnej należą do zlewiska Morza Czarnego, tak jak i pozostałe rzeki Orawy. Wieś spokojna, z dala od głównych szlaków turystycznych. Jedną z atrakcji turystycznych jest pobliska Babia Góra (1724,2 m n.p.m.), z której rozciąga się panorama na Tatry.
Przez wieś przebiega droga wojewódzka nr 957.
Łącznie z Zubrzycą Dolną, mieszkańców ok. 7 tys. Wieś skanalizowana ze środków funduszu ochrony środowiska i unijnych. Kilkadziesiąt połączeń autobusowych i busowych – z Nowym Targiem, Jabłonką oraz Krakowem.
Siedziba Orawskiego Parku Etnograficznego – znajdują się w nim chałupy orawskie z XVIII i XIX wieku oraz kilka zabytkowych warsztatów.
Historia.
Wieś założona w XVI wieku głównie przez Wołochów, wędrujących przez Karpaty i polskich osadników uciekających przed pańszczyzną na rzecz polskich magnatów. Pochodzili oni prawdopodobnie z dóbr suskich, żywieckich i kalwaryjskich, na co wskazują najstarsze występujące tutaj nazwiska. 
W 1714 r. erygowana została Parafia św. Michała Archanioła w Zubrzycy Górnej
Od czasu swego powstania, aż do roku 1918 wieś była częścią Królestwa Węgier. Po I wojnie światowej, 
5 listopada 1918 r., wieś została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w Chyżnem wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziała przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. wieś powróciła w granice państwa polskiego.
Od 21 listopada 1939 r. do początku 1945 była okupowana przez Słowacje.
W latach 1920–1925 siedziba zbiorowej gminy Zubrzyca Górna. W latach 1975–1998 miejscowość administracyjnie należała do województwa nowosądeckiego. 
W 1955 r. otwarty zostaje w Zubrzycy Górnej Orawski Park Etnograficzny (tworzony od 1937 r.). Współzałożycielką i pierwszą dyrektorką parku była urodzona we Lwowie polska etnolog Wanda Jostowa.
W 1989 r. z parafii w Zubrzycy Górnej wyodrębniona została Parafia Matki Bożej Szkaplerznej w Zubrzycy Dolnej. 
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.
Urodzeni w Zubrzycy Górnej.
Władysław Mszal (1929 - 2012) - salwatorianin, proboszcz parafii w Wszemirowie 
Stanisław Mszal (1935 - 2012) - pierwszy proboszcz Parafii Podwyższenia Krzyża Świętego w Psarach i budowniczy tamtejszego kościoła
Stefan Misiniec (w 1942 r.) - ksiądz rzymskokatolicki, poeta, pisarz, animator kultury, laureat Medalu Św. Brata Alberta. 
Linki zewnętrzne.
Szkoła Podstawowa Nr 1 im. Juliusza Słowackiego
Szkoła Podstawowa Nr 2 im. Marii Konopnickiej/
Szkoła Podstawowa Nr 3 im. Kazimierza Wielkiego/
Parafia rzymskokatolicka pw. Św. Michała Archanioła w Zubrzycy Górnej/

</doc>
<doc id="389349" url="https://pl.wikipedia.org/wiki?curid=389349" title="Zubrzyca Mała">
Zubrzyca Mała

Zubrzyca Mała – wieś w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 wieś administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Pośredniczki Łask i św. Agaty w Minkowcach.

</doc>
<doc id="389351" url="https://pl.wikipedia.org/wiki?curid=389351" title="Zubrzyca Wielka">
Zubrzyca Wielka

Zubrzyca Wielka – wieś w Polsce położona w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi podlegają parafii pw. Św. Apostołów Piotra i Pawła w niedalekim Samogródzie, a wierni kościoła rzymskokatolickiego należą do parafii Najświętszej Maryi Panny Pośredniczki Łask i św. Agaty w Minkowcach.

</doc>
<doc id="389352" url="https://pl.wikipedia.org/wiki?curid=389352" title="Zubrzyce">
Zubrzyce

Zubrzyce (niem. "Sauerwitz", cz. "Zubřice") – wieś w Polsce położona w województwie opolskim, w powiecie głubczyckim, w gminie Głubczyce, na Płaskowyżu Głubczyckim u podnóża południowo-wschodniej części Gór Opawskich.
W latach 1945-54 siedziba gminy Zubrzyce. W latach 1975–1998 miejscowość administracyjnie należała do ówczesnego województwa opolskiego.
Położenie.
Wioska znajduje się w Obszarze Chronionego Krajobrazu Rejon Mokre – Lewice. Leży na terenie Nadleśnictwa Prudnik (obręb Prudnik).
Nazwa.
Miejscowość została zanotowana w roku 1281 jako "Sanvricz", w 1377 "Subericz", "Suberitz", "Saberwitz", w latach 1443 oraz 1478 "Zubrzicz", w 1490 "Zubrziczsky", a w 1526 "Zubritzky". Polska nazwa pochodzi od nazwiska rodowego "Zubrzycki" wywodzącego się od nazwy zwierzęcia – "żubra".
20 I 1945 r. żołnierze Wehrmachtu konwojujący kolumnę 150 jeńców sowieckich rozstrzelali co dziesiątego jeńca. Powodem egzekucji było samowolne zjedzenie przez jeńców mięsa, znalezionego podczas postoju.
Zabytki.
Do wojewódzkiego rejestru zabytków wpisane są:

</doc>
<doc id="389353" url="https://pl.wikipedia.org/wiki?curid=389353" title="Józef Olszyna-Wilczyński">
Józef Olszyna-Wilczyński

Józef Konstanty Olszyna-Wilczyński (ur. 27 listopada 1890 w Krakowie, zm. 22 września 1939 pod Sopoćkiniami) – generał brygady Wojska Polskiego, członek Komendy Naczelnej Związku Legionistów Polskich od 1936 roku.
Życiorys.
Dzieciństwo i młodość.
Urodził się 27 listopada 1890 w Krakowie, w rodzinie mistrza murarskiego Józefa Mikołaja Wilczyńskiego i nauczycielki Karoliny z Wagnerów. Ukończył szkołę powszechną i kontynuował naukę w Państwowym Gimnazjum im. św. Jacka. W 1910 zdał maturę w Gimnazjum Klasycznym św. Anny w Krakowie (ob. I Liceum Ogólnokształcącego im. Bartłomieja Nowodworskiego). Jesienią tego roku podjął studia na Wydziale Budownictwa Lądowego Politechniki Lwowskiej. Do 1914 udało mu się zaliczyć 6 semestrów.
W okresie studiów (od października 1912 do września 1913) służył jednocześnie w austriackim 16 pułku piechoty Obrony Krajowej w Krakowie i ukończył z wyróżnieniem Szkołę Oficerów Rezerwy uzyskując stopień kadet-feldfebla (sierżanta podchorążego), otrzymał odznaczenie „Erinnerungskreuz 1912–1913”.
Od października 1912 związany z Polskimi Drużynami Strzeleckimi. W lecie 1914 zaliczył kurs instruktorów Polskich Drużyn Strzeleckich organizowany w Nowym Sączu. Od 1935 do śmierci był przewodniczącym Komisji Kół Harcerzy.
Służba w Legionach Polskich i c. i k. armii.
1 sierpnia 1914 zmobilizowany do macierzystej jednostki, 6 sierpnia 1914 znalazł się w składzie organizowanej I Brygady Legionów Polskich i do lipca 1917 brał udział w walkach jako dowódca kompanii, a następnie batalionu w 5 pułku piechoty. W październiku 1914 awansowany na stopień porucznika, w styczniu 1915 został kapitanem. Po kryzysie przysięgowym w Legionach Polskich za odmowę złożenia przysięgi przymusowo jako poddany austriacki został wcielony do armii austriackiej i wysłany na front francuski i włoski, następnie przeniesiony na Ukrainę, gdzie zorganizował koło POW.
Służba w Wojsku Polskim.
W listopadzie 1918 doprowadził do przyjęcia swojego batalionu austriackiego w skład Wojska Polskiego do grupy wojskowej płk. Rybińskiego. Uczestnik wojny polsko-ukraińskiej i wojny polsko-bolszewickiej – walczył na Podolu. 27 listopada 1918 w bitwie pod Mikulińcami został ciężko ranny i dostał się do niewoli ukraińskiej, przebywał w niej do 9 czerwca 1919, początkowo w Tarnopolu, a później w Buczaczu. W 1919 został awansowany na stopień podpułkownika. 21 czerwca 1919 mianowany dowódcą III Brygady Legionów. Później dowodził I Brygadą Legionów i ponownie III Bryg. Leg. W maju 1920 został komendantem Kijowa. Następnie dowodził 6 Dywizją Piechoty, samodzielną grupą w składzie 3 Armii i XIV Brygadą Piechoty. Od września 1920 do września 1921 dowodził XIII Brygadą Piechoty. W 1921 zmienił nazwisko, do rodowego nazwiska Wilczyński przybierając nazwisko Olszyna.
W 1921 brał udział w ochronie III powstania śląskiego. Od 1922 pełnił służbę w Dowództwie Okręgu Korpusu Nr V w Krakowie na stanowisku szefa Saperów i Inżynierii. 13 lipca 1923 został przeniesiony do Departamentu V Inżynierii i Saperów Ministerstwa Spraw Wojskowych w Warszawie na stanowisko szefa Wydziału I, pozostając oficerem nadetatowym 5 pułku saperów. 10 października 1924 przeniesiony został do organizującego się Korpusu Ochrony Pogranicza i z dniem 17 października objął stanowisko dowódcy 2 Brygady Ochrony Pogranicza w Baranowiczach. Z dniem 10 października 1925 objął dowództwo 1 Brygady Ochrony Pogranicza w Zdołbunowie.
W listopadzie 1926 przeniesiony został z korpusu oficerów inżynierii i saperów (5 pułk saperów) do korpusu oficerów piechoty (5 pułk piechoty Legionów) ze starszeństwem z dniem 1 czerwca 1919 i 46,06 lokatą z pozostawieniem na zajmowanym stanowisku dowódcy 1 Brygady KOP.
16 marca 1927 Prezydent RP Ignacy Mościcki na wniosek Ministra Spraw Wojskowych, Marszałka Polski Józefa Piłsudskiego awansował go na generała brygady ze starszeństwem z dniem 1 stycznia 1927 i 7. lokatą w korpusie generałów.
W tym samym miesiącu mianowany został dowódcą 10 Dywizji Piechoty w Łodzi, którą dowodził do 1935. W latach 1935–1937 był dyrektorem Państwowego Urzędu Wychowania Fizycznego i Przysposobienia Wojskowego. 9 lutego 1938 został dowódcą Okręgu Korpusu nr III w Grodnie.
Śmierć.
We wrześniu 1939 dowodził Grupą Operacyjną „Grodno”. Już 17 września generał, podróżując wraz ze swoim sztabem samochodem z Pińska do Grodna, zetknął się z luźnymi oddziałami sowieckimi oraz dywersantami komunistycznymi. Po otrzymaniu rozkazu rozwiązania oddziałów, przebywał w Sopoćkiniach pod Grodnem. Prawdopodobnie zwłoka z ewakuacją sztabu związana była z organizowaniem pierwszych w kraju grup konspiracji zbrojnej.
22 września nad ranem wyruszył autem prowadzonym przez szofera, wraz z żoną – Alfredą Olszyną-Wilczyńską, adiutantem – kapitanem artylerii Mieczysławem Strzemeskim i jeszcze jednym mężczyzną w kierunku granicy litewskiej. Po kilku minutach jazdy samochód został zatrzymany przez radzieckie czołgi w Nowikach. Pasażerów samochodu ograbiono i rozdzielono – żonę generała zamknięto w stodole, a generała Olszynę-Wilczyńskiego i kapitana Strzemeskiego poprowadzono na bok i zamordowano. Z relacji żony generała wiadomo, że ciała obu mężczyzn były zmasakrowane. Rosjanie zakrwawioną czapkę generała pokazywali jako swoje trofeum. Mogiła gen. Wilczyńskiego znajduje się w miejscowości Sopoćkinie, parafia Teolin, k. Grodna, a symboliczna na Cmentarzu Salwatorskim w Krakowie (sektor SC2-1-8).
We współczesnej literaturze rosyjskiej (autorstwa głównie J. Muchina) podawane jest stwierdzenie, że generała Olszynę-Wilczyńskiego zabito w czasie ucieczki z bagażem samochodem osobowym po porzuceniu podległych mu walczących jeszcze oddziałów; tymczasem świadkami egzekucji generała i jego adiutanta strzałem w tył głowy była jego żona i kilkanaście towarzyszących jej osób.
22 września 1991 w 52. rocznicę śmierci, w Kościele Zwiastowania Najświętszej Maryi Panny w Krakowie u oo. Kapucynów na krużgankach klasztornych umieszczono pamiątkową tablicę wykonaną z czarnego marmuru dębnickiego. Jest patronem ulic w Krakowie i Sopoćkiniach.
Rodzina.
Dwukrotnie żonaty: z pierwszą żoną Józefą z Niemców, z którą rozwiódł się w 1936, miał dwoje dzieci: syna Wiesława (ur. 1911) oraz córkę Halinę (ur. 1913). Drugą żoną generała została w 1937 Alfreda ze Szwarców primo voto Staniszewska. Wdowa po generale pod koniec 1939 przebywała w obozie internowania w Kalwarii.

</doc>
<doc id="389354" url="https://pl.wikipedia.org/wiki?curid=389354" title="Zubrzyk">
Zubrzyk

Zubrzyk (j. łemkowski Зубрик) – wieś w Polsce położona w województwie małopolskim, w powiecie nowosądeckim, w gminie Piwniczna-Zdrój.
Wieś biskupstwa krakowskiego w powiecie sądeckim w województwie krakowskim w końcu XVI wieku. W latach 1975–1998 miejscowość administracyjnie należała do województwa nowosądeckiego.
Położenie.
Mała wieś nad Popradem, u stóp Zubrzego Wierchu (860 m n.p.m.), graniczy z Wierchomlą Wielką i Żegiestowem (gm. Muszyna), a przez Poprad ze słowacką wsią Zavodie.
Przez wieś przebiega droga wojewódzka 971 oraz linia kolejowa nr 96.
Historia.
Zubrzyk był miejscowością, którą od połowy XVI w. zamieszkiwali Łemkowie. Do okresu zaborów stanowił część państwa muszyńskiego biskupów krakowskich. W 1947 w ramach akcji "Wisła" ludność łemkowska została wysiedlona na Ziemie Odzyskane. Pozostała po nich zabytkowa cerkiew greckokatolicka wybudowana w 1875, która obecnie funkcjonuje jako kościół rzymskokatolicki. Po wykonanym w 2001 odwiercie powstała niewielka rozlewnia wody mineralnej.
Demografia.
W 1921 spośród 312 mieszkańców 16 było wyznania rzymskokatolickiego, 292 greckokatolickiego i 4 mojżeszowego. Odzwierciedleniem wyznania była zadeklarowana narodowość – polska dla 16 osób, rusińska dla 292 i żydowska dla 4.
Ludność według spisów powszechnych, w 2009 wg PESEL.

</doc>
<doc id="389355" url="https://pl.wikipedia.org/wiki?curid=389355" title="Zucielec">
Zucielec

Zucielec – wieś w Polsce położona w województwie podlaskim, w powiecie monieckim, w gminie Trzcianne.
Wieś Zucielec położona jest w regionie Niziny Północnopodlaskiej, mezoregionie Wysoczyzny Białostockiej na jej północno-zachodniej krawędzi.
Wieś graniczy z gruntami czterech wsi położonych w gminie Trzcianne: od północy z Pisankami, od wschodu z Niewiarowem, od południa z Korczakiem, od zachodu z Trzciannem.
Użytki rolne wsi znajdują się na obszarze lekko falistym. Średnie wysokości nad poziomem morza wahają się w granicach od 120 m n.p.m. we wschodniej części wsi do 155 m n.p.m. w zachodniej.
Na rzeźbę tego obszaru miało wpływ zlodowacenie środkowopolskie, które wystąpiło w plejstocenie około 200-130 tysięcy lat temu. Pozostałością po tym okresie są m.in. głazy narzutowe.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Trzciannem.

</doc>
<doc id="389356" url="https://pl.wikipedia.org/wiki?curid=389356" title="Zurzyce">
Zurzyce

Zurzyce – wieś w Polsce położona w województwie opolskim, w powiecie nyskim, w gminie Kamiennik.
W latach 1975–1998 miejscowość administracyjnie należała do ówczesnego województwa opolskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Zura" w szeregu wsi lokowanych na prawie polskim "iure polonico".

</doc>
<doc id="389357" url="https://pl.wikipedia.org/wiki?curid=389357" title="Zusenko">
Zusenko

Zusenko – wieś w Polsce położona w województwie podlaskim, w powiecie suwalskim, w gminie Przerośl.
W latach 1975–1998 miejscowość administracyjnie należała do województwa suwalskiego.
Do 2005 roku wieś nosiła nazwę Zusienko.

</doc>
<doc id="389359" url="https://pl.wikipedia.org/wiki?curid=389359" title="Zuski">
Zuski

Zuski – wieś w Polsce położona w województwie łódzkim, w powiecie rawskim, w gminie Cielądz.
W latach 1975–1998 miejscowość administracyjnie należała do województwa skierniewickiego.

</doc>
<doc id="389360" url="https://pl.wikipedia.org/wiki?curid=389360" title="Zusno">
Zusno

Zusno – wieś w Polsce położona w województwie podlaskim, w powiecie suwalskim, w gminie Filipów.
W latach 1975–1998 miejscowość administracyjnie należała do województwa suwalskiego.

</doc>
<doc id="389361" url="https://pl.wikipedia.org/wiki?curid=389361" title="Zuzanów (wieś)">
Zuzanów (wieś)

Zuzanów – wieś w Polsce położona w województwie mazowieckim, w powiecie otwockim, w gminie Sobienie-Jeziory.
Wierni Kościoła rzymskokatolickiego należą do parafii Wszystkich Świętych w Sobieniach-Jeziorach.
W latach 1975–1998 miejscowość administracyjnie należała do województwa siedleckiego.

</doc>
<doc id="389362" url="https://pl.wikipedia.org/wiki?curid=389362" title="Maksymilian III Habsburg">
Maksymilian III Habsburg

Maksymilian III Habsburg, zwany der Deutschmeister (ur. 12 października 1558 w Wiener Neustadt, zm. 2 listopada 1618 w Wiedniu) – arcyksiążę, wielki i niemiecki mistrz zakonu krzyżackiego w latach 1590–1618, regent Styrii w latach 1593–1595, regent Tyrolu w latach 1612–1618
Pochodził z austriackiej linii dynastii Habsburgów. Był piątym synem cesarza Maksymiliana II Habsburga i Marii Hiszpańskiej, bratem cesarzy Rudolfa II Habsburga i Macieja Habsburga.
Życiorys.
Młodość.
Dzieciństwo i młodość Maksymilian III Habsburg spędził na dworze cesarskim w Wiedniu. Przygotowywany był do stanu duchownego i objęcia w przyszłości biskupstw: Münster, Bamberg i Salzbach. W latach osiemdziesiątych XVI wieku dzięki zabiegom ojca został jednak ostatecznie wyznaczony na przyszłego zwierzchnika Zakonu Szpitala Najświętszej Marii Panny Domu Niemieckiego w Jerozolimie. W 1585 roku został przyjęty do zgromadzenia i wyznaczony koadiutorem Henryka von Bobenhausena.
Koadiutor wielkiego mistrza zakonu krzyżackiego.
Po objęciu funkcji koadiutora wielkiego mistrza zakonu krzyżackiego Maksymilian III Habsburg stał się faktycznym zwierzchnikiem tego zgromadzenia. Ignorował fakt, że żyje jeszcze wiekowy Henryk von Bobenhausen. Odsunął go od spraw administracyjnych i zesłał do prowincjonalnego konwentu w Alzacji. Szybko też nie licząc się z prawem zakonnym zaczął używać insygniów wielkiego mistrza i w oficjalnej tytulaturze nazywać siebie wielkim mistrzem.
Pretendent do tronu polskiego.
W 1586 roku po śmierci Stefana Batorego Maksymilian III został jednym z czterech kandydatów dynastii habsburskiej do tronu polskiego. Podczas wolnej elekcji na polu elekcyjnym w Woli w sierpniu 1587 roku arcyksiążę Maksymilian stał się głównym rywalem królewicza szwedzkiego Zygmunta Wazy. Popierały go: szlachta litewska, większość biskupów oraz wpływowy ród małopolski Zborowskich.
19 sierpnia 1587 prymas Polski Stanisław Karnkowski ogłosił królem Polski Zygmunta Wazę. Decyzja ta nie spotkała się jednak z aprobatą obozu prohabsburskiego przewodzonego przez braci Andrzeja, Jana i Krzysztofa Zborowskich, który po zakończeniu zgromadzenia szlacheckiego pozostał na polu elekcyjnym. 22 sierpnia 1587 stronnik obradujących pod Warszawą opozycjonistów biskup kijowski Jakub Woroniecki ogłosił wybór Maksymiliana Habsburga na króla polskiego.
Przebywający w tym czasie w Wiedniu, a informowany o wydarzeniach w Rzeczypospolitej arcyksiążę Maksymilian natychmiast przystąpił do działania. 27 września 1587 roku w katedrze w Ołomuńcu zaprzysiągł "pacta conventa" i ruszył przez Górny Śląsk do Małopolski. 5 października 1587 roku przybył do Bytomia i stamtąd z oddziałem wojsk przekroczył granicę Królestwa Polskiego. 21 października 1587 roku zatrzymał się w Mogile skąd zamierzał wjechać triumfalnie do Krakowa. Na jego drodze stanął jednak ze swoją armią stronnik Zygmunta Wazy i polityczny przeciwnik Zborowskich, hetman wielki koronny Jan Zamoyski. Maksymilian Habsburg próbował wraz ze swoimi oddziałami zdobyć stolicę Polski jednak 24 listopada 1587 roku z powodu zbyt skromnych sił został spod jej murów odparty i zmuszony do wycofania się na Górny Śląsk. Podczas odwrotu wojska arcyksiążęce złupiły wiele wsi i jeszcze do końca grudnia 1587 roku operowały wzdłuż granicy oraz w okolicach Wielunia.
Po koronacji Zygmunta III Wazy Jan Zamoyski postanowił rozprawić się z wojskami arcyksiążęcymi i zmusić przebywającego na Górnym Śląsku Maksymiliana III Habsburga do zrzeczenia się praw do korony polskiej. Hetman przygotował plan wojenny i na początku 1588 roku sprowokował arcyksięcia do decydującej potyczki zbrojnej.
Do starcia dwóch wodzów doszło 24 stycznia 1588 roku pod Byczyną. Bitwa zakończyła się klęską Habsburga. Maksymilian znalazł się w niewoli Jana Zamoyskiego. Hetman obszedł się z jeńcem łagodnie. Najpierw zaprosił go do swojej kwatery, a później zabrał do Zamościa, gdzie Maksymilian został ojcem chrzestnym córki Zamoyskiego i Gryzeldy Batorówny. Później arcyksiążę zaczął jednak sprawiać kłopoty. Gdy wykryto próbę jego ucieczki Zamoyski zdecydował się uwięzić arcyksięcia i umieścił go na zamku w Krasnymstawie. Na mocy układu bytomsko-będzińskiego podpisanego 10 marca 1589 roku Maksymilian Habsburg odzyskał wolność i w lipcu tego samego roku opuścił Rzeczpospolitą.
Pomimo obietnic stawianych w warunkach uwolnienia nie zrzekł się tytułu króla polskiego i używał go do 1598 roku.
Wielki mistrz zakonu krzyżackiego.
Po opuszczeniu Królestwa Polskiego wyjechał do Czech. Następnie zajął się sprawami ustrojowymi zakonu krzyżackiego. W 1590 roku zawarł kompromis z Henrykiem von Bobenhausenem i objął oficjalnie urząd wielkiego mistrza. W 1593 roku został wyznaczony przez cesarza regentem Styrii. Od tej pory brał udział w działaniach wojennych na terenie Bałkanów przeciwko Imperium Osmańskiemu. Początkowo był podkomendnym Macieja Habsburga, później osobiście dowodził cesarską armią na Węgrzech i w Chorwacji. Nie odniósł żadnych znaczących zwycięstw i po sześciu latach kampanii wojennych powrócił do Niemiec. Osiadł w Mergentheim, gdzie rezydował do 1602 roku.
W 1599 roku powrócił do spraw zakonnych i przygotował reformę zgromadzenia krzyżackiego, która miała miejsce w 1606 roku. Utworzył w Mergentheim seminarium duchowne dla księży krzyżackich, równocześnie zlikwidował gałąź żeńską zgromadzenia oraz instytucje półbraci i familiarzy Zakonu.
W 1612 roku objął regencję w Tyrolu i zamieszkał w Innsbrucku. Odniósł tam sukces jako zdolny i zaradny administrator dzięki oszczędności i rozsądnej polityce fiskalnej.
Od początku XVII wieku zaangażował się w sprawy polityki wewnętrznej państwa Habsburgów. Opowiadał się za kompromisem pomiędzy katolikami i protestantami. W 1617 i 1618 roku doprowadził do wyboru Ferdynanda II Habsburga na króla Czech i Węgier. W 1618 roku przyczynił się do aresztowania kardynała Melchiora Khlesla, odpowiedzialnego za politykę zagraniczną państwa Habsburgów.
W 1612 roku wyznaczył swoim koadiutorem Jana Eustachego von Westernacha. W 1616 roku funkcję tę powierzył biskupowi Karolowi Habsburgowi.

</doc>
<doc id="389363" url="https://pl.wikipedia.org/wiki?curid=389363" title="Zuzela">
Zuzela

Zuzela – wieś w Polsce położona w województwie mazowieckim, w powiecie ostrowskim, w gminie Nur.
Wieś duchowna położona była w drugiej połowie XVI wieku w powiecie nurskim ziemi nurskiej województwa mazowieckiego. W latach 1975−1998 miejscowość administracyjnie należała do województwa łomżyńskiego.
Obok miejscowości przepływa rzeczka Pukawka, dopływ Bugu.
Miejscowość jest siedzibą parafii rzymskokatolickiej Przemienienia Pańskiego, należącej do metropolii białostockiej, diecezji łomżyńskiej, dekanatu Czyżew.
Historia.
Historia miejscowości.
Znaleziska archeologiczne świadczą o zasiedleniu tej ziemi w czasie neolitu. Inne z wczesnego średniowiecza mogą wskazywać, iż miejscowa ludność zajmowała się prymitywnym hutnictwem. Pośrednio mówi o tym również nazwa miejscowości, która według językoznawców powstała od słowa "żużel/zuzel".
Wieś wzmiankowana w najstarszym inwentarzu dóbr biskupstwa płockiego. Pierwszy zapis- "Zorzola" pochodzi z 1161 roku. Wtedy to Henryk, książę mazowiecki nadał ją klasztorowi Kanoników Regularnych z Czerwińska. Kolejne wzmianki pochodzą z 1203 ("Svssola)" i 1240 ("Suzola)". W tym czasie notuje się tu istnienie kościoła.
W roku 1254 dalej należy do opactwa kanoników w Czerwińsku. W XIV wieku po najazdach Jaćwingów i Litwinów ponownie zwrócona temu klasztorowi. Podlegała opiece kasztelanii w Kamieńczyku, zwanego wtedy Kamieńcem. W nieznanym czasie obdarzona rzekomo prawami miejskimi. Do roku 1796 w posiadaniu klasztoru czerwińskiego.
Po III rozbiorze Zuzela wraz z całą ziemią nurską znalazła się w granicach tzw. Prus Nowowschodnich. W roku 1797 dobra zakonne zostały odebrane przez państwo pruskie. Jednak miejscowi proboszczowie do roku 1865 posiadali własne grunty. 
W ostatnich latach XIX wieku powstała w Zuzeli szkoła powszechna. W okresie międzywojennym działał tu sklep spożywczy należący do J. Rutkowskiego.
Historia kościoła.
Pierwszy kościół powstał w Zuzeli na początku XIII w. Jednak po najazdach Jaćwingów i Litwinów wieś przestała istnieć.
W 1406 r. wzmiankowany kościół św. Mikołaja. W 1448 roku biskup płocki Paweł Giżycki odnowił parafię, a uposażył opat zakonny Rafał. Parafia obejmowała obszar z obu stron rzeki Bug. W roku 1449 część ziem parafii znalazła się w obrębie nowo utworzonej w Zarębach Kościelnych.
Kościół pw. św. Trójcy wzmiankowany w roku 1480. Kościół pw. św. Trójcy i św. Leonarda wymieniany w 1609 r., kolejny, drewniany wzniesiony w 1726 r. z inicjatywy Jana Słomczewskiego kanonika regularnego, konsekrowany w roku 1792. W 1726 roku powstał drewniany kościół pod wezwaniem Przemienienia Pańskiego. 
Do plebana należała pewna grupa chłopów. Według danych z 1802 roku chłopami plebańskimi byli: Jan Gałązka, Szymon Jarząbek, Paweł Pruszyński, Wawrzyniec Rybaczek, Kazimierz Borkowski.
Obecny kościół neogotycki wzniesiony w latach 1908-1913. W roku 1944 kościół uległ częściowemu zniszczeniu. Odbudowany w kilku etapach do 1967 r. Do najcenniejszego wyposażenia wnętrza kościoła należy renesansowy kielich z 1642 r., późnorenesansowy, srebrny krzyż ołtarzowy z 1604 r., rokokowa monstrancja i gwiazda orderowa z XVIII w. oraz ornat zdobiony kolumną wykonaną z brokatu aksamitnego z XVI w.
Podczas Mszy św. dziękczynnej w kościele pw. Przemienienia Pańskiego w Zuzeli, w niedzielę 12 września br., bp Janusz Stepnowski, ordynariusz diecezji łomżyńskiej, ogłosił ustanowienie tegoż kościoła sanktuarium bł. Stefana Wyszyńskiego.

</doc>
<doc id="389364" url="https://pl.wikipedia.org/wiki?curid=389364" title="Zuzinów">
Zuzinów

Zuzinów – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.

</doc>
<doc id="389365" url="https://pl.wikipedia.org/wiki?curid=389365" title="Zuzowy">
Zuzowy

Zuzowy – wieś w Polsce położona w województwie łódzkim, w powiecie radomszczańskim, w gminie Przedbórz.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Aleksego w Przedborzu.
Położenie.
Wieś rozciąga się wzdłuż drogi, liczy około 70 domów. Zuzowy położone są około 8 km od miasteczka Przedbórz.
We wsi znajduje się kościół rzymskokatolicki pod wezwaniem Najświętszej Marii Panny Królowej Polski. W wiosce jest też remiza Ochotniczej Straży Pożarnej, sklep spożywczy, tartak.
Turystyka.
Niedaleko wioski jest miejsce zwane Papiernią, gdzie znajdują się stawy hodowlane ryb, które są udostępniane wędkarzom.
Historia.
Jedna z legend związanych z wioską mówi o tym, że nazwa Zuzowy powstała z przekształcenia słów "żurawie", "żurawy" gdyż w dawnych czasach były to podmokłe tereny zamieszkane przez ptaki – żurawie.
W dwudziestoleciu międzywojennym funkcjonowała tu karczma żydowska.
Na końcu wsi obok drogi prowadzącej na Czermno znajduje się symboliczny grób Józefa Auguścika, żołnierza Batalionów Chłopskich zdradzonego i rozstrzelanego przez policję przedborską w 1943 roku.
Osobistości związane z Zuzowami.
Z miejscowości tej pochodzi Stanisław Dziuba, polski duchowny katolicki, paulin, biskup diecezji Umzimkulu w Południowej Afryce.

</doc>
<doc id="389366" url="https://pl.wikipedia.org/wiki?curid=389366" title="Zuzułka">
Zuzułka

Zuzułka – wieś w Polsce, położona w województwie mazowieckim, w powiecie węgrowskim, w gminie Miedzna.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Michała Archanioła w Starejwsi.

</doc>
<doc id="389367" url="https://pl.wikipedia.org/wiki?curid=389367" title="Zwartówko">
Zwartówko

Zwartówko (kaszub. "Zwôrtòwkò") – wieś kaszubska w Polsce położona w województwie pomorskim, w powiecie wejherowskim, w gminie Choczewo na obszarze Pobrzeża Kaszubskiego na zachodnim krańcu obszaru "Lasów Lęborskich". Wieś jest siedzibą sołectwa "Zwartówko", w którego skład wchodzą również miejscowości Zwartowo i Zwarcienko. W pobliżu miejscowości znajduje się farma wiatrowa.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie zbliżonej do "Zwartówko": Zwartowo.
Demografia.
Współczesna struktura demograficzna wioski Zwartówko na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku wioski

</doc>
<doc id="389368" url="https://pl.wikipedia.org/wiki?curid=389368" title="Edward Hopper">
Edward Hopper

Edward Hopper (ur. 22 lipca 1882 w Nyack w stanie Nowy Jork, zm. 15 maja 1967 w Nowym Jorku) – malarz, grafik i ilustrator, jeden z najważniejszych artystów XX-wiecznych w Stanach Zjednoczonych.
Życie.
Edward Hopper przyszedł na świat w amerykańskiej rodzinie holenderskiego pochodzenia. Ojciec uzyskiwał dobre dochody z handlu, co pozwalało Hopperom zaliczać się do amerykańskiej klasy średniej. W latach 1899–1900 Edward kształcił się w Correspondence School of Illustrating w Nowym Jorku, następnie (1900–1906) uczęszczał do New York School of Art. Od 1905 pracował w agencji reklamowej, jednak już w kolejnym roku trzykrotnie udawał się w podróż do Europy. Najwięcej czasu spędził wówczas w Paryżu, samodzielnie studiując malarstwo.
W 1908 osiedlił się w Nowym Jorku. Miał pracownię przy Washington Square North 3, tam malował przez całe swoje życie – ponad pięćdziesiąt lat. Miesiące letnie spędzał w South Truro na półwyspie Cape Cod. W 1930 kupił tam działkę i wybudował dom z pracownią.
Po raz pierwszy uczestniczył w wystawie w nowojorskim Harmonie Club. W 1913 wziął udział w znaczącej wystawie sztuki nowoczesnej Armory Show, prezentując obraz pt. "Żeglowanie". W kilku kolejnych latach tworzył niewiele, intensywnie zajął się malarstwem na początku lat dwudziestych. Jego pierwsza wystawa indywidualna miała miejsce w 1922, w Whitney Studio Club. Rok później zaprezentował sześć akwarel w Brooklyn Museum.
W 1924 ożenił się z malarką Josephine Nivison. Byli przeciwieństwami: Hopper był zamkniętym w sobie, nieśmiałym konserwatystą, a jego żona – osobą otwartą, towarzyską, o liberalnych poglądach. W kolejnych latach artysta wiódł spokojne życie, na co pozwalało zainteresowanie jego pracami ze strony kolekcjonerów. Ceny za obrazy Hoppera rosły, i nie zaszkodził im nawet wielki kryzys – w latach 30. amerykańskie muzea płaciły za nie tysiące dolarów.
W 1933 Muzeum Sztuki Nowoczesnej w Nowym Jorku zorganizowało pierwszą wystawę retrospektywną Hoppera. W latach 30. i na początku lat 40. artysta malował dużo, pod koniec lat 40. tworzył mniej, głównie z powodów zdrowotnych. W latach 50. i 60. powstało jeszcze wiele znaczących prac.
Zmarł w swoim nowojorskim studio, w 1967.
Twórczość.
Hopper darzył ogromnym szacunkiem kulturę europejską. Był wielbicielem poezji Johanna Wolfganga Goethego, Charlesa Baudelaire’a i Paula Verlaine’a, podczas podróży po Europie zafascynowało go malarstwo Rembrandta, Gustawa Courbeta i zwłaszcza Edgara Degasa, który miał największy wpływ na jego sztukę. Hoppera nie interesowały eksperymenty kubistyczne czy abstrakcjonistyczne. Początkowo próbował malować plenerowe obrazy w duchu impresjonizmu (krajobrazy wiejskie oraz nadmorskie), ale zarzucił ten kierunek i skupił się na realizmie.
Od lat 20. dominującym tematem twórczości Hoppera było współczesne amerykańskie miasto i jego mieszkańcy: przedstawiciele klasy średniej, urzędnicy i sekretarki, klienci sklepów i barów, dojrzałe kobiety w pokojach hotelowych. W swych obrazach ukazywał typowy, pozbawiony charakteru i przygnębiający pejzaż miejski, z biurami, stacjami benzynowymi, kinami, zimnymi wnętrzami tanich hoteli i moteli. Na tym tle przedstawiał ludzi – zagubionych, samotnych i obojętnych wobec siebie. Charakterystyczne dla stylu Hoppera są obrazy "Soir Bleu" (1914), "Dom przy torach kolejowych" (1925), "Automat" (1927), "Wczesny niedzielny poranek" (1930), "Pokój w Nowym Jorku" (1932), "Biuro w nocy" (1940), "Nocne marki" ("Nighthawks", 1942), "Poranne słońce" (1952) czy "Nowojorskie biuro" (1962).
Wewnętrzne wyciszenie, lakoniczność motywów i sugestywność wizji przy jednoczesnej oszczędności środków wyrazu sprawiają, że przedstawiani przez Hoppera ludzie i rzeczy zdają się istnieć poza realnym czasem i przestrzenią, co nadaje jego obrazom niemal metafizyczny charakter. Austriacki pisarz Peter Handke łączył jego pejzaże z "metafizycznymi pustymi placami Chirico" i "opustoszałymi miejskimi dżunglami w poświacie księżyca stworzonymi przez Maxa Ernsta" oraz z obrazem "Królestwo świateł II" René Magritte’a.
Za życia Hopper protestował przeciwko przyporządkowywaniu go do nurtów narodowego i sentymentalnego, obecnych w sztuce amerykańskiej w latach 30., w dobie kryzysu ekonomicznego. „Ja reprezentuję tylko siebie samego” – mówił.
Wpływ.
Malarstwo Hoppera silnie oddziaływało i nadal oddziałuje na kulturę, nie tylko amerykańską. Zostało przyswojone przez popkulturę w Stanach Zjednoczonych – reprodukcje obrazów trafiły np. na pocztówki.
Do fascynacji jego twórczością przyznawali się tak różni malarze jak Willem de Kooning czy Mark Rothko. Obrazy Hoppera wielokrotnie pojawiały się jako element scenografii lub inspiracja dla planów filmowych w amerykańskim kinie (m.in. "Psychoza" Alfreda Hitchcocka, "Niebiańskie dni" Terrence’a Malicka, "Koniec przemocy" Wima Wendersa, "Droga do zatracenia" Sama Mendesa, filmy Jima Jarmuscha). Malarz inspirował również polskiego reżysera Andrzeja Wajdę, który cenił go za stworzenie „przejmujących obrazów samotności”. Świadectwem tego wpływu jest dekoracja pokoju hotelowego w jednej ze scen w filmie "Tatarak" (autorem scenografii jest Magda Dipont).
Hopper inspirował również fotografików (Jeff Wall) i muzyków: Toma Waitsa (album "Nighthawks at the Diner") czy polskiego kompozytora Pawła Szymańskiego (utwór "Compartment 2, Car 7" na skrzypce, altówkę, wiolonczelę i wibrafon).
W 2016 r. z inicjatywy Lawrence'a Blocka wydana została antologia pt. "W świetle i mroku". "Opowiadania inspirowane malarstwem Edwarda Hoppera". Swoje utwory do antologii napisali m.in. Stephen King, Megan Abbott czy Michael Connelly.
Zbiory.
Większość prac Edwarda Hoppera znajduje się w posiadaniu muzeów nowojorskich, przede wszystkim Whitney Museum of American Art, które otrzymało ogromny zbiór w spadku po śmierci artysty. Ciekawe kolekcje posiadają także Museum of Modern Art, Brooklyn Museum i Metropolitan Museum of Art oraz chicagowski Art Institute.
Prace artysty rzadko są wypożyczane poza Stany Zjednoczone, dlatego każda europejska wystawa jest ważnym wydarzeniem.

</doc>
<doc id="389369" url="https://pl.wikipedia.org/wiki?curid=389369" title="Zwiartów">
Zwiartów

Zwiartów – wieś w Polsce położona w województwie lubelskim, w powiecie tomaszowskim, w gminie Krynice.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Krynice.
Historia.
Wieś z rodowodem w wieku XV. Przez około 100 lat w posiadaniu rodziny Zwiartowskich, w roku 1449 należała do braci Jana i Mikołaja Zwiartowskich, zaś w 1524 roku do Andrzeja Zwiartowskiego. Spis poborowy z roku 1564 odnotował w Zwiartowie 3¾ łana (to jest ok. 63 ha) gruntów uprawnych.
W XVIII stuleciu posesorami wsi była rodzina Debolich, w roku 1846 jej dziedzicem był Stanisław Deboli. Natomiast w około 1880 r. należała do Edwarda Makomaskiego. Ten ostatni wybudował tu fabrykę mielenia kości. W 1880 r. wieś liczyła 80 domów oraz 378 mieszkańców, w tym 8 Żydów.
Według spisu powszechnego z r. 1921 było tu 114 domów oraz 681 mieszkańców, w tym 4 Żydów i 1 Ukrainiec.

</doc>
<doc id="389370" url="https://pl.wikipedia.org/wiki?curid=389370" title="Zwiartówek">
Zwiartówek

Zwiartówek – wieś w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.

</doc>
<doc id="389371" url="https://pl.wikipedia.org/wiki?curid=389371" title="Zwiartówek-Kolonia">
Zwiartówek-Kolonia

Zwiartówek-Kolonia – kolonia w Polsce położona w województwie lubelskim, w powiecie tomaszowskim, w gminie Rachanie.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Rachanie.

</doc>
<doc id="389372" url="https://pl.wikipedia.org/wiki?curid=389372" title="Zwiastowice">
Zwiastowice

Zwiastowice (dodatkowa nazwa w j. niem. Schwesterwitz) – wieś w Polsce, położona w województwie opolskim, w powiecie prudnickim, w gminie Głogówek. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej. Przepływa przez nią rzeka Stradunia.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 230 osób.
Przysiółkiem wsi jest Mikulsko.
Geografia.
Położenie.
Wieś jest położona w południowo-zachodniej Polsce, w województwie opolskim, około 16 km od granicy z Czechami, w zachodniej części Kotliny Raciborskiej. Należy do Euroregionu Pradziad. Leży na terenie Nadleśnictwa Prudnik (obręb Prudnik). Przez granice administracyjne wsi przepływa rzeka Stradunia.
Środowisko naturalne.
W Zwiastowicach panuje klimat umiarkowany ciepły. Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Zwiastowic wynoszą 633 mm. Dominują wiatry zachodnie.
Nazwa.
Wieś po raz pierwszy zanotowana w dokumencie z 1223 roku w zlatynizowanej, staropolskiej formie "„Zuesloua”". Niemiecki historyk Colmar Grünhagen w komentarzach do tego dokumentu z roku 1866 podaje także inne nazwy miejscowości: zlatynizowane "Zuestoua" i "Zuestona" oraz zgermanizowaną "Schwesterwitz".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Siostrowic" oraz niemiecką "Schwesterwitz". Topograficzny opis Górnego Śląska z 1865 roku notuje wieś pod polską nazwą "Swiastowice", a także zgermanizowaną "Schwesterwitz" we fragmencie: "„Schwesterwitz (polnisch Siostrowice und Swiastowice)”".
9 września 1947 r. nadano miejscowości polską nazwę "Zwiastowice".
Historia.
We wsi znajdują się stanowiska archeologiczne z epoki kamienia.
Pierwsze wzmianki o Zwiastowicach pochodzą z 8 września 1223 roku z łacińskiego dokumentu wydanego przez biskupa wrocławskiego Wawrzyńca. Wieś została założona przez zakon cystersów.
W 1810 Zwiastowice przestały być własnością cystersów. W 1818 roku wieś liczyła folwark, 12 rolników, 19 ogrodników, 4 małych rolników i młyn wodny. Właściciel Zwiastowic Graf von Harrach z Rozkochowa, w 1830 założył nowy folwark o nazwie Oberhof. Miejscowa szkoła podstawowa (ob. świetlica wiejska) została wybudowana w 1838. Około 1850 majątek w Zwiastowicach był własnością Ernsta von Seherr-Thossa. W 1853 poświęcona została kaplica Nawiedzenia Najświętszej Marii Panny w Zwiastowicach.
Według spisu ludności z 1 grudnia 1910, na 416 mieszkańców Zwiastowic 21 posługiwało się językiem niemieckim, 382 językiem polskim, a 3 było dwujęzycznych. Po I wojnie światowej na bokach krzyża przy kaplicy Nawiedzenia Najświętszej Marii Panny w Zwiastowicach umieszczone zostały tablice upamiętniający mieszkańców wsi, którzy zginęli podczas niej.
W 1921 w zasięgu plebiscytu na Górnym Śląsku znalazła się tylko część powiatu prudnickiego. Zwiastowice znalazły się po stronie wschodniej, w obszarze objętym plebiscytem. Do głosowania uprawnionych było w Zwiastowicach 288 osób, z czego 234, ok. 81,2%, stanowili mieszkańcy (w tym 231, ok. 80,2% całości, mieszkańcy urodzeni w miejscowości). Oddano 282 głosy (ok. 97,9% uprawnionych), w tym 281 (99,6%) ważne; za Niemcami głosowało 219 osób (77,9%), a za Polską 62 osób (22,1%).
W 1934 w Zwiastowicach została założona jednostka ochotniczej straży pożarnej.
Po II wojnie światowej wieś została przejęta przez polską administrację. Mieszkańcom Zwiastowic, posługującym się dialektem śląskim bądź znającym język polski, pozwolono pozostać we wsi po otrzymaniu polskiego obywatelstwa.
W latach 1945–1950 Zwiastowice należały do województwa śląskiego, a od 1950 do województwa opolskiego. W latach 1945–1954 wieś należała do gminy Biedrzychowice, w latach 1954–1959 do gromady Twardawa, a w latach 1959–1972 do gromady Biedrzychowice. Podlegała urzędowi pocztowemu w Głogówku.
Kompleks folwarczny ze słodownią i browarem w Zwiastowicach, którego właścicielem do 1945 był Karol Marx, został upaństwowiony i przekazany państwowemu ośrodkowi hodowli zarodowej, a w dawnej słodowni urządzono biura. W latach 80. XX wieku w budynku wydzielono pięć mieszkań.
W 2011 Zwiastowice przystąpiły do Programu Odnowy Wsi Opolskiej. 1 października 2021 Rada Miejska w Głogówku przyjęła uchwałę o wystąpieniu o zniesienie urzędowej nazwy przysiółka Zwiastowice w Zwiastowicach. Przysiółek znajdował się w wykazie urzędowych nazw miejscowości, jednak nieznana była jego lokalizacja i nie posiadał mieszkańców. Starostwo Powiatowe w Prudniku wydało pozytywną opinię. Wojewoda opolski unieważnił uchwałę z powodu błędnej formy dokumentu. Z dniem 1 stycznia 2023 nazwa przysiółka została zniesiona.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Zwiastowicach chronione są ponadto:
Transport.
Przez Zwiastowice przebiegaa droga krajowa:
Kultura.
W Zwiastowicach działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.

</doc>
<doc id="389373" url="https://pl.wikipedia.org/wiki?curid=389373" title="Zwierki">
Zwierki

Zwierki (dawn. "Żwierki") – wieś w Polsce położona w województwie podlaskim, w powiecie białostockim, w gminie Zabłudów.
Prawosławni mieszkańcy wsi należą do parafii Zaśnięcia Najświętszej Marii Panny w Zabłudowie, a wierni kościoła rzymskokatolickiego do parafii św. Apostołów Piotra i Pawła w Zabłudowie.
Historia.
Wieś założono w XVI w.
W XVIII w. we wsi istniała cerkiew prawosławna, ściśle związana z Monasterem Zaśnięcia Matki Bożej w Zabłudowie, który jako jeden z nielicznych nie przyjął postanowień unii brzeskiej (cerkiew zabłudowska po 1596 r., pozostała nadal ortodoksyjną). Spłonęła ona jednak doszczętnie w 1746 r&lt;ref name="PP10/2002"&gt;&lt;/ref&gt;.
W końcu XVIII wieku była to wieś magnacka hrabstwa zabłudowskiego położona w Wielkim Księstwie Litewskim, powiecie grodzieńskim, województwie trockim. 
W 1915 roku większość mieszkańców Zwierek (głównie ludność prawosławna) została masowo ewakuowana przez władze carskie w głąb Rosji w ramach tzw. "bieżeństwa". Powroty w rodzinne strony rozpoczęły się dopiero po 1918 roku. Z tułaczki po Rosji wróciło do wsi niespełna 75% jej dawnych mieszkańców.
W 1921 roku wieś liczyła 38 domów i 203 mieszkańców, w tym 104 prawosławnych i 99 katolików.
W 1923 roku powstała w Zwierkach komórka Komunistycznej Partii Za­chodniej Białorusi, która w konspiracji działała do 1938 roku, to jest do rozwiąza­nia tej partii.
W 1980 r. wieś Zwierki liczyła 195 mieszkańców zamieszkałych w 48 domach (z tego kilkanaście na koloniach). W owym czasie miejscowość posiadała charakter dwuwyznaniowy. Siedzibą parafii zarówno dla rzymskokatolickich jak i dla prawosławnych mieszkańców wsi był pobliski Zabłudów. Zwierki były również wówczas dwujęzyczne. Starsi mieszkańcy Zwierek w codziennej komunikacji posługiwali się gwarą języka białoruskiego, pozostali (młodzież i ludność rzymskokatolicka) porozumiewali się gwarą języka polskiego. 
W latach 1954-1959 wieś była siedzibą gromady Zwierki. W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwały 234 osoby.
Inne.
We wsi znajduje się prawosławny żeński monaster Narodzenia Przenajświętszej Bogurodzicy (Zwierki 46) oraz przyklasztorna cerkiew św. Męczennika Gabriela. 
W strukturach administracyjnych Cerkwi Prawosławnej w Polsce wieś podlega parafii pw. Zaśnięcia Najświętszej Marii Panny w pobliskim Zabłudowie.

</doc>
<doc id="389374" url="https://pl.wikipedia.org/wiki?curid=389374" title="Zwiernik">
Zwiernik

Zwiernik – wieś w Polsce, położona w województwie podkarpackim, w powiecie dębickim, w gminie Pilzno.
W latach 1975–1998 miejscowość administracyjnie należała do województwa tarnowskiego.
Miejscowość jest siedzibą parafii św. Marcina Biskupa należącej do dekanatu Pilzno w diecezji tarnowskiej.
Historia.
W 1581 Zwiernik był własnością Stanisława Ligęzy, Stanisława Bissowskiego, Kaspera Wierzbięty i Hieronima Zakliki. W połowie XIX w. należał do Józefa Prohaski; około 1890 do Katarzyny Kopytkiewiczowej, a na początku XX w. do Katarzyny Zwiernickiej. Pod koniec lat dwudziestych XX w. 305 ha posiadał Wincenty Bzowski, a 134 ha należały do Jana i Adama Preisnerów.

</doc>
<doc id="389375" url="https://pl.wikipedia.org/wiki?curid=389375" title="Zwierzchociny">
Zwierzchociny

Zwierzchociny – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.

</doc>
<doc id="389376" url="https://pl.wikipedia.org/wiki?curid=389376" title="Zwierzeńskie Pole">
Zwierzeńskie Pole

Zwierzeńskie Pole – wieś w Polsce położona w województwie warmińsko-mazurskim, w powiecie elbląskim, w gminie Markusy, na obszarze Żuław Elbląskich i nad rzeką Tyną.
W latach 1975–1998 miejscowość administracyjnie należała do województwa elbląskiego.

</doc>
<doc id="389377" url="https://pl.wikipedia.org/wiki?curid=389377" title="Zwierzewo">
Zwierzewo

Zwierzewo (niem. "Thierberg") – wieś w Polsce położona w województwie warmińsko-mazurskim, w powiecie ostródzkim, w gminie Ostróda nad jeziorem Szeląg Wielki.
We wsi mieszka 851 osób, z czego 50,2% stanowią kobiety, a 49,8% mężczyźni. Według danych Narodowego Spisu Powszechnego Ludności i Mieszkań w 2002 roku we wsi Zwierzewo było 231 gospodarstw domowych. Wśród nich dominowały gospodarstwa zamieszkałe przez trzy osoby — takich gospodarstw było 52. 
W latach 1946–1975 miejscowość administracyjnie należała do tzw. dużego województwa olsztyńskiego, a w latach 1975–1998 do tzw. małego województwa olsztyńskiego.

</doc>
<doc id="389379" url="https://pl.wikipedia.org/wiki?curid=389379" title="Zwierzno">
Zwierzno

Zwierzno – wieś w Polsce położona w województwie warmińsko-mazurskim, w powiecie elbląskim, w gminie Markusy, na obszarze Żuław Elbląskich. Liczba mieszkańców 420 osób.
W latach 1945–1954 roku miejscowość była siedzibą gminy Zwierzno. W latach 1975–1998 miejscowość administracyjnie należała do województwa elbląskiego.
Zabytki.
Do wojewódzkiego rejestru zabytków wpisany jest:

</doc>
<doc id="389380" url="https://pl.wikipedia.org/wiki?curid=389380" title="Zwierzynek (województwo zachodniopomorskie)">
Zwierzynek (województwo zachodniopomorskie)

Zwierzynek – wieś w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 miejscowość administracyjnie należała do województwa szczecińskiego.

</doc>
<doc id="389381" url="https://pl.wikipedia.org/wiki?curid=389381" title="Zwierzyniec Drugi">
Zwierzyniec Drugi

Zwierzyniec Drugi – wieś w Polsce położona w województwie śląskim, w powiecie kłobuckim, w gminie Opatów.
W latach 1975–1998 miejscowość administracyjnie należała do województwa częstochowskiego.
W pobliżu wsi znajduje się rezerwat przyrody Modrzewiowa Góra.

</doc>
<doc id="389382" url="https://pl.wikipedia.org/wiki?curid=389382" title="Zwierzyniec (powiat bełchatowski)">
Zwierzyniec (powiat bełchatowski)

Zwierzyniec – wieś w Polsce położona w województwie łódzkim, w powiecie bełchatowskim, w gminie Drużbice.
Przez miejscowość przebiega droga wojewódzka nr 473.
W latach 1975–1998 miejscowość administracyjnie należała do województwa piotrkowskiego.
Zobacz też: Zwierzyniec

</doc>
<doc id="389383" url="https://pl.wikipedia.org/wiki?curid=389383" title="Zwierzyniec Mały">
Zwierzyniec Mały

Zwierzyniec Mały – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.
W głównej części wsi znajduje się 9 domów. Tyle samo znajduje się również "na koloniach", gdzie prowadzą drogi piaskowe.
Większość mieszkańców trudni się rolnictwem i chowem bydła.
Wierni kościoła rzymskokatolickiego należą do parafii Najświętszej Maryi Panny Królowej Polski w Zwierzyńcu Wielkim.

</doc>
<doc id="389384" url="https://pl.wikipedia.org/wiki?curid=389384" title="Zwierzyniec Pierwszy">
Zwierzyniec Pierwszy

Zwierzyniec Pierwszy – wieś w Polsce, położona w województwie śląskim, w powiecie kłobuckim, w gminie Opatów.
Podział administracyjny.
W latach 1975–1998 miejscowość administracyjnie należała do województwa częstochowskiego.

</doc>
<doc id="389385" url="https://pl.wikipedia.org/wiki?curid=389385" title="Zwierzyniec Trzeci">
Zwierzyniec Trzeci

Zwierzyniec Trzeci – wieś w Polsce położona w województwie śląskim, w powiecie kłobuckim, w gminie Panki.
W latach 1975–1998 miejscowość administracyjnie należała do województwa częstochowskiego.
Zobacz też.
Zwierzyniec Pierwszy, Zwierzyniec Drugi.

</doc>
<doc id="389386" url="https://pl.wikipedia.org/wiki?curid=389386" title="Zwierzyniec Wielki">
Zwierzyniec Wielki

Zwierzyniec Wielki – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
We wsi urodził się ks. Tadeusz Krahel, doktor historii Kościoła.

</doc>
<doc id="389387" url="https://pl.wikipedia.org/wiki?curid=389387" title="Zwierzyń">
Zwierzyń

Zwierzyń dawniej też Zwierzyn lub Zwierzeń – wieś w Polsce położona nad Sanem w województwie podkarpackim, w powiecie leskim, w gminie Olszanica.
Historia.
Miejscowość wymieniana w lustracji królewskiej w 1580, Własność Kmitów. Dzieje podobne do pobliskiej Olszanicy.
W I połowie XIX w. była własnością malarza Antoniego Stroińskiego. W połowie XIX wieku właścicielem posiadłości tabularnej Zubieńsko był Wiktor Złocki.
W latach 1975–1998 miejscowość administracyjnie należała do województwa krośnieńskiego.
W Zwierzyniu znajduje się elektrownia wodna, do której woda doprowadzana jest z Jeziora Myczkowskiego podziemnym tunelem długości ok. 300 m. Łączna moc zainstalowanych dwu turbin Kaplana wynosi 8,3 MW. Do budynku elektrowni prowadzi most przez San.

</doc>
<doc id="389388" url="https://pl.wikipedia.org/wiki?curid=389388" title="Zwierżany">
Zwierżany

Zwierżany – wieś w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Przemienienia Pańskiego w Sokolanach.
Historia.
Wchodzącą w 1680 roku w skład klucza nowodworskiego (którego centrum był dwór ekonomiczny) wieś Zwirdzany (Zwierzany) otrzymał w dożywocie pamiętnikarz Aleksander Dionizy Skorobohaty herbu Radwan, horodniczy grodzieński. We wspomnianym roku zapłacił z 12 włók tej wsi i przyległych 36 morgów czynsz w wysokości 65 zł i 12 gr. Żonaty był z Konstancją z Wolskich. Przed ślubem, który odbył się w 1670 roku, uzyskał dwie wsie wchodzące w skład ekonomii grodzieńskiej: Zwierzany i Chodakowszczyznę (niezidentyfikowana). Zwierzany posiadały 12 włók a Chodakowszczyzna 2,5 włóki i 2,5 morga. Opłacał z nich czynsz w wysokości 2,5 złotych od włóki. Dobra te odstąpił Skorobohatemu za konsensem króla Michała Korybuta Wiśniowieckiego wydanym w 1669 roku - Jan Politalski, wcześniejszy ich posiadacz. Dzierżawione były one tylko zasłużonym ludziom królewskim.

</doc>
<doc id="389389" url="https://pl.wikipedia.org/wiki?curid=389389" title="Zwiniarz">
Zwiniarz

Zwiniarz – wieś w Polsce położona w województwie warmińsko-mazurskim, w powiecie nowomiejskim, w gminie Grodziczno.
W latach 1975–1998 miejscowość administracyjnie należała do województwa toruńskiego.
Historia.
W XII wieku, prawdopodobnie z inicjatywy Bolesława Krzywoustego, powstał tu gród w celu zabezpieczenia granicy z plemionami pruskimi. Gród powstał na kulminacji niewielkiego polodowcowego wzniesienia, oddalonego o około 100 m od zachodniego brzegu jeziora Zwiniarz i o około 500 m na południe od zabudowań wsi Łążyn, przy szosie do Lubawy. Zachowała się jedynie zachodnia część obiektu, część wschodnia została zniwelowana, prawdopodobnie w latach siedemdziesiątych podczas usypywania grobli i budowy drogi biegnącej wzdłuż jeziora. Majdan grodziska znajduje się na wysokości 182,4 m n.p.m., współczesny poziom wody w jeziorze Zwiniarz wynosi około 170 m n.p.m., różnica między tymi dwiema wartościami wynosi około 12 m; zachowane wały mają wysokość około 3 m, mierząc od powierzchni majdanu. W najszerszym miejscu majdan ma szerokość około 46 m. Walory obronne obiektu podnosi głęboki wąwóz otaczający go o wschodu i północnego wschodu, który stanowił naturalną fosę, będący zapewne tworem polodowcowym, oraz wypływający z jeziora niewielki ciek wodny. Grodzisko w Zwiniarzu w starszej literaturze figuruje pod nazwą Łążyn.
Na przełomie XVI i XVII wieku należał do dóbr stołowych biskupów chełmińskich. 
Zabytki.
Kościół z 1913-1926 o prostym kształcie, dwunawowy, nawa główna nakryta drewnianym stropem kolebkowym, posiada neobarokowe detale i skromny, barokowy wystrój. Obok wolno stojąca drewniana dzwonnica połączona ze świątynią budynkiem bramnym.

</doc>
<doc id="389391" url="https://pl.wikipedia.org/wiki?curid=389391" title="Zwlecza">
Zwlecza

Zwlecza – wieś w Polsce położona w województwie świętokrzyskim, w powiecie włoszczowskim, w gminie Secemin.
W latach 1975–1998 miejscowość administracyjnie należała do województwa częstochowskiego.
W okolicach tej miejscowości bierze swój początek Zwlecza, niewielka rzeka dorzecza Pilicy, której nazwa pochodzi właśnie od tej miejscowości.

</doc>
<doc id="389392" url="https://pl.wikipedia.org/wiki?curid=389392" title="Zwola Poduchowna">
Zwola Poduchowna

Zwola Poduchowna (dawniej "Kalabona") – wieś w Polsce położona w województwie mazowieckim, w powiecie garwolińskim, w gminie Miastków Kościelny. 
W latach 1975–1998 miejscowość administracyjnie należała do województwa siedleckiego.
Miejscowość jest siedzibą rzymskokatolickiej parafii św. Anny.
Położenie.
Miejscowość leży 22 km od Garwolina nad rzeką Wilgą w gminie Miastków Kościelny.
Historia.
Początkowo istniała jedna wieś Zwola, lecz w wyniku podziałów powstały Zwola Poduchowna (Księżyzna), Zwola Kolonia, Zwola Duża i Zwólka. Najstarsza wzmiankowana jest wieś Zwola, gdzie znajduje się grodzisko z XI wieku nazywane ""Okopami Szwedzkimi". Wieś Zwola wzmiankowana była po raz pierwszy w 1415 r. W 1441 r. była własnością podkomorzego sandomierskiego Powały Zwolskiego, potem Zwolskich i Lasockich. Zwola Poduchowna wzmiankowana jest w XV w. jako własność Mikołaja Powały z Taczewa, podkomorzego sandomierskiego, znanego później pod nazwiskiem Zwolski. Miejscowość znajdowała się na granicy ziemi czerskiej (Mazowsze) i stężyckiej (województwo sandomierskie w Małopolsce) aż do ostatniego rozbioru.
Dnia 10 kwietnia 1526 r. Jan Powała Zwolski na mocy przywileju księżnej Anny mazowieckiej na gruntach wsi Zwola Poduchowna zakłada miasto na prawie chełmińskim o nazwie "Kalabona". 
Dnia 6 lipca 1529 r. erygowana zostaje parafia pw. św. Anny i św. Izydora Oracza przez biskupa Jana Latalskiego. Na mocy przywileju króla Zygmunta Starego z 1536 r. zostaje wzniesiony tu murowany zamek obronny, choć zamożność Zwolskich wskazuje raczej na dwór obronny. Lokacja miasta nie udała się – w latach 1540–1589 miejscowość nie figuruje już w rejestrach podatkowych. W II poł. XVI w. kościół znajdował się w rękach protestantów, do których zaliczali się Lasoccy i Zwolscy, w tym okresie włościanie spod dworu przesiedleni zostają w okolice kościoła. W 1687 r. z fundacji biskupa poznańskiego Stefana Wierzbowskiego wybudowano kolejny kościół parafialny, przebudowany w 1830 i 1939 r. 
W czasie powstania styczniowego w 1864 silny ośrodek konspiracji, w wyniku czego dziedzic Jan Zwolski i proboszcz Leon Korolec zmuszeni są do emigracji, a majątek zostaje skonfiskowany. Dwór pozbawiony opieki niszczał i po parcelacji majątku został rozebrany, browar (czy gorzelnia?) istniejący w sąsiedztwie dworu został rozebrany, a we wsi trudno dziś znaleźć ślady miejskiej przeszłości.
W 1827 roku wieś liczyła 27 domów i 159 mieszkańców. W 1895 r. liczba domów wzrosła do 47, zaś liczba mieszkańców zwiększyła się do 421. Zwola posiadała wówczas 1800 mórg ziemi. Parafia liczyła 1266 osób. W 1921 r. Zwola Poduchowna liczyła 17 domów i 103 mieszkańców.
Etymologia.
W 1415 r. zapisano nazwę "Yswola" a następnie "Swola". W dokumentach pochodzących z 1418 roku nazwę osady zapisano "Szwola", w 1449 r. - "Swolya"" i tak samo w 1470 r. Nazwa ta pochodzi od wyrazu "Wola", oznaczającego we wczesnym średniowieczu czasowe uwolnienie osadników zakładających nową osadę od czynszów i robocizny. Do wyrazu wola dodano z czasem "Z", którego pochodzenie jest przyimkowe, a które spełniało funkcję nagłosową. Wieś w XVI w. nazywano Kalabona. Nazwa pochodziła od słów: „cala” – drewno i „bona” – dobre. Nazwa ta zanikła – do dziś miejscowa ludność jedną części wsi określa jednak mianem "Kałabunka".

</doc>
<doc id="389393" url="https://pl.wikipedia.org/wiki?curid=389393" title="Zwonowice">
Zwonowice

Zwonowice (niem. "Zwonowitz")– wieś w Polsce położona w województwie śląskim, w powiecie rybnickim, w gminie Lyski.
Wieś leży w całości na terenie kompleksu krajobrazowego Cysterskie Kompozycje Krajobrazowe Rud Wielkich.
W latach 1975–1998 miejscowość administracyjnie należała do województwa katowickiego. 1973-1977 w gminie Chwałęcice.
W Zwonowicach znajdują się: szkoła podstawowa i przedszkole, kościół pod wezwaniem Matki Bożej Różańcowej, zabytkowy dwór pocysterski, tor motocrossowy. We wsi siedzibę ma firma Classen.
W nocy z poniedziałku 16 na wtorek 17 kwietnia 2012 w Zwonowicach doszło do kradzieży figury Maryi, która stała w kapliczce-grocie obok skrzyżowania ulic Wyzwolenia i Gaszowickiej. Posąg miał wysokość ok. 1,5 m i stał w tym miejscu około 40 lat. Ksiądz parafii zebrał od wiernych pieniądze na nową figurę, która została umiejscowiona w tym samym roku w kapliczce.
Historia.
Źródło:
Jedne z pierwszych wzmianek o wsi Zwonowice (Dzwonowice) pochodzą z XIII w. W tym czasie wieś Zwonowice weszła w skład Opactwa Ojców Cystersów.
Pod koniec XVIII w. wybudowano w centralnej części wsi kapliczkę pod wezwaniem św. Jana Nepomucena z figurą świętego i z małym dzwonem. Przetrwała ona do 1908 r. W 1909 roku zakończono budowę większej kaplicy w miejscu dawnej małej kapliczki, we wrześniu tego roku dokonano poświęcenia kościółka, a jako patronkę obrano Matkę Bożą Różańcową. Budowę kaplicy i wystrój wnętrza ufundowali zwonowiczanie. Raz w miesiącu odbywały się tam msze święte.
W latach 1983–1989 wybudowano nowy kościół. Ze względu na zwiększony ruch kapliczkę rozebrano w roku 1996, a w jej miejsce powstało rondo z figurą św. Jana Nepomucena.

</doc>
<doc id="389394" url="https://pl.wikipedia.org/wiki?curid=389394" title="Zwódne">
Zwódne

Zwódne – wieś w Polsce położona w województwie lubelskim, w powiecie zamojskim, w gminie Zamość.
W latach 1975–1998 miejscowość administracyjnie należała do województwa zamojskiego.
Znajdują się tu dwie zabytkowe figurki, z których jedna pochodzi z 1905 roku, a druga, św. Jana Nepomucena, z roku 1907.

</doc>
<doc id="389395" url="https://pl.wikipedia.org/wiki?curid=389395" title="Zwóz">
Zwóz

Zwóz (dodatkowa nazwa w j. niem. Zwoos) – wieś w Polsce, w województwie opolskim, w powiecie oleskim, w gminie Dobrodzień.
Nazwa.
Niemiecki nauczyciel Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia wcześniejszą od niemieckiej nazwę miejscowości w obecnej polskiej formie "Zwoz", którą tłumaczy jako "Zukunstsplatz". Prawdopodobnie oznaczała ona miejsce zwożenia, gromadzenia towarów. Niemcy fonetycznie zgermanizowali nazwę miejscowości na "Zwocz", a później "Zwoos" w wyniku czego utraciła ona swoje pierwotne znaczenie.
Ze względu na polskie pochodzenie nazwy w okresie hitlerowskiego reżimu 22 lipca 1936 r. nazistowska administracja III Rzeszy w miejsce zgermanizowanej nazwy "Zwoos" wprowadziła nową, całkowicie niemiecką nazwę "Ahndorf O.S.". Polska nazwa Zwóz została formalnie ustalona rozporządzeniem Wojewody Śląsko-Dąbrowskiego z 27 listopada 1945 r.. Ustalenie to na szczeblu centralnym zostało potwierdzone rozporządzeniem Ministrów: Administracji Publicznej i Ziem Odzyskanych z 9 września 1947 r., w którym określono także przymiotnik od nazwy tej miejscowości w formie zwoziański; w późniejszym czasie zmieniono przymiotnik na zwozowski.
Administracja.
W latach 1975–1998 miejscowość należała administracyjnie do województwa częstochowskiego.
Historia.
W 1855 r. Zwóz i Rędzinę zamieszkiwało 471 osób, a w 1861 r. – 519 osób.
W 1864 r. Zwóz stanowił jedną miejscowość z Rędziną. W tym czasie obie miejscowości zamieszkiwało 8 kmieci (niem. "Freibauer"), 9 zagrodników (niem. "Freigärtner") i 10 chałupników (niem. Häusler); mieszkańcy zajmowali się głównie pracą w pańskim lesie, częściowo także w kopalniach i hutach. Najbliższa szkoła znajdowała się w Główczycach. W obrębie obu miejscowości znajdowało się 360 mórg pola, 166 mórg łąk i 11 mórg ogrodów; hodowano 13 koni, 121 krów i 40 owiec. Płacono 32 talary podatku od nieruchomości, 162 talary podatku klasowego (niem. "Klassensteuer") i 2 talary podatku od działalności gospodarczej (niem. "Gewerbesteuer"). W pobliżu miejscowości znajdowała się huta szkła.
Do głosowania podczas plebiscytu na Górnym Śląsku uprawnionych było w Zwozie 112 osób, z czego 102, ok. 91,1%, stanowili mieszkańcy (w tym 102, 100% całości, mieszkańcy urodzeni w miejscowości). Oddano 110 głosów (ok. 98,2% uprawnionych), w tym 110 (100%) ważnych; za Polską głosowały 83 osoby (ok. 75,5%), a za Niemcami 27 osób (ok. 24,5%).
W 1925 r. w miejscowości mieszkało 356 osób, w 1933 r. – 282 osoby, a w 1939 r. – 266 osób.

</doc>
<doc id="389396" url="https://pl.wikipedia.org/wiki?curid=389396" title="Zwrócona">
Zwrócona

Zwrócona (niem. "Protzan") – wieś w Polsce położona w województwie dolnośląskim, w powiecie ząbkowickim, w gminie Ząbkowice Śląskie.
Podział administracyjny.
W latach 1945–1954 miejscowość była siedzibą gminy Zwrócona w województwie wrocławskim. W latach 1975–1998 miejscowość administracyjnie należała do województwa wałbrzyskiego. Wieś jest siedzibą parafii.
Nazwa.
W roku 1295, w kronice łacińskiej "Liber fundationis episcopatus Vratislaviensis", miejscowość wymieniona jest jako "villa Weswrocena". 
Historia.
Jedna z najstarszych wsi na Przedgórzu Sudeckim, założona na surowym korzeniu na początku XII wieku przez Dobrogosta i pierwotnie nosząca jego imię. Ofiarowana przez księcia Bolesława Wysokiego cystersom z Lubiąża, stała się drogą wymiany własnością Dzierżykraja Stoigniewa spod Jawora. Jego syn Stoigniew Młodszy jako zadośćuczynienie za popełnioną zbrodnię przekazał część wsi klasztorom w Trzebnicy i Lubiążu. W I połowie XIII w. obie części stały się własnością biskupa wrocławskiego i od tego czasu wieś nosi obecną nazwę. Do 1810 była własnością kościelną.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="389397" url="https://pl.wikipedia.org/wiki?curid=389397" title="Zyburty">
Zyburty

Zyburty – wieś w Polsce położona w województwie podlaskim, w powiecie monieckim, w gminie Mońki.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Agnieszki w Goniądzu.
Historia.
Według spisu ludności z 30 września 1921 Zyburty zamieszkiwało ogółem 20 osób z czego mężczyzn - 9, kobiet - 11. Budynków mieszkalnych było 4.

</doc>
<doc id="389398" url="https://pl.wikipedia.org/wiki?curid=389398" title="Zychorzyn">
Zychorzyn

Zychorzyn – wieś w Polsce położona w województwie mazowieckim, w powiecie przysuskim, w gminie Rusinów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.

</doc>
<doc id="389399" url="https://pl.wikipedia.org/wiki?curid=389399" title="Zychy">
Zychy

Zychy – wieś w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.
Przez miejscowość przepływa niewielka rzeka Plebanka dopływ Czarnej.
Wierni Kościoła rzymskokatolickiego należą do parafii Świętych Apostołów Piotra i Pawła w Radoszycach.
Epizod z Hubalem.
W październiku 1939 r. do wsi przybywa oddział mjra Henryka Dobrzańskiego-Hubala. Hubal zostaje przyjęty przez gajowego Jana Barana, reszta oddziału zostaje zakwaterowana we wsi. W najbliższych dniach Zychy stają się ośrodkiem organizacji oddziału. Dołącza 5 nowych członków, m.in. Marianna Cel ps. "Tereska". Wobec koncentracji Niemców w okolicy, 30 października Oddział opuszcza wieś. Gajowy Jan Baran i kilku innych mieszkańców zostaje aresztowanych.
Ludzie związani z Zychami.
Tadeusz Kowalski (1939-2011) - rzeźbiarz i poeta

</doc>
<doc id="389400" url="https://pl.wikipedia.org/wiki?curid=389400" title="Zygmuntówek (powiat turecki)">
Zygmuntówek (powiat turecki)

Zygmuntówek – wieś w Polsce położona w województwie wielkopolskim, w powiecie tureckim, w gminie Malanów.
W latach 1975–1998 miejscowość administracyjnie należała do województwa konińskiego.
W miejscowości znajduje się najwyższa wydma Wysoczyzny Tureckiej - Góra Wywoźna (174,6 m n.p.m.), porośnięta jałowcami oraz karłowatą sosną. Występują tu płaty mącznicy lekarskiej, chrobotki, płucnice. U podnóży wydmy znajdują się podmokłe łąki i źródliska Żabianki.

</doc>
<doc id="389401" url="https://pl.wikipedia.org/wiki?curid=389401" title="Zygry (wieś)">
Zygry (wieś)

Zygry – wieś w Polsce położona w województwie łódzkim, w powiecie poddębickim, w gminie Zadzim. W skład sołectwa Zygry wchodzi także wieś Maksymilianów.
Historia.
Wieś położona przy linii kolejowej Śląsk – porty (stacja PKP Otok – w odległości 1 km). Przez Zygry przebiegał średniowieczny trakt z Szadku do Uniejowa. Pierwsza wzmianka z 1392 r., gdy w księgach ziemskich sieradzkich został wspomniany Iohannes de Zigri. Na pocz. XV w. z Zygier pisał się Świętosław Szczenię h. Łada, podkomorzy, potem podsędek sieradzki, wymieniany przez Długosza uczestnik bitwy pod Nikopolis w 1396 r. W 1520 r. Jan Łaski wymienia Zygry w parafii Zadzim. W 1734 r. wieś spustoszyli stronnicy Augusta III Sasa.
Na tzw. Górkach Zygierskich jest niezidentyfikowany grób powstańczy z 1863 r. Znajduje się on w lesie nieopodal drogi prowadzącej z Zygier do Małynia (druga przecznica tuż przed Nowym Światem). Na mogile stoi krzyż i duży kamień.
W XIX w. Zygry były ośrodkiem administracji dóbr ziemskich o pow. ok. 2000 mórg stanowiących własność Cieleckich h. Zaręba.
W 1809 r. Ignacy Zaręba Cielecki na miejscu drewnianego kościółka z pocz. XVII w. wzniósł murowany, klasycystyczny, zbudowany na rzucie ośmioboku, którego namiotowy dach wieńczy wieżyczka z sygnaturką. Barokowy ołtarz główny z rokokowym krucyfiksem. Ołtarze boczne i ambona w kształcie łodzi z żaglem (klasycystyczne). Jest tu epitafium Stefana Łączyńskiego, który poległ w wojnie 1920 r. W 2000 r. ufundowano nową dzwonnicę z 3 dzwonami. Parafia była erygowana w 1921 r. pw. św. Rocha. Wchodzi w skład dekanatu szadkowskiego. Na cmentarzu grób 10 żołnierzy WP poległych w 1939 r.
W latach 1975–1998 miejscowość administracyjnie należała do województwa sieradzkiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="389402" url="https://pl.wikipedia.org/wiki?curid=389402" title="Zyndaki">
Zyndaki

Zyndaki (niem. "Sonntag") – wieś w Polsce, położona w województwie warmińsko-mazurskim, w powiecie mrągowskim, w gminie Sorkwity.
Leży na północnym brzegu Jeziora Zyndackiego i wschodnim Jeziora Warpuńskiego.
W latach 1975–1998 miejscowość administracyjnie należała do województwa olsztyńskiego.

</doc>
<doc id="389404" url="https://pl.wikipedia.org/wiki?curid=389404" title="Zyngierówka">
Zyngierówka

Zyngierówka – wieś w Polsce położona w województwie lubelskim, w powiecie chełmskim, w gminie Rejowiec.
W latach 1975–1998 miejscowość administracyjnie należała do województwa chełmskiego. Od 1 stycznia 2006 wchodzi w skład powiatu chełmskiego (przedtem krasnostawskiego). Wieś stanowi sołectwo gminy Rejowiec. Według Narodowego Spisu Powszechnego (III 2011 r.) liczyła 124 mieszkańców i była siedemnastą co do wielkości miejscowością gminy Rejowiec.
Historia.
Według Słownika geograficznego Królestwa Polskiego z roku 1883 Zyngierówka wchodziła w skład dóbr Krzywowola, posiadała 23 osady z gruntem 317 mórg. W roku 1827 wieś nosiła nazwę „Zyngorówka Maydan”, natomiast w 1895 r. „Zingierówka”.

</doc>
<doc id="389405" url="https://pl.wikipedia.org/wiki?curid=389405" title="Zynie">
Zynie

Zynie – wieś w Polsce położona w województwie lubelskim, w powiecie biłgorajskim, w gminie Księżpol.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 209 mieszkańców i była jedenastą co do wielkości miejscowością gminy Księżpol. Wieś stanowi sołectwo gminy Księżpol. 

</doc>
<doc id="389406" url="https://pl.wikipedia.org/wiki?curid=389406" title="Zysławice">
Zysławice

Zysławice – wieś w Polsce, położona w województwie świętokrzyskim, w powiecie kazimierskim, w gminie Kazimierza Wielka.
Wieś duchowna, własność Opactwa Cystersów w Mogile położona była w drugiej połowie XVI wieku w powiecie proszowskim województwa krakowskiego. W latach 1975–1998 miejscowość administracyjnie należała do województwa kieleckiego.
Historia.
W okresie przedwojennym zorganizowano we wsi organizację chłopską "Wici". Jej współorganizatorem był Aleksander Rusiecki herbu Poraj – działacz ludowo-patriotyczny. Za organizowanie tak zwanych "strajków chłopskich", sądzony i skazany przez ówczesne władze. Zorganizował również oddziały Batalionów Chłopskich, działających na terenie wsi.

</doc>
<doc id="389407" url="https://pl.wikipedia.org/wiki?curid=389407" title="Zyzdrojowy Piecek">
Zyzdrojowy Piecek

Zyzdrojowy Piecek (niem. "Sysdroyofen", 1938–1945 "Sixdroi") – wieś w Polsce położona w województwie warmińsko-mazurskim, w powiecie mrągowskim, w gminie Piecki.
W 1938 administracja nazistowska zmieniła nazwę miejscowości na "Sixdroi". W 1945 wieś została włączona do Polski. W latach 1975–1998 miejscowość administracyjnie należała do województwa olsztyńskiego.

</doc>
<doc id="389408" url="https://pl.wikipedia.org/wiki?curid=389408" title="Obwód iwanowski">
Obwód iwanowski

Obwód iwanowski (ros. Ивановская область) – jednostka administracyjna Federacji Rosyjskiej w Centralnym Okręgu Federalnym.
Geografia.
Obwód położony jest w zachodniej części Rosji, w większości pomiędzy rzekami Wołgą i Klaźmą. Na terenie obwodu znajdują się źródła ok. 1700 cieków wodnych oraz więcej niż 150 jezior. Graniczy z obwodami jarosławskim, kostromskim, niżnonowogrodzkim i włodzimierskim.
Ludność.
W obwodzie mieszka 987 032 ludzi, 807 364 żyje w miastach, 179 668 na terenach wiejskich.
Gospodarka.
W obwodzie rozwinął się przemysł włókienniczy, odzieżowy oraz rzemieślniczy. W regionie wydobywa się fosforyty oraz torf. W obwodzie hoduje się bydło, trzodę chlewną, drób oraz uprawia się zboże, len, ziemniaki, warzywa, rośliny pastewne.
Tablice rejestracyjne.
Tablice pojazdów zarejestrowanych w obwodzie iwanowskim mają oznaczenie 37 w prawym górnym rogu nad flagą Rosji i literami RUS.

</doc>
<doc id="389411" url="https://pl.wikipedia.org/wiki?curid=389411" title="Michał Rusinek (pisarz)">
Michał Rusinek (pisarz)

Michał Rusinek (ur. 29 września 1904 w Krakowie, zm. 6 stycznia 2001 w Warszawie) – pisarz, działacz kultury, dramaturg, poeta.
Życiorys.
Studiował na Wydziale Filozoficznym Uniwersytetu Jagiellońskiego oraz na Wyższym Studium Handlowym. W 1924 roku debiutował jako poeta na łamach dziennika „Goniec Krakowski”. W 1927 roku opublikował tom opowiadań "Kapitan czerwonego widma". W latach 1929–1932 był redaktorem „Gazety Literackiej”, czasopisma wychodzącego w Krakowie. Od 1932 roku mieszkał w Warszawie. W latach 1933–1939 pełnił funkcję dyrektora biura Polskiej Akademii Literatury.
W czasie wojny brał udział w tajnym nauczaniu. W 1944 roku uczestniczył w powstaniu warszawskim. Po powstaniu był więźniem obozów koncentracyjnych Mauthausen, Ebensee i Melk. Po wojnie był w 1945 roku jednym z organizatorów i prezesem Zjednoczenia Byłych Więźniów Obozów Koncentracyjnych i Obozów Pracy.
W latach 1945–1947 był dyrektorem Departamentu Kadr Ministerstwa Kultury i Sztuki. Później działał w Związku Literatów Polskich (1947–1972 jako sekretarz generalny) oraz Stowarzyszeniu Autorów ZAiKS. W latach 1948–1949 był kierownikiem literackim Teatru Klasycznego. Równocześnie w latach 1947–1972 był sekretarzem generalnym PEN Clubu w Polsce. W latach 1962–1973 był dyrektorem Agencji Autorskiej SEC, a od 1984 roku wiceprezesem Międzynarodowej Federacji SEC.
Zmarł 6 stycznia 2001 w Warszawie, został pochowany 16 stycznia 2001 na cmentarzu Powązkowskim w Warszawie (kwatera 58-5-19).

</doc>
<doc id="389413" url="https://pl.wikipedia.org/wiki?curid=389413" title="Szczepienie przez stosowanie">
Szczepienie przez stosowanie

Szczepienie przez stosowanie, szczepienie przez kopulację – najpowszechniej stosowany sposób szczepienia roślin.
Stosuje się je wtedy, gdy zraz i podkładka są podobnej grubości, aby można było dokładnie dopasować powierzchnie cięcia zraza i ukorzenionej podkładki. Oba te komponenty ścina się ukośnie tak, aby powierzchnia cięcia była możliwie najdłuższa (w przypadku pędów cienkich około 3 cm, u grubych nawet do 10 cm). W ten sposób dopasowane komponenty należy obwiązać folią ogrodniczą. Miejsce szczepienia można też posmarować maścią ogrodniczą. Szczepienia dokonuje się zwykle wczesną wiosną.
Rodzaje szczepienia przez stosowanie.
Oprócz opisanego powyżej zwykłego szczepienia przez stosowanie, w praktyce szczepi się też przez stosowanie z języczkiem. Metoda ta polega na takim nacięciu zraza i podkładki, aby można było oba te komponenty połączyć na większej
powierzchni, przez wykonaną na cięciu ukośnym szczelinę. Po dokonaniu ukośnego cięcia, na zrazie wykonuje się cięcie podłużne poniżej środka cięcia, a na podkładce powyżej środka. W miejscu cięcia skośnego powstaje w ten sposób szczelina, dzięki której oba komponenty można połączyć bardzo precyzyjnie. Warunkiem jest jednak precyzyjne wykonanie cięcia podłużnego. Tak połączone komponenty należy obwiązać folią ogrodniczą. Przy tej metodzie zrastanie komponentów jest lepsze, łatwiej też obwiązać je folią, gdyż są połączone ze sobą bardziej stabilnie. Szczepienie przez kopulację z języczkiem stosuje się u buka, dębu, jawora i jesionu. Istnieją także inne modyfikacje szczepienia przez kopulację.
Cięcie zraza i podkładki.
Cięcia należy wykonać za pomocą specjalnego noża zwanego szczepakiem, który powinien być bardzo ostry i czysty. Cięcia powinno dokonać się jednym pociągnięciem, aby powierzchnia cięcia była możliwie najgładsza. Istotne jest, aby powierzchnia cięcia nie została zabrudzona, gdyż może to utrudnić lub uniemożliwić zrastanie się zraza z podkładką, z powodu zarażenia.

</doc>
<doc id="389414" url="https://pl.wikipedia.org/wiki?curid=389414" title="Matamata">
Matamata

Matamata ("Chelus fimbriata") – gatunek żółwia bokoszyjnego z rodziny matamatowatych.

</doc>
<doc id="389420" url="https://pl.wikipedia.org/wiki?curid=389420" title="Obwód irkucki">
Obwód irkucki

Obwód irkucki (, "Irkutskaja obłast´") – jednostka administracyjna Federacji Rosyjskiej. Na południu i południowym zachodzie graniczy z Buriacją i Republiką Tuwy, na zachodzie z Krajem Krasnojarskim, na północnym wschodzie z Jakucją i na wschodzie z Krajem Zabajkalskim.
W przeszłości był to jeden z regionów zsyłek Polaków na Syberię. W 1866 w Kułtuku wybuchło polskie powstanie zabajkalskie. W latach 1881–1884 polscy zesłańcy wznieśli w Irkucku neogotycki Kościół Wniebowzięcia Najświętszej Maryi Panny, zwany potocznie "Kościołem Polskim". W Kireńsku w latach 1887–1890 przebywał na zesłaniu Józef Piłsudski. W obwodzie leży wieś Wierszyna, założona i do dziś zamieszkiwana przez Polaków. We wsi działa Dom Polski.
W południowo-zachodniej części obwodu w latach 1939–1950 istniał Tofalarski Rejon Narodowy. Na południu obwodu znajduje się późnopaleolityczne stanowisko archeologiczne Malta.
Geografia.
Obwód położony jest w południowo-wschodniej części Syberii.
Strefa czasowa.
Obwód irkucki należy do irkuckiej strefy czasowej (IRKT): do 25 października 2014 przez cały rok, od 26 października 2014 przez cały rok. Jeszcze wcześniej, przed 27 marca 2011 roku, obowiązywał czas standardowy (zimowy) strefy UTC+8:00, a czas letni – UTC+9:00.
Podział administracyjny.
Ust-Ordyński Okręg Buriacki (od 1 stycznia 2008):
Tablice rejestracyjne.
Tablice pojazdów zarejestrowanych w obwodzie irkuckim mają oznaczenie 38 w prawym górnym rogu nad flagą Rosji i literami RUS.

</doc>
<doc id="389421" url="https://pl.wikipedia.org/wiki?curid=389421" title="Helwecja">
Helwecja

Helwecja (łac. Helvetia) - nazwa krainy znajdującej się mniej więcej na terenach współczesnej Szwajcarii, wzdłuż doliny rzeki Aare, w której w starożytności żyło plemię Helwetów. 
Plemię to, prawdopodobnie pochodzenia celtyckiego pojawiło się na kartach historii, po nieudanej próbie ekspansji na tereny Galii w 58 p.n.e. Tereny Helwetów zostały podbite i wcielone do rzymskiej prowincji Galii Zaalpejskiej przez Juliusza Cezara.

</doc>
<doc id="389424" url="https://pl.wikipedia.org/wiki?curid=389424" title="Maria Koterbska">
Maria Koterbska

Maria Koterbska-Frankl (ur. 13 lipca 1924 w Białej, zm. 18 stycznia 2021 w Bielsku-Białej) – polska piosenkarka, szczególnie popularna w latach 50. i 60. XX w.; jej największe przeboje to m.in. „Augustowskie noce”, „Brzydula i rudzielec”, „Karuzela”, „Parasolki”, „Serduszko puka w rytmie cza cza”, „Wrocławska piosenka”, „Do grającej szafy grosik wrzuć”.
Życiorys.
Urodziła się jako druga z trójki dzieci w rodzinie muzycznej, Władysława i Janiny z Mierowskich. Debiutowała w 1949 w sylwestrowy wieczór. W latach 50. została stałą bywalczynią niedzielnych audycji Radia Katowice „Melodie świata”, audycji wówczas niezwykle popularnej, w której stałym punktem były piosenki w jej wykonaniu. W połowie lat 50. przez dwa sezony występowała w Teatrze Satyryków w Krakowie. Te dwa lata występów w teatrze miały ogromne znaczenie dla rozwoju jej kariery, przyczyniając się do zmiany repertuaru – od jazzu do piosenki aktorskiej – wymagającej nieco innego operowania głosem. W tym okresie powstała popularna piosenka „Wio koniku”. Większość nagrań z tego okresu uległa zniszczeniu, ich ślad można odnaleźć w "Wiązance przebojów z lat pięćdziesiątych", przy tworzeniu której pomagali Wojciech Młynarski i Tomasz Śpiewak, a która została zaprezentowana w listopadzie 1967. Współtwórcą jej sukcesu był Jerzy Harald, kompozytor i aranżer, który skomponował m.in. piosenkę „Brzydula i rudzielec”.
Począwszy od 1956 podjęła współpracę z kabaretem literatów "Wagabunda", którego była współinicjatorką. Przez wszystkie lata istnienia we wszystkich programach była jego główną gwiazdą. Z kabaretem koncertowała w Europie, a także dla Polonii w USA. Z tego okresu zachowały się takie nagrania jak „Bajka amurska”, „Jesteś tu”, „Piosenka o walcu domino”. W kabarecie występowali obok niej tacy artyści jak Lidia Wysocka, Jacek Fedorowicz, Mieczysław Wojnicki, Bogumił Kobiela, Mieczysław Czechowicz. Aranżerem i kierownikiem muzycznym zespołu, z którym Maria Koterbska śpiewała w Wagabundzie, był początkowo Wiktor Kolankowski, później Tomasz Śpiewak, z którym współpraca trwała najdłużej.
Brała też udział w imprezach estradowych, krajowych i zagranicznych. Śpiewała w programach „Zgaduj zgadula”, „Podwieczorek przy mikrofonie” i innych audycjach cyklicznych. W 1961 odbyła kilkumiesięczne tournée po Związku Radzieckim. Zespół artystyczny pod dyrekcją Kazimierza Rudzkiego był pierwszym polskim zespołem występującym przed radziecką publicznością. Maria Koterbska została tam dobrze przyjęta. W 1963 zaproszono ją do udziału w III Międzynarodowym Festiwalu Piosenki w Sopocie. Zaprezentowała piosenkę Marka Sarta do słów Jerzego Millera „Odejdź smutku” i otrzymała drugą nagrodę. Występ na Festiwalu w Sopocie był dla wielu zaskoczeniem, bowiem znano ją dotychczas jako wykonawczynię popularnych przebojów. W Sopocie odsłoniła nowe oblicze artystyczne, jako interpretatorka piosenek trudnych i ambitnych.
Wystąpiła w filmach "Sprawa do załatwienia" i "Irena do domu!".
W lutym 2013 w Bielsku-Białej została założona Bielska Piwnica Artystyczna pod patronatem Marii Koterbskiej. Jej siedziba mieści się na ul. 11 Listopada 46 a. Kultywuje pamięć o artystce, organizuje koncerty, spotkania, spektakle teatralne. Artyści piwnicy to Bielska młodzież oraz gwiazdy polskiej estrady.
Śmierć.
Zmarła 18 stycznia 2021 w Bielsku-Białej w wieku 96 lat, przyczyną śmierci było ogólne zakażenie organizmu piosenkarki, która zmagała się z chorobą nowotworową. Pogrzeb o charakterze państwowym odbył się 22 stycznia 2021, została pochowana obok męża na cmentarzu parafii św. Mikołaja w Bielsku-Białej, przy ul. Grunwaldzkiej.
Życie prywatne.
Od 1950 była żoną Jana Frankla (1923–2020), z którym miała syna, aktora i piosenkarza, Romana Frankla.

</doc>
<doc id="389426" url="https://pl.wikipedia.org/wiki?curid=389426" title="York (ujednoznacznienie)">
York (ujednoznacznienie)

Miejscowości w USA:
Gminy w USA:
Hrabstwa w USA:

</doc>
<doc id="389432" url="https://pl.wikipedia.org/wiki?curid=389432" title="Dideba zetsit kurtheuls">
Dideba zetsit kurtheuls



</doc>
<doc id="389435" url="https://pl.wikipedia.org/wiki?curid=389435" title="Obwód jarosławski">
Obwód jarosławski

Obwód jarosławski (ros. Ярославская область) – jednostka administracyjna Federacji Rosyjskiej w Centralnym Okręgu Federalnym.
Geografia.
Obwód położony jest w zachodniej części Rosji. Obejmuje obszar 36 400 km². Graniczy z obwodami: twerskim, moskiewskim, iwanowskim, włodzimierskim, kostromskim i wołogodzkim.
Takie położenie geograficzne daje wiele korzyści, ze względu na stosunkowo niewielkie odległości od Moskwy i Sankt Petersburga. Ponadto, centrum administracyjne obwodu – miasto Jarosław – jest ważnym węzłem komunikacyjnym, w którym krzyżują się magistrale kolejowe, trasy drogowe i wodne.
Historia.
Obwód utworzono 11 marca 1936 roku.
Ludność.
W obwodzie mieszka 1 241 424 ludzi, 1 011 966 żyje w miastach, 229 458 na terenach wiejskich.
Gospodarka.
W obwodzie rozwinął się przemysł maszynowy, włókienniczy, chemiczny oraz rafineryjny. W regionie uprawia się zboże, rośliny pastewne, ziemniaki, len, warzywa oraz hoduje się bydło.
Tablice rejestracyjne.
Tablice pojazdów zarejestrowanych w obwodzie jarosławskim mają oznaczenie 76 w prawym górnym rogu nad flagą Rosji i literami RUS.

</doc>
<doc id="389440" url="https://pl.wikipedia.org/wiki?curid=389440" title="Gliptyka">
Gliptyka

Gliptyka – sztuka rzeźbienia i rytowania reliefów w kamieniach szlachetnych i półszlachetnych oraz wykonywanie niewielkich rzeźb i bibelotów; obrobione tak kamienie noszą nazwę gemm.
Artysta pracujący w tej technice, posługujący się rylcami, pilnikiem i kółeczkami obrotowymi, zwany jest gliptykiem.
. Oprócz kamiennych tablic Mojżesza wspomnianych jest dwanaście kamieni zdobiących napierśnik najwyższego kapłana żydowskiego, na których wyryto nazwy plemion Izraela. Ulubioną formą pieczęci w starożytnym Egipcie były wykonywane w kamieniach szlachetnych wyobrażenia świętych żuków (skarabeuszy), na których inskrypcje lub godła ryto w płaskiej powierzchni na odwrocie. Prawdziwe kamee wcześniej nie były jeszcze znane, Egipt zawdzięcza je czasom Aleksandra Wielkiego.
W starożytnej Babilonii najstarszymi rzeźbami w kamieniu są niewielkie kamienne cylindry pokryte symbolami i figurami (niekiedy miały na brzegach wyryte napisy), których używano jako pieczęci. Noszono je przewieszone na sznurku, a odcisk uzyskiwano przez toczenie tłoka w miękkiej glinie. Służyły do pieczętowania dokumentów, skrzyń, zabezpieczania drzwi wejściowych opuszczanych domów (zamki nie były znane).
Pieczęcie Asyryjczyków miały formę spłaszczonego stożka o owalnej podstawie pokrytej rysunkami lub inskrypcjami.
W antycznej Grecji gliptyka była bardzo popularna; osiągnęła też wysoki poziom rozwoju w okresie rzymskim – rzeźbiono w agacie, ametyście, jaspisie, karneolu, onyksie. Rzeźbione kamee były ogromnie popularną formą biżuteryjną w kulturze starożytnej Grecji i Rzymu, stały się też pożądanym obiektem dla kolekcjonerów gromadzących cenne zbiory. Podobno 
Po upadku Cesarstwa Rzymskiego sztuka rzeźbienia i grawerowania kamieni zanikła niemal zupełnie.
. Rzymskimi i greckimi gemmami zaczęto zdobić przedmioty kultowe i pierścienie biskupów. Ponowny rozkwit gliptyki nastąpił dopiero w czasach włoskiego renesansu. Popularność zyskały znów duże kamee. W XVII wieku, gdy na dworach zapanowała moda na kolekcjonowanie zabytków sztuki antycznej, wzrósł popyt na kamee i intaglia. W XVIII wieku działo bardzo wielu grawerów kopiujących antyczne wzory dla potrzeb kolekcjonerów. Najbardziej znani to: Edmund Burch i Nathaniel Marchand.
Pod koniec XIX wieku zasłynęła ze swych wyrobów rosyjska firma działająca w Petersburgu, której właścicielem był Peter Carl Fabergé.
Niechlubnie zapisał się w historii książę Stanisław Poniatowski, który po ojcu odziedziczył olbrzymie zbiory autentycznych gemm klasycznych, po czym zatrudnił zespół grawerów. Zlecił im wykonanie ok. 5 tys. gemm, wszystkie zostały opatrzone greckim podpisami antycznych twórców. Próba wprowadzenia falsyfikatów jako autentycznych dzieł na rynek doprowadziła handel gemmami do całkowitego upadku.
Dziś wykonuje się rzeźby we wszystkich kamieniach szlachetnych i ozdobnych, włącznie z diamentem. Identyczne kamee w większych ilościach produkuje się przy użyciu nowoczesnej techniki. .

</doc>
<doc id="389441" url="https://pl.wikipedia.org/wiki?curid=389441" title="Prąd przesunięcia">
Prąd przesunięcia

Prąd przesunięcia – wielkość fizyczna o wymiarze prądu elektrycznego zależna od szybkości zmian natężenia pola elektrycznego w dielektryku. W przeciwieństwie do prądu elektrycznego nie polega on na przepływie ładunków, jednak pomimo tego również wywołuje wirowe pole magnetyczne. Pojęcie prądu przesunięcia wprowadził w 1865 James Clerk Maxwell uogólniając prawo Ampère’a na prądy zmienne, tworząc w ten sposób jedno z równań nazywanych obecnie równaniami Maxwella. Dla odróżnienia prądu przesunięcia od prądu polegającego na ruchu ładunków, ten drugi nazywany jest prądem przewodzenia.
Nazwa pochodzi od dawnej nazwy indukcji magnetycznej – przesunięcia. Stąd nazwę tę można rozumieć jako „prąd indukcji magnetycznej”.
Analiza.
Gęstość "prądu przesunięcia" jest zdefiniowana jako szybkość zmiany indukcji elektrycznej "D":
ponieważ "D" = "εE", gdzie przenikalność elektryczna "ε" = "ε"0 "εr",
Wartość skalarną prądu przesunięcia można przedstawić za pomocą strumienia elektrycznego:
Użycie przenikalności ε jako wartości skalarnej jest poprawne jedynie dla liniowych ośrodków izotropowych. W liniowych ośrodkach anizotropowych ε jest tensorem. Liniowość ośrodka oznacza, że wartość współczynnika ε nie zależy od natężenia pola elektrycznego.
Analizując szczegółowo zjawisko indukcji elektrycznej w dielektryku należy wprowadzić pojęcie polaryzacji "P":
gdzie formula_4 jest bezwymiarowa wielkością zwaną podatnością elektryczną dielektryka. Można zauważyć zależność:
Indukcję elektryczną definiujemy jako:
Różniczkując tę zależność otrzymuje się wyrażenie na gęstość prądu przesunięcia będące sumą dwóch składników:
Pierwszy składnik dotyczy całej otaczającej nas przestrzeni; nie ma związku z ruchem ładunków, ale mimo to posiada skojarzone pole magnetyczne, tak jak „zwykły” prąd. Drugi składnik jest wywołany zmianą polaryzacji pojedynczych molekuł-dipoli, które wobec braku możliwości przemieszczania się w dielektryku, obracają się wokół własnej osi wywołując prąd polaryzacji.
Zgodność matematyczna.
Przed powstaniem prac Maxwella uważano, że pole magnetyczne jest generowanie wyłącznie przez przepływ ładunków elektrycznych (oraz oczywiście przez ciała namagnetyzowane). Zjawisko to opisuje matematycznie prawo Ampère’a. Wiadomo było również, że ładunek elektryczny nie może być wytworzony lub zniszczony – zasadę tę wyraża prawo zachowania ładunku oraz równanie ciągłości. Jednak konfrontacja obu tych praw prowadziła do absurdalnych wniosków:
z czego wynika:
co oznaczałoby, że ładunek elektryczny w danym miejscu jest zawsze stały.
Maxwell zauważył, że zmodyfikowanie prawa Ampera poprzez dodanie do niego wyrażenia na prąd przesunięcia umożliwi wyjaśnienie za pomocą prawa Gaussa faktu generowania pola magnetycznego zarówno przez prąd przewodzenia, jak i prąd przesunięcia.
Interpretacja.
Istnienie pradu przesunięcia możemy zaobserwować np. podczas ładowania kondensatora. Po podpięciu go do źródła zasilania następuje przepływ ładunków elektrycznych do pierwszej okładki kondensatora. Zgromadzone na niej ładunki odpychają ładunki tego samego znaku na drugiej okładce; odpływają one drugim przewodem do źródła zasilania. Mówimy, że przez kondensator płynie prąd ładowania. Widzimy jednocześnie, że obwód nie jest zamknięty – między okładkami kondensatora znajduje się nieprzewodzący dielektryk, stanowiący przerwę w obwodzie. Pomimo to prąd przepływa – można to więc było potraktować jako dowód na istnienie prądu, który nie potrzebuje do przepływu przewodnika. Tak też postąpił Maxwell interpretując prąd przesunięcia jako rzeczywisty ruch ładunków, nawet w próżni. Sądził, że odpowiada za niego ruch dipoli w eterze. Interpretacja ta została odrzucona, jednakże poprawka, którą wprowadził do prawa Ampera nadal obowiązuje – zmienne pole elektryczne wywołuje zmienne pole magnetyczne. Zachowała się również historyczna nazwa tego zjawiska.
Wprowadzenie prądu przesunięcia umożliwiło Maxwellowi udowodnienie, że fale elektromagnetyczne poruszają się z prędkością światła, a więc także wykazanie, że światło jest falą elektromagnetyczną.
Obecnie wiadomo, że prąd przesunięcia w próżni nie ma związku z ruchem ładunku (ani z przepływem, ani z ruchem dipoli wokół własnej osi). Jest to po prostu wielkość zdefiniowana jako szybkość zmian pola elektrycznego, ze związanym z nią polem magnetycznym. Współczesna koncepcja prądu przesunięcia odnosi się więc tylko do faktu związku pola magnetycznego ze zmiennym polem elektrycznym.

</doc>
<doc id="389445" url="https://pl.wikipedia.org/wiki?curid=389445" title="Tomasz Edward Latos">
Tomasz Edward Latos



</doc>
<doc id="389454" url="https://pl.wikipedia.org/wiki?curid=389454" title="Zagłoba (województwo lubelskie)">
Zagłoba (województwo lubelskie)

Zagłoba – wieś w Polsce położona w województwie lubelskim, w powiecie opolskim, w gminie Wilków. Do lat 90. XIX w. wieś nazywała się Dratów. Nazwa pochodzi od herbu, jakiego używał Jan Kleniewski, założyciel cukrowni i jej pierwszy właściciel. Pierwotnie była to jedynie nazwa cukrowni, ale z czasem wieś przejęła jej nazwę. 
W latach 1975–1998 miejscowość należała administracyjnie do ówczesnego województwa lubelskiego.
W Zagłobie znajdują się: zakład przetwórstwa owoców i warzyw (dawniej cukrownia), szkoła podstawowa, 2 sklepy, apteka. Mieszkańcy zajmują się głównie rolnictwem.
Zabytki.
Według rejestru zabytków NID na listę zabytków wpisany jest kościół parafialny pw. Matki Bożej Królowej Polski, z lat 1925-38, nr rej.: A/891 z 25.09.2008.

</doc>
<doc id="389457" url="https://pl.wikipedia.org/wiki?curid=389457" title="Zając (województwo mazowieckie)">
Zając (województwo mazowieckie)

Zając – wieś w Polsce położona w województwie mazowieckim, w powiecie węgrowskim, w gminie Liw.
Wierni Kościoła rzymskokatolickiego należą do parafii Podwyższenia Krzyża Świętego w Wyszkowie.
W latach 1975–1998 miejscowość administracyjnie należała do województwa siedleckiego.

</doc>
<doc id="389472" url="https://pl.wikipedia.org/wiki?curid=389472" title="Zasady (województwo podlaskie)">
Zasady (województwo podlaskie)

Zasady – wieś w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.
Według danych z 2011 roku wieś zamieszkiwało 6 osób.
Prawosławni mieszkańcy wsi należą do parafii św. Anny w Królowym Moście, a wierni kościoła rzymskokatolickiego do parafii Świętej Trójcy w Supraślu.

</doc>
<doc id="389473" url="https://pl.wikipedia.org/wiki?curid=389473" title="Zasieki (województwo lubuskie)">
Zasieki (województwo lubuskie)

Zasieki (niem. "Forst-Berge") – wieś w Polsce, w województwie lubuskim, w powiecie żarskim, w gminie Brody. Położona w Kotlinie Zasieckiej (Niecka Lubszy), na prawym brzegu Nysy Łużyckiej, przy granicy z Republiką Federalną Niemiec. Od XIII wieku na jej gruntach zlokalizowana była łużycka osada Berge, która wchodziła w skład latyfundium "Herrschaft Pförten" z siedzibą klucza w Brodach, a później od XIX wieku stanowiła prawobrzeżną część miasta Forst (Barść).
W latach 1975–1998 miejscowość administracyjnie należała do województwa zielonogórskiego.
Historia.
Do 1945 roku.
Na terenie obecnej wsi Zasieki ("Herrschaft Forst") powstała ok. XIII wieku wielka własność ziemska, jej pierwszymi posiadaczami była rodzina von Ilenburg. Pomiędzy 1380 a 1385 majątek nabyła rodzina von Biberstein, która od połowy XV wieku posiadała również wielką własność ziemską w Brodach ("Herrschaft Pförten"). Ród ten wymarł w 1667, a ich stan posiadania rozpadł się na dwie części: własność w Zasiekach przeszła w ręce Saksonii-Merseburga, w Brodach zaś majątek przejęła początkowo rodzina von Promnitz, a od 1726 rodzina von Watzdorf. W 1740 została sprzedana Henrykowi Brühlowi, który był polskim ministrem za panowania króla Augusta III. Około 1746 ponownie połączył on oba majątki, ponieważ odkupił posiadłość w Zasiekach.
Wielka własność ziemska w Brodach i Zasiekach była jedną z największych posiadłości ziemskich na terenie Dolnych Łużyc. Obok dobrze rozwiniętej kancelarii i sądu dworskiego w latach 1586–1740 posiadała własny konsystorz.
Wielka własność ziemska w Brodach i Zasiekach pozostawała w rękach rodziny von Brühl do 1945.
Po raz pierwszy Forst wymieniany jest w dokumencie z 1346. Było to niewielkie prywatne miasteczko założone ok. 1352, położone pomiędzy odnogami Nysy Łużyckiej. Nie posiadało murów obronnych, było chronione tylko przez fosę. Do końca XIX wieku miało charakter słowiański i było zamieszkane w znaczącym odsetku przez Serbołużyczan, którzy mieli tutaj własny kościół – odbywały się w nim nabożeństwa w języku łużyckim.
Forst był ośrodkiem rzemieślniczym, w którym rozwijało się m.in. płóciennictwo, sukiennictwo, szewstwo i garncarstwo. W drugiej połowie XIX wieku to niewielkie miasteczko leżące po drugiej stronie Nysy Łużyckiej przeżywało dynamiczny wzrost gospodarczy związany z panującym okresem industrializacji. Na początku XX wieku Forst stał się znaczącym ośrodkiem przemysłu tekstylnego. Liczba mieszkańców wzrosła z 2400 w 1826 do 32 060 osób w 1900, aby w 1939 liczyć około 27 000 osób. W 1921 wybudowany został wedle projektu Rudolfa Kühna tzw. "Lange Brücke" (Długi Most) na Nysie, co bezpośrednio otworzyło możliwość rozwoju miasta na prawym brzegu rzeki. Nowa dzielnica przejęła nazwę od istniejącej tu dotychczas wsi. Berge miało gwiaździsty układ ulic, które rozchodziły się od mostu. W północnej części dzielnicy ulokowano park.
Pod koniec lat 30. władze III Rzeszy podjęły decyzję o ulokowaniu w południowo-wschodniej części Forst-Berge dużych zakładów chemicznych, których produkcja miała być przeznaczona do celów militarnych. Fabryka w Brożku, a dokładnie w Forst-Scheuno była własnością "Deutsche Sprengchemie GmbH". Prace projektowe w Zasiekach rozpoczęto w 1938, a prace ziemno-betoniarskie rozpoczęły się jesienią 1939, zakończono je w 1941.
Po 1945 roku.
Pod koniec II wojny światowej miasto Forst na lewym brzegu Nysy zostało doszczętnie zniszczone, a radziecka komendantura planowała zaniechać odbudowy. Zamiar ten porzucono, a po powstaniu NRD w 1949 miasto odbudowano i ponownie rozwinięto tam przemysł tekstylny.
Prawobrzeżna część Forst pozostała niezniszczona, po II wojnie światowej znalazła się w granicach państwa polskiego. Pierwszy Pełnomocnik Rządu RP na Obwód Żarski, Bronisław Podhorski, w dniu 31 maja 1945 raportował: "(...) Gmina miejska Forst podzielona rzeką na dwie części została objęta administracją tylko w części leżącej na prawym brzegu Nissy. Zgodnie ze stanem w dniu 12 maja pozostawiono w gromadach dotychczasowych sołtysów, mianowanych przez Komendę Wojenną. W gminach miejskich Żóraw [Żary], Forst, Gąsin [Jasień] mianowano burmistrzów – Polaków". Niemiecką nazwę miasta zastąpiono polską, tymczasową nazwą "Barść" lub "Barszcz". Był to okres, gdy nie istniało jeszcze na tutejszych ziemiach urzędowe nazewnictwo. Polacy odwołali się do starej słowiańskiej nazwy miasta, której używali Łużyczanie. Według etymologów niemieckich (E. Mucke) łużyckie określenie „baršć” pochodzi od rośliny barszcz zwyczajny (polski „barszcz”, czeski „bršt”, rosyjski „boršč”). Spolszczona nazwa była tymczasowa i funkcjonowała do 19 maja 1946, a także pewien czas po ustaleniu dla tej miejscowości urzędowej nazwy Zasieki. Dowodami są nieliczne adnotacje w dokumentach archiwalnych. W latach 1945–1991 stacjonowała tu strażnica Wojsk Ochrony Pogranicza. Z dniem 16 maja 1991 roku strażnica została przejęta przez Straż Graniczną i następnie została rozformowana.
W sprawozdaniu sytuacyjnym Powiatowego Komitetu PPS w Żarach za miesiąc maj 1946 wymieniono siedem miast znajdujących się w powiecie żarskim: Żary, Krystkowice (Krzystkowice), Goclaw (Jasień), Barszcz (Zasieki), Trąby (Trzebiel), Brody, Lubanica (Łęknica) i Przewóz. Dwa miesiące później w podobnym sprawozdaniu sytuacyjnym za miesiąc lipiec 1946 Powiatowy Komitet PPS w Żarach wymieniał już tylko dwa miasta w powiecie: Żary i Jasień.
Zanikanie miasta Barść/Zasieki rozpoczęło się z rozpoczęciem prac Komisji Ustalania Nazw Miejscowości w Warszawie tj. w dniach 2–4 marca 1946. W sporządzonym w tym czasie wykazie wszystkich miejscowości liczących w 1939 ponad 5000 mieszkańców nie wymieniono Barści ani Forstu. Obowiązująca do dziś nazwa Zasieki została ustalona na podstawie Zarządzenia Ministrów Administracji Publicznej i Ziem Odzyskanych z dnia 19 maja 1946 o przywróceniu i ustaleniu urzędowych nazw miejscowości.
Czynników, które wstrzymały rozwój miasta Barść/Zasieki, było kilka, m.in.: nikłe zainteresowanie repatriantów, ograniczenia związane z położeniem w strefie przygranicznej oraz niestabilna sytuacja regionu. Najistotniejszy był problem natury technicznej, związany z kanalizacją miasta. Kolektor ogólnospławny przechodził pod Nysą na niemiecką stronę do oczyszczalni ścieków w Forst. Działanie kanalizacji w mieście okazało się niemożliwe bez porozumienia z Niemcami lub wymagało nakładów na przebudowę systemu kanalizacyjnego. Z tego powodu wymarłą miejscowość włączono do gminy Brody.
W 1950 roku, w wyniku reformy administracyjnej, utworzone zostało województwo zielonogórskie. W 1951 Wydział Gospodarki Komunalnej i Mieszkaniowej Prezydium Wojewódzkiej Rady Narodowej w Zielonej Górze został zobowiązany do wdrożenia uchwały Prezydium Rządu z dnia 3 stycznia 1951 w sprawie akcji robót rozbiórkowych, w celu pozyskania cegły rozbiórkowej na pokrycie potrzeb Państwowego Planu Inwestycyjnego. Wskutek tego rozebrano zabudowę niezasiedlonego miasta. Paranoją był fakt, że do wykonania wysokich planów nie wystarczała cegła z wojennych gruzowisk i zniszczonych budynków. Konieczne okazało się rozbieranie budynków w dobrym stanie technicznym. W wyniku prac rozbiórkowych dawny Barść stał się małą wsią o szerokich ulicach z chodnikami. W północnej części wsi powstał PGR, po zmianie ustrojowej przejęty przez kombinat Igloopol z Dębicy. Po jego upadku teren przeszedł w ręce Agencji Nieruchomości Rolnej Skarbu Państwa.
W ostatnich latach w Zasiekach została zlikwidowana szkoła podstawowa.
Funkcjonowało tu polsko-niemieckie drogowe przejście graniczne Zasieki-Forst w ciągu drogi wojewódzkiej nr 289 oraz kolejowe przejście graniczne Zasieki-Forst, które zostały zlikwidowane 21 grudnia 2007 roku po przystąpieniu Polski do układu z Schengen.

</doc>
<doc id="389474" url="https://pl.wikipedia.org/wiki?curid=389474" title="Zastawki (województwo lubelskie)">
Zastawki (województwo lubelskie)

Zastawki – wieś w Polsce, położona w województwie lubelskim, w powiecie opolskim, w gminie Chodel.
W latach 1975–1998 wieś należała administracyjnie do ówczesnego województwa lubelskiego.
Integralne części wsi.
Kożuchówka do 31 marca 1929 należała do gminy Godów w powiecie puławskim.
Historia.
Wieś nie posiada długiej historii, prawdopodobnie powstała na przełomie wieków XIX i XX. Wyszczególniona w spisie powszechnym z roku 1921. Zastawki w gminie Chodel posiadały wówczas 24 domy i 139 mieszkańców.

</doc>
<doc id="389475" url="https://pl.wikipedia.org/wiki?curid=389475" title="Zatoka (województwo małopolskie)">
Zatoka (województwo małopolskie)

Zatoka – wieś w Polsce położona w województwie małopolskim, w powiecie bocheńskim, w gminie Bochnia.
W latach 1975–1998 miejscowość administracyjnie należała do województwa tarnowskiego.

</doc>
<doc id="389485" url="https://pl.wikipedia.org/wiki?curid=389485" title="Zdrój (województwo wielkopolskie)">
Zdrój (województwo wielkopolskie)

Zdrój – wieś w Polsce, położona w województwie wielkopolskim, w powiecie grodziskim, w gminie Grodzisk Wielkopolski. 
W latach 1975–1998 miejscowość administracyjnie należała do województwa poznańskiego.
Pierwsza wzmianka o wsi pochodzi z 1415 roku ("Wyzdroy)". W późniejszych wiekach nazywana także Zdroje ("Zdroye)", a w okresie zaboru Gratz-Abbau. Wieś Zdroy (Zdroje) położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815–1848) wieś wzmiankowana była jako Zdroj i należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Zdroj należał do okręgu grodziskiego i stanowił część obszernego majątku Grodzisk (Grätz), którego właścicielem był wówczas Szolc i Łubieński. Według spisu urzędowego z 1837 roku wieś liczyła 149 mieszkańców i 13 dymów (domostw).
W Zdroju znajdował się najstarszy dom wiejski w Wielkopolsce, pochodzący z 1607 roku, a w czerwcu 1990 roku przeniesiony do skansenu w Dziekanowicach.
Tu 13 września 1857 roku urodził się Michał Drzymała. Fakt ten upamiętnia kamień z tablicą metalową, położony niedaleko gospodarstwa, w którym Drzymała przyszedł na świat.
We wsi ma siedzibę Grodziska Fabryka Wyposażenia Wagonów „Growag”, znajduje się tu także kompleks rekreacyjno-sportowy z nowoczesną strzelnicą i wigwamem.
W Zdroju działa od 15 marca 2007 roku Ludowy Klub Piłkarski Inter Zdrój.

</doc>
<doc id="389488" url="https://pl.wikipedia.org/wiki?curid=389488" title="Cubix">
Cubix

Cubix (ang. pełny tytuł "Cubix: Robots for Everyone") – koreański serial animowany. Akcja serialu rozgrywa się w roku 2040 w mieście Bubble Town. Cechą charakterystyczną tego miasta jest fakt, że mieszka w nim więcej robotów niż ludzi.
Opis fabuły.
Connor wraz ze swoim ojcem właśnie przeprowadzają się do tego miasta. Gdy się już wprowadzili do nowego domu, Connor za wszelką cenę chciał dostać robota, gdyż chyba jako jedyny w mieście nie miał żadnego. Jednak jego tata nie przepadał za robotami. Wkrótce Connor poznał grupkę trzynastolatków, którzy zajmują się naprawianiem robotów: Abby, Monga i Chipa oraz Helę. Stworzyli oni klub o nazwie Botties Pit. Connor, aby mógł przystąpić do ich klubu, musiał samodzielnie w ciągu 24 godzin naprawić jakiegokolwiek robota. Wybrał więc Cubixa, który miał przydomek „nienaprawialnego”, gdyż jak do tej pory nikt nie potrafił go naprawić. Gdy minął ustalony czas, a Connor nie zdołał naprawić Cubixa, trójka przyjaciół postanowiła dać mu jeszcze jedną szansę, miał sobie wybrać innego robota. Connor jednak powiedział, że to nie on wybrał Cubixa, tylko Cubix jego i że nie chce naprawić innego poza nim. Po jakimś czasie zakład Heli został zaatakowany przez złego Doktora K. i budynek zaczął się zawalać. Connor postanowił wyciągnąć jeszcze Cubixa z budynku, ale nie zdołał, bo był za ciężki. I nagle… Cubix się podniósł i uratował Connora z walącego się budynku.
Tak rozpoczyna się przygoda młodego geniusza, który szybko zyskał szacunek poprzez naprawę „nienaprawialnego” robota.
Wersja polska.
Opracowanie i udźwiękowienie wersji polskiej: Studio Sonica
Reżyseria: Miriam Aleksandrowicz
Dialogi: Edyta Czepiel-Zadura
Dźwięk i montaż: Zdzisław Zieliński
Organizacja produkcji: Agnieszka Sokół
Lektor: Jacek Czyż
Wystąpili:
i inni
Tekst piosenki: Marek Robaczewski
Śpiewali: Krzysztof Pietrzak, Jacek Kotlarski i Anna Apostolakis

</doc>
<doc id="389497" url="https://pl.wikipedia.org/wiki?curid=389497" title="Zimnica (województwo dolnośląskie)">
Zimnica (województwo dolnośląskie)

Zimnica – wieś w Polsce położona w województwie dolnośląskim, w powiecie oleśnickim, w gminie Oleśnica.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="389501" url="https://pl.wikipedia.org/wiki?curid=389501" title="Zrąb (województwo lubelskie)">
Zrąb (województwo lubelskie)

Zrąb – wieś w Polsce położona w województwie lubelskim, w powiecie zamojskim, w gminie Skierbieszów.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Skierbieszów.

</doc>
<doc id="389505" url="https://pl.wikipedia.org/wiki?curid=389505" title="Żółkiew (Polska)">
Żółkiew (Polska)

Żółkiew – wieś w Polsce położona w województwie lubelskim, w powiecie krasnostawskim, w gminie Żółkiewka.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Żółkiewka. Według Narodowego Spisu Powszechnego (III 2011 r.) wieś liczyła 187 mieszkańców.
Historia.
Żółkiew, wieś z folwarkiem nad rzeką Żółkiewką w powiecie krasnostawskim, gminie i parafii Żółkiewka. Wieś leży wśród płaskowzgórza lubelskiego, na zachód od osady Żółkiewka, około 10 wiorst na południe od Sobieskiej Woli a 24 wiorst od Krasnegostawu. Około roku 1895 posiada szkołę początkową, 11 domów i 94 mieszkańców.
W r. 1827 było 19 domów i 124 mieszkańców. Według Słownika geograficznego Królestwa Polskiego z roku 1895 jest to starodawne gniazdo rodu Żółkiewskich, podobno przybyłych tu z Mazowsza. Na obszarze Żółkwi założyli oni r. 1592 miasteczko nazwane: Żółkiewka. Jeden z nich Stanisław, później wojewoda bełski, zakupił znaczne dobra w ziemi lwowskiej i tam na obszarze wsi Winnik syn wojewody, także Stanisław, głośny hetman, założył przy końcu XVI wieku miasto i zamek warowny, który nazwał Żółkiew.
W czasie okupacji niemieckiej mieszkająca we wsi Kazimiera Romanek z d. Zabłocka udzieliła pomocy Miriam Lichter oraz Jafie Klinerman. W 1998 roku Instytut Jad Waszem podjął decyzję o przyznaniu Kazimierze Romanek tytułu Sprawiedliwych wśród Narodów Świata

</doc>
<doc id="389510" url="https://pl.wikipedia.org/wiki?curid=389510" title="Wojciech Paszkowski">
Wojciech Paszkowski

Wojciech Paszkowski (ur. 28 lutego 1960 w Warszawie) – polski lektor, aktor dubbingowy, teatralny, musicalowy i filmowy oraz reżyser polskiego dubbingu. Absolwent warszawskiej PWST.
Kariera.
W roku 1985 debiut sceniczny w "Złym zachowaniu" w choreografii Janusza Józefowicza i reżyserii Andrzeja Strzeleckiego, "Widok z mostu" Arthura Millera w reżyserii Władysława Kowalskiego grany w warszawskim Teatrze Powszechnym.
Od 1987 związany z Teatrem Rampa, gdzie brał udział we wszystkich premierach. Od 2000 stale współpracuje z Teatrem Muzycznym Roma, gdzie gra w musicalach "Piotruś Pan" w reżyserii Janusza Józefowicza z muzyką Janusza Stokłosy role Pana Darlinga i Kapitana Haka, w "Crazy for You" w reżyserii Wojciecha Kępczyńskiego i choreografii Janusza Józefowicza rolę Zanglera, w musicalu "Grease" w reżyserii Wojciecha Kępczyńskiego rolę Vincenta Fontaine, w przedstawieniu reżyserowanym przez Olafa Lubaszenko "Pięciu braci Moe" rolę Eat Moe, w przedstawieniu "Cohen" w reżyserii Krzysztofa Zaleskiego, w "Kotach" rolę Bywalca, Gusa i Karmazyna, w "Tańcu wampirów" rolę Chagala, w musicalu "Akademia pana Kleksa" w reżyserii Wojciecha Kępczyńskiego rolę Profesora Kleksa oraz w ostatniej premierze Romy – "Upiór w operze" – rolę Buqueta i Licytatora. Wielokrotnie występował w koncertach galowych "Przeglądu Piosenki Aktorskiej" we Wrocławiu.
Poza działalnością teatralną ma na swoim koncie wiele ról w dubbingu. Występował w roli Andy’ego Andersona w kreskówce "Świat według Ludwiczka". Jego inne role to: Mike Wazowski w filmie Walta Disneya "Potwory i spółka", Heinz Dundersztyc w kreskówce "Fineasz i Ferb", w filmie "Harry Potter i Kamień Filozoficzny", "Madagaskar", "Alvin i wiewiórki", ', "Psy i koty", "Stuart Malutki", wciela się także w postać Timona w trzeciej części ' i Wallace’a w filmie "Wallace i Gromit: Klątwa królika". Możemy go także usłyszeć w wielu serialach animowanych, m.in. na MiniMini, Cartoon Network, Disney Channel, Disney XD. Zajmuje się także reżyserią dubbingu, ma na swoim koncie takie hity jak "Cziłała z Beverly Hills", "Odlot" oraz "Zaplątani" czy "Gnomeo i Julia".
Współpracował z "Dziennikiem Telewizyjnym" Jacka Fedorowicza, grał w serialach TVP "Klan", "M jak miłość", "Plebania", "Mrok", "Ojciec Mateusz" i TVN "Król przedmieścia". Zagrał kosmitę Mundka w trzech próbnych odcinkach serialu komediowego "Kosmici", ale Polsat zrezygnował z kontynuowania emisji. Widzowie telewizyjni znają go z roli Stefana w serialu "Faceci do wzięcia."
W 2018 przeszedł udar mózgu. Ograniczył wówczas działalność zawodową.

</doc>
<doc id="389512" url="https://pl.wikipedia.org/wiki?curid=389512" title="Pajęczyna (ujednoznacznienie)">
Pajęczyna (ujednoznacznienie)



</doc>
<doc id="389513" url="https://pl.wikipedia.org/wiki?curid=389513" title="Adamaszek">
Adamaszek

Adamaszek (łac. "adamascus", franc. "damas") – tkanina żakardowa, dwustronna, najczęściej jedwabna, zwykle jednobarwna, z wzorem matowym na błyszczącym tle (lub odwrotnie), uzyskiwanym przez odpowiednie dobranie splotów tkackich, najczęściej atłasowych i skośnych.
Najstarsze adamaszki wytwarzano w Chinach w epoce Han (200 p.n.e.–220 n.e.); w Egipcie i Syrii w VII–XI w.; w Europie produkowano od XII wieku, głównie we Włoszech. Adamaszki lniane wyrabiano we Flandrii i Holandii w XVI–XVII wieku, w Saksonii i na Śląsku w XVII–XVIII wieku. Adamaszków jedwabnych używano na kosztowne ubiory, paramenty kościelne oraz do obijania ścian i mebli; adamaszków lnianych na bieliznę pościelową i stołową.
Nazwa adamaszek pochodzi od miasta Damaszek w Syrii.

</doc>
<doc id="389515" url="https://pl.wikipedia.org/wiki?curid=389515" title="Depoteka">
Depoteka



</doc>
<doc id="389517" url="https://pl.wikipedia.org/wiki?curid=389517" title="4.50 z Paddington">
4.50 z Paddington

4.50 z Paddington (ang. "4.50 from Paddington" lub "What Mrs. McGillicuddy Saw") – powieść kryminalna Agathy Christie, wydana w 1957.
Opis fabuły.
Pani McGillicuddy postanawia przyjechać do swojej przyjaciółki, panny Marple, detektywa amatora. Jadąc pociągiem, staje się świadkiem morderstwa. Przez chwilę widzi w oknie jadącego sąsiednim torem pociągu, jak ktoś dusi nieznaną kobietę. Ponieważ nie znaleziono ciała, policja nie daje wiary opowieści pani McGillicuddy. Panna Marple rozpoczyna śledztwo. Ślady prowadzą do domu państwa Crackenthorpe'ów, gdzie wkrótce dochodzi do serii nowych morderstw. Panna Marple wysyła tam swoją młodą przyjaciółkę, Lucy Eyelesbarrow, by najęła się na służbę. Dziewczyna ma za zadanie dokładnie relacjonować staruszce wydarzenia z domu, by ta mogła dojść do odpowiednich wniosków.
Rozwiązanie.
Lucy jako służąca Crackenthorpe'ów przeszukuje posiadłość i udaje jej się znaleźć ciało zamordowanej kobiety - morderca ukrył je w pseudozabytkowym sarkofagu w szopie pełnej szpargałów. Nie wiadomo, kim jest ofiara, policja podejrzewa jednak, że jest Francuzką, wskazuje na to ubranie. Mogłaby to być zaginiona w Londynie francuska tancerka Anna Stravinska, gdyby nie to, że przysłała kartkę z Jamajki z podrowieniami. W domu Crackenthorpe'ów przebywa, stale lub czasowo, kilka osób - wiekowy Luther, jego córka Emma, jego trzej synowie Harold, Alfred i Cedryk, zięć Bryan (mąż zmarłej córki) i nastoletni wnuk Aleksander z kolegą. Pozornie ofiara nie ma z nimi nic wspólnego. Emma podejrzewa, że to Martine, francuska narzeczona (a może żona) czwartego - najstarszego - brata Edmunda, poległego w czasie wojny. Martine nigdy nie odwiedziła Crackenthorpe'ów, jednak niedawno przyszedł list od niej - pisała, że faktycznie go poślubiła i ma z nim syna, na edukację którego brakuje jej pieniędzy. W liście zapowiedziała wizytę u rodziny męża, jednak tuż przed jej terminem odwołała ją. Gdyby to, co napisała, było prawdą, jej syn dziedziczyłby posiadłość i część majątku. W tej sytuacji najbardziej podejrzani są Harold, Alfred i Cedryk. Wszyscy są wysokimi brunetami, jak mężczyzna, którego pani McGillicudy widziała tyłem w pociągu. Ale Cedryk ma alibi, a Alfred i Harold zostają wkrótce otruci... Odnajduje się też Martine - pod koniec wojny wyszła za mąż za Anglika. Zatem czyje zwłoki znaleziono w szopie? Wraca koncepcja, że to jednak Anna Stravinska... Ale co ona miała wspólnego z Crackenthorpe'ami? Policja jest bezradna, a prawdy domyśla się jedynie panna Marple. Nie ma jednak dowodów. Postanawia więc zaaranżować spotkanie podejrzanych ze świadkiem morderstwa. Podczas wizyty w domu Crackenthrope'ów pannie McGillicuddy udaje się zobaczyć zbrodniarza w tej samej pozycji, w jakiej go widziała w pociągu. Okazuje się, że to lekarz rodziny Crackenthorp'ów - doktor Quimper. Kolejne morderstwa były dla niego makabryczną drogą do przejęcia majątku Crackenthorpe'ów. Pierwszą ofiarą, którą udusił w pociągu, była jego żona Anna, a zabił ją, by uchodzić za kawalera. Chciał bowiem poślubić Emmę Crackenthorpe, córkę Luthera. Następnie otruł Harolda i Alfreda, jako lekarzowi przyszło mu to bez trudu. Prawdopodobnie planował kolejne morderstwa, które udaremniła dociekliwa panna Marple. Pani McGillicuddy rozpoznała go, a on przyznał się do zabójstw, nie wiedząc, że widziała go tylko z tyłu. 

</doc>
<doc id="389519" url="https://pl.wikipedia.org/wiki?curid=389519" title="Kangurek Kao (seria)">
Kangurek Kao (seria)

Kangurek Kao – seria komputerowych gier platformowych wydanych na komputery osobiste i konsole wyprodukowana w kooperacji przez polski zespół Tate Multimedia i francuski Titus Interactive. Ich głównym bohaterem jest kangur Kao.
17 listopada 2006 roku wydany został pakiet "Świat Kangurka Kao", zawierający 3 gry z serii: "Kangurek Kao", "Kangurek Kao: Runda 2" i "Kangurek Kao: Tajemnica Wulkanu", w wersjach na system Microsoft Windows. W 2020 roku zapowiedziano wydanie nowej części serii.
Gry serii.
Kangurek Kao.
Pierwsza część serii wydana została 23 listopada 2000 roku na komputery PC z systemem Windows i Dreamcasta. Gra w wersji PC została wydana w polskiej, angielskiej i czeskiej wersji językowej. Wersja dla konsoli Dreamcast zawiera tylko angielskie tłumaczenie.
Uproszczona wersja "Kangurka Kao" wydana została w 2001 roku na konsolę przenośną Game Boy Advance. Jej twórcą jest studio Titus Interactive.
Kangurek Kao: Runda 2.
Druga część serii została wydana 4 listopada 2003 roku. Gra została wydana na cztery platformy sprzętowe: PC z systemem Windows, PlayStation 2, Nintendo GameCube i Xbox. Wydano ją w polskiej, angielskiej i niemieckiej wersji językowej. Akcja gry rozgrywa się w pięciu krainach, a w każdej z nich gracz musi się zmierzyć z jednym z pomocników Huntera – głównego antagonisty serii. Dodatkowo bohater musi uwolnić uwięzione zwierzęta podczas rozgrywki oraz uzbierać 3000 dukatów, aby przekupić Bosmana w Mrocznych Dokach i rozprawić się z Hunterem.
Kangurek Kao: Tajemnica Wulkanu.
Kontynuacja serii wydana na komputery PC dnia 2 grudnia 2005 roku. Kao trafia na wyspy, na których musi zebrać cztery artefakty, aby wejść do wnętrza wulkanu w celu pokonania boga wulkanu i uwolnienia swojego przyjaciela – Lotka.
Kao Challengers.
Dodatkowa część serii wydana została 28 października 2005 roku na konsolę PlayStation Portable. Jest ona rozwinięciem drugiej części serii – "Kangurek Kao: Runda 2". Rozgrywka oferuje dodatkową krainę, nowych przeciwników i dodatkowego bossa. Dodatkowo zaimplementowano tryb wieloosobowy, w którym może grać maksymalnie do czterech graczy w sieci, natomiast w trybie jednoosobowym uzbierane dukaty zostają zachowane.
Kangurek Kao (2022).
W 2020 zapowiedziano grę będąca rebootem serii, której premiera miała miejsce 27 maja 2022 roku. Gra została wydana na PC z Windowsem, PlayStation 4, PlayStation 5, Xbox One, Xbox Series X/S i na Nintendo Switch. Na oficjalnej stronie gry można było również kupić „Superskoczną Edycję” zawierającą unikatowe pudełko, plecakoworek, naklejki oraz magnes na lodówkę. W tej grze Kao musi odnaleźć swoją zaginioną przed laty siostrę i dowiedzieć się nieco o swoim ojcu. Od 21 do 28 lutego 2022 na Steamie można było pobrać demo z którego można było się dowiedzieć trochę o samej rozgrywce.

</doc>
<doc id="389521" url="https://pl.wikipedia.org/wiki?curid=389521" title="Biała Góra (województwo pomorskie)">
Biała Góra (województwo pomorskie)

Biała Góra (niem. "Weissenberg") – wieś w Polsce położona w województwie pomorskim, w powiecie sztumskim, w gminie Sztum przy drodze wojewódzkiej nr 603.
Znajduje się tu zespół śluz rozdzielających Wisłę (dawną Leniwkę) i Nogat, dwa ramiona ujściowe Wisły. Śluza na Nogacie jest nazywana Wodnym Zamkiem z powodu neogotyckich wież wieńczących wybudowaną w latach 1852-1879 zaporę. Do 1 września 1939 śluza stanowiła granicę pomiędzy Wolnym Miastem Gdańskiem i Niemcami. Na zespół śluz składają się trzy obiekty: śluzy, jazy i wrota przeciwpowodziowe. Z górnej części śluzy roztacza się panorama obszarów nadwiślańskich. W ramach rozwoju dróg wodnych i tworzenia Pętli Żuławskiej w obrębie obiektów śluzowych powstała przystań dla motorówek i jachtów.
13 lipca 1930 na wzgórzu u zbiegu granic Polski, Niemiec i Gdańska odsłonięto uroczyście "Westpreussenkreuz" - granitowy krzyż o wysokości 8 m, mający być wedle ówczesnych twórców znakiem wiary mieszkańców Prus Wschodnich w ponowne zjednoczenie z Niemcami. W latach 1975–1998 miejscowość administracyjnie należała do województwa elbląskiego.
We wsi stoi XIX-wieczna kapliczka przydrożna.

</doc>
<doc id="389522" url="https://pl.wikipedia.org/wiki?curid=389522" title="Miękkoskórek dwupazurzasty">
Miękkoskórek dwupazurzasty

Miękkoskórek dwupazurzasty, żółw dwupazurzasty, żółw miękkoskóry, żółw nowogwinejski ("Carettochelys insculpta") – gatunek gada z podrzędu żółwi skrytoszyjnych z rodziny miękkoskórkowatych (Carettochelyidae), jedyny przedstawiciel rodziny.

</doc>
<doc id="389523" url="https://pl.wikipedia.org/wiki?curid=389523" title="Tajemnica gwiazdkowego puddingu">
Tajemnica gwiazdkowego puddingu

Tajemnica gwiazdkowego puddingu (ang. The Adventure of the Christmas Pudding) – zbiór opowiadań napisanych przez Agathę Christie. Książka została wydana w 1960 r.
Bohaterowie.
W opowiadaniach pojawia się dwójka ulubionych detektywów Agathy Christie: Herkules Poirot, ekscentryczny Belg, oraz panna Marple, starsza mieszkanka St. Mary Mead. Epizodycznie pojawia się również Felicity Lemon, sekretarka Poirota.

</doc>
<doc id="389524" url="https://pl.wikipedia.org/wiki?curid=389524" title="Karetka pogotowia">
Karetka pogotowia



</doc>
<doc id="389527" url="https://pl.wikipedia.org/wiki?curid=389527" title="Sheffield (ujednoznacznienie)">
Sheffield (ujednoznacznienie)

Miejscowości w Australii:
Miejscowości w USA:
Gminy w USA:
Inne miasta o tej nazwie:
Osoby o nazwisku Sheffield:
Nazwa noszona przez brytyjskie okręty: HMS "Sheffield"

</doc>
<doc id="389530" url="https://pl.wikipedia.org/wiki?curid=389530" title="Wysoczyzna Ciechanowska">
Wysoczyzna Ciechanowska

Wysoczyzna Ciechanowska (318.64) – region naturalny w środkowej części Niziny Północnomazowieckiej, między Równiną Kurpiowską na północnym wschodzie i Wzniesieniami Mławskimi na północnym zachodzie a Kotliną Warszawską na południu oraz dolinami: Wkry na zachodzie i Narwi na wschodzie. 
Wysoczyzna Ciechanowska stanowi falistą równinę urozmaiconą ostańcami wzgórz morenowych i kemów (wys. do 157 m), rozcięta dolinami dopływów Narwi i Wkry. Region ma charakter typowo rolniczy, nieliczne skupiska leśne m.in. Lasy Ościsłowskie.
Główne miasta: Ciechanów, Przasnysz, Maków Mazowiecki, Nasielsk.

</doc>
<doc id="389531" url="https://pl.wikipedia.org/wiki?curid=389531" title="Aksamit">
Aksamit

Aksamit "("dawn". oksamit," łac". examitum," późnogr". heksámiton, „złożony z sześciu nici”," staro-franc. i niem". samit, Sammit"")" – tkanina bawełniana z krótką okrywą włosową (bawełnianą, jedwabną lub wełnianą) uzyskiwana przez wprowadzenie między nitki osnowy i wątku dodatkowych nitek runowych w formie pętelek, które pozostawiono nierozcięte (aksamit pętelkowy) lub rozcinano (aksamit strzyżony). Produkuje się też aksamity, w których stosuje się obie te techniki.
Aksamity mogą być gładkie lub wzorzyste – wzory uzyskiwane są przez wzorzyste tkanie (tkanina żakardowa), zróżnicowanie wysokości włosa, zestawienie powierzchni z okrywą włosową i pętelkową, a także prasowanie, wytłaczanie, gofrowanie oraz drukowanie techniką sitodruku.
Aksamity wzorzyste z dodatkiem nitek metalowych nazywane są brokatami (altembasami).
Tkanina ta pochodzi z Indii, od XII w. była produkowana we Włoszech (Genua, Wenecja), a od końca XVII w. w Polsce.
Aksamitów używano początkowo na reprezentacyjne ubiory świeckie i stroje liturgiczne, od średniowiecza także na pokrycia mebli, zasłony, kapy. 
Aksamit należy do grupy tkanin z okrywą włókienną, zwanych pluszami.

</doc>
<doc id="389532" url="https://pl.wikipedia.org/wiki?curid=389532" title="Lubartowiak">
Lubartowiak

Lubartowiak - dwutygodnik (w latach 2008 - 2014 był tygodnikiem), ukazujący się w Lubartowie.
Czasopismo zawiera wiadomości z życia miasta Lubartów i powiatu - aktualności, fotorelacje z imprez otwartych, ogłoszenia, repertuar kina Lewart, dyżury aptek itd.
Redakcja Lubartowiaka znajduje się od lipca 2019 w budynku II LO w Lubartowie przy ul. Lubelskiej 68. Wydawcą jest zaś Lubartowski Ośrodek Kultury z siedzibą przy ul. Rynek II 1. Wydawany jest od 1996 r. 

</doc>
<doc id="389533" url="https://pl.wikipedia.org/wiki?curid=389533" title="Gríma">
Gríma

Gríma – postać ze stworzonej przez J.R.R. Tolkiena mitologii Śródziemia.
Był to człowiek, Rohirrim, doradca Théodena, króla Rohanu, i szpieg Sarumana, przygotowującego podbój tego królestwa. Po klęsce Sarumana nadal mu towarzyszył i był przez niego traktowany jak niewolnik. Zginął 3 listopada 3019 roku, bezpośrednio po zabiciu czarodzieja.
Pojawia się w "Dwóch wieżach" i "Powrocie króla", kolejnych tomach "Władcy Pierścieni". Pewne informacje na jego temat zawierają również "Niedokończone opowieści".
Gríma w tekstach Tolkiena.
Pochodzenie.
Był synem niejakiego Gálmóda, nic więcej nie wiadomo o jego pochodzeniu czy też młodości. Nieznana jest również data wstąpienia Grímy na służbę władcy Rohanu. Opis przedstawiający jego wygląd z 3019 roku mówi, że Gríma był mężczyzną ciemnowłosym, chudym, bardzo bladym, o opuchniętych powiekach. Na dworze królewskim zwykle ubierał się na czarno.
Zdrada.
Jak się wydaje, nie od samego początku szpiegował na rzecz Sarumana, który pozyskał dla siebie Grímę, obiecując mu po swoim zwycięstwie otrzymanie części bogactw ze skarbu królów Marchii, jak również Éowinę.
Zdrajcy udało się wkraść w łaski Théodena w 3014 roku, kiedy ten zaczął słabnąć na zdrowiu. Być może choroba monarchy została wywołana lub przynajmniej wzmocniona przez truciznę, jaką Gríma mógł potajemnie podawać władcy.
Działalność na dworze.
Od tej pory szpieg Sarumana, jako główny doradca królewski, starał się zyskać w oczach słabnącego Théodena status niezastąpionego, by poprzez kłamliwe słowa móc wpływać na monarchę. Dyskredytując wszelkich przeciwników, negatywnie nastawił króla do Gandalfa Szarego i o samowolę oskarżał Éomera, siostrzeńca władcy, który wraz z księciem Théodredem usiłował ograniczać wpływy Grímy.
Po upływie kilku lat fałszywy doradca stał się jedynym pośrednikiem między władcą, coraz rzadziej opuszczającym Meduseld, a większością poddanych w Edoras. Wydawał rozkazy i polecenia, także marszałkom Marchii, do których się stosowano, choć z coraz większą niechęcią. Powszechnie określano Grímę przydomkiem "Gadzi Język". Poza szpiegowaniem na rzecz Sarumana, u którego bywał potajemnie w Isengardzie, okradał mieszkańców w Edoras, jak i skarbiec królewski. Część łupów zatrzymywał dla siebie, a część oddawał swemu mocodawcy. Krążył także wokół Éowiny, zatruwając jej życie kłamstwami.
Początek Wojny o Pierścień.
Na początku Wojny o Pierścień Gadzi Język usiłował zdezorganizować obronę Rohanu przed siłami Isengardu, usypiając czujność lub podsycając strach przed zagrożeniem z Mordoru, w ten sposób odwracając uwagę od zachodnich rubieży królestwa. Udało mu się doprowadzić do przepędzenia Gandalfa ze stolicy, gdy czarodziej tam przybył, po udanej ucieczce od Sarumana (20 września 3018 roku). Théoden, pod wpływem zdrajcy, nie zechciał wysłuchać ostrzeżeń przybysza, tylko kazał mu jak najszybciej opuszczać Rohan.
Gríma zaraz potem udał się do Isengardu, by powiadomić o tych wydarzeniach swego pana. Jednak wieczorem 21 września został pochwycony przez Czarnych Jeźdźców. Bez wahania zdradził wówczas Sarumana, przekazując im informacje o położeniu Shire’u i przebiegu drogi do tego kraiku, czyli wszystko to, co władca Isengradu zataił przed wysłannikami Saurona. Puszczony wolno, nie przyznał się swemu panu, co spotkało go w drodze. Po powrocie do Edoras kontynuował swoją działalność. W ciągu następnych miesięcy skutecznie paraliżował mobilizację sił z okolic stolicy, nawet gdy wojska Sarumana otwarcie zaatakowały Rohan.
Demaskacja.
Za podpuszczeniem Grímy Théoden zakazał ścigania orków, grasujących na północnych rubieżach Rohanu, co miało ułatwić wyprawę Uglúka. Gdy więc Éomer złamał ten rozkaz i rozgromił oddział Isengardczyków, a co więcej groził śmiercią Grímie (świadom jego nieczystych intencji wobec Éowiny), został uwięziony. Był to jednak ostatni i krótkotrwały sukces zdrajcy.
2 marca 3019 roku Gandalf Biały przybył do Edoras, wraz z Aragornem, Legolasem i Gimlim. Gríma usiłował przedstawić przybyszy w jak najgorszym świetle, by w ten sposób móc zlekceważyć wagę ich słów. Jednak czarodziej zdemaskował szpiega i uzdrowił Théodena. Monarcha, wystawiając Grímę na próbę, dał mu do wyboru udział w wyprawie przeciw Sarumanowi lub opuszczenie swego dworu wolno. Rozwścieczony ujawnieniem zdrady Gadzi Język pośpiesznie wyjechał z Edoras i ruszył do Isengardu. Jednak kiedy tam dotarł, zastał twierdzę zdobytą i zburzoną przez entów. Nie zdołał uciec, bowiem Drzewiec zapędził go do wieży Orthank, gdzie ciągle przebywał Saruman.
Gadzi Język niezbyt przysłużył się swemu panu jeszcze tego samego dnia. Usiłował bowiem zabić Gandalfa, który przybył z Théodenem do Isengardu, rzucając w niego kryształem Orthanku, nieświadom jak cennym i ważnym dla Sarumana jest ten przedmiot.
Dalsze losy i śmierć.
Następne miesiące spędził w wieży, z pewnością źle traktowany przez upadłego czarodzieja. Kiedy bowiem, za pozwoleniem Drzewca (już po całkowitej klęsce Władcy Ciemności), opuścił wraz z Sarumanem Orthank "wyglądał po prostu jak cień". Nadal jednak towarzyszył swojemu panu i zarazem ciemiężcy w wędrówce po Eriadorze. Nawet podczas przypadkowego spotkania z członkami Drużyny Pierścienia Gadzi Język nie poszedł za radą Gandalfa i nie porzucił Sarumana. Razem z nim dotarł do Shire’u, gdzie upadły czarodziej, za pomocą swoich sług, przejął władzę i w akcie zemsty rozpoczął dewastację całego kraju. Przerwał to dopiero powrót Froda Bagginsa z towarzyszami i Bitwa Nad Wodą.
Po tym zwycięstwie, jeszcze tego samego dnia, Frodo nakazał Sarumanowi opuszczenie ziem hobbitów, lecz Gríma otrzymał propozycję chwilowego pozostania tam, a następnie odejścia wolno. Wówczas to Saruman wyjawił, iż Gadzi Język na jego rozkaz zamordował Lotha Sackville-Bagginsa, marionetkowego przywódcę Shire’u i rzekomo nie pochował jego ciała, tylko je zjadł. Gríma, rozwścieczony poniżaniem, chwilę później rzucił się na swego pana i poderżnął mu gardło, lecz gdy próbował uciec, zginął od strzał hobbitów.
Imię.
Słowo Gríma, użyte przez Tolkiena, by „przetłumaczyć” imię postaci z fikcyjnego języka rohirrickiego, pochodzi ze staroangielskiego. Znaczy w tej mowie "maska" lub też "zjawa", "widmo".
Ekranizacja Petera Jacksona.
W ekranizacji "Władcy Pierścieni", w reżyserii Petera Jacksona, Grímę zagrał Brad Dourif, który w celu przygotowania się do tej roli musiał zgolić brwi. Scenarzyści rozbudowali rolę tej postaci w ', dodając nowe sceny i nieco przy tym zmieniając jego losy. Zupełnie odmiennie w stosunku do literackiego pierwowzoru przedstawiono okoliczności śmierci Sarumana i Gadziego Języka w ', jednak ten epizod nie trafił do wersji kinowej filmu, tylko reżyserskiej, wydanej na DVD.
Wersja kinowa.
Gríma po raz pierwszy pojawia się podczas rozmowy toczonej przez Éomera i Éowinę z Théodenem. Pogrążony w zupełnej apatii władca słucha jedynie jego słów, wedle których Saruman jest przyjacielem Rohanu, a Éomer podżega do wojny. Siostrzeniec króla na osobności łapie fałszywego doradcę i zarzuca mu zdradę, lecz po chwili zostaje pojmany przez podwładnych Grímy, który skazuje go na banicję. Następnie Gadzi Język odwiedza samotną Éowinę, opłakującą śmierć Théodreda i prowadzi z nią rozmowę, lecz jego próby zbliżenia zostają odrzucone.
Kolejna scena z udziałem szpiega Sarumana, przybycie Gandalfa na dwór królewski, dość mocno odbiega od opisu w powieści. Wypowiedzi Grímy pod adresem Czarodzieja zostały skrócone, a w ich miejsce pokazano bójkę między towarzyszami Gandalfa a zbirami Gadziego Języka. Ten ostatni próbuje uciekać, lecz zostaje złapany przez Gimlego. Po uzdrowieniu Théodena zostaje wyrzucony z pałacu, a król gotów jest własnoręcznie zabić zdrajcę, lecz powstrzymuje go od tego Aragorn. Gríma konno ucieka do Isengardu. Przez resztę filmu przebywa ze swoim panem w wieży Orthank, gdzie zdradza mu plany Théodena (ukrycie się z ludnością w Helmowym Jarze) i słabe punkty Rogatego Grodu. Jest świadkiem wymarszu armii Uruków, ruszających na tę twierdzę.
Wersja reżyserska.
Wersja reżyserska "Dwóch wież" została wzbogacona o trzy, nowe fragmenty z udziałem Gadziego Języka:
W "Powrocie króla", z racji pominięcia wątku obecności Sarumana w Shire, scena śmierci jego i Gadziego Języka rozgrywa się w Isengardzie, na szczycie Orthanku.
Gríma pojawia się w chwilę po tym, jak Gandalf zniszczył różdżkę Sarumana. Théoden zauważa dawnego doradcę, proponuje mu porzucenie upadłego czarodzieja i powrót między Rohirrimów. Gríma wydaje się chętny, by to zrobić. Saruman nie zgadza się na to i uderza Grímę, który gwałtownie upada. Po chwili jednak zrywa się i kilkakrotnie zadaje czarodziejowi cios sztyletem, lecz w tym samym momencie ginie przeszyty strzałą Legolasa.

</doc>
<doc id="389536" url="https://pl.wikipedia.org/wiki?curid=389536" title="Droga wojewódzka nr 973">
Droga wojewódzka nr 973

Droga wojewódzka nr 973 (DW973) – droga wojewódzka o długości 55 km w województwach świętokrzyskim i małopolskim, łącząca Busko-Zdrój z Wierzchosławicami koło Tarnowa. Droga przebiega przez 3 powiaty: buski, dąbrowski i tarnowski.
Modernizacja.
W kwietniu 2016 województwa małopolskie i świętokrzyskie podpisały umowę, w której zobowiązały się do rozbudowy drogi wojewódzkiej nr 973 na odcinku Nowy Korczyn-Borusowa. W ramach inwestycji powstał 600-metrowy most nad Wisłą o długości 670 metrów, który zastąpił dotychczas funkcjonującą przeprawę promową, i drogi dojazdowe. Po stronie świętokrzyskiej zbudowane zostały także obwodnica Zbludowic i most nad Nidą. Całość ma kosztować około 200 milionów złotych. W marcu 2019 roku rozpoczęła się budowa mostu i zgodnie z umową budowa zakończyła się 16 listopada 2020 roku. Most został otwarty 14 grudnia 2020 roku. 

</doc>
<doc id="389540" url="https://pl.wikipedia.org/wiki?curid=389540" title="Tercja wielka">
Tercja wielka



</doc>
<doc id="389541" url="https://pl.wikipedia.org/wiki?curid=389541" title="Tercja mała">
Tercja mała



</doc>
<doc id="389543" url="https://pl.wikipedia.org/wiki?curid=389543" title="Stare Miasto w Krakowie">
Stare Miasto w Krakowie

Stare Miasto – najstarszy obszar Krakowa, w obrębie Plant. 
Dla centrum Krakowa ograniczonego Plantami powszechnie używa się nazwy "Stare Miasto". Jest to kolokwializm, nazwa nieformalna. Obszar ten nigdy tak się oficjalnie nie nazywał. Do roku 1954 Stare Miasto w obrębie Plant (bez wawelskiego wzgórza) stanowiło odrębną dzielnicę katastralną. Była to "dzielnica I Śródmieście". 
W 1978 Stare Miasto wraz z Wawelem, Kazimierzem i Stradomiem zostało wpisane na listę światowego dziedzictwa UNESCO, w 1994 razem z Wawelem, Stradomiem, Kazimierzem, Podgórzem, Nowym Światem i Piaskiem zostało uznane za Pomnik historii.
Głównymi zabytkami krakowskiego Starego Miasta są znajdujące się na Rynku Głównym oraz w jego okolicy: kościół Mariacki na Placu Mariackim, Sukiennice i wieża ratuszowa, oraz pozostałości murów obronnych – Brama Floriańska i Barbakan.
Historia.
Około VIII w. zaczął formować się wielkoplemienny organizm Państwa Wiślan. Na Wawelu zachowały się drobne relikty potężnego, okalającego całe wzgórze wału ziemnego konstrukcji izbicowej. W piwnicy domu przy ul. Kanoniczej 13, w skrzyni pochodzącej z IX wieku znaleziono 4200 siekier żelaznych, tzw. płacideł, o łącznej wadze ponad 4 ton. Takie płacidła były podstawowym środkiem płatniczym w sąsiednim Państwie wielkomorawskim, jednak skarb krakowski jest największy, jaki kiedykolwiek znaleziono i świadczy o zamożności i znaczeniu miejscowego ośrodka władzy. U stóp Wawelu, na terenie dzisiejszej ul. Kanoniczej, Grodzkiej i sąsiednich, natknięto się na resztki osady Wiślan, zwanej Okół. Osada ta, istniejąca co najmniej od początku IX wieku, była otoczona palisadą dębową i okolona od strony obecnych ulic Straszewskiego i św. Gertrudy jedną z odnóg Wisły. W pobliżu późniejszego Rynku Głównego: kościoła św. Wojciecha, Mariackiego i ul. Brackiej odkryto resztki budynków mieszkalnych wiślańskiego Krakowa, zakładów rzemieślniczych (gdzie topiono i obrabiano metale kolorowe), a pod kościołem św. Wojciecha zlokalizowano relikty drewnianej świątyni. W tamtych czasach Wisła rozdzielała się na wiele odnóg, tworząc w dzisiejszym centrum miasta kilka wysp. Taką wyspą był Kazimierz. Możliwe również, że ostrowami oddzielonymi odnogami Wisły, bądź przekopanymi fosami były Okół, Wawel i teren Rynku Głównego. Znaleziono również budowle na Wawelu, których datowanie jest trudne.
Pierwsze wzmianki o Krakowie pochodzą z II poł. IX w. W końcu X w. włączono Kraków do państwa polskiego, rządzonego przez władców z dynastii Piastów. W roku 1000 powstało biskupstwo i niebawem na wiele stuleci Kraków stał się siedzibą polskich władców. Ówczesne miasto obejmowało dzisiejsze Stare Miasto, a więc historia Krakowa to równocześnie historia tej dzielnicy. Przechowywano w nim insygnia królewskie, a we wczesnym średniowieczu powstała szkoła katedralna.
Przebywający na Wawelu biskupi i dwór książęcy tworzyli odpowiedni klimat intelektualny. Od XIV wieku było to miejsce koronacji królewskich. Pod rządami Kazimierza III Wielkiego zrodził się Uniwersytet Jagielloński.
W 1386 na tronie wraz z królową Jadwigą zasiadł książę litewski Władysław Jagiełło. Kraków stał się stolicą rozległej monarchii, co sprzyjało jego rozwojowi kulturalnemu.
Renesans.
Epoka renesansu to okres największego rozkwitu Starego Miasta. M.in. wtedy została przebudowana katedra na Wawelu na styl renesansu włoskiego. Prace wykonywane były przez artystów sprowadzonych specjalnie z tego powodu z Włoch przez Bonę Sforzę, takich, jak m.in. Bartłomiej Berecci, Franciszek Florentczyk, Giovanni Maria Padovano, Santi Gucci. Bardzo charakterystyczną, renesansową częścią Starego Miasta jest ul. Kanonicza. Jednak ze śmiercią ostatniego Jagiellona życie polityczne zaczęło się przenosić do Warszawy.
Barok.
Wiek XVII rozpoczyna epokę baroku. Mecenasem kultury stał się wtedy król Zygmunt III Waza. Dzięki niemu działał architekt Giovanni Trevano, który przebudował w stylu barokowym kościół św. św. Piotra i Pawła. Stare Miasto zostało dwa razy niszczone przez Szwedów. W końcu XVII wieku wzniesiono kolegiatę akademicką świętej Anny.
W I poł. XVIII w. powstały dzieła sztuki, realizowane przez architektów tej miary, co Kacper Bażanka i Franciszek Placidi. Kultura baroku wywarła silne piętno na to miejsce. Gotyckie kościoły uległy przebudowie w duchu baroku, wypełniając się nowymi ołtarzami, rzeźbami i obrazami.
W 1794 pod wodzą Tadeusza Kościuszki naród stanął w obronie państwa, jednak w 1795 nastąpił rozbiór. Kraków przypadł Austrii. Mimo wielu trudności Kraków był zawsze duchową stolicą Polski. Zabytki Starego Miasta traktowano jako pomniki kultury, wyrażające narodową tożsamość.
W XIX w. zapadła decyzja o likwidacji zniszczonych fortyfikacji. Podjęły ją władze austriackie, ale akcję burzenia zrealizowano w okresie Księstwa Warszawskiego. Dzięki staraniom profesora Feliksa Radwańskiego uratowano północny fragment wraz z Barbakanem, Bramą Floriańską i trzema basztami (stanowiące kiedyś tzw. bramę chwały, gdzie rozpoczynała się Droga Królewska prowadząca orszaki królewskie na koronację). Na miejscu murów powstały Planty.
W tym okresie powstał również Teatr Miejski. Znajduje się on na Placu Świętego Ducha, który jest pozostałością po zabudowaniach dawnego szpitala, którym opiekowali się Duchacy. Budynki te przetrwały do XIX wieku. Na ich miejscu powstał gmach teatru, przykład architektury eklektycznej.
W 1850 roku miał miejsce potężny pożar Krakowa.
W roku 1876 książę Władysław Czartoryski przekazał do Krakowa zbiory artystyczne i patriotyczne. 3 lata później założono Muzeum Narodowe. Kraków stał się centrum muzealnictwa. W Starym Mieście działali artyści tacy jak Jan Matejko czy Stanisław Wyspiański. W nim rodziły się też ruchy niepodległościowe.
Czasy wojenne.
Wkrótce po rozpoczęciu II wojny światowej, 6 września 1939 do Krakowa wkroczyły wojska niemieckie. Miasto stało się stolicą tzw. Generalnego Gubernatorstwa. Zaczęły się prześladowania Żydów, utworzono obóz koncentracyjny Plaszow. W Starym Mieście zrabowano wiele dzieł. Zamknięto muzea, szkoły, teatry. Aresztowano profesorów.
Dopiero 18 stycznia 1945 wojska sowieckie II Frontu Ukraińskiego pod dowództwem marszałka I. Koniewa zajęły Kraków i zmusiły Niemców do wycofania się bez obrony.
Stare Miasto dzisiaj.
Dzisiaj Stare Miasto przyciąga wielu turystów z całego świata. Kraków jest jednym z 17 miejsc w Polsce wpisanych na sporządzoną przez UNESCO Listę Światowego Dziedzictwa Kulturowego. Kompleks architektoniczny Starego Miasta przetrwał wszystkie kataklizmy przeszłości i zachował niezmieniony układ od czasów średniowiecza.
Przez cały rok jest gwarno i tłoczno. Miejsce to tętni życiem o każdej porze dnia. Są tłumy turystów, niestrudzone kwiaciarki, uliczni malarze i grajkowie oraz rząd czekających na gości fiakrów. Przejażdżka fiakrem przez nocny Kraków została opisana w wierszu K.I. Gałczyńskiego "Zaczarowana dorożka".
Rynek Główny to jeden z największych placów w Europie, powstał podczas lokacji miasta na prawie magdeburskim w 1257 r. Ma kształt kwadratu o wymiarach 200 × 200 m, otacza go szereg kamienic. Stoi na nim wieża ratuszowa, kościół Św. Wojciecha, Sukiennice i pomnik Adama Mickiewicza. Przy nim można wysłuchać co godzinę hejnału z wieży Mariackiej.
W okolicznych kamienicach mieszczą się kawiarnie, restauracje, puby i kluby. Najsłynniejsze z nich to m.in. restauracja Wierzynek, klub Pod Jaszczurami i piwnice pałacu „Pod Baranami”. Odbywają się tam liczne imprezy kulturalne, koncerty i wystawy.
Jednym z symboli Krakowa jest obwarzanek krakowski, który można kupić w ulicznych budkach. Obwarzanki krakowskie oferowane są z makiem, sezamem, solą lub innymi posypkami.
Również krakowskie gołębie nie wzięły się znikąd. Według legendy Henryk IV Probus, który starał się objąć dzielnicę senioralną, w czasach rozbicia dzielnicowego miał zamiar wybrać się do Rzymu z ofiarą pieniężną, prosząc o koronację. Pewna czarodziejka zamieniła jego rycerzy w gołębie, a one wydziobały kamyczki z murów kościoła Mariackiego, które zamieniły się w złoto. Z tym majątkiem książę wyruszył do Watykanu, ale po drodze stracił wszystko i nie dotarł do papieża. Mimo powrotu suwerena do Krakowa jego rycerze nie odzyskali ludzkiej postaci.
Słynne miejsca.
Wierzynek – restauracja na Rynku Głównym, której nazwa nawiązuje do postaci mieszczanina Mikołaja Wierzynka i wydanej przez niego w XIV wieku uczty.
Jama Michalika – kawiarnia artystyczna o ponad stuletnich tradycjach literackich.
Tu powstał kabaret Zielony Balonik oraz narodził się Duch Młodej Polski.
Piwnica pod Baranami – kabaret tworzony przez krakowskich artystów; mieści się na Rynku Głównym.
Pod Jaszczurami – klub studencki na Rynku Głównym, będący legendą akademickiego ruchu kulturalnego. Stanowi popularne miejsce spotkań środowiska akademickiego Krakowa.
Franciszkańska 3 – Miejsce spotkań krakowian z Janem Pawłem II, Benedyktem XVI i Franciszkiem. Obecnie przy ulicy często organizowane są czuwania, koncerty, wydarzenia artystyczne.
Na rynku upamiętniono słynnych ludzi i ważne wydarzenia. Znajdują się na nim tablice poświęcone przysiędze Tadeusza Kościuszki z 1794 r., hołdowi pruskiemu z 1525 roku i wspominające remont rynku z 1964 r.

</doc>
<doc id="389547" url="https://pl.wikipedia.org/wiki?curid=389547" title="Spiralna tomografia komputerowa">
Spiralna tomografia komputerowa

Spiralna tomografia komputerowa (ang. "spiral CT", "helical CT") – technika wprowadzona na początku lat 90. Jest to badanie polegające na połączeniu ciągłego ruchu obrotowego układu lampa-detektor i przesuwu stołu wzdłuż powierzchni badanej.
Ważną zaletą spiralnej TK jest:
Badanie angio-TK może być przeprowadzone natychmiast po badaniu TK, za pomocą każdego spiralnego tomografu komputerowego, mającego odpowiednie oprogramowanie.
Spiralna TK z zastosowaniem programu angio-TK i opcją 3D.
Spiralna TK z zastosowaniem programu angio-TK oraz opcją 3D pozwala na diagnostykę tętniaków śródczaszkowych oraz na obserwacje tętniaków „nie operacyjnych” w projekcji trójwymiarowej, również prawie całkowicie eliminuje możliwość przeoczenia niewielkich zmian np.: obwodowych malformacji naczyniowych.
Dzięki badaniu uzyskuje się trójwymiarowy obraz naczynia (w angiografii cyfrowej dwuwymiarowy) w dowolnym obszarze ciała o rozdzielczości liniowej i kontrastowej zbliżonej do badania angiograficznego, a często nawet przewyższającej. Dzięki czemu możliwa jest ocena, zmiany w ścianie naczynia, jak i w jego świetle.
Wielką zaletą spiralnej TK jest:
Środkiem kontrastowym może być np.: 75% uropolina, która umożliwia dobre odróżnienie struktur naczyniowych od kostnych w rekonstrukcji 3D (ważne m. in w przypadku tętniaków podklinowych).
Szybka aktywizacja danych pozwala na obrazowanie naczyń na stosunkowo dużym obszarze.
Spiralna TK z zastosowaniem programu angio-TK oraz opcją 3D jest dobrze tolerowana przez pacjentów z ostrym krwawieniem podpajęczynówkowym nawet w ciężkich stanach klinicznych. Wykorzystywana jest u chorych, którzy nie tolerują angiografii klasycznej; może być również stosowana zamiast niej.
W opinii części autorów angio-TK może z powodzeniem zastąpić angiografię (przy dokładnym opracowaniu badań z wykorzystaniem różnych metod rekonstrukcji obrazu):
Jest wówczas wystarczającą podstawą do planowania operacji. Zdaniem innych autorów – nie, i że może być jedynie badaniem uzupełniającym konwencjonalną angiografię.
Stwierdzono, że angio-TK lepiej obrazuje szypułę i jej stosunek do sąsiadujących naczyń niż konwencjonalna angiografia, zwłaszcza przy stosowaniu rekonstrukcji VRT i SSD (wynika to z trójwymiarowej rekonstrukcji obrazu i uzyskania dowolnej liczby projekcji, ponadto w metodzie SSD można określić stosunek tętniaka do struktur kostnych, co może być pomocne w trakcie zabiegu operacyjnego). Natomiast u chorych z malformacją tętniczo-żylną więcej informacji dostarcza konwencjonalna angiografia, ponieważ określa ona dynamikę przepływu krwi przez malformacje.

</doc>
<doc id="389548" url="https://pl.wikipedia.org/wiki?curid=389548" title="Chester (ujednoznacznienie)">
Chester (ujednoznacznienie)

W Kanadzie:
Miejscowości w USA:
Gminy w USA:
Hrabstwa w USA:

</doc>
<doc id="389549" url="https://pl.wikipedia.org/wiki?curid=389549" title="Walla Zaman Ya Silahi">
Walla Zaman Ya Silahi

Walla Zaman Ya Silahi – hymn państwowy Egiptu w latach 1960–1979 oraz Iraku w latach 1965–1981. Słowa napisał Salah Szahyn, a muzykę skomponował Kamal Attawyl.
Początkowo skomponowany dla Umm Kulsum, uzyskał on wielką popularność w 1956 roku, stając się w końcu hymnem Egiptu w 1960 roku. W 1965 roku został także przyjęty przez Irak, co było symbolicznym gestem chęci połączenia się z Egiptem w większy kraj arabski.
Jako hymn Egiptu śpiewany był jedynie refren, po którym następowało instrumentalne interludium i powtórzenie refrenu. W Iraku zaś hymn był pozbawiony słów.
Oryginalne zwrotki z pierwotnej wersji.
"Przed każdą i po każdej z nich następował wyżej wymieniony refren."

</doc>
<doc id="389557" url="https://pl.wikipedia.org/wiki?curid=389557" title="Morgan Freeman">
Morgan Freeman

Morgan Porterfield Freeman Jr. (ur. 1 czerwca 1937 w Memphis) – amerykański aktor, narrator i reżyser filmowy, laureat Nagrody Akademii Filmowej oraz Złotego Globu.
Życiorys.
Wczesne życie.
Morgan Freeman urodził się w Memphis, w stanie Tennessee jako syn Mayme Edny (z domu Revere) i Morgana Porterfielda Freemana Seniora, fryzjera, który w 1961 roku zmarł na marskość wątroby. Jako niemowlę, Freeman trafił pod opiekę swojej babki, zamieszkującej Charleston w Missisipi. Wraz z rodziną, a w tym z trójką rodzeństwa, często zmieniał miejsce zamieszkania, osiadając w Greenwood, Gary i, ostatecznie, w Chicago. Morgan zadebiutował aktorsko w wieku 9 lat, biorąc udział w szkolnym przedstawieniu. Trzy lata później, kiedy uczęszczał do Broad Street High School, wygrał aktorski konkurs stanowy i pojawił się na antenie stacji radiowej z Nashville. W 1955 ukończył szkołę średnią, odrzucając jednocześnie propozycję stypendium w Jackson State University na rzecz posady mechanika w United States Air Force.
Na początku lat 60. Morgan Freeman przeprowadził się do Los Angeles, by tam podjąć się pracy w Los Angeles Community College. W tym samym okresie zamieszkiwał również w Nowym Jorku, gdzie był tancerzem, a także w San Francisco, gdzie stał się członkiem grupy muzycznej Opera Ring. W 1967 roku Freeman zadebiutował w off-broadwayowskiej sztuce "The Nigger Lovers", natomiast rok później po raz pierwszy wystąpił na Broadwayu, w wersji musicalu "Hello, Dolly!", w której pojawili się wyłącznie afroamerykańscy aktorzy.
Kariera.
Mimo że pierwszym filmem, w którego napisach został wymieniony był "Who Says I Can't Ride a Rainbow?" z 1971 roku, Freeman stał się znany w mediach dzięki rolom w operze mydlanej "Inny świat" ("Another World") oraz w programie dla dzieci "The Electric Company".
Począwszy od połowy lat 80., Freeman zaczął grać role drugoplanowe w filmach pełnometrażowych, dzięki czemu zyskał reputację aktora wcielającego się w „mądre, opiekuńcze” postacie. Jego popularność wzrastała, objawiając się w coraz poważniejszych angażach, a w tym do obrazów: "Wożąc panią Daisy" oraz "Chwała" (oba w 1989). Za rolę w pierwszym z nich aktor otrzymał nominację do Nagrody Akademii Filmowej. W 1994 roku zagrał Reda, więźnia, który przeszedł wewnętrzną przemianę, w obrazie "Skazani na Shawshank". Wzrastając do rangi jednej z najważniejszych postaci Hollywood, Freeman występował w kolejnych produkcjach, a w tym m.in.: "", "Bez przebaczenia", "Siedem" oraz "Dzień zagłady". W 1997 roku Morgan założył wraz z Lori McCreary niezależną wytwórnię filmową Revelations Entertainment.
Po zdobyciu trzech nominacji – dla najlepszego aktora drugoplanowego za film "Cwaniak" oraz dla najlepszego aktora pierwszoplanowego za role w "Wożąc panią Daisy" i "Skazani na Shawshank" – Freeman otrzymał Nagrodę Akademii Filmowej dla najlepszego aktora drugoplanowego za "Za wszelką cenę" podczas 77. ceremonii wręczenia Oscarów.
Freeman znany jest ze swojego charakterystycznego głosu, dzięki któremu często wciela się w rolę narratora. W 2005 roku pełnił tę funkcję w dwóch filmach: "Wojna światów" oraz dokumencie nagrodzonym Oscarem, "Marsz pingwinów".
W 1991 roku Freeman otrzymał propozycję głównej roli w filmie "Park Jurajski". Niepewny decyzji, odwiedził American Museum of Natural History, aby obejrzeć szkielety oraz figury dinozaurów. W 2007 roku, w jednym z wywiadów, Morgan przyznał, że był zdumiony, kiedy dowiedział się, iż ptaki mają swoich przodków wśród dinozaurów. Jednocześnie dodał, że kiedy odrzucił ofertę występu w obrazie, kolejne wakacje spędził na czytaniu książek ornitologicznych. Wydarzenia te miały również wpływ na to, że Freeman z chęcią podjął się narratorstwa "Marszu Pingwinów".
W 2004 aktor został zaproszony do roli w filmie Za wszelką cenę w reżyserii Clinta Eastwooda. Zagrał on tam Eddiego Scrap-Iron Duprisa, jednego z bohaterów oraz narratora filmu. Za tę rolę otrzymał Oscara i ogrom nominacji.
Morgan Freeman wcielił się w rolę Boga w filmie "Bruce Wszechmogący", a także w jego kontynuacji "Evan Wszechmogący". Zagrał także Luciusa Foxa w obrazie "" oraz jego sequelu "Mroczny rycerz". W 2007 roku wystąpił u boku Jacka Nicholsona w "Choć goni nas czas". Rok później Freeman powrócił na Broadway, aby zagrać w sztuce "The Country Girl", w reżyserii Mike’a Nicholsa.
Freeman wielokrotnie wspominał, że chciałby nakręcić film poświęcony Nelsonowi Mandeli. Początkowo próbował oprzeć scenariusz na jego autobiografii, "Long Walk to Freedom", jednak projekt w tym założeniu nie mógł zostać sfinalizowany. W 2007 roku Morgan zakupił prawa do ekranizacji książki "Playing the Enemy: Nelson Mandela and the Game that Made a Nation" autorstwa Johna Carlina. Ostatecznie reżyserii filmu biograficznego o Mandeli podjął się Clint Eastwood. "Invictus" miał premierę w 2009 roku; w rolę Nelsona wcielił się Freeman, zaś Matt Damon zagrał kapitana drużyny rugby, François Pienaara.
Na początku 2010 roku Freeman zastąpił Waltera Cronkite'a w roli osoby, która użycza głosu we wprowadzeniu do programu "CBS Evening News", prowadzonego przez Katie Couric. W tym samym roku aktor wystąpił w roli prezentera podczas charytatywnego telethonu "" na rzecz ofiar trzęsienia ziemi na Haiti.
W 2010 roku premierę miał kolejny obraz z udziałem Freemana, "Red", oparty na komiksie o tym samym tytule. Wraz z Bruce’em Willisem, Helen Mirren i Johnem Malkovichem wcielili się w grupę emerytowanych agentów specjalnych CIA, którzy muszą powrócić do dawnego zajęcia.
W 2012 roku ukazała się następna odsłona przygód Batmana, "Mroczny rycerz powstaje", w której Morgan ponownie zagrał postać Luciusa Foxa.
W 2018 roku premierę miał film pod tytułem Dziadek do orzechów i cztery królestwa, w której zagrał postać Drosselmeyera.
Obecnie Freeman jest prowadzącym oraz narratorem programu "Through the Wormhole", emitowanego na antenie Discovery Channel.
Życie prywatne.
Rodzina.
Freeman pozostawał w związku małżeńskim z Jeanette Adair Bradshaw od 22 października 1967 roku, do 1979 roku. 16 czerwca 1984 roku aktor poślubił Myrnę Colley-Lee, jednak para pozostawała w separacji od grudnia 2007 roku. Jego partner biznesowy, Bill Luckett, ogłosił w sierpniu 2008 roku, że Morgan i jego żona są w trakcie procesu rozwodowego, który został sfinalizowany 15 września 2010 roku. Freeman ma dwóch synów z wcześniejszych związków; zaadoptował również córkę swojej pierwszej żony. Bradshaw jest poza tym matką jego czwartego dziecka.
Nieruchomości.
Freeman większość czasu spędza w Nowym Jorku oraz Charleston w Missisipi, gdzie posiada prywatne posiadłości. Poza tym jest współwłaścicielem restauracji Madidi i klubu bluesowego Ground Zero, które znajdują się w Clarksdale, w stanie Missisipi. 24 kwietnia 2008 roku nastąpiło oficjalne otwarcie drugiego lokalu Ground Zero w Memphis, w stanie Tennessee.
Poglądy i polityka.
Freeman publicznie skrytykował obchody Black History Month i nie uczestniczy w żadnym z wydarzeń z nimi powiązanych, twierdząc: „Nie chcę, by Black History Month miał miejsce. Historia Afroamerykanów jest amerykańską historią”. Dodał również, że jedynym sposobem na powstrzymanie rasizmu jest zaprzestanie rozmów o nim, co poparł słowami, iż „nie istnieje White History Month”. W wywiadzie dla programu "60 Minutes", Freeman powiedział: „Zamierzam przestać nazywać cię białym człowiekiem i mam zamiar poprosić cię, byś przestał nazywać mnie czarnym człowiekiem”. Morgan poparł wniosek o zmianę flagi stanowej Missisipi, w której kantonie znajduje się bojowa flaga Skonfederowanych Stanów Ameryki.
Morgan Freeman poparł kandydaturę Baracka Obamy na stanowisko Prezydenta Stanów Zjednoczonych w 2008 roku, jednak nie zdecydował się na dołączenie do jego kampanii wyborczej. Freeman jest narratorem multimedialnej sekcji poświęconej Obamie w The Hall of Presidents.
Honory naukowe.
13 maja 2006 roku Freeman otrzymał honorowy tytuł doctor honoris causa na Delta State University, a w 2010 roku to samo wyróżnienie przyznał mu Brown University. Aktor jest również, od 1997 roku, posiadaczem doktoratu honoris causa w Rhodes College.
Działalność filantropijna.
W 2004 roku Freeman był jednym z współzałożycieli Grenada Relief Fund, mającej na celu pomoc ludziom, którzy ucierpieli w wyniku huraganu Ivan. Od tego czasu fundacja przeistoczyła się w PLANIT NOW, organizację wspomagającą osoby, które mieszkają w miejscach nawiedzanych przez huragany i sztormy.
Aktor współpracował jako narrator z globalnymi organizacjami, a w tym One Earth, użyczając głosu w krótkich klipach reklamowych, mających na celu zwrócenie uwagi na kwestie dotyczące środowiska naturalnego.
Freeman przekazał fundusze na rzecz parku dla koni w Starkville, w stanie Missisipi, wchodzącego w skład Uniwersytetu Stanowego Missisipi. Aktor jest właścicielem kilku koni, które na co dzień przebywają w jego posiadłości w Charleston, i które często zabiera do Starkville.
Wypadek samochodowy.
Aktor był uczestnikiem wypadku samochodowego, który miał miejsce 3 sierpnia 2008 roku w Ruleville. Pojazd, którym podróżował, Nissan Maxima, wypadł z trasy i kilkakrotnie dachował. Freeman oraz pasażerka, Demaris Meyer, zostali wydostani z samochodu dzięki nożyco-rozpieraczowi hydraulicznemu. Morgan został przetransportowany helikopterem do The Regional Medical Center w Memphis. Policja wykluczyła, ażeby alkohol był czynnikiem sprawczym wypadku, a jej przedstawiciele poinformowali, że dwójka pasażerów miała zapięte pasy bezpieczeństwa. Freeman złamał rękę i obojczyk, w wyniku czego, 5 sierpnia, przeszedł operację; lekarze przez cztery godziny naprawiali uszkodzone nerwy. Krótko po zdarzeniu, jego rzecznik przyznał, że aktor czuje się coraz lepiej i powinien powrócić do zdrowia. Meyer, pasażerka samochodu, oskarżyła Freemana o niedbalstwo, twierdząc, że w dzień wypadku pił alkohol. Zaprzeczyła jednocześnie, jakoby z aktorem łączyły ją zażyłe stosunki.
Pozostałe.
Freeman jest aktywnym graczem w golfa. W wieku 65 lat, zdobył również prywatną licencję pilota (PPL). Aktor jest lub był właścicielem co najmniej trzech prywatnych samolotów, a w tym Cessna Citation 501 oraz Cessna 414. W 2007 roku nabył za 7 milionów dolarów biznes jeta Emivest SJ30.
W 2008 roku historia rodziny aktora została przedstawiona w programie "African American Lives 2". Test DNA wykazał, że przodkowie Freemana wywodzili się z nigerskich ludów Tuareg oraz Songhaj.
W lipcu 2009 roku Freeman był jednym z prezenterów podczas koncertu 46664, celebrującego urodziny Nelsona Mandeli.
Morgan Freeman, wraz z byłym prezydentem Billem Clintonem, przewodniczącym komitetu Sunilem Gulatim i piłkarzem Landonem Donovanem, reprezentował Stany Zjednoczone podczas ogłoszenia finałowej prezentacji kandydatury USA do organizacji Mistrzostw Świata w Piłce Nożnej 2022. Oficjalna uroczystość miała miejsce 1 grudnia 2010 roku w Zurychu.

</doc>
<doc id="389561" url="https://pl.wikipedia.org/wiki?curid=389561" title="Słowo Powszechne">
Słowo Powszechne

Słowo Powszechne – jedyny w krajach socjalistycznych dziennik katolicki o zasięgu ogólnokrajowym, wydawany w latach 1947–1997.
Historia.
Gazeta powstała w 1947 r. z inicjatywy Bolesława Piaseckiego jako organ Stowarzyszenia PAX. 18 lutego 1947 r. pismem nr 1642/1947 Główny Urząd Kontroli Prasy, Publikacji i Widowisk udzielił Spółce Wydawniczej PAX zezwolenia na wydawanie dziennika „Słowo Powszechne” w nakładzie 40 tys. egzemplarzy. Pierwszy numer ukazał się 22 marca 1947 r.
Gazeta promowała współpracę środowisk katolickich z władzami PRL. Pismo było krytykowane przez Episkopat Polski, który nigdy nie uznał „Słowa” za pismo katolickie.
W październiku 1956 r. na łamach dziennik ukazał się artykuł Bolesława Piaseckiego pt. „Instynkt państwowy”, który stał się pretekstem do dla kampanii przeciwko autorowi i przeciwko Stowarzyszeniu PAX. Kampania ta doprowadziła do uprowadzenia i zamordowania syna Bolesława Piaseckiego – Bohdana.
W 1962 r. dziennik ufundował puchar im. Kazimierza Siemianowicza na pierwsze ogólnopolskie Zawody Rakiet Amatorskich zorganizowane przez Aeroklub Polskiej Rzeczypospolitej Ludowej
11 marca 1968 r. pismo zapoczątkowało brutalną kampanię antysemicką w polskich mediach, publikując artykuł "Do studentów Uniwersytetu Warszawskiego", która przyczyniła się do wyjazdu z kraju wielu tysięcy, często już zasymilowanych, Żydów. Pismo osiągało nakład 100 tys. egzemplarzy.
Po wprowadzeniu stanu wojennego zawieszono wydawanie dziennika. Pismo wznowiono 18 lutego 1982 r.
W 1993 r. zmieniło tytuł na „Słowo – Dziennik Katolicki”, a w 1997 r. zostało zamknięte.

</doc>
<doc id="389563" url="https://pl.wikipedia.org/wiki?curid=389563" title="Bazyli III (patriarcha Konstantynopola)">
Bazyli III (patriarcha Konstantynopola)

Bazyli III, gr. Βασίλειος Γ' (ur. 1846, zm. 1929) – patriarcha Konstantynopola od 13 lipca 1925 do 29 września 1929.

</doc>
<doc id="389564" url="https://pl.wikipedia.org/wiki?curid=389564" title="Łoje (powiat kozienicki)">
Łoje (powiat kozienicki)

Łoje – wieś w Polsce położona w województwie mazowieckim, w powiecie kozienickim, w gminie Sieciechów. Leży przy drodze powiatowej dochodzącej do drogi krajowej nr 48, nad Wisłą w odległości 1 km od Sieciechowa.
Wieś była własnością opata sieciechowskiego, wchodziła w skład klucza sieciechowskiego. W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Opactwie.
Geografia.
Wieś rolnicza, położona na żyznych glebach wiślanych (mady rzeczne). Domy wybudowane wzdłuż głównej drogi, która prowadzi do wałów przeciwpowodziowych. Liczba domów od 1-52. W roku 1997 i 2001 duże zagrożenie powodziowe, wynikające z meandru rzeki w tej miejscowości.

</doc>
<doc id="389566" url="https://pl.wikipedia.org/wiki?curid=389566" title="Górczyn (Gorzów Wielkopolski)">
Górczyn (Gorzów Wielkopolski)

Górczyn – dzielnica Gorzowa Wielkopolskiego, pod względem ludności największa dzielnica miasta, położona w jego północno-wschodniej części. Mieszka tutaj blisko 40 tysięcy mieszkańców. Jest to też dzielnica z największą liczbą hipermarketów wielkopowierzchniowych jak i bloków mieszkalnych w mieście.
Historia.
Dzielnicę zaczęto budować na początku lat 80. XX wieku. Miała zapewnić mieszkania dla szybko rozbudowującego się miasta. Elementy do budowy osiedli powstawały w Fabryce Domów „Prefadom” przy ul. Walczaka. Pierwszymi osiedlami były osiedla Zacisze i Sady. Następnie powstawały osiedla: Parkowe, Ustronie, Chemik, a jako ostatnie Przylesie. Górczyn miało zamieszkiwać blisko 65 tysięcy mieszkańców, jednak niski przyrost ludności oraz kryzys na rynku budowlanym zmienił te plany. Obecnie w dzielnicy mieszka około 40 tys. mieszkańców. W ostatnich latach Górczyn znów przeżywa rozkwit, powstaje wiele budynków mieszkalnych głównie za sprawą GTBS oraz punktów usługowo-handlowych, co powoduje, że dzielnica zmienia się z betonowej pustyni w funkcjonalną część miasta. W 1997 roku na Placu Jana Pawła II miała miejsce msza z udziałem papieża Jana Pawła II.
Infrastruktura.
Górczyn wyposażony jest w nowoczesną infrastrukturę drogową. Istnieją tutaj nowe skrzyżowania, ronda, wiele dwupasmowych ulic, coraz więcej jest też zieleni. Założony został tutaj Park Górczyński, znajduje się też tutaj Park im. Kopernika. Dzielnica jest w pełni zelektryfikowana, zgazyfikowana, posiada kanalizację i wodociągi. Działają tutaj dwaj operatorzy telefonii stacjonarnej (Multimedia Polska i Telekomunikacja Polska) oraz wszyscy operatorzy telefonii komórkowej (Play, Plus GSM, Era, Orange Polska, Heyah). Do dzielnicy dotrzeć można komunikacją miejską "MZK Gorzów". Jeżdżą tutaj:
Tramwaje.
Autobusy:
Linie sezonowe i specjalne:
Gospodarka.
W dzielnicy ma siedzibę wiele znaczących dla miasta zakładów i firm. Z większych wyróżnić można: Elektrociepłownia „Gorzów”, Zakład Wykonawstwa Sieci Elektrycznych, Zakłady Włókien Chemicznych „Stilon” (należące do francuskiej grupy Rhodia Nylstar), wytwórnia betonu. Znajduje się tutaj wiele centrów handlowych oraz sklepów wielkopowierzchniowych, m.in.:
Znajdują się tutaj także dwa z trzech zespołów szpitalnych Szpitala Wojewódzkiego w Gorzowie (Zespół Szpitalny przy ul. Dekerta 1 oraz Zespół Szpitalny przy ul. Walczaka 42), Zespół Szkół Technicznych i Ogólnokształcących, Szkoły podstawowe i gimnazja (dawne SP 20, SP 13). Istnieje kilka stacji benzynowych, m.in.: Statoil, Shell (2 stacje), Super Tank. Niedługo oddana zostanie stacja paliw przy hipermarkecie Tesco. Przy stacji Shell znajduje się restauracja McDonald’s. Istnieją tutaj siedziby banków, m.in. PKO BP, ING Bank Śląski, BZ WBK. Mieści się też tutaj siedziba TVP Gorzów Wielkopolski. Znajdują się tu dwa hotele: Parkowy i Gorzów (dawniej Stilon).
Zabytki.
Górczyn nie posiada wielu zabytków z racji tego, iż jest to dzielnica powstała praktycznie od nowa. Jest jednak kilka obiektów godnych uwagi. Jednym z nich jest nowoczesny kościół im. M. M. Kolbe, kościół Pierwszych Świętych Męczenników Polskich, cmentarz wojenny, zabytkowa zabudowa szpitala dla nerwowo i psychicznie chorych wraz z otaczającym go parkiem.
Ronda w dzielnicy:
Główne ulice dzielnicy:

</doc>
<doc id="389575" url="https://pl.wikipedia.org/wiki?curid=389575" title="Alfred Döblin">
Alfred Döblin

Alfred Döblin (ur. 10 sierpnia 1878 w Szczecinie, zm. 26 czerwca 1957 w Emmendingen) – niemiecki pisarz i lekarz żydowskiego pochodzenia.
Jego najbardziej znanym dziełem jest powieść "Berlin Alexanderplatz: dzieje Franciszka Biberkopfa" (1929), która była pierwszą i najważniejszą niemiecką powieścią wielkomiejską.
W 2004 na miejscu nieistniejącego obecnie domu Alfreda Döblina na Starym Mieście w Szczecinie odsłonięto tablicę pamiątkową.
Zobacz też.
Alfred-Döblin-Preis

</doc>
<doc id="389582" url="https://pl.wikipedia.org/wiki?curid=389582" title="Katedralny Chór Chłopięcy Cantate Deo">
Katedralny Chór Chłopięcy Cantate Deo

Katedralny Chór Chłopięcy i Męski „Cantate Deo” – chór powstały z inicjatywy ks. bpa Ignacego Jeża i przy zaangażowaniu księdza Jana Turkiela, Barbary i Józefa Niekraszów oraz Andrzeja Cwojdzińskiego na przełomie lat 1989 i 1990 przy katedrze koszalińskiej.
Andrzej Cwojdziński stworzył dla chóru wiele utworów, od Pater Noster przez pieśni maryjne, Małą Kantatę „Rycerz Królowej” (do słów ks. H. Romanika) po Suitę Kolęd. Pierwszy skład chóru stanowiła grupa ok. 40 chłopców z Koszalina i okolic, w wieku 6–11 lat. Aktualnie chór stanowi 50 chłopców oraz grupa początkująca.
Dyrygenci.
Jako dyrygenci z chórzystami pracowały: Dorota Bdzikot, Beata Brzezińska, Brygida Lis, Ewa Szereda, w latach 1995-2001 Waleria Żuławnik, Olena Shadrina i Przemysław Pałka. Akompaniatorką w latach 2000-2003 była Dorota Kuryło. Obecnie akompaniatorami chóru są Jadwiga Peka, Lidia Łopacińska i Violetta Milka. Prezesem Zarządu chóru jest Mirella Telińska. Lekcje emisji głosu prowadzi Maria Wleklińska – mezzosopranistka oper we Wrocławiu i Bydgoszczy.
Repertuar.
Repertuar chóru stanowią pieśni sakralne twórców od Wacława z Szamotuł, Wincentego z Kielc, F. Nowowiejskiego do J. Świdra, H.M. Góreckiego, A. Koszewskiego, T. Klonowskiego, M. Sawy i A. Cwojdzińskiego. Chór wykonuje też pieśni takich klasyków, jak: W.A. Mozart, J. Haydn, A. Bruckner, J.S. Bach, G. Bizet, F. Schubert, L. van Beethoven, St. Moniuszko, C. Orff, G. Gershwin, J. Strauss, A. Vivaldi, G. Verdi. Udział chóru w kongresach międzynarodowych „Pueri Cantores” (Salzburg 1996, Barcelona 1998, Rzym 1999, Moskwa 2001) wymaga opanowania utworów w kilku językach, zgodnie z wymaganiami organizatorów.
Historia.
W szesnastoletniego istnienia chór uczestniczył w koncertach i festiwalach w kraju i poza jego granicami. Już w maju 1991 roku chłopcy śpiewali w kolońskiej katedrze, Schönenbergu, Neun, Kirchen i Berlinie. Również w czerwcu 1991 roku chór brał udział w uroczystościach związanych z przybyciem Jana Pawła II do Koszalina. W lipcu 1993 chór przebywał w zagłębiu Ruhry: Altena – Eringsen z udanymi występami. Zaszczytem była możliwość zaśpiewania w Katedrze Münster. W sierpniu 1995 roku „Cantate Deo” wyjechał do Włoch, gdzie dwukrotnie spotkał się z Ojcem Świętym – podczas audiencji generalnej oraz prywatnie w Castel Gandolfo. W lipcu 1996 roku chór wyjechał do Salzburga w Austrii na XXVIII Międzynarodowy Kongres Pueri Cantores, podczas którego w katedrze salzburgskiej uczestniczył wspólnie z 122 chórami, 7000 śpiewakami w wykonaniu mszy A. Brucknera. W sierpniu 1997 roku na zaproszenie dekanatu Paderborn w Niemczech, „Koszalińskie słowiki” wraz z biskupem Marianem Gołębiewskim uczestniczyły w uroczystościach „Liborianum”, dając 6 koncertów. W tym czasie Paderborn odwiedziło milion pielgrzymów z całego świata. W lipcu 1998 roku chór wyjechał na XXIX Światowy Kongres „Pueri Cantores” do Barcelony. Prosto z Hiszpanii koszalińscy śpiewacy pojechali do Paryża na I Międzynarodowy Kongres Federacji Chórów Słowiańskich. Wystąpił razem z pięcioma chórami rosyjskimi i jednym ukraińskim. Udział w kolejnym XXX Festiwalu Pueri Cantores w grudniu 1999 roku w Rzymie poprzedziły koncerty Chóru w polskich kościołach w stolicy Włoch. W 2001 roku Chór wyjechał na tournée po Ukrainie, Rosji i Litwie. Występował w Kijowie, Żytomierzu, Dowbyszu, Lwowie, Moskwie i Wilnie. W 2004 roku powstał Chór Męski Cantate Deo, który już po 5 miesiącach swojego istnieniu zdobył brązowy dyplom na Międzynarodowym Festiwalu im. Feliksa Nowowiejskiego w Barczewie. W 2005 r. chór obchodził Jubileusz 15-lecia istnienia. Koncert galowy odbył się w Kościele pw. Ducha Świętego w Koszalinie.
Olimpiady Chóralne.
W lipcu 2000 roku chór wyjechał na I Światową Olimpiadę Chóralną do Linzu w Austrii, gdzie konkurował w kategorii chórów chłopięcych prezentując utwory: M. Sawy – Laudate, Z. Kodaya – Stabat Mater, J. Świdra – Czego chcesz od nas Panie i A. Vivaldiego – Glorię D-dur, zdobywając srebrny dyplom.
W 2002 roku brał udział w II Światowej Olimpiadzie Chóralnej w Pusan w Korei Południowej. Wyśpiewał tam brązowy dyplom, W Bremie na III Olimpiadzie Chóralnej chór zdobył srebro.
Konkursy i osiągnięcia.
Chór brał również udział w polskich znaczących imprezach, mianowicie: 
Organizowane cykliczne koncerty.
Chór organizuje w kościołach Pomorza Środkowego szereg występów z cyklu: „Muzyka w kościołach Koszalina” i Pomorza, mających na celu szerzenie kultury i umuzykalnianie społeczeństwa.
Od 1997 roku chór „Cantate Deo” organizuje koncerty Wigilijne Dzieło Pomocy Dzieciom, które odbywają się w Bałtyckim Teatrze Dramatycznym w Koszalinie. W 2002 roku chór zaczął organizować również koncerty charytatywne pod hasłem „Spieszmy się kochać ludzi...”, z których całkowity dochód przekazywany jest na koszalińskie hospicjum (koncerty odbywają się w kwietniu). Również w 2002 roku Cantate Deo zainicjował nowy coroczny cykl koncertów pod hasłem: „Koszalińskie Święto Pieśni”. Celem tych koncertów jest umuzykalnianie mieszkańców Koszalina i okolic (koncerty odbywają się w czerwcu).

</doc>
<doc id="389584" url="https://pl.wikipedia.org/wiki?curid=389584" title="Vahid Halilhodžić">
Vahid Halilhodžić

Vahid Halilhodžić (ur. 15 października 1952 w Jablanicy) – jugosłowiański i bośniacki piłkarz grający na pozycji napastnika oraz trener piłkarski. W latach 2015–2018 pełnił funkcję trenera reprezentacji Japonii.
Wystąpił 32 razy w reprezentacji Jugosławii, strzelając w niej 8 goli. Był dwukrotnym królem strzelców ligi francuskiej w barwach FC Nantes. Po zakończeniu piłkarskiej kariery pracował jako trener m.in. w Raja Casablanca, Lille OSC, Stade Rennais, PSG, Trabzonsporze, Al-Ittihad, reprezentacji Wybrzeża Kości Słoniowej, Dinamie Zagrzeb oraz reprezentacji Algierii w piłce nożnej. W 2014 roku pełnił ponownie funkcję trenera Trabzonsporu.

</doc>
<doc id="389590" url="https://pl.wikipedia.org/wiki?curid=389590" title="Bodo Kox">
Bodo Kox

Bodo Kox, ps. Oskar Boszko (ur. jako Bartosz Koszała 22 kwietnia 1977 we Wrocławiu) – polski reżyser, aktor, scenarzysta, dziennikarz z wykształcenia.
Życiorys.
Absolwent filologii polskiej (specjalność: dziennikarstwo) na Wydziale Filologicznym Uniwersytetu Wrocławskiego (2002). Studiował także na Wydziale Reżyserii w PWSFTviT im. L. Schillera w Łodzi, oraz w Mistrzowskiej Szkole Reżyserii Filmowej Andrzeja Wajdy.
Rola Pabla we "Krwi z nosa" przyniosła mu nagrodę OFFskara 2005 w kategorii najlepszy aktor. Natomiast za role w "Ugorze" i "Homo Father" otrzymał specjalne wyróżnienie jury Konkursu Kina Niezależnego na 30. FPFF w Gdyni.
Laureat Nagrody Specjalnej jury Konkursu Kina Niezależnego XXXII FPFF w Gdyni za film "Nie panikuj". Obraz ten został nagrodzony również Nagrodą Publiczności, oraz Honorowym Wyróżnieniem Jury na festiwalu „Młodzi i Film” w Koszalinie w 2008.
Wspólnie z Filipem Zawadą wyreżyserował ponad 10 filmów krótkometrażowych.
 2006 decyzją Kierownika Urzędu Stanu Cywilnego we Wrocławiu zmienił oficjalnie imię i nazwisko na Bodo Kox.

</doc>
<doc id="389593" url="https://pl.wikipedia.org/wiki?curid=389593" title="Es-Salam el-gamhury el-masry">
Es-Salam el-gamhury el-masry

Es-Salam el-gamhury el-masry to hymn państwowy Egiptu w latach 1869–1960. Nie posiadał słów, a muzyka skomponowana została albo przez przesłanki Giuseppego Verdiego, albo przez Giuseppe Pugioliego. To Giuseppe Pugioli skomponował jako pierwszy hymn państwowy Egiptu obowiązującego od XIX wieku do początku lat 60. XX wieku.

</doc>
<doc id="389594" url="https://pl.wikipedia.org/wiki?curid=389594" title="Edgar Spokojny">
Edgar Spokojny

Edgar Spokojny (ur. 943, zm. 8 lipca 975) – król Anglii (1 października 959 – 8 lipca 975), młodszy syn króla Anglii Edmunda Starszego i św. Elgivy. Młodszy brat króla Edwina.
W 957 r., razem z możnymi z Mercji i Nortumbrii, zbuntował się przeciwko swemu starszemu bratu. Król Edwin został pokonany w bitwie pod Gloucester i był zmuszony zaakceptować podział państwa wzdłuż Tamizy. Edgar objął władzę na terenach na północ od rzeki. Po śmierci brata w 959 r. został również władcą na południu, ponownie jednocząc państwo. Jego pierwszą decyzją było odwołanie z wygnania skłóconego z królem Edwinem Dunstana, biskupa Winchesteru, późniejszego biskupa Londynu i arcybiskupa Canterbury. Dunstan został głównym doradcą króla Edgara, ale odrzucił propozycję koronowania władcy, gdyż nie pochwalał sposobu życia nowego króla (Edgar miał kochankę imieniem Wulfthrytha, która ok. 961 r. urodziła mu córkę, Edytę).
Edgar rządził pokojowo, unikając angażowania się w zbrojne konflikty. Był to również czas postępu kulturalnego i odrodzenia się życia zakonnego. Hojność Edgara przyczyniła się do umocnienia angielskiego monastycyzmu. Będąc pod wpływem działalności benedyktyńskiego opactwa Cluny przyczynił się do powstania wielu nowych klasztorów opartych na regule benedyktyńskiej. Za jego panowania dokonała się konsolidacja poszczególnych ziem, których partykularyzmy dawały o sobie znać jeszcze za rządów Edwina. Edgar pozostawił swoim następcom daleko bardziej skonsolidowane królestwo.
Koronacja Edgara odbyła się dopiero 11 maja 973 r. w Bath. Odbyła się ona ze wspaniałym ceremoniałem, który stał się wzorem dla późniejszych koronacji. Na uroczystości byli obecni inni władcy brytyjscy – królowie walijscy i szkoccy. Niedługo po koronacji, na zjeździe w Chester, sześciu królów zaprzysięgło wierność Edgarowi (późniejsi kronikarze powiększyli liczbę królów do ośmiu).
Między 961 a 962 r. Edgar poślubił Ethelfledę Piękną, córkę earla Oldmaera i Ealdy. Ethelfleda zmarła niedługo po ślubie. Edgar miał z nią jednego syna:
Około 965 r. poślubił Elfridę (ok. 945 – 17 listopada 1000), córkę Ordgara, aldermana Devonu, i Wulfridy. Edgar i Elfrida mieli razem dwóch synów:
Edgar zmarł w 975 r. i został pochowany w opactwie Glastonbury. Jego panowanie było okresem największego znaczenia Anglii anglosaskiej. Wraz z jego śmiercią rozpoczął się jego powolny upadek, którego zwieńczeniem będzie normański podbój Anglii 1066 r.
W Kościele katolickim wspomina się go 8 lipca.

</doc>
<doc id="389595" url="https://pl.wikipedia.org/wiki?curid=389595" title="Döblin">
Döblin



</doc>
<doc id="389596" url="https://pl.wikipedia.org/wiki?curid=389596" title="Wilhelm Henkel">
Wilhelm Henkel

Wilhelm Henkel (ur. 14 czerwca 1909, zm. 28 maja 1947 w Landsberg am Lech) – zbrodniarz hitlerowski, lekarz SS w obozie koncentracyjnym Mauthausen-Gusen oraz SS-Hauptsturmführer.
Doktor medycyny, członek NSDAP i SS. W latach 1941–1943 był dentystą w Mauthausen, gdzie brał udział w zbrodniach popełnianych na więźniach obozu. Następnie służył w 3 Dywizji "SS-Totenkopf" i 11 Dywizji SS "Nordland". Po wojnie zasiadł na ławie oskarżonych w procesie załogi Mauthausen-Gusen (US vs. Johann Altfuldisch i inni) i został skazany przez amerykański Trybunał Wojskowy 13 maja 1947 na karę śmierci. Henkel został powieszony w więzieniu Landsberg 28 maja 1947.

</doc>
<doc id="389597" url="https://pl.wikipedia.org/wiki?curid=389597" title="Gabriel Zabłudowski">
Gabriel Zabłudowski

Gabriel Zabłudowski, właśc. Gabriel Gowdel, cs. Muczenik mładieniec Gawriił Zabłudowskij, także Gabriel Białostocki, Słucki, Zwierkowski (ur. w Zwierkach, zm. ) – święty prawosławny męczennik. Kanonizowany w 1820 przez Patriarchat Konstantynopolitański. Jego kult obecny jest przede wszystkim wśród prawosławnych na Podlasiu i na Białorusi.
Gabriel Gowdel pochodził z rodziny prawosławnych chłopów ze Zwierek, został w wieku sześciu lat zamordowany przez nieznanych sprawców. Jego śmierć stała się podstawą oskarżenia miejscowego żydowskiego arendarza Szutki o dokonanie mordu rytualnego. Mimo sądowego uniewinnienia Szutki przekonanie o zamordowaniu Gabriela przez Żydów było powtarzane w publikowanych przez instytucje prawosławne żywotach męczennika i w XXI w. nadal występowało w tego typu tekstach. Formalna kanonizacja Gabriela nastąpiła w 1820, jednak jego kult funkcjonował na Podlasiu już sto lat wcześniej. Jego głównym ośrodkiem był do lat 20. XX wieku monaster Trójcy Świętej w Słucku, gdzie wystawione dla kultu było (według tradycji nierozłożone) ciało męczennika.
Kult Gabriela osłabł w Polsce po 1918 i został ponownie ożywiony dopiero za sprawą działań biskupa białostocko-gdańskiego Sawy w latach 80. XX wieku. Męczennik został wówczas ogłoszony patronem Bractwa Młodzieży Prawosławnej oraz wszystkich prawosławnych dzieci i młodzieży. Głównymi ośrodkami kultu Gabriela są Białystok, gdzie od 1992 w soborze katedralnym wystawione są jego relikwie oraz żeński monaster Narodzenia Przenajświętszej Bogurodzicy w Zwierkach.
Osoba Gabriela Zabłudowskiego i jego kult są przedmiotem kontrowersji. W 1997 państwowa telewizja białoruska zaprezentowała film, w którym zabójstwo chłopca ukazano jako mord rytualny. W związku z tym rozprzestrzenianie jego kultu było przywoływane jako przykład antysemityzmu w niepodległym państwie białoruskim. Tezę o mordzie rytualnym na Gabrielu podtrzymują również niektóre rosyjskie witryny internetowe, wydawnictwa drukowane i filmy związane z prawosławiem. Równocześnie hierarchie autokefalicznych Cerkwi odcinają się od tego poglądu: z wykorzystywanych w PAKP tekstów liturgicznych poświęconych Gabrielowi usunięto wzmianki o Żydach-mordercach, zaś Egzarchat Białoruski Patriarchatu Moskiewskiego umieścił w oficjalnym żywocie świętego uwagę o fałszywym charakterze oskarżeń Żydów o zabójstwa chrześcijańskich dzieci.
Życiorys.
Gabriel urodził się w Zwierkach niedaleko Zabłudowa w rodzinie prawosławnych chłopów Piotra i Anastazji Gowdelów. Został ochrzczony w cerkwi monasteru Zaśnięcia Matki Bożej w Zabłudowie. W wieku sześciu lat, 3 maja 1690 (20 kwietnia według kalendarza juliańskiego), został w nieznanych bliżej okolicznościach zamordowany.
Żywoty Gabriela, publikowane również współcześnie przez instytucje prawosławne, podają, że chłopiec został pozostawiony przez matkę na krótko bez opieki i porwany przez Żyda, arendarza wsi Zwierki Szutkę. Mężczyzna miał wywieźć dziecko do Białegostoku, gdzie poddano je torturom. Gdy Gabriel zmarł z wykrwawienia, jego zwłoki porzucono w polu w pobliżu Zwierek.
Jak podkreślają Grzegorz i Antonina Sosna, oskarżenia o mord rytualny względem Żydów zdarzały się niejednokrotnie w ówczesnej Rzeczypospolitej. Niektóre publikowane materiały o Gabrielu podają, że okoliczności jego morderstwa nie mogą zostać jednoznacznie wyjaśnione, nie odrzucając jednak możliwości mordu rytualnego. Z kolei prawosławny duchowny, ks. Henryk Paprocki, zaprzeczył, by Kościół prawosławny przychylał się do takiej wersji wydarzeń, argumentując, że Gabriel jest czczony wyłącznie jako niewinna ofiara zabójstwa, zaś Cerkiew prawosławna nigdy nie nauczała o mordach rytualnych. Duchowny ten stwierdził również, że mimo tego pogląd o mordzie rytualnym funkcjonuje wśród duchowieństwa i wiernych prawosławnych. Znacznie rzadsza jest wersja o zamordowaniu Gabriela przez katolików (unitów). Antoni Mironowicz twierdzi, że o ile prawdą jest samo zabójstwo Gabriela, to już przypisywanie Szutce narodowości żydowskiej należy uznać za bezpodstawne.
W sprawie zabójstwa chłopca przeprowadzono śledztwo i proces, informacja o tym fakcie znalazła się w aktach rady miejskiej Zabłudowa. Wbrew wersji rozpowszechnianej w żywotach, arendarz Szutko został uniewinniony od zarzutu zabójstwa. Żywoty świętego podają, że ciało dziecka nie uległo rozkładowi, a zanim zostało znalezione w polu przez ludzi, było pilnowane przez psy, które odpędzały od zwłok ptaki. Gabriel Gowdel został pochowany przy cerkwi położonej przy drodze ze Zwierek do Białegostoku. Nie przeprowadzono dotąd szczegółowych historycznych badań źródłowych nad okolicznościami jego śmierci.
Kult.
W I Rzeczypospolitej.
W 1720, w czasie epidemii, w pobliżu grobu Gabriela chowane były zmarłe wskutek choroby dzieci; miejsce to już wtedy otaczano czcią. W czasie jednego z pogrzebów przypadkowo rozkopany został grób Gabriela; wówczas według żywotów okazało się, że ciało nadal pozostawało nierozłożone. Wydarzenie to przyczyniło się jeszcze do rozwoju kultu Gabriela w okolicy. Wkrótce potem epidemia ustała. Ciało Gabriela przeniesiono wówczas do podziemi cerkwi w Zwierkach. W 1746 budynek ten spłonął, jednak ciało dziecka nie uległo zniszczeniu. Według żywotów nadpaleniu uległa jedynie ręka chłopca, jednak i ta cudownie zagoiła się po przeniesieniu ciała do monasteru w Zabłudowie.
W związku z faktem, iż monaster zabłudowski był zagrożony likwidacją, w 1755 traktowane jako relikwie ciało Gabriela zostało przeniesione do monasteru Trójcy Świętej w Słucku. Zgodę na przeniesienie relikwii uzyskał od polskiego króla Hieronim Radziwiłł. Ciało Gabriela było niesione z Zabłudowa do Słucka w sarkofagu, w pieszej procesji. W monasterze w Słucku, według "Księgi Cudów w Słucku", doszło do uzdrowień przed jego relikwiami. Były one przechowywane w relikwiarzu, obok którego umieszczono napisany przez archimandrytę Michała (Kozaczyńskiego) wiersz w języku cerkiewnosłowiańskim, opisujący śmierć Gabriela z rąk Żydów. Chociaż zamordowany chłopiec nie został formalnie kanonizowany przed rozbiorami Polski, należał do najbardziej czczonych świętych prawosławnych w Rzeczypospolitej, obok Makarego Kaniowskiego, Atanazego Brzeskiego i Hioba Poczajowskiego.
Zdaniem J. Leończuka kult Gabriela Zabłudowskiego stanowi przeniesienie na grunt prawosławny kultu katolickiego męczennika, ks. Andrzeja Boboli.
W Imperium Rosyjskim.
Oficjalna kanonizacja Gabriela Zabłudowskiego, zwanego z racji miejsca przechowywania relikwii także Słuckim, została przeprowadzona w 1820, po stu latach od otwarcia jego relikwii, przez patriarchę konstantynopolitańskiego Grzegorza V. Niektóre źródła mylnie wskazują, iż to Świątobliwy Synod Rządzący Rosyjskiego Kościoła Prawosławnego kanonizował Gabriela. Jego imienia brak jednak w spisach świętych, których kult został ustanowiony w okresie synodalnym.
W 1885 żywot Gabriela został zawarty w zbiorze żywotów świętych rosyjskich spisanych przez metropolitę czernihowskiego Filareta. Tekstowi towarzyszyła rycina przedstawiająca Gabriela ukrzyżowanego, z narzędziami służącymi do upuszczania krwi. W 1893 arcybiskup wileński i litewski Donat polecił umieszczać w podległych swojej eparchii cerkwiach ikony Gabriela, zaś rok później zbudowano kaplicę na miejscu domu rodzinnego Gowdelów w Zwierkach. Istniała ona do 1902, gdy uległa zniszczeniu wskutek pożaru. W 1908 arcybiskup wołyński i żytomierski Antoni napisał kanon ku czci Gabriela, zaś w drukarni Ławry Poczajowskiej opublikowano nabożeństwo ku jego czci. Jego kult rozwijał się w regionie, z którego pochodziło dziecko, co przychylnie przyjmowała prawosławna hierarchia. W 1908 cząsteczka relikwii Gabriela została przeniesiona z monasteru w Słucku do cerkwi św. Eliasza w Białymstoku–Dojlidach, następnie do soboru św. Mikołaja w Białymstoku i po czterech latach do monasteru w Supraślu. W dzień wspomnienia Gabriela, 20 kwietnia, w monasterze w Słucku gromadziło się nawet do 35 tys. pielgrzymów.
W lutym 1913, w celu stymulowania dalszego rozwoju kultu św. Gabriela, w eparchii grodzieńskiej (której podlegała jurysdykcyjnie Białostocczyzna) utworzono dekanat św. Gabriela Zabłudowskiego, z siedzibą w Zabłudowie, jednak już w sierpniu tego samego roku został on zlikwidowany. Planowano także budowę cerkwi św. Gabriela w Zwierkach, jednak z powodu wybuchu I wojny światowej projekt ten nie mógł zostać urzeczywistniony. Joanna Tokarska-Bakir podkreśla związek rozwoju kultu męczennika na początku XX wieku ze wzrostem nastrojów antysemickich w ówczesnej Rosji.
W Polsce w XX wieku.
Kult Gabriela poważnie osłabł zarówno na ziemiach białoruskich w Białoruskiej SRR, jak i w międzywojennej i powojennej Polsce. Jego odnowienie nastąpiło w okresie kierowania diecezją białostocko-gdańską przez biskupa Sawę. W 1984 miały miejsce uroczystości ku czci trzechsetnej rocznicy urodzin męczennika, w roku następnym został on patronem Rady Diecezjalnej Młodzieży w ramach diecezji białostocko-gdańskiej, następnie zaś za patrona przyjęło go ogólnopolskie Bractwo Młodzieży Prawosławnej. We wrześniu 1992, za zgodą biskupa grodzieńskiego Walentego, relikwie Gabriela zostały przeniesione z cerkwi w Grodnie do katedralnego soboru św. Mikołaja w Białymstoku. W uroczystościach ich powitania 22 września brało udział 100 tys. wiernych. Ks. prot. Grzegorz Misijuk, komentując okoliczności śmierci Gabriela, podkreślił, że nie należy winić za nią Żydów jako zbiorowości. Jedynym winnym jego zabójstwa był w jego ocenie nieustalony morderca.
Z końca XX wieku pochodzą relacje o kolejnych przypadkach uzdrowień za sprawą relikwii Gabriela. Dzień 22 września został wyznaczony jako data święta Gabriela Zabłudowskiego – patrona prawosławnych dzieci i młodzieży. Z dziewiętnastowiecznych troparionów i kondakionów ku czci męczennika usunięto wzmianki o jego zabójstwie przez Żydów, zastępując wskazanie sprawców określeniem "źli ludzie". W ocenie Tokarskiej-Bakir hierarchia PAKP stara się usunąć z kultu Gabriela wydźwięk antysemicki, jednak jej działaniom nie towarzyszy szerzej zakrojona akcja duszpasterska, wyjaśniająca cele zmian w tekstach liturgicznych. Starania PAKP osłabia przy tym napływ literatury z terenu Rosji, gdzie przywoływana jest wersja o rytualnym zabójstwie dziecka przez Żydów. Równocześnie w najnowszej wersji żywota Gabriela, mimo niewskazania Żydów jako morderców, zawarto typowe elementy opowieści o rytualnych morderstwach (upuszczanie krwi dziecka, przebicie boku, dręczenie dziecka w piwnicy, zbieranie krwi do naczynia, porzucenie okaleczonych zwłok). Funkcjonowanie w świadomości prawosławnych wiernych opowieści o mordzie rytualnym na Gabrielu badaczka historii Żydów polskich Jolanta Żyndul porównała do tykającej bomby. Z kolei zdaniem T. Krichtowej w kulcie męczennika na Podlasiu obecne jest raczej przekonanie o jego opiece nad młodzieżą i regionem, nie zaś element wiary w mord rytualny.
Na Białorusi.
Kult Gabriela Zabłudowskiego jako patrona dzieci i młodzieży funkcjonuje także na Białorusi. Gabrielowi przypisuje się szczególne wstawiennictwo na rzecz chorych dzieci. Męczennik należy do Soboru Świętych Białoruskich. 27 maja 1997 państwowa telewizja białoruska w programie "Suszcznost"' zawarła informację o rytualnym mordzie Gabriela. Kongres Stanów Zjednoczonych w latach 2003, 2004, 2005 i 2006 wymieniał rozwój kultu świętego jako przykład rozwoju antysemityzmu na Białorusi. Leonid Stonow, przewodniczący Amerykańskiego Stowarzyszenia Żydów Byłego ZSRR skierował w związku z tym listy do dyrektora białoruskiego radia i telewizji G. Kisiela oraz do prezydenta Białorusi Alaksandra Łukaszenki, w których określał kult Gabriela jako absurdalny i wyrażał niepokój w związku z rozwojem postawy niechęci wobec Żydów.
Równocześnie badania T. Krichtowej nad kultem Gabriela Zabłudowskiego na Białorusi wykazały, że jest on świętym mało znanym. Przy tym zarówno osoby, którym znana była postać świętego, jak i te, które poznawały jego życie od osoby prowadzącej wywiad, nie wykazywały postawy wrogości wobec Żydów. Respondenci, którzy znali sylwetkę tego świętego, nie zawsze wskazywali Żydów jako jego zabójców.
Z kolei w badaniach Krichtowej nad recepcją kultu przez białoruskich Żydów żaden respondent nie stwierdził, by spotkała go dyskryminacja pozostająca w związku z kultem tego świętego. Respondenci dowiadywali się o kulcie Gabriela dopiero od osoby przeprowadzającej z nimi wywiad, następnie jednak klasyfikowali go jako przejaw antysemityzmu i stwierdzali, że powinien on zostać zlikwidowany.
W Rosji i na Ukrainie.
W 1975 rosyjski duchowny prawosławny, ks. Aleksandr Mień, wyraził nadzieję, że Rosyjski Kościół Prawosławny dokona dekanonizacji świętych uznawanych w tradycji za ofiary mordów rytualnych – mnicha Eustratego Pieczerskiego oraz Gabriela Zabłudowskiego. Wystąpienie Mienia zdecydowanie skrytykował wówczas metropolita miński i białoruski Antoni, podtrzymując wersję o zabójstwie Gabriela przez Żydów i przekonanie o występowaniu zjawiska rytualnych morderstw.
Kult Gabriela Zabłudowskiego nie zanikł całkowicie także w Rosji. Równocześnie postać Gabriela pojawia się w wydawanych w tym kraju antysemickich broszurach i filmach, np. "Gabriel – moc boża" J. Worobjewskiego. Przywoływanie jego postaci jako ofiary mordu rytualnego jest częste na rosyjskich nacjonalistycznych i antysemickich witrynach internetowych, gdzie śmierć świętego łączona jest także z innymi zbrodniami przypisywanymi Żydom, w tym prześladowaniami duchowieństwa i wiernych prawosławnych w Rosji radzieckiej i ZSRR. Niekiedy jako sprawców zabójstwa Gabriela wymienia się nie Żydów w ogólności, a jedynie niesprecyzowaną judaistyczną sektę. Powtarzany jest także tekst arcybiskupa Antoniego (Chrapowickiego) z 1913, w którym Żydzi są oskarżeni o mordy rytualne w związku ze świętem Purim. W 2008 w Tiumeni postać Gabriela jako ofiary mordu rytualnego została przywołana w wykładzie S. Szestakowej dla kandydatów na nauczycieli przedmiotu "podstawy kultury prawosławnej". Wypowiedź Szestakowej została skrytykowana przez religioznawców, prawników i przedstawicieli innych niż prawosławne wyznań. W odpowiedzi portal "Russkaja Niediela" zamieścił wypowiedź męża prelegentki, który twierdził, że nauczanie o mordach rytualnych wynika z nauki Cerkwi.
W 2003 w Charkowie na Ukrainie wydana została broszura autorstwa Aleksandra Katricza, oskarżająca Żydów o dokonywanie mordów rytualnych, czego przykładem miało być również morderstwo Gabriela. Broszura Katricza została przetłumaczona na język polski i była kolportowana wśród prawosławnych wiernych w Polsce.
Relikwie.
W 1915, udając się na bieżeństwo, wikariusz eparchii grodzieńskiej biskup białostocki Włodzimierz zabrał ze sobą Supraską Ikonę Matki Bożej oraz część relikwii św. Gabriela. Trafiły one do cerkwi Opieki Matki Bożej na Fosie w Moskwie. W 1919 władze bolszewickie oskarżyły duchownych służących w tej świątyni i sprawujących molebny do Gabriela o szerzenie antysemityzmu. W toku śledztwa dokonano opisu relikwiarza i samej cząsteczki relikwii. Część dziecięcej kości, długości 2,5 cm i szerokości 3,7 cm, była przechowywana w ozdobnej skrzynce w kształcie trumny, z napisaną na desce sosnowej ikoną Gabriela. Został on przedstawiony z krzyżem i zielonymi gałązkami w rękach. Relikwie świętego zostały zarekwirowane z soboru jako dowód rzeczowy w sprawie jego duchownych. Znalazły się następnie w monasterze Ikony Matki Bożej „Cierpiąca” w Moskwie. Obiekt ten w 1929 zmieniono w Muzeum Religii i Ateizmu, zaś w 1937 całkowicie zburzono. Losy cząsteczki relikwii Gabriela są nieznane. W procesie duchowieństwa cerkwi Opieki Matki Bożej sąd zabronił wykonywania troparionu i kondakionu ku czci Gabriela, określając je jako „szerzące nienawiść i kontrrewolucyjne”.
Główny relikwiarz Gabriela Zabłudowskiego, przechowywany w monasterze Trójcy Świętej w Słucku, został otwarty w czasie akcji otwarcia relikwii Rosyjskiego Kościoła Prawosławnego. Zawartość relikwiarza w spisanym protokole otwarcia opisano jako kukłę z głową oddzieloną od tułowia, krzyżem w dłoniach oraz namalowanymi ranami na rękach. Relikwie przewieziono następnie do Moskwy w celu szczegółowego obejrzenia. W latach 30. XX wieku monaster w Słucku został zlikwidowany, a następnie zniszczony. Kolejna wzmianka o relikwiach pochodzi z 1942, gdy znalazły się one w monasterze Przemienienia Pańskiego w Mińsku. W tym samym roku ks. Aleksy Znosko napisał akatyst ku czci Gabriela i dwa lata później otrzymał zgodę metropolity mińskiego Pantelejmona na pobranie z relikwii Gabriela cząstki, którą następnie podzielono na trzy mniejsze i przekazano cerkwiom w Świsłoczy, Zabłudowie i Grodnie. W 1944 relikwie przeniesiono z Mińska do cerkwi Opieki Matki Bożej w Grodnie. Dzielenie relikwii i ich umieszczenie w kilku świątyniach dokonało się za zgodą okupacyjnych władz hitlerowskich, które zdaniem Tokarskiej-Bakir eksploatowały w ten sposób antyżydowski wątek opowieści o męczeństwie Gabriela.
Od września 1992 znajdują się natomiast w soborze św. Mikołaja w Białymstoku. Opiekę nad nimi sprawują mniszki z monasteru Narodzenia Matki Bożej w Zwierkach (początkowo w Białymstoku–Dojlidach). W 1995 podjęto budowę kompleksu budynków monasteru żeńskiego w Zwierkach z cerkwią pod wezwaniem św. Gabriela Zabłudowskiego (oddana do użytku liturgicznego w 2003 r.). Ma on docelowo stać się głównym ośrodkiem kultu świętego i miejscem przechowywania jego relikwii. Od 1993 w dniach 2 i 3 maja relikwie są procesyjnie przenoszone do Zabłudowa.
Dzień obchodów.
Wspomnienie św. Gabriela Cerkiew prawosławna obchodzi trzykrotnie:
Ikonografia.
Ikony Gabriela Zabłudowskiego przechowywane są przede wszystkim w cerkwiach Białorusi, Polski i Ukrainy zachodniej, tj. na obszarze, gdzie jego kult był najżywszy. Najstarsze zachowane ikony pochodzą z początku XIX w. Pojawiały się także w świątyniach w centralnej Rosji.
Na ikonach Gabriel przedstawiany jest z krzyżem w dłoniach, w białej długiej koszuli. Twarz chłopca ma wysokie czoło i niebieskie oczy wzniesione ku niebu. Sylwetka świętego widoczna jest tylko do kolan lub też Gabriel stoi boso na piasku albo trawie. Na ikonie Gabriela w cerkwi Świętych Kosmy i Damiana w Rybołach nad świętym unosi się obłok z postacią Jezusa Chrystusa trzymającego krzyż.
Znane są ilustracje i ikony przedstawiające śmierć Gabriela. Dziecko jest na nich ukazane na krzyżu, w koszuli opuszczonej do pasa, z krwawymi ranami. Obok widoczne są narzędzia tortur: młotek, kleszcze, noże.
Badania nad kultem Gabriela.
Zespół Archiwum Etnograficznego przeprowadził projekt badawczy pt. „Gabriel”, w ramach którego powstał film ukazujący funkcjonowanie mitu o mordzie rytualnym na przykładzie żywota Gabriela oraz specyfikę kultu męczennika. Ci sami autorzy zrealizowali dokumentalny film „Wędrówka Gabriela”, ukazujący obraz Gabriela w świadomości prawosławnych wiernych z Podlasia. Z kolei badania nad funkcjonowanie kultu wśród prawosławnych Białorusinów prowadziła Tatiana Krichtowa.

</doc>
<doc id="389598" url="https://pl.wikipedia.org/wiki?curid=389598" title="2 Pułk Strzelców Konnych (II RP)">
2 Pułk Strzelców Konnych (II RP)

2 Pułk Strzelców Konnych (2 psk) – oddział kawalerii Wojska Polskiego II RP.
Historia pułku do 1939.
Za przodka 2 pułku strzelców konnych można uznać I dywizjon 1 pułku szwoleżerów wchodzącego w skład Błękitnej Armii gen. Józefa Hallera. Dywizjon ten został sformowany w 1918 we Francji i 26 kwietnia 1919 przetransportowany do Chełma. W maju tego roku został wysłany na front polsko-rosyjski i następnie wziął udział w wielu walkach z Armią Czerwoną – głównie z konnicą gen. Siemiona Budionnego. W październiku 1920 dywizjon otrzymał nazwę "2 pułk strzelców konnych" i został mu przydzielony garnizon w Hrubieszowie.
Początkowo w skład pułku wchodziła drużyna dowódcy, 2 szwadrony liniowe i pluton ciężkich karabinów maszynowych, z czasem ilość szwadronów zwiększyła się do trzech.
W 1923 pułk spełniał rolę jazdy dywizyjnej, a jego dowódca podlegał bezpośredni dowódcy Okręgu Korpusu Nr II. W zakresie szkolenia pułk w tym czasie podlegał inspektorowi jazdy nr I. W tym okresie w jego skład wchodziły trzy szwadrony strzelców konnych, oddział szkolny karabinów maszynowych, pułkowa szkoła podoficerska i kadra szwadronu zapasowego.
W 1924 została wprowadzona nowa organizacja pokojowa kawalerii. Pułk przestał spełniać funkcję jazdy dywizyjnej. Został włączony w skład XVII Brygady Kawalerii. W jego skład wchodziły cztery szwadrony liniowe, szwadron karabinów maszynowych, szwadron zapasowy i pluton łączności.
W kwietniu 1937 pułk został włączony w skład Wołyńskiej Brygady Kawalerii.
2 psk w kampanii wrześniowej.
Mobilizacja.
2 pułk strzelców konnych został zmobilizowany w ramach mobilizacji alarmowej w grupie czerwonej w czasie od A+24 do A+42. Mobilizację pułku rozpoczęto 14 sierpnia o godz. 0.01 w garnizonie Hrubieszów. Dodatkowo zmobilizowano w 2 psk jako jednostki brygadowe:
W I rzucie mobilizacji powszechnej na bazie 2 psk zmobilizowano:
17 sierpnia strzelcy konni zostali załadowani do transportów kolejowych i odjechali w kierunku granicy zachodniej. Pułk był transportowany przez Włodzimierz, Kowel, Lwów, Kraków, Katowice, Radomsko. Po wyładowaniu pułk dotarł do miejsca koncentracji Wołyńskiej BK w dniu 20 sierpnia, na północ od Częstochowy do miejscowości Strzelce Wielkie. 28 sierpnia nastąpiła zmiana dowódcy pułku, płk Romuald Niementowski został odwołany ze stanowiska, a jego funkcję objął ppłk Józef Mularczyk. Zastępcą dowódcy pułku został mjr Włodzimierz Łączyński. W ramach planu „Z” Wołyńska Brygada Kawalerii weszła w skład Armii „Łódź” i znajdowała się na jej lewym skrzydle, na styku z Armią „Kraków”, w rejonie Kłobucka. Nocą 30/31 sierpnia 2 psk zatrzymał się w lesie pod Kołaczkowicami. 
Działania bojowe.
Przed wybuchem wojny Wołyńska BK podlegała bezpośrednio dowódcy Grupy Operacyjnej „Piotrków“ gen. bryg. Wiktorowi Thommée. Zadaniem brygady było odpieranie ataków silnie skoncentrowanych tutaj niemieckich wojsk pancernych i opóźnianie ich marszu w głąb kraju. 2 pułk strzelców konnych znalazł się w odwodzie brygady.
Bój pod Mokrą
1 września 1939 Wołyńska BK wzięła udział w bitwie pod Mokrą. 2 pułk strzelców konnych, stanowił jej odwód. W godzinach porannych I linię obrony Wołyńskiej BK stanowiły 19 pułk ułanów, 21 pułk ułanów oraz 2 dywizjon artylerii konnej. Z uwagi na pilną potrzebę utworzenia II linii obrony w oparciu o linię kolejową Kłobuck-Działoszyn obsadzono ją siłami 12 pułku ułanów. Celem wzmocnienia obrony 12 puł wzmocniono go o godz. 9.30 dwoma armatami przeciwpancernymi z 2 pułku, pod dowództwem wachmistrza Jana Bonieckiego. W trakcie dwugodzinnej walki oba działony zniszczyły 12 czołgów niemieckich, 6 strzelców odniosło rany, a 1 zaginął, uszkodzeniu uległa jedna armata. Ze względu na przełamanie obrony 21 i 12 pułków ułanów w rejonie toru kolejowego, do walki wszedł spieszony 2 psk ok. godz. 16:00, biorąc udział w kontrataku przeciwko atakującej polskie pozycje niemieckiej 4 Dywizji Pancernej. Strzelcy konni wsparci zostali przez 21 dywizjon pancerny. W trakcie walki 2 psk obsadził linię toru kolejowego na południe od 12 puł. Po zakończeniu bitwy pod Mokrą, Brygada wycofała się z rejonu nadgranicznego. 
Walki o lasy Łobodno i wypad na Kamieńsk 
2 września 2 psk wraz z baterią 2 dak zajął odcinek obrony od wsi Ostrowy do wsi Kocin Stary, jako I rzut obrony wraz z 19 puł. i 11 batalionem strzelców. Ze stanowisk pułku widoczne były przemieszczające się niemieckie kolumny pancerne i zmotoryzowane. Ok. godz. 11.00 pułk utracił łączność z pozostałą częścią brygady. Z uwagi na co, ppłk Józef Mularczyk wycofał 2 psk na wschód od wsi Ostrowy. W rejonie tym natknięto się na czołgi niemieckiej 4 DPanc. okrążające lasy Łobodno. Odwodowy 12 puł. wraz z 21 dpanc. związał walką niemieckie oddziały. 2 psk przebił się przez okrążenie niemieckie, czołowy 1 szwadron poniósł duże straty, w walce leśnej poległ por. Antoni Czernyszewicz, a rtm. Tadeusz Kohaut został ranny. Po walce pułk podjął marsz z Kocimia Zasmole w kierunku rzeki Warty do Brzeźnicy. Następnie na rozkaz dowódcy Wołyńskiej BK, pomaszerował do Koźniewic na północny wschód od Kamieńska. Od rana 3 września pułk wypoczywał. Na rozkaz płk. dypl. Juliana Filipowicza przygotowano w pułku oddział do wypadu na Kamieńsk. Oddział wypadowy w sile 56 strzelców ochotników z 1, 2 i 3 szwadronów pod dowództwem mjr. Włodzimierza Łączyńskiego, był ubezpieczany przez 4 szwadron. Wypad wykonano nocą 3/4 września na będące w Kamieńsku zgrupowanie taktyczne 1 Brygady Strzelców niemieckiej 1 DPanc. Straty niemieckie nie są znane, z relacji wynika, że przy pomocy butelek z naftą i benzyną spalono pojazdy cysterny, granatami zadano straty w pojazdach pancernych i sile żywej. Własne straty to, 4 żołnierzy zaginionych i 1 ranny. Po wypadzie niemieccy żołnierze zamordowali ok. 30 osób cywilnych w Kamieńsku i okolicach. 
W odwrocie i pod Cyrusową Wolą
2 psk przemieścił się do rejonu ześrodkowania Wołyńskiej BK w lesie na północny wschód od Drużbic, gdzie pozostał przez resztę 4 września i 5 września jako odwód Grupy Operacyjnej „Piotrków“. Następnie nocą 5/6 września pomaszerował do Wadlewa, w tym rejonie doszło do potyczek z niemieckimi patrolami pancerno-motorowymi. Następną nocą również wykonano odwrót osiągając rano rejon Andrespola. Celem osłony wojsk Grupy Operacyjnej „Piotrków“ od zachodu i północy 2 psk wraz z brygadą pomaszerował nocą 7/8 września do lasów w rejonie Skoszewy, Cyrusowa Wola. Tam po zajęciu obrony prowadziły pułki Wołyńskiej BK bój z podchodzącymi elementami niemieckiej 10 DP. Pułk obsadził las w widłach szos Stryków-Głowno i Stryków-Brzeziny, w I rzucie Brygady wraz z 21 p uł. Od godz. 9.00 8 września na pozycje 2 psk i 21 puł. oraz 2 dak wyszło natarcie niemieckiej piechoty z 10 DP, wspartej silnym ostrzałem artyleryjskim. Pozycje obronne Wołyńskiej BK były atakowane przez bombowce nurkujące. Natarcie niemieckie zostało odparte ze stratą kilku pojazdów pancernych. Ponowne niemieckie natarcie o godz. 12.00 również nie przyniosło powodzenia. Podczas kolejnego natarcia niemieckiego po godz. 13.00 niemiecka piechota uzyskała przełamanie w obronie 21 pułku ułanów, okrążając częściowo ułanów. Pomimo kontrataków 12 i 19 pułków ułanów, piechoty niemieckiej nie udało się wyprzeć z lasu. Ze względu na zagrożenie skrzydeł obrony strzelców konnych, 2 pułk został zmuszony do wycofania się w kierunku północnym. Podejmowano kontrataki, w trakcie jednego z nich, ranny został dowódca szwadronu ckm ppor. Kostarski. Na rozkaz dowódcy Wołyńskiej BK 2 psk prowadził odwrót za rzekę Mrogę. W trakcie odwrotu w ciemnościach nocy, od pułku odłączył się 1 szwadron i mjr Włodzimierz Łączyński. Miejsce koncentracji w lasach w pobliżu Chlebowa 2 psk osiągnął rano 9 września. Po odpoczynku, na rozkaz płk. dypl. Juliana Filipowicza 2 psk w składzie pozostałości Wołyńskiej BK, pomaszerował do Puszczy Kampinoskiej. Rejon wsi Kampinos osiągnął 10 września rano. 10 września pułk odpoczywał i porządkował pododdziały. Następnie w nocy 10/11 września poprzez Puszczę Kampinoską, wyruszył w kierunku Modlina. Po przeprawie przez mosty na Wiśle w Modlinie, 2 psk dotarł do lasów w rejonie Chotomów-Jabłonna rano o godz. 9.00 11 września. 
W Grupie Kawalerii gen. Andersaa
Rano 12 września pułk wraz z niepełną Wołyńską BK pomaszerował poprzez Jabłonnę, Pragę, Kawęczyn, Anin do Miłosnej, gdzie wszedł w skład Grupy Operacyjnej Kawalerii gen. bryg. Władysława Andersa. 13 września 2 psk wraz z resztą Wołyńskiej BK, podjął natarcie poprzez Miłosną Starą na Mińsk Mazowiecki. 2 psk znalazł się w II rzucie natarcia brygady za jej siłami głównymi wspartymi dwoma batalionami piechoty. Natarcie początkowo odniosło sukces z uwagi na zaskoczenie będących częściowo w marszu oddziałów niemieckiej 11 DP. Zdobyto wsie Choszczówka i Rysie oraz Cyganka. Po godz. 12.00 na południowe skrzydło Wołyńskiej BK w rejonie Dębe Wielkie uderzyła kolumna z niemieckiej 11 DP. Do kontrataku wyznaczony został 2 psk wraz z podporządkowaną kompanią asystencyjną z Armii „Prusy”. Kontratak wzmocnionego 2 psk doprowadził do zatrzymania batalionu ze składu niemieckiej 11 DP na nasypie toru kolejowego do Mińska Mazowieckiego. Po godz. 18.00 na rozkaz gen. Władysława Andersa, Wołyńska BK, a w jej składzie 2 psk oderwała się od wojsk niemieckich i podjęła marsz w kierunku Garwolina. Nocnym marszem 13/14 września poprzez zatory drogowe, Wołyńska BK dotarła do rzeki Świder w miejscowości Rudka. Część brygady wraz z 19 puł. i 2 psk i elementami 2 dak przeprawiła się przez rzekę, reszta brygady została odcięta i w większości nie dołączyła do macierzystej brygady. Strzelcy konni tocząc drobne potyczki z patrolami niemieckimi poprzez Garwolin dotarli do lasów na północ od Łaskarzewa w godzinach popołudniowych 14 września. Podjęto nocą 14/15 września marsz poprzez Łaskarzew, przeprawę na rzece Wieprz w Łysobokach, aż do Michowa. Z napotkanych magazynów lotniczych w Sobieszynie uzupełniono wyposażenie, amunicję i paliwo. W trakcie kolejnego nocnego marszu pułk dotarł w okolice Lublina 16 września rano. Następnej nocy 16/17 września pułk dojechał w okolice Lubartowa. 17 i 18 września strzelcy konni wraz z Wołyńską BK ubezpieczali całą GOKaw. od strony wschodniej, prowadzono rozpoznanie wschodniego brzegu rzeki Wieprz. 18 września 2 psk podjął marsz na południe i przekroczył w szykach Wołyńskiej BK szosę Lublin-Chełm Lubelski. Nocą 18/19 września hrubieszowscy strzelcy konni dojechali w lasy w okolicach Rejowca. 19 września 2 puk toczył potyczki z niemieckimi patrolami w rejonie postoju, a także zaopatrzył się w żywność z transportu kolejowego na stacji w Rejowcu. Podczas nocnego marszu 19/20 września brygada wraz z 2 pułkiem osiągnęła rejon lasów w pobliżu Komarowa. 
Następnie poprzez Krasnystaw zajęto rejon Wojsławice, Grabowiec. Pułk wraz z brygadą odpoczywał, patrolując jednocześnie okolicę. Nocą 21/22 września brygada wraz z 2 psk wyszła na pozycje do ataku w kierunku południowym. 2 pułk miał prowadzić natarcie 22 września jako straż przednia Wołyńskiej BK, po trasie Józefów, Majdan Krynicki. Czołowy 3 szwadron został spieszony i zajął niebroniony odcinek szosy Tomaszów Lubelski-Zamość w rejonie Majdanu Krynickiego. Pozostałe szwadrony 2 psk obsadziły obie strony szosy umożliwiając dalszy przemarsz Wołyńskiej BK. W zabudowaniach Majdanu Krynickiego o świcie 23 września natknięto się na piechotę z samochodami z 4 Dywizji Lekkiej. Majdan Krynicki opanował 2 psk i 19 puł. ze wsparciem pozostałości 2 dak. Wzięto licznych jeńców, zdobyto ciężarówki. 2 pułk strzelców konnych wraz z pozostałą częścią brygady zebrał się po walce w Suchowoli. Z pułku pozostały tylko 2 i 3 szwadron i pół szwadronu ckm. Następnie 3 szwadron wykonał wypad w pobliżu przepraw na rzece Wieprz, w pobliżu miejscowości Jacnia-Kaczórki. Zniszczył tam kilka niemieckich samochodów. Następnie 2 psk brał udział w natarciu na przeprawy w Jacni i Kaczórkach. Natarcie odniosło początkowo sukces, dzięki wsparciu 15 baterii artylerii konnej i reszty 2 dak. Niemiecka artyleria ostrzelała zgrupowanie koniowodów, walczących spieszonych szwadronów Wołyńskiej BK i resztek Kresowej BK oraz dużą grupę taborów. Ostrzał spowodował wybuch paniki wśród taborów i spłoszenie koni walczących szwadronów. W wyniku dezorganizacji dowodzący natarciem płk. Adam Bogoria-Zakrzewski, nakazał odwrót pododdziałów do wsi Niemirówek i Dominikanówki. Ok. godz. 15.00 w rejonie Dominikanówki nastąpiła koncentracja pozostałości 2 psk. W trakcie karmienia koni pułk został zaskoczony i rozproszony przez pododdział niemieckich czołgów i piechoty zmotoryzowanej. 
Większość rozproszonych strzelców konnych z 2 pułku, dołączyła we wsi Dembówka na wschód od Krasnobrodu, do resztek Wołyńskiej BK i resztek Brygady Kawalerii płk. Zakrzewskiego. Kawalerzyści podzieleni na grupy liczące 20-30 jeźdźców usiłowały przedrzeć się, w ślad za Nowogródzką BK w kierunku granicy węgierskiej. Po zmianie decyzji z uwagi na napływających kawalerzystów na bazie kadr i szeregowych 2 psk, 25 września płk dypl. Julian Filipowicz sformował zbiorczy pułk Wołyńskiej Brygady Kawalerii. W nocy 25/26 września zbiorczy pułk Wołyńskiej BK przeprawił się przez Wieprz w Kaczórkach i uderzył pod osłoną mgły na wieś Majdan Wielki, którą zdobył. Wspomógł tym samym natarcie piechoty z Grupy gen. bryg. Przedrzymirskiego. 26 września zbiorczy pułk uderzył na niemiecką kolumnę na szosie zwierzynieckiej. Następnie nie podporządkował się decyzji o kapitulacji gen. Przedrzymirskiego i pomaszerował w kierunku granicy węgierskiej. Jednak z uwagi na otoczenie przez wojska niemieckie i sowieckie, 27 września płk Filipowicz rozwiązał zbiorczy pułk Wołyńskiej BK, którego ponad 50% stanu osobowego stanowili strzelcy konni 2 psk. Strzelcy konno i w oporządzaniu mieli po wypłaceniu żołdu, pojedynczo i grupkami przedostać się do swoich domów w pobliżu Hrubieszowa, gdzie w większości mieszkali. W czasie działań wojennych poległo 85 żołnierzy i 4 oficerów jednostki.
Szwadron marszowy i Oddział Zbierania Nadwyżek 2 psk
Nadwyżki osobowe zebrane w szwadronie zapasowym po zmobilizowaniu pułku pod dowództwem mjr. Janusza Kapuścińskiego oraz inne zbierane pododdziały z kadr pułku, w tym szwadron krakusów i kolumny taborowe pod dowództwem mjr. Władysława Walczyńskiego pozwoliły sformować szwadron marszowy 2 psk. Został on sformowany w Hrubieszowie w ramach mobilizacji powszechnej. Wszystkie uzupełnienia marszowe, szwadron zapasowy i nadwyżki liczyły 1 września ok. 70 oficerów, 70 podchorążych i 600 szeregowych i 750 koni. W dalszym ciągu napływali do koszar 2 psk rezerwiści i zmobilizowane konie. Zasoby te wraz z napływającymi nadwyżkami 19 i 21 pułków ułanów utworzyły Ośrodek Zapasowy Wołyńskiej Brygady Kawalerii .
Za kampanię wrześniową 1939 pułk został odznaczony orderem Virtuti Militari.
Symbole pułkowe.
Sztandar.
Do 1925 roku pułk używał starego sztandaru, pochodzącego jeszcze z armii gen. Hallera. Wręczył go pułkowi Prezydent Republiki Francuskiej Raymond Poincaré w czerwcu 1918 roku.
24 grudnia 1924 roku Prezydent RP Stanisław Wojciechowski zatwierdził wzór lewej strony płachty sztandaru 2 psk. Sztandar ufundowało społeczeństwo ziemi hrubieszowskiej, a wręczono go pułkowi 14 lipca 1925 roku.
Odznaka pamiątkowa.
Odznaka zatwierdzona Dz. Rozk. MSWojsk. nr 9, poz. 135 z 28 lutego 1922 roku. Posiada kształt proporczyka w barwach pułku – oliwkowo-amarantowy z chabrowym paskiem, na który nałożona jest odznaka Armii Polskiej we Francji. Dwuczęściowa – oficerska wykonana w tombaku srebrzonym. Wymiary: 51x24 mm. Projekt: Waldemar Tarnowski. Wykonanie: Stanisław Reising – Warszawa
Hrubieszowscy strzelcy konni.
Żołnierze 2 pułku strzelców konnych - ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"

</doc>
<doc id="389601" url="https://pl.wikipedia.org/wiki?curid=389601" title="Abd al-Karim">
Abd al-Karim

Abd al-Karim, Abdelkrim, właśc. "Muhammad ibn Abd al-Karim al-Chattabi" (ur. 1882 w Adżdir, zm. 6 lutego 1963 w Kairze) – marokański przywódca walk antykolonialnych, prawnik i dziennikarz. Jedyny prezydent Republiki Ar-Rifu.
Życiorys.
Abd al-Karim był wodzem jednego z plemion berberyjskich. Zjednoczył marokańskie plemiona gór Rif w powstaniu (1921–1926) przeciw Hiszpanii, i od 1924 Francji. We wrześniu 1921 roku na terenach płn. części Maroka proklamował powstanie niepodległej Republiki Rifu.
Po upadku powstania został zesłany na wyspę Reunion. W 1947 w czasie przewożenia go do Francji Abd al-Karim uciekł ze statku w porcie Port Said i zbiegł do Kairu, gdzie uzyskał azyl. Do końca swojego życia pozostał w Egipcie. W latach 1948–1956 przewodniczył Komitetowi Wyzwolenia Maghrebu z siedzibą w Kairze.

</doc>
<doc id="389606" url="https://pl.wikipedia.org/wiki?curid=389606" title="Abd el-Krim">
Abd el-Krim



</doc>
<doc id="389607" url="https://pl.wikipedia.org/wiki?curid=389607" title="Konstal 105NaDK">
Konstal 105NaDK

Konstal 105NaDK - trzy dwukierunkowe składy tramwajowe powstałe w 2004 w Poznaniu w wyniku modernizacji wagonu Konstal 105Na i doczepnego 105NaD.
Konstrukcja.
Wagon przedni, powstały z 105Na (#211+#212, #118+#117 oraz #98+97), różni się jedynie dodatkowymi światłami na przedniej ścianie. Znacznie poważniejszym modernizacjom poddano wagon tylny, powstały ze 105NaD. Przeniesiono w nim szafkę bezpiecznikową na tył wagonu, tam również zainstalowano kolejną kabinę motorniczego. Ściana tylna drugiego wagonu jest identyczna ze ścianą przednią pierwszego. Dzięki temu wagony stanowią niemal idealne lustrzane odbicie. Jedyna różnica polega na tym, że krzesła w wagonie tylnym są zwrócone tyłem do kabiny motorniczego. Wszystko to sprawia, że podczas kursu wahadłowego, gdy motorniczy zajmuje stanowisko w tylnym wagonie, wszyscy pasażerowie siedzą tyłem do kierunku jazdy. Tramwaj nie posiada jednak drzwi po obu stronach, mimo że jest dwukierunkowy.
Eksploatacja.
Tramwaje te przebudowano w celu wahadłowej obsługi poznańskich linii podczas remontów torowiska, na co dzień jednak kursują na normalnych liniach, jako tramwaje jednokierunkowe.

</doc>
<doc id="389608" url="https://pl.wikipedia.org/wiki?curid=389608" title="Silverman (film)">
Silverman (film)

Silverman – niezależna polska komedia krótkometrażowa, z elementami thrilleru, w reżyserii Bodo Koxa, wyprodukowana w 2004 roku.
Treść.
Ekstrawagancki funkcjonariusz Policji Wodnej, porucznik Silverman, przybywa na miejsce zbrodni do mieszkania państwa Kramerów. Małżeństwo przyjmuje go zgodnie ze staropolską gościnnością, przez co porucznik na moment zapomina o swoich obowiązkach.

</doc>
<doc id="389612" url="https://pl.wikipedia.org/wiki?curid=389612" title="Zatoki przynosowe">
Zatoki przynosowe

Zatoki przynosowe (łac. " sinus paranasales)" – przestrzenie pneumatyczne w kościach twarzoczaszki mające połączenie z jamą nosową. Są to wpuklenia błony śluzowej wrośnięte od jamy nosowej w otaczające kości, od których przyjmują swoje nazwy. Zaczynają się one rozwijać u człowieka już w życiu płodowym, ostateczne zaś wymiary osiągają w drugiej dekadzie życia.
W rozwoju embrionalnym jako pierwsza wykształca się zatoka szczękowa.
Rola zatok przynosowych w organizmie człowieka jest przedmiotem wielu badań i jak dotąd nie została ostatecznie wyjaśniona. Niektóre, domniemane funkcje zatok przynosowych to:
Zatoki przynosowe obejmują:

</doc>
<doc id="389615" url="https://pl.wikipedia.org/wiki?curid=389615" title="Wrocławska piosenka">
Wrocławska piosenka

Wrocławska piosenka – piosenka polskiej muzyki rozrywkowej powstała w 1951 lub 1952 roku, która pierwotnie nagrana została przez Wiktorię Zającównę. Utwór spopularyzowany został przez Marię Koterbską. Muzykę skomponował Jerzy Harald, a słowa napisała jego żona Krystyna Wnukowska.
Geneza.
Inspiracją do napisania piosenki był Józef Majchrzak, pracownik wrocławskiej rozgłośni Polskiego Radia, który zadzwonił do państwa Lierszów zapraszając ich na koncerty do Wrocławia. Krystyna Wnukowska nie będąc nigdy w tym mieście poprosiła, by opowiedział jej o nim. Majchrzak przedstawił przez słuchawkę barwną opowieść o elementach krajobrazu i życiu we Wrocławiu. Po tym jak stwierdził on, że potrzebuje piosenki związanej z Wrocławiem, małżeństwo (po blisko godzinnej rozmowie) – jako duet autorski – obiecali mu, że za tydzień przyjadą doń z orkiestrą wraz z piosenką o Wrocławiu. Walczyk powstał w ciągu dwóch dni. Pierwszy napisany został tekst przez Wnukowską, następnie Harald napisał muzykę przy fortepianie. „Wrocławska piosenka” – zaśpiewana przez Marię Koterbską – miała premierę podczas koncertu orkiestry Haralda w Hali Ludowej. Rękopis utworu skopiowano ręcznie, który przepisano dla Wiktorii Zającówny – żony Józefa Majchrzaka – która włączyła piosenkę do swojego repertuaru. Pierwsze nagranie „Wrocławskiej piosenki” zarejestrowano 7 marca 1952 roku, w którym śpiewała Zającówna.
Popularność.
Kiedy Koterbska przyjęła do swojego repertuaru tę piosenkę, stała się ona wkrótce swoistym hymnem wrocławskich tramwajarzy. W 2022 duet artystów "Czary-Mury" stworzył mural przedstawiający Marię Koterbską i niebieski tramwaj na budynku przy ul. Teatralnej 26 od strony ul. Piotra Skargi. Pierwszy we Wrocławiu tramwaj Moderus Gamma otrzymał imię Marii Koterbskiej . 
W kosmosie.
W 1978 roku „Wrocławska piosenka” rozbrzmiała na pokładzie statku kosmicznego Sojuz 30, którego załogę tworzył m.in. Polak Mirosław Hermaszewski, który opowiedział o tym w filmie dokumentalnym "Powrót Wrocławskiej Piosenki". Stwierdził wówczas, że podczas trwającej 8 dni podróży okołoziemskiej pewnego dnia dwuosobowa załoga statku usłyszała z centrum kontroli lotów komunikat: „Nagrywajcie, coś tu mamy dla was” i po chwili usłyszeli oni „Wrocławską piosenkę” w wykonaniu Koterbskiej. Hermaszewski powiedział później, że po odsłuchaniu tej, jak określił „pięknej”, melodii, nagrał ją z Piotrem Klimukiem. Później kosmonauci jeszcze wielokrotnie odtwarzali tę piosenkę w trakcie lotu.
Wersje innych wykonawców.
W 2015 roku dwie nowe wersje utworu stworzyli Me Myself And I oraz Natalia Lubrano, Marcelina i zespół Nado Squad. 

</doc>
<doc id="389618" url="https://pl.wikipedia.org/wiki?curid=389618" title="Vahid Halilhodzić">
Vahid Halilhodzić



</doc>
<doc id="389620" url="https://pl.wikipedia.org/wiki?curid=389620" title="Krowodrza (dawna dzielnica Krakowa)">
Krowodrza (dawna dzielnica Krakowa)

Krowodrza – część Krakowa. Do 1990 r. dzielnica administracyjna Krakowa. W jej skład wchodzą obecnie: Dzielnica IV, Dzielnica V, Dzielnica VI i Dzielnica VII. Liczba ludności:ponad 145 tys., powierzchnia - 70.2 km²
Historia.
Wieś położona w końcu XVI wieku w powiecie proszowskim województwa krakowskiego była własnością klasztoru kanoników regularnych Świętego Ducha w Krakowie.
W 1909 roku rozpoczęto, przez włączenie sąsiadujących gmin, budowę "Wielkiego Krakowa". Dnia 13 listopada 1909 r. w wyniku podpisanej umowy włączono do Krakowa 10 nowych dzielnic, w tym z numerem XVII – Krowodrzę. Granicę włączonej wsi stanowiły: tor kolejowy do Warszawy (równoległy do Al. 29 listopada), ul. Montelupich, al. Słowackiego, rzeka Młynówka wzdłuż ul. Grottgera, jednostka wojskowa przy ul. Wrocławskiej, ul. Stachiewicza, Makowskiego, Łokietka, od północy między ul. Pachońskiego a rzeką Sudoł oraz rzeką Białucha do przecięcia z torem kolejowym do Warszawy. Centrum dawnej wsi Krowodrzy stanowiła ul. Mazowiecka.
W roku 1951 Kraków dzielił się na 64 dzielnice. W 1954 roku został podzielony na 6 dzielnic. Teren Krowodrzy znalazł się na terenie dzielnicy Kleparz.
Taki stan trwał do 1 stycznia 1973 roku, kiedy to zmniejszono liczbę dzielnic do 4. Wówczas połączono dzielnice Kleparz i Zwierzyniec, tworząc nową dzielnicę Krowodrza, która istniała do 1990 r.
Obecnie.
W 1989 roku przemiany administracyjne w państwie nie ominęły Krowodrzy. Dzielnica Krowodrza została podzielona na 4 dzielnice miejskie: Dzielnicę IV Prądnik Biały, Dzielnicę V Krowodrza, Dzielnicę VI Bronowice i Dzielnicę VII Zwierzyniec. Dawna wieś Krowodrza znajduje się obecnie w granicach Dzielnicy V Krowodrza.

</doc>
<doc id="389624" url="https://pl.wikipedia.org/wiki?curid=389624" title="Abdelkrim">
Abdelkrim



</doc>
<doc id="389628" url="https://pl.wikipedia.org/wiki?curid=389628" title="Krowodrza (Kraków)">
Krowodrza (Kraków)

Krowodrza – obszar Krakowa usytuowany w Dzielnicy V Krowodrza. Jest to dawne przedmieście Krakowa, które niegdyś było częścią Kleparza. Została 1 kwietnia 1910 przyłączona do Krakowa jako jego XVII dzielnica katastralna.
Historia.
Krowodrza składała się z folwarków, łąk, pól uprawnych, ogrodów. Częściowo wchodziła w skład tzw. Biskupiego, należącego do jurydyk duchownych; prawdopodobnie biskupi krakowscy mieli tu swój letni dwór. W miarę rozwoju miasta przedmieście to stawało się jedną z bardziej uprzemysłowionych części Krakowa.
Według austriackiego spisu ludności z 1900 w 187 budynkach w Krowodrzy na obszarze 421 hektarów mieszkało 5045 osób, z czego 4890 (96,9%) było katolikami, 121 (2,4%) wyznawcami judaizmu, 9 (0,2%) grekokatolikami, a 25 (0,5%) innej religii lub wyznania, 4623 (91,6%) było polsko-, 267 (5,3%) niemiecko-, 1 (0,1%) rusko-, a 114 (2,3%) innojęzycznymi.
Gdy w 1910 została włączona do Krakowa liczyła 5583 mieszkańców. W 1913 powstał tu, czynny do dziś, towarowy dworzec kolejowy.
Okres powojenny przyniósł bardzo zdecydowany rozwój Krowodrzy jako dzielnicy wielkomiejskiej. Przemiany te następowały w oparciu o kolejne plany zagospodarowania przestrzennego Krakowa, szczególnie z lat 1954 i 1964. Północna granica dawnej Krowodrzy podkreślona została przebiegiem nowej arterii – ul. Opolskiej.
W okresie powojennym następowały kolejne zmiany przynależności Krowodrzy w ramach podziałów administracyjnych miasta. W 1954 roku zlikwidowano funkcjonujący dotąd podział na dzielnice katastralne. Od tego czasu do 1973 roku Krowodrza należała do wielkiej dzielnicy Kleparz, wraz z Bronowicami Małymi i Bronowicami Wielkimi, Górką Narodową, Prądnikiem Białym, Toniami i Witkowicami. W związku z wprowadzeniem 1 stycznia 1973 roku nowego podziału administracyjnego Krakowa na cztery wielkie dzielnice: Śródmieście, Podgórze, Nową Hutę i Krowodrzę, dawna wieś Krowodrza znalazła się w latach 1973–1990 w granicach wielkiej dzielnicy nazwanej od jej imienia.
Podział Krowodrzy z 1991.
Przemiany samorządowe Krakowa po przełomie roku 1989 oddziałały również na Krowodrzę. Podział administracyjny z roku 1991 powrócił do mniejszych jednostek (powstało ich 18), bardziej odpowiadających interesom i więziom lokalnych społeczności. Większość historycznej Krowodrzy, po linię kolejową Kraków-Katowice, znalazła się w samorządowej Dzielnicy V, która objęła również Nową Wieś i Łobzów. Północna, oddzielona linią kolejową część Krowodrzy włączona natomiast do Dzielnicy IV.

</doc>
<doc id="389629" url="https://pl.wikipedia.org/wiki?curid=389629" title="Marco P. i złodzieje rowerów">
Marco P. i złodzieje rowerów

Marco P. i złodzieje rowerów – krótkometrażowa, niezależna, polska komedia kryminalna, wyprodukowana w 2005 roku.
Treść.
Marco jest entuzjastą kolarstwa. Ściślej mówiąc, jest fanatykiem kolarstwa. Pewnego dnia złodzieje kradną jego ukochany rower. Marco postanawia na własną rękę odnaleźć ich i srogo ukarać.

</doc>
<doc id="389631" url="https://pl.wikipedia.org/wiki?curid=389631" title="Personalizm katolicki">
Personalizm katolicki



</doc>
<doc id="389632" url="https://pl.wikipedia.org/wiki?curid=389632" title="Zatoka czołowa">
Zatoka czołowa

Zatoka czołowa (łac. "sinus frontalis") – zazwyczaj parzysta powietrzna przestrzeń w kościach czaszki należąca do zatok przynosowych.
Zatokę czołową prawą i lewą oddziela od siebie przegroda zatok czołowych.
Bydło domowe posiada dobrze rozwiniętą zatokę czołową. Przeżuwacze niewielkich rozmiarów cechują się zatoką czołową zajmującą przednie ¾ kości czołowej. U świni zatoka czołowa jest dobrze rozwinięta, podobnie jak u bydła. U tych gatunków zatoka ta nie ogranicza się do kości czołowej, ale rozciąga się na okoliczne kości, jak kość ciemieniowa, kość międzyciemieniowa, niekiedy nawet kość skroniowa w jej części łuskowej. Pneumatyzacji ulegają również możdżenie przeżuwaczy. U konia jest ona większa, niż u małych przeżuwaczy, ale nie taka, jak u krowy, zajmując cały obszar kości czołowej. Co więcej, u tego ssaka łączy się na z zatoką małżowiny dogrzbietowej od przedniej swej strony. W efekcie można mówić o jednej zatoce, zwanej mianem zatoki małżowinowo-czołowej.
Drapieżne posiadają zatokę czołową zajmującą ¾ przednie kości czołowej, jak u wspomnianych przeżuwaczy.
Zatoka czołowa u człowieka położona jest nad oczodołami, w kości czołowej i może przyjmować różnorodne kształty. Od całkowitego braku zatoki po jednej stronie do rozległych, wielokomorowych (sprzyja to powikłaniom zapalnym, ponieważ tylna ściana zatoki stanowi fragment przedniej ściany przedniego dołu czaszki, co umożliwia drogę szerzenia się zakażenia wewnątrz czaszki w przypadku zapalenia zatoki lub urazu w tej okolicy). Przeciętna pojemność zatoki czołowej to 4-7 ml. 
Rozwój zatoki czołowej zaznacza się dopiero w 5-7. r.ż. i trwa aż do 25-30. r.ż.

</doc>
<doc id="389637" url="https://pl.wikipedia.org/wiki?curid=389637" title="Tygrys z Champawat">
Tygrys z Champawat

Tygrys z Champawat – najsłynniejszy z tygrysów bengalskich zabijających ludzi na przełomie XIX/XX wieku w dystrykcie Champawat, w stanie Uttarakhand, w Indiach. Udokumentowano 434 śmiertelne ofiary zwierzęcia.
Tygrys został zastrzelony przez słynnego myśliwego wielkich kotów, Jima Corbetta w 1907. Był to pierwszy tygrys ludojad w karierze Corbetta. Badanie pośmiertne zwierzęcia wykazało, iż miało ono całkowicie zniszczone dwa kły, co mogło uniemożliwiać mu polowanie na jego naturalne ofiary. Pomiędzy 1907 i 1938 słynny myśliwy zastrzelił 19 tygrysów i 14 panter ludojadów. Nigdy nie brał za to pieniędzy.

</doc>
<doc id="389638" url="https://pl.wikipedia.org/wiki?curid=389638" title="Rzeczpospolita">
Rzeczpospolita

Rzeczpospolita – staropolskie określenie państwa o republikańskim ustroju politycznym (z łac. "Res Publica" = "republika", "rzeczpospolita")
Rzeczpospolita w określeniach dotyczących państwa polskiego:
Rzeczpospolita w innych pojęciach i określeniach związanych z historią Polski:

</doc>
<doc id="389643" url="https://pl.wikipedia.org/wiki?curid=389643" title="Rotametr">
Rotametr

Rotametr – przepływomierz pływakowy o zmiennym przekroju służący do pomiaru natężenia przepływu płynów. Po raz pierwszy urządzenia tego typu zostały opatentowane przez niemieckiego producenta Rota, obecnie Rota-Yokogawa, stąd nazwa rotametr (ang. "rotameter").
Ma postać pionowej szklanej rury rozszerzającej się ku górze. W rurze umieszczony jest pływak. Płyn wprowadza się od dołu rury. Ruch płynu powoduje unoszenie pływaka do położenia, w którym zrównoważą się działające nań siły:
Ciężar pływaka musi być taki, aby w nieruchomym płynie pływak tonął.
Na ścianie rury naniesiona jest skala opisana w jednostkach natężenia przepływu.
Druga z sił zależy od rodzaju (lepkości) płynu. Szybkość przepływu zależy od przekroju szczeliny (o kształcie pierścieniowym) między wewnętrzną ścianą rury a pływakiem. Przekrój tej szczeliny w miarę rozszerzania się rury ku górze wzrasta i pływak przy coraz większych przepływach zajmuje coraz wyższe położenie. Wartość mierzonego natężenia przepływu wskazuje najszersza krawędź pływaka.
Istnieje możliwość przekształcenia natężenia na sygnał elektryczny przy pomocy np. przetwornika indukcyjnościowego transformatorowego w układzie różnicowym, a więc pływak musi być wykonany z materiału ferromagnetycznego. Wówczas taki rotametr, który daje możliwość przesyłania sygnału elektrycznego na odległość, nosi nazwę telerotametru.

</doc>
<doc id="389645" url="https://pl.wikipedia.org/wiki?curid=389645" title="Elena Paparizou">
Elena Paparizou

Elena Paparizou (gr. "Έλενα Παπαρίζου", wym. [], szw. "Helena Paparizou", wym. []; ur. 31 stycznia 1982 w Borås) – szwedzka piosenkarka i osobowość medialna greckiego pochodzenia. Wokalistka zespołu Antique (w latach 1999–2003). Zwyciężczyni 50. Konkursu Piosenki Eurowizji (2005).
Życiorys.
Dzieciństwo i rodzina.
Urodziła się w Borås, w szwedzkiej prowincji Västergötland. Jest córką greckich imigrantów, Georgiosa i Efrosini Paparizu. Jej matka pochodzi z Karditsy, a ojciec urodził się w Wolos. Wychowała się w Örgryte wraz z dwojgiem rodzeństwa, siostrą Ritą i bratem Dinosem.
Od dzieciństwa miała problemy z oddychaniem. Mając siedem lat, podjęła naukę gry na pianinie, a także zaczęła trenować taniec klasyczny i tańce tradycyjne. W wieku 13 lat zaczęła przygotowania wokalne. Rok później założyła swój pierwszy zespół hip-hopowy o nazwie Soul Funkomatic, który tworzyła z trójką dzieci pochodzenia latynoamerykańskiego, który zakończyła działalność dwa lata później. W 1998 uniknęła śmierci w pożarze podczas imprezy hiphopowej w jednym z nocnych klubów w Göteborgu, na którą miała wybrać się ze znajomymi, jednak matka zabroniła jej wyjścia z domu. Po stracie przyjaciół zdecydowała się porzucić śpiewanie i rozpoczęła zajęcia w Szkole Stuki Widowiskowej, w której studiowała teatr, aktorstwo, telewizję i reżyserię.
Kariera zawodowa.
1999–2003: Działalność w Antique.
W 1999 zaprzyjaźniony z jej bratem didżej zaproponował jej nagranie demo do piosenki „Opa, Opa”. Uznała, że tekst jest przeznaczony dla mężczyzny, dlatego zaproponowała nagranie utworu wraz z przyjacielem z dzieciństwa, Nikosem Panagiotidisem. Po nagraniu demo założyła z Panagiotidisem zespół Antique. Podpisali kontrakt płytowy z nowo powstałą, szwedzką wytwórnią muzyczną Bonnier Music. Ich debiutanckim singlem został utwór „Opa, Opa”, z którym niedługo po premierze dotarł do pierwszej dziesiątki list przebojów w Norwegii i Szwecji, gdzie za ten singiel uzyskali certyfikat złotej płyty. Ich kolejny singiel, „Dinata Dinata”, otrzymał status platynowej płyty w Polsce. Obie piosenki zamieścili na albumie pt. "Opa, Opa".
W 2001, reprezentując Grecję z piosenką „(I Would) Die for You”, zajęli trzecie miejsce finale 46. Konkursu Piosenki Eurowizji organizowanego w Kopenhadze. Po udziale w konkursie wydali drugi album studyjny pt. "Die for You", promowany przez single „Ligo Ligo” i „Follow Me”, a także pierwszy greckojęzyczny album pt. "Me loja elinika". W 2002 wydali album pt. "Ali mia fora...", który w 2003 został wydany w anglojęzycznej wersji pt. "Blue Love". Niedługo potem zakończyli działalność, a Paparizou rozpoczęła karierę solową.
2003–2005: Działalność solowa, Konkurs Piosenki Eurowizji.
Po rozpadzie zespołu podpisała kontrakt płytowy z wytwórnią Sony Music Greece, która wydała jej debiutancki singel, „Anapandites Kliseis” autorstwa Christosa Dantisa. Za singiel odebrała certyfikat złotej płyty. Wydała go również w angielskiej wersji językowej jako „I Don’t Want You Here Anymore”. Zimą 2003 wystąpiła u boku Antonisa Remosa podczas jego koncertu w nocnym klubie "Studio Pireos". Wiosną 2004 wydała debiutancki solowy album studyjny, zatytułowany "Protereotita". W tym okresie zaczęła występować jako Helena na rynku międzynarodowym, a jako Elena na rynku greckim.
W 2005 przyjęła propozycję krajowej telewizji Ellinikí Radiofonía Tileórasi do reprezentowania Grecji w 50. Konkursie Piosenki Eurowizji w Kijowie. 2 marca wystąpiła w koncercie eliminacyjnym i zaśpiewała w nim trzy piosenki: „My Number One”, „OK” i „Let’s Get Wild”. Pierwotnie miała zaprezentować też piosenkę „The Light in Our Soul”, jednak utwór został zdyskwalifikowany z powodu zbyt wczesnej premiery. Największą liczbę punktów otrzymał utwór „My Number One”, który został eurowizyjną propozycją Grecji w konkursie. Przed występem w Kijowie Paparizou wyruszyła w europejską trasę promocyjną, obejmującą występy m.in. w Niemczech i na Malcie.
W kwietniu odebrała statuetkę dla „najlepszej artystki popowej” na gali rozdania Nagród Muzycznych Arion.Dzięki zajęciu miejsca w pierwszej dwunastce przez Sakisa Ruwasa podczas konkursu w 2004 roku, reprezentantka nie musiała brać udziału w półfinale i miała zapewnione miejsce w finale, 21 maja wystąpiła w finale Konkursu Piosenki Eurowizji w złotej sukience projektu Roberto Cavallego, W głosowaniu telewidzów zajęła pierwsze miejsce po zdobyciu łącznie 230 punktów, w tym m.in. maksymalnych not 12 pkt z Belgii, Bułgarii, Węgier, Wielkiej Brytanii, Turcji, Albanii, Cypru, Serbii i Czarnogóry, Szwecji i Niemiec, dzięki czemu została laureatką konkursu. Po powrocie do Grecji wydała reedycję swojego debiutanckiego albumu, wzbogaconego m.in. o piosenkę „My Number One”, utwory „OK” i „Let’s Get Wild” oraz angielskie wersje utworów zawartych na standardowej wersji albumu. W tym czasie wydała też nowy album, zatytułowany "My Number One", zawierającą piosenki z pierwszego albumu oraz piosenki „My Number One”, „OK” i „Let’s Get Wild”. Album promowany był też przez dwa single: „A Brighter Day” (gr. „Antitesis”) i „The Light in Our Soul” (gr. „Katse kala”). W tym czasie otrzymała nominacje do nagród Mad Video Music w sześciu kategoriach: „Najlepszy teledysk”, „Najlepszy teledysk żeński”, „Najseksowniejszy artysta w teledysku” (wszystkie trzy za klip do piosenki „Kace kala”), „Najlepiej wyreżyserowany teledysk” (za „Trelli kardia”), „Najlepiej ubrany artysta w teledysku” (za „Antiteseis”) i „Najczęściej odtwarzane teledyski”.
W tym samym roku odbyła europejską trasę koncertową, zagrała m.in. jako support przed koncertem Anastacii w Malmö. W kolejnych miesiącach odbyła światową trasę koncertową, obejmującą występy m.in. w Australii i Ameryce Północnej, które zagrała z Nikosem Kurkulisem. Została też oficjalnym ambasadorem greckiego Ministerstwa Turystyki, a przebój „My Number One” został wykorzystany jako podkład muzyczny do międzynarodowej reklamy ministerstwa. Pod koniec 2005 wydała singiel „Mambo!”, z którym dotarła do piątego miejsca listy przebojów w Szwecji. Singiel uzyskał sprzedaż na poziomie 25 tys. egzemplarzy, dzięki czemu otrzymał status złotej płyty w Szwecji. W listopadzie wydała kolejną reedycję debiutanckiego albumu, na której umieściła singiel „Mambo!”.
Pod koniec 2005 rozpoczęła pracę nad materiałem na kolejną płytę. Album, zatytułowany "Iparhi Logos", wydała 12 kwietnia 2006.
2006–2007: "Iparhi Logos", "The Game of Love" i ścieżki dźwiękowe.
Dotarła z nim do pierwszego miejsca list najczęściej kupowanych płyt w Grecji, a po siedmiu miesiącach od premiery otrzymała certyfikat platynowej płyty za wysoką sprzedaż w kraju. Album promowała singlem „Gigolo”. W maju 2006 wystąpiła gościnnie z piosenką „My Number One” podczas ceremonii otwarcia 51. Konkursu Piosenki Eurowizji w Atenach. W międzyczasie zaczęła pracę nad międzynarodowym wydaniem singla „Mambo!”, do którego nakręciła teledysk. Przez dwa tygodnie utwór zajmował pierwsze miejsce na liście przebojów w polskim radiu RMF FM i także przez wiele tygodni był pierwszy w Radiu Kolor. W październiku 2006 wydała swój kolejny solowy album studyjny pt. "The Game of Love", który ukazał się m.in. w Grecji, na Cyprze, RPA, Szwecji, Danii, Norwegii, Finlandii, Rosji i Japonii. Płytę promowała singlem „Heroes”, który został wybrany na oficjalną piosenkę XIX Mistrzostw Europy w Lekkoatletyce. Paparizou zaśpiewała utwór podczas ceremonii otwarcia rozgrywek sportowych.
Pod koniec stycznia 2007 otrzymała statuetkę "European Border Breakers Award", zostając jedną z dziesięciu nowych artystów wyróżnionych nagrodą, która przyznawana jest wykonawcom, których pierwsze zagraniczne albumy osiągnęły sukces poza granicami własnego kraju. Wiosną nagrała trzy utwory, które zostały wykorzystane w ścieżce dźwiękowej greckiego serialu telewizyjnego "Mazi su". Z tytułowym singlem, będącym motywem przewodnim serialu, przez kilka tygodni zajmowała pierwsze miejsce na greckich listach przebojów radiowych. W maju zaprezentowała reedycję albumu "Iparhi Logos", na której umieściła siedem premierowych piosenek, w tym m.in. singiel „Fos”, umieszczony również na oficjalnej ścieżce dźwiękowej greckiej wersji filmu animowanego "Barbie i 12 tańczących księżniczek". Z singlem dotarła do pierwszego miejsca krajowej listy przebojów. 19 czerwca 2007 pojawiła się na gali rozdania cypryjskich nagród muzycznych. Choć była nominowana w dwóch kategoriach: „Najlepsza piosenkarka” i „Album roku” (za płytę "Iparhi logos"), nie zdobyła żadnej statuetki. 
Tydzień później odebrała dwie statuetki na ceremonii rozdania nagród muzycznych "Mad TV" za wygraną w kategoriach: „Najlepszy żeński teledysk” (za klip do „Gigolo”) i „Najlepszy strój w teledysku” (za kreację w klipie do „An eihes erthi pio boris”). Była też nominowana w kategoriach: „Najlepszy teledysk popowy”, „Teledysk roku” (oba za klip do „Gigolo”) i „Artysta roku”. Wystąpiła też jako gość muzyczny podczas pokazu mody, organizowanego podczas gali; zaśpiewała utwory „Let the Sunshine In” i „Min fevgeis”. Również w 2007 na szwedzkim rynku wydała singiel „3 Is a Magic Number”, który został wykorzystany w reklamie telewizyjnej dla jednej z lokalnych telefonii komórkowych. Utwór dotarł do 18. miejsca szwedzkiej listy przebojów.
We wrześniu wydała singiel „To fili tis zois”, który został motywem przewodnim greckiego filmu o tym samym tytule. Nagrała też piosenkę „Zileia monaksia” w duecie z Nikosem Aliagasem, która znalazła się na płycie piosenkarza zatytułowanej "Nikos Aliagas &amp; Friends: Rendez-Vous".
Na początku 2007 podpisała kontrakt z greckim oddziałem fińskiej firmy Nokia. W związku z kampanią reklamową na 2008, wystąpiła w reklamie Nokii, w której zaśpiewała piosenkę „Ola einai mousiki”. W styczniu 2008 wydała specjalną edycję odtwarzacza MP4, zatytułowanego "MP4 Total Helena" (2GB) z serii "Turbo-X", zawierającego kompilację dwunastu utworów i pięć teledysków artystki, udostępnioną jedynie przy zakupie sprzętu.
2008–2010: "Vrisko To Logo Na Zo", trasy koncertowe.
Na początku 2008 rozpoczęła pracę nad nowym albumem, którego premiera odbyła się 12 czerwca 2008. Album, zatytułowany "Vrisko to logo na zo", promowany był przez dwa single: „Porta gia ton ourano” i „I kardia su petra”. Album tydzień po premierze uzyskał status złotej płyty w kraju. Z płtą trafiła na pierwsze miejsce greckiej listy bestsellerów, pozostając na niej przez kolejne piętnaście tygodni. Kilka miesięcy po premierze album uzyskał status platynowej płyty. 16 czerwca wystąpiła gościnnie w finałowym odcinku greckiej edycji formatu "So You Think You Can Dance", podczas którego zaprezentowała single „Porta gia ton ourano” i „I kardia su petra”, a także zatańczyła tango w parze z Jasonem Roditisem. Dzień później wykonała remiks utworu „Porta gia ton ourano” na gali rozdania nagród muzycznych MAD TV, w trakcie której Paparizou została nominowana w sześciu kategoriach, wygrając w dwóch kategoriach: „Najlepszy teledysk popowy” i „Artysta roku”.
W lipcu wyruszyła w trasę koncertową po Grecji, obejmującą trzydzieści koncertów w kilku miastach. W wywiadzie dla Santorini FM powiedziała, że trasa zostanie wyemitowana w telewizji "Alpha TV" w grudniu 2008. Trzecim singlem promującym album została piosenka „Pirotehnimata”, do której teledysk został nakręcony w połowie września. W międzyczasie nagrała też remiks piosenki „Papeles mojados” wraz z hiszpańskim zespołem Chambao, a także nagrała utwory „Genom krig och kärlek” i „Allt jag vill”, wykorzystane w oficjalnej ścieżce dźwiękowej szwedzkiego filmu "Arn – Riket vid vägens slut". 23 października zagrała koncert dla ok. 10 tysięcznej publiczności zgromadzonej w hali widowiskowo-sportowej Siemens Arena w Wilnie. 22 grudnia wydała reedycję albumu "Vrisko to logo na zo", na której znalazły się cztery nowe utwory oraz płyta DVD, zawierająca zapis filmowy jednego z jej koncertów z trasy koncertowej "Arhizei to Party". Nagranie z koncertu zostało wydane także niezależnie pod tytułem "Live in Concert". Zimą 2008 zagrała serię koncertów w Bouzouki Club Iera Odos wraz z Pashalisem Terzisem i Manosem Pyrovolakisem. Po śmierci ojca, który zmarł 25 grudnia z powodu zawału serca, przerwała występy w "Iera odos" i wyleciała do Szwecji. Po tygodniu wróciła do kraju i wznowiła trasę koncertową.
W trakcie letniej trasy koncertowej ogłosiła, że wkrótce rozpocznie pracę nad nowym anglojęzycznym albumem. Datę premiery zaplanowano na 2009. W kwietniu, tuż po zakończeniu występów w Bouzouki Club Iera Odos, Paparizou rozpoczęła serię koncertów w klubie Thalassa, którą zakończyła w połowie września. 10 kwietnia wydała singiel „Ta me allios”, do którego nagrała teledysk. 26 maja ponownie zagrała podczas "Mad Secret Concert" wraz z grupami 15.50 i De Niro. 24 czerwca odebrała nagrody na gali Mad TV za wygraną w kategoriach: „Najlepsza artystka”, „Najlepszy teledysk popowy” i „Teledysk roku” (oba za klip do „Pirotehnimata”); była też nominowana w kategoriach: „Artysta roku” i „Najseksowniejszy teledysk” (za klip do „Pirotehnimata”). W tym samym roku zdobyła Europejską Nagrodę Muzyczną MTV dla najlepszego greckiego wykonawcy, dzięki czemu była nominawana do nagrody dla najlepszego europejskiego artysty. Zajęła szóste miejsce na 21 artystów.
24 lutego 2010 wydała singiel „An isoun ajapi”, który zwiastował jej nową płytę studyjną. 18 marca zaprezentowała oficjalny teledysk do singla. Kilka dni wcześniej wydała drugi singiel – „Psahno tin alitheia”, który zostały oficjalnym utworem kampanii reklamowej producenta napojów gazowanych IVI.
Pod koniec marca Paparizou wydała piąty album studyjny zatytułowany "Giro apo t’oneiro", na którym znalazł się m.in. utwór „Thalassa”, nagrany w duecie z Giorgosem Sambanisem. Latem piosenkarka wyruszyła w trasę koncertową po Grecji, podczas której towarzyszył jej zespół Onirama.
2011–2012: "Greatest Hits &amp; More", nowa wytwórnia oraz działalność telewizyjna.
Na początku lutego 2011 wystąpiła jako jeden z ośmiu gości muzycznych podczas specjalnego programu charytatywnego "MADWalk", organizowanego przez telewizję MAD. W trakcie pokazu mody zaprezentowała nowy singiel – „Baby It’s Over”, który zwiastował jej trzypłytowy album kompilacyjny zatytułowany "Greatest Hits &amp; More". Utwór dotarł do pierwszego miejsca greckiej listy przebojów oraz utrzymał się na szczycie przez dziesięć tygodni z rzędu, zostając tym samym singlem z największym sukcesem komercyjnym w dorobku piosenkarki. W tym czasie zdobyła dwie nagrody podczas gali wręczenia statuetek "MAD Video Music Awards" w kategoriach: „Artystka roku” i „Ikona mody roku”, była nominowana też w kategoriach: „Artysta roku” i „Najlepszy teledysk popowy” (za klip do „Psahno tin aliteia”). W maju zaprezentowała singiel „Love Me Crazy”, który też znalazł się na albumie kompilacyjnym zatytułowany "Greatest Hits &amp; More", wydanym pod koniec miesiąca. Wydawnictwo zadebiutowało na drugim miejscu greckiej listy najczęściej kupowanych płyt.
Przez kolejne pół roku przebywała w Szwecji wraz z rodziną i przyjaciółmi. W sierpniu ogłosiła, że zakończyła współpracę menedżerską z Mavridisem oraz zdecydowała się na współpracę ze szwedzkimi producentami. W tym samym czasie rozważała przeprowadzkę do Szwecji na stałe. W trzecim kwartale 2011 nagrała utwór „Dari dari” w duecie z Naną Muschuri na jej płytę studyjną zatytułowaną "Tragudia apo ta ellinika nisia". Pod koniec listopada panie zagrały wspólny koncert w Berlinie. Od 6 listopada 2011 do 22 stycznia 2012 Paparizou była jurorką pierwszej edycji programu "Dancing on Ice". Na początku 2012 wzięła udział w siódmej edycji programu "Let’s Dance". Jej partnerem tanecznym był David Watson, z którym zajęła dziewiąte miejsce.
10 marca wystąpiła gościnnie w finale "Melodifestivalen 2012", podczas którego zaprezentowała jazzową wersję piosenki „Popular” Erica Saade. Jej wersja utworu została wydana na singlu. W grudniu wydała singiel „Mr. Perfect”, który w 2012 został zremiksowany przez Playmena. W lutym duet wystąpił na gali "Mad Walk 2012", na której zaprezentował wspólnie utwór „I Hate Myself for Loving You” Joan Jett. Oficjalny teledysk do ich wersji piosenki otrzymał nominację do nagrody "Mad Video Music Awards" w kategorii „Najlepszy teledysk popowy”, Paparizou odebrała statuetki za wygraną w kategoriach „Artystka roku” i „Piosenka roku” (za utwór „Baby It’s Over”); była też nominowana w kategorii „Artysta roku”. W tym samym roku zaśpiewała gościnnie u boku Courtney Parker i RiskyKidda w remiksie utworu „All the Time” Eddiego Murphy’ego, wykonanym przez Playmena.
W połowie 2012 zaczęła pracę nad nowym albumem studyjnym. W październiku opublikowała singiel „Latos ajapes”, nagrany w duecie z Natassą Teodoridu. Utwór dotarł do siódmego miejsca greckiej listy przebojów. Na początku listopada piosenkarka zaprezentowała cover przeboju „Imagine” Johna Lennona na konferencji prasowej Athens Classic Marathon 2012.
2013–2015: "One Life", musical, trasy koncertowe.
1 lutego 2013 wydała cyfrowo drugi album kompilacyjny zatytułowany "The Love Collection", zawierający ballady miłosne z jej poprzednich płyt. Na początku 2013 podpisała kontrakt płytowy z wytwórnią Universal Music Group. W lutym wystąpiła gościnnie z utworami „My Number One” i „Apres toi” w finale greckich eliminacji eurowizyjnych. W połowie marca wydała singiel „Poso m’aresei”, zwiastujący jej nową płytę. Drugim singlem zapowiadającym album został utwór „Ena lepto”, który ukazał się w kwietniu. Siódma płyta studyjna piosenkarki, zatytułowana "Ti ora ta vgoume?", miała swoją premierę na początku czerwca. Na albumie znalazło się piętnaście utworów, w tym m.in. singiel „Save Me (This Is an SOS).
Pod koniec maja 2013 Paparizou wystąpiła z minikoncertem na ceremonii wręczenia nagród Gabby w Hollywood, na której zaśpiewała kilka utwór Meliny Merkuri. Latem zagrała kilka koncertów w Grecji w ramach promocji płyty "Ti ora ta vgoume?". Wydała też minialbum zatytułowany "Save Me (This Is An SOS)", zawierający cztery remiksy utworu autorstwa SoundFactory. W listopadzie została ogłoszona jedną z uczestniczek "Melodifestivalen 2014", będącego szwedzkimi eliminacjami eurowizyjnymi do 59. Konkursu Piosenki Eurowizji. Zgłosiła się do nich z utworem „Survivor”.
1 lutego wystąpiła w pierwszym półfinale selekcji i zakwalifikowała się do rundy tzw. drugiej szansy, z której awansowała do finału. W finale selekcji, rozgrywanego na początku marca, zajęła czwarte miejsce. Pod koniec miesiąca wydała ósmą płytę studyjną zatytułowaną "One Life", która ukazała się nakładem wytwórni Lionheart Music Group. W maju wystąpiła gościnnie podczas półfinałowego odcinka programu "The Voice of Greece", w trakcie którego zaprezentowała singiel „Don’t Hold Back on Love”.
Od 14 listopada do 13 grudnia 2014 odbywała w Szwecji świąteczną trasę koncertową "Julgalan 2014", podczas której występowała u boku wykonawców, takich jak m.in. Danny Saucedo, Alcazar, Mattias Andreasson, Erik Segerstedt czy Linda Bengtzing. Dzień po zakończeniu trasy wystąpiła w jednym ze szwedzkich kościołów, w którym zaśpiewała kilka kolęd z okazji Dnia Świętej Łucji. Wydarzenie było transmitowane przez telewizję SVT.
W lutym 2015 pojawiła się gościnnie w utworze „Love Till It’s Over” duetu HouseTwins. Niedługo później wydała singiel „Otan aggeli klene”. W marcu zaprezentowała oba single w finale greckich eliminacji eurowizyjnych, w którym zaśpiewała też cover utworu „Rise Like a Phoenix” Conchity Wurst. 23 maja podawała wyniki głosowania greckiej komisji jurorskiej oraz telewidzów w finale 60. Konkursie Piosenki Eurowizji. Tydzień później wystąpiła gościnnie w programie "Let’s Dance", w którym zaprezentowała anglojęzyczną wersję singla „Otan aggeli klene” – „Angel”. Od 6 czerwca do 15 sierpnia występowała podczas letniej trasy koncertowej "Diggiloo" w Szwecji, w trakcie której pojawiła się u boku artystów, takich jak m.in.: Magnus Carlsson, Martin Stenmarck, Charlotte Perrelli, Andreas Johnson, Björn Kjellman, Jessica Andersson i Magnus Johansson. Po zakończeniu trasy zaczęła próby do występu w greckiej inscenizacji musicalu "Nine", w której wcieliła się w rolę Saraginy.
Życie prywatne.
W wieku 17 lat zaczęła spotykać się z Tonim Mawridisem, greckim kompozytorem szwedzkiego pochodzenia, którego poznała w greckiej restauracji „Mykonos” w Szwecji. W listopadzie para kupiła dom na przedmieściach Aten w Glifadzie. W wywiadzie dla „Downtown Magazine” Mavridis wysunął pomysł wzięcia ślubu w Las Vegas w Nevadzie. Przy wielu okazjach Paparizou komentowała założenie rodziny z Mavridisem, ale 29 czerwca 2011 rozstała się z nim.
W październiku 2012 zaczęła spotykać się z inżynierem Andreasem Kapsalisem, którego poślubiła na początku lata 2015 w Szwecji.
Dyskografia.
Greckojęzyczne albumy studyjne
Anglojęzyczne albumy studyjne

</doc>
<doc id="389647" url="https://pl.wikipedia.org/wiki?curid=389647" title="Tadeusz Rutowski">
Tadeusz Rutowski

Tadeusz Klemens Rutowski (ur. 2 grudnia 1852 w Tarnowie, zm. 30 marca 1918 w Krechowie) – polski dziennikarz, publicysta, poseł na Sejm Krajowy VI, VIII, IX i X we Lwowie i do Rady Państwa VII, VIII i IX kadencji, urzędnik Wydziału Krajowego, działacz samorządowy, prezydent Lwowa, ekonomista, mecenas kultury.
Życiorys.
Pochodził z rodziny ziemiańsko-inteligenckiej, wychowywany na tradycjach romantycznych i powstańczych. Był synem Klemensa Rutowskiego i Karoliny z Treszkowskich. Studiował 8 lat w Wiedniu (na Politechnice Wiedeńskiej, następnie na Wydziale Prawa Uniwersytetu Wiedeńskiego, od 1872 na Wydziale Filozoficznym tej uczelni, otrzymując tytuł doktora filozofii. Był dziennikarzem „Ekonomisty Polskiego”, „Gazety Narodowej”, „Muzeum”, „Nowej Reformy”, „Przełomu”, „Słowa Polskiego”. W swoich artykułach wskazywał na konieczność uprzemysłowienia zaboru austriackiego, propagował pracę u podstaw. W Sejmie Krajowym reprezentował centrum demokratyczne, walcząc o realizację reform gospodarczych i postęp dla kraju. W parlamencie wiedeńskim (1888–1901) przeciwstawiał się ugodowej polityce zdominowanego przez konserwatystów Koła Polskiego. Współzałożyciel, autor statutu Polskiego Stronnictwa Demokratycznego, po 1904 (pod śmierci Tadeusza Romanowicza przywódca partii (wraz z Janem Rotterem).
Od 1905 przez szereg lat pełnił funkcję wiceprezydenta Lwowa, troszcząc się o rozwój przestrzenny oraz infrastrukturę dynamicznie rosnącego miasta. W 1906 był inicjatorem założenia i został zastępcą prezesa Towarzystwa Miłośników Przeszłości Lwowa. Podczas okupacji rosyjskiej (od 3 września 1914 do 22 czerwca 1915), pełnił funkcję prezydenta Lwowa. Starał się w tej ciężkiej sytuacji zapewnić w miarę normalne warunki życia wszystkim obywatelom miasta. Wycofujący się ze Lwowa Rosjanie internowali jao zakładników ponad 40 obywateli Lwowa, w tym także Rutowskiego wraz z całym Prezydium Rady. W styczniu 1917 został zwolniony z internowania (jeszcze przed rewolucją lutową i obaleniem caratu w Rosji) i poprzez neutralną Szwecję i Wiedeń powrócił 1 lutego do Lwowa, triumfalnie witany przez mieszkańców miasta. Od 11 lutego 1917 sprawował zarząd komisaryczny miasta.
Na uwagę zasługuje jego mecenat nad sztuką – był kolekcjonerem, redaktorem naczelnym miesięcznika „Sztuka”, inicjatorem założenia Miejskiej Galerii Obrazów we Lwowie. Jego działalność na tej niwie wpłynęła stymulująco na rozwój życia kulturalnego Lwowa i budzenie uczuć patriotycznych wśród ludności polskiej. Członek honorowy Towarzystwa Muzeum Narodowego Polskiego w Rapperswilu od 1893.
Do kwietnia 1917 doznał dwóch ataków apopleksji. Zmarł nagle podczas odwiedzin córki Stankowej w Krechowie. Został pochowany na Cmentarzu Łyczakowskim we Lwowie.
Jego żoną była Jadwiga, z domu Bogdańska, z którą miał córkę (po mężu Stanek) oraz syna Andrzeja (1886–1940), który został ofiarą zbrodni katyńskiej.
Upamiętnienie.
Na początku listopada 1915 zorganizowano „Dzień Rutowskiego” we Lwowie. W programie uroczystości m.in. przemianowano dotychczasową ulicę Teatralną na ulicę Tadeusza Rutowskiego.
W kwietniu 1916 Naczelny Komitet Narodowy wydał „Medal Tadeuszowi Rutowskiemu Obrońcy i Opiekunowi Lwowa 3 IX 1914 – 22 VI 1915. NKN”, wykonany przez Jana Raszkę.

</doc>
<doc id="389652" url="https://pl.wikipedia.org/wiki?curid=389652" title="Podgórze (Kraków)">
Podgórze (Kraków)

Podgórze (oficjalnie "Wolne i Królewskie Miasto Podgórze") – obszar Krakowa obejmujący zachodnią część obecnej Dzielnicy XIII. Dawniej samodzielne miasto, które otrzymało prawa miejskie 26 lutego 1784 (rzekomo jako Josephstadt, na co jednak brak przekonujących dowodów). 4 lipca 1915 połączyło się z Krakowem i zostało jego XXII dzielnicą katastralną. Nazywane bywa często "Starym Podgórzem".
Podgórze uzyskało prawa miejskie w 1784 roku, w 1810 roku włączone do Krakowa, ponowne nadanie praw miejskich w 1815 roku, połączone z Krakowem w 1915 roku..
W 1994 roku Podgórze wraz ze Starym Miastem, Wawelem, Stradomiem, Piaskiem, Kazimierzem i Nowym Światem zostało uznane za Pomnik historii.
Historia.
Po I rozbiorze Polski władze austriackie utworzyły nowy ośrodek administracyjny i gospodarczy. Początkowo tworzono go w oparciu o wieś Ludwinów, którą zamierzano rozbudować, jednak ostatecznie wybór padł na tereny dotychczas słabo zagospodarowane i zaludnione leżące naprzeciw Kazimierza u stóp Góry Lasoty (stąd nazwa Podgórze), gdzie rozchodziły się drogi do Krakowa, Wieliczki i Skawiny. Udogodnienia wprowadzone patentem cesarskim z 1781 r. przyciągnęły rzemieślników i kupców. Liczne przywileje cesarskie gwarantujące daleko idącą swobodę osobistą (zwolnienie ze służby wojskowej, wolność wyznania i in.), prowadzenia działalności gospodarczej (bezpłatny przydział gruntów, zwolnienie z podatków, pomoc finansowa itp.), a także przygraniczne położenie na brzegu spławnej rzeki i na połączeniu szlaków handlowych zapewniło Podgórzu szybki rozwój (w 1787 r. miało już 108 domów), które zacząło stanowić konkurencję handlową dla Krakowa.
W 1784 r. cesarz Józef II nadał Podgórzu prawa wolnego miasta królewskiego, a w 1785 r. herb:
III rozbiór Polski (1795) osłabił czynniki decydujące o uprzywilejowanej pozycji Podgórza. Jego rozwój nie następował już w takim tempie jak w pierwszej fazie.
W początkach XIX w. miasto przekształciło się w ośrodek o wyraźnym charakterze handlowo-przemysłowym. W 1809 r. w wyniku traktatu pokojowego z Schönbrunn miasta: Kraków, Podgórze i Wieliczka wraz z otaczającymi je terenami włączone zostały do Księstwa Warszawskiego.
W 1810 r. wprowadzono centralistyczny system administracyjny wzorowany na francuskim, w konsekwencji Podgórze zostało włączone do Krakowa. Po raz pierwszy w historii granice administracyjne miasta Krakowa sięgnęły na południe poza główne koryto Wisły. Kraków został podzielony na cztery gminy (dzielnice); Podgórze zostało IV gminą, zachowując jednak odrębność administracyjną.
W 1815 r. kongres wiedeński zdecydował o podziale ziem Księstwa Warszawskiego – odłączył Podgórze, które wróciło do Austrii, od terenów Rzeczypospolitej Krakowskiej. Wisła została rzeką graniczną pomiędzy Wolnym Miastem Krakowem a Galicją.
W połowie XIX w. rozpoczęto budowę systemu fortyfikacji w obrębie Podgórza, m.in. ufortyfikowano kopiec Krakusa, który został otoczony fortem i głęboką fosą, oraz Krzemionki Podgórskie, na których wzniesiono dwie tzw. „baszty maksymiliańskie”. Na wzniesieniach stanowiących dalekie przedpola Podgórza wybudowano forty m.in. w Prokocimiu, Rajsku, Wróblowicach, Skotnikach, Pychowicach, Bodzowie.
W Podgórzu wydawano lokalne pismo. Był nim społeczno-literacki tygodnik „Podgórzanin”, wydawany i redagowany przez Karola Breuera. Pierwszy jego numer ukazał się 1 stycznia 1900 r. Wydano 22 numery „Podgórzanina”. Ich treść stanowi m.in. kronikę codziennego życia mieszkańców Podgórza na przełomie wieków.
W 1913 r. Prezydent m. Krakowa Juliusz Leo określił Podgórze jako „perłę w pierścieniu gmin Kraków otaczających”, co było dowodem uznania dla osiągnięć miasta. Wśród społeczności Podgórza istniała duża niechęć do połączenia z Krakowem, ostatecznie jednak w 1913 r. Rada Miasta Podgórza uchwaliła połączenie z Krakowem, oficjalnie ogłoszone dopiero w 1915 r. Uroczystość połączenia Królewskiego Wolnego Miasta Podgórze i Stołecznego Królewskiego Miasta Krakowa odbyła się 5 lipca 1915 pośrodku „trzeciego mostu”, zwanego również mostem Krakusa.
Kolejne lata były okresem zrastania się organizmów obu miast. J. Karpiniec podaje 22 sierpnia 1914 jako datę włączenia Podgórza do Krakowa. Potwierdzeniem tego może być informacja w Telegramach Gazety Lwowskiej:
"Wiedeń, 28 sierpnia. Wiener Ztg. ogłasza Najw. sankcyę" "uchwalonego przez Sejm galicyjski projektu ustawy w sprawie połączenia Podgórza z Krakowem, w sprawie wyłączenia Podgórza z powiatu wielickiego, jakoteż w sprawie zmiany §§ 18, 42, 48, 49, 53, 54, 62, 67, 85 i 90 statutu m. Krakowa""."
2 marca 1910 Rada Miejska w Podgórzu uchwaliła przyznanie obywatelstwa honorowego miasta burmistrzowi Franciszkowi Maryewskiemu. 17 marca 1914 uchwałą Rada Miasta Podgórze przez aklamację tytuły honorowego obywatelstwa Podgórza otrzymali Kazimierz Gałecki, Witold Korytowski i Juliusz Leo.
Na początku XX wieku lekarzem miasta Podgórza był dr Kazimierz Smorągiewicz (zm. 1912).
W czasie II wojny światowej, w latach 1941–1943 na terenie dzielnicy istniało getto żydowskie, do którego przesiedlono ludność żydowską z całego terenu Krakowa. Po jego likwidacji mieszkańców wywieziono do obozu pracy przymusowej w Płaszowie, a następnie do obozów zagłady, gdzie większość zginęła w komorach gazowych. W płaszowskim obozie w wyniku głodu, chorób i egzekucji straciło życie ok. 80 tys. osób.
W 1991 r., po reformie administracyjnej Kraków podzielono na osiemnaście dzielnic samorządowych. Dzielnica XIII objęła historyczną część Podgórza, część Ludwinowa, Płaszów, Rybitwy i Przewóz.

</doc>
<doc id="389653" url="https://pl.wikipedia.org/wiki?curid=389653" title="Ardulfurataini Watan">
Ardulfurataini Watan

Ardulfurataini Watan ("Kraj dwóch rzek") to hymn państwowy Iraku w latach 1981-2003. Słowa napisał Szafik Abdul Dżabar Al-Kamali, a muzykę skomponował Walid Georges Gholmieh.
Tytuł hymnu odnosi się do dwóch głównych rzek Iraku – Tygrysu i Eufratu. Hymn, oprócz najczęściej wykonywanej wersji skróconej, posiada także wersję pełną, z rozszerzoną sekcją instrumentalną.

</doc>
<doc id="389664" url="https://pl.wikipedia.org/wiki?curid=389664" title="Bitwa pod Filippi">
Bitwa pod Filippi

Bitwa pod Filippi – bitwa rozegrana w okolicach miasta Filippi w 42 p.n.e. we wschodniej Macedonii, w której triumwirowie – Marek Antoniusz i Oktawian August – zwyciężyli armię republikańską na czele z przywódcami spisku przeciw Cezarowi – Brutusem i Kasjuszem. Gdy klęska była oczywista, Brutus przebił się mieczem, Kasjusz polecił się zabić niewolnikowi.
Po tym, jak obie strony zgromadziły pieniądze, Brutus i Kasjusz połączyli swoje wojska – razem było to 17 legionów oraz liczne kontyngenty sprzymierzeńców. Jesienią armia ta stanęła pod Filippi w Macedonii naprzeciwko wojska Antoniusza i Oktawiana, które tymczasem przybyło przez Adriatyk. Pozycje zajęte przez wojska Brutusa i Kasjusza umożliwiły im kontrolowanie szlaków komunikacyjnych, prowadzących w kierunku Morza Egejskiego oraz cieśnin morskich na wschodzie. Ich strategia polegała na tym, aby posiadające przewagę, zahartowane w walce wojsko triumwirów odciąć od posiłków i zaopatrzenia, a tym samym osłabić jego zdolność bojową. Początkowo strategia ta przynosiła zamierzone efekty, lecz wkrótce Antoniuszowi udało się pokrzyżować wrogowi plany i niemal odciąć republikanom drogę do morza. Brutusowi i Kasjuszowi nie pozostawało nic innego, jak stanąć do walki w decydującej bitwie.
W pierwszym starciu, do którego doszło w październiku, Antoniusz odniósł zwycięstwo nad Kasjuszem (który w przeświadczeniu, że wszystko stracone, popełnił samobójstwo), a Brutus nad Oktawianem. Kilka tygodni później, w listopadzie, doszło pod Filippi do drugiej bitwy – tym razem triumwirowie odnieśli całkowite zwycięstwo. Brutus uznawszy brak jakiejkolwiek nadziei, nie chcąc wpaść w ręce zwycięzców odebrał sobie życie.

</doc>
<doc id="389666" url="https://pl.wikipedia.org/wiki?curid=389666" title="Chyże (województwo lubuskie)">
Chyże (województwo lubuskie)

Chyże (dawna niem. nazwa "Hundsbelle") – wieś w woj. lubuskim, w pow. krośnieńskim, w gminie Krosno Odrzańskie. Graniczy z Krosnem Odrzańskim.
Jest to jednodrożna wieś o zabudowie po obu stronach drogi, usytuowana wzdłuż Odry.
W latach 1975–1998 miejscowość położona była w województwie zielonogórskim.

</doc>
<doc id="389675" url="https://pl.wikipedia.org/wiki?curid=389675" title="Podział administracyjny Kościoła rzymskokatolickiego w Polsce (1918–1939)">
Podział administracyjny Kościoła rzymskokatolickiego w Polsce (1918–1939)

Po odzyskaniu przez Polskę niepodległości w 1918 oraz zakończeniu działań wojennych w 1920 uległy zmianie granice diecezji Kościoła rzymskokatolickiego. Na terytorium Polski w całości znalazły się metropolie: warszawska i lwowska oraz część poznańskiej, gnieźnieńskiej i mohylewskiej, w tym 5 archidiecezji (2 z nich połączone w unii personalnej), 12 diecezji i części 3 kolejnych diecezji.
W 1918 podział przedstawiał się następująco:
Ponadto część diecezji znalazła się w granicach innych państw:
Jeszcze w 1918 papież Benedykt XV przywrócił diecezję podlaską z siedzibą w Janowie Podlaskim, mińską (w Mińsku) oraz kamieniecką (w Kamieńcu Podolskim). W 1920 utworzył kolejną diecezję – łódzką. Diecezja krakowska pozostawała niezależna. W 1923 Pius XI bullą "Pro rectius et utilius" przeniósł stolice diecezji podlaskiej z Janowa do Siedlec.
Podział w latach 1925-1939.
20 lutego 1924 arcybiskup lwowski złożył episkopatowi projekt założenia nowej metropolii w Krakowie. Nowa metropolia została zatwierdzona przez episkopat w sierpniu tego roku. Natomiast metropolia wileńska została powołana bullą papieża Piusa XI "Vixdum Poloniae unitas" z 28 października 1925
Ostatecznie po ratyfikowaniu konkordatu oraz wydaniu bulli, Kościół rzymskokatolicki w Polsce składał się z 5 metropolii, tzn.:

</doc>
<doc id="389681" url="https://pl.wikipedia.org/wiki?curid=389681" title="Epron">
Epron



</doc>
<doc id="389688" url="https://pl.wikipedia.org/wiki?curid=389688" title="Wielka wędrówka ludów">
Wielka wędrówka ludów

Wielka wędrówka ludów – okres migracji plemion barbarzyńskich, w szczególności Hunów i Germanów, na terytorium Cesarstwa Rzymskiego i sąsiednie, u schyłku starożytności i w początkach średniowiecza (IV–VI wiek). Proces ten radykalnie odmienił obraz kontynentu europejskiego – doprowadził do zmian etnicznych na dużych obszarach, wyznaczył koniec starożytności i pociągnął za sobą upadek cesarstwa zachodniorzymskiego. Większość powstałych na jego gruzach nowych państw sama podzieliła jego los, jednak niektóre (jak państwo frankijskie) stały się podwalinami nowożytnych państw europejskich.
Rozkład świata antycznego.
W ciągu IV w. n.e. cesarstwo rzymskie przechodziło liczne przeobrażenia. Koniec wojen zaczepnych spowodował brak podaży niewolników na terenie Imperium. Liczba "vernae" (niewolników nie zakupionych, a wychowanych w obrębie gospodarstwa) rosła. Pociągnęło to humanitaryzację stosunku panów do niewolników – coraz częściej zezwalano im na zakładanie rodzin i użytkowanie małych poletek, z których jedynie część zbiorów odprowadzali dla pana, resztę zostawiając dla siebie. Tę warstwę niewolników nazywano "servi casati". Równocześnie rozwój latyfundiów sięgnął zenitu. Ich uprzywilejowanie (m.in. pod względem podatkowym) spowodowało ruinę wolnych chłopów, których całe rzesze zamiast uprawiać własne ziemie, zaczęły dzierżawić działki w obrębie latyfundiów, płacąc czynsz. Problemy z jego uiszczeniem powodowały coraz większe uzależnienie chłopa od latyfundysty. Proces postępował tak szybko, że w okresie wędrówki ludów "servi casati" i dzierżawcy działek tworzyli już jedną grupę, "kolonów". Dodatkowo wielu z nich oddawało swe działki w zamian za opiekę możnego sąsiada. Zjawisko to nazywano "patrocinia vicorum". Poddaństwo takie wyłączało chłopa z obiegu towarów spoza włości pana oraz z powszechnego systemu podatkowego. Doprowadziło to do ruiny gospodarki miast, jak i całego cesarstwa. Dodatkowo klęskę miast potęgował edykt o dziedziczeniu zawodów. Kryzys ekonomiczny doprowadzał do częstych wystąpień społecznych (ich uczestników nazywano w Galii bagaudami).
W IV w. armia rzymska dzieliła się na dwa rodzaje wojska: "limitanei" i "comitatenses". Pierwsi, stacjonujący na granicach cesarstwa, byli rekrutowani z ludności prowincji, której bronili i zazwyczaj ich wartość bojowa była bardzo niska. "Comitatenses" natomiast stanowili jednostki doborowe, wchodzące w skład orszaku cesarskiego (łac. "comitatus"). Dostarczaniem rekruta obarczano w największym stopniu latyfundystów. Coraz częściej, zamiast uszczuplać liczbę swoich kolonów, płacili za nich specjalną daninę (łac. "aurum tironicum"). Pozwalało to zyskać doświadczonych najemników, a nie nieobytych z wojaczką chłopów. Na większą skalę proceder ten zagrażał armii – zaczęło w niej brakować nie tyle Rzymian, co nawet obywateli rzymskich, ponieważ lwią część armii stanowili barbarzyńcy. W armii zanikała rzymska dyscyplina i taktyka, gdyż dzięki swoim umiejętnościom Germanie szybko awansowali na szczeblach kariery wojskowej. Proces ten zaczął się już około 160 roku, ale rozmiary zagrażające państwu rzymskiemu przyjął dopiero w ostatnich latach IV wieku.
W omawianym okresie nastąpił również wzrost biurokratyzacji państwa. Rozrosły się urzędy ("officia", "scrinia"), na których czele stali odpowiedni komesi (np. "comes sacrarum largitionum" – zarządca skarbu). Najwyżsi urzędnicy stali wokół cesarza, który na wzór monarchów orientalnych (np. perskich Sasanidów) od czasów Dioklecjana (284–305) stał się władcą absolutnym ("dominus") – źródłem wszelkich praw. Tak pojmowana pozycja władcy źle wpływała na senat rzymski. Pochodzący w większości z warstwy latyfundystów senatorowie coraz rzadziej docierali do Rzymu ze swych posiadłości, pozostawiając w nim jedynie senatorów z nadania wyższych urzędników i wojskowych co doprowadziło do przeobrażenia senatu w ciało doradcze.
W 395 roku cesarz Teodozjusz Wielki zadecydował na łożu śmierci o podziale Imperium między dwóch małoletnich synów, przydzielając im opiekunów. Arkadiusz, pod kuratelą prefekta pretoriom Rufina, otrzymał Wschód. Młodszy Honoriusz, pozostający pod opieką "magistra militum" Stylichona, miał rządzić Zachodem. Granice ustalono tak, że pokrywały się one z wpływami języka łacińskiego i greckiego. Czynnik ten mocno utrwalił podział cesarstwa. Wedle zapatrywań ojca, młodzi współcesarze mieli wspierać się nawzajem i prowadzić wspólną politykę zewnętrzną. Rywalizacja opiekunów młodych władców doprowadziła jednak do stanu, w którym jedność Wschodu i Zachodu była jedynie fikcją.
Kulturze schyłkowego cesarstwa często zarzuca się dekadencję. Choć dokonywały się w niej liczne przeobrażenia, to nie można w nich doszukiwać się jedynie upadku. Zazwyczaj ową „ruinę kulturalną” przypisywano „starzeniu się” cywilizacji antycznej czy zgubnemu wpływowi Wschodu. Sztukę późnoantyczną cechowała schematyczność rysunku oraz bryły. Długo oskarżano ówczesnych twórców o utratę doskonałości technicznej okresu klasycznego. Obecnie, w dobie zerwania z naturalizmem można zauważyć, że zmiany te były objawem zmieniającej się koncepcji piękna, gustów, czy zastosowania nowych środków wyrazu. Popularna stała się mozaika, świetnie nadająca się do symbolicznego kreślenia symboli plastycznych. Przemiana ta miała swoje źródło w nowych nurtach filozoficzno-religijnych. Klasyczny racjonalizm przegrał z mistycyzmem na długo przed rozkwitem chrześcijaństwa. Mitraizm, manicheizm, kult Izydy, judaizm, chrystianizm – wszystkie te nurty dały podstawy neoplatonizmowi – szkole filozoficznej, która zrewolucjonizowała myśl przełomu antyku i średniowiecza.
W literaturze omawianego okresu charakterystyczne było zamiłowanie do swoistego antykwaryzmu. Najpopularniejsze były wszelkiego rodzaju komentarze, prace poświęcone gramatyce, retoryce, wersyfikacji. Język literacki archaizował się, sztucznie zachowując niezmienność i ignorując naturalne przemiany zachodzące w języku żywym.
Cesarstwo we wszelkich dziedzinach przechodziło przez zmiany. W gospodarce panował kryzys. Armia, ciągle reformowana, coraz bardziej się barbaryzowała. Przebudowy aparatu urzędniczego prowadziły do niepokojów w kręgach władzy i częstych obaleń cesarzy. Pojawienie się najeźdźców germańskich, traktowane mogło być przez znaczną część społeczeństwa jako wyzwolenie od wzrastającego ucisku fiskalnego. Postawa taka tłumaczy częściowo obojętność społeczeństwa na tragiczną sytuację państwa.
Germania.
Główną rolę w okresie wielkiej wędrówki ludów odegrały plemiona germańskie. Ich kolebką najprawdopodobniej była Skania oraz Jutlandia, skąd w pierwszym tysiącleciu p.n.e. rozpoczęli wyprawę na południe, wypierając Celtów z terenów dzisiejszych Niemiec, i tworząc grupę Germanów Zachodnich. Częstokroć nękali granice cesarstwa na Renie (za który wyparł ich Cezar w 58 roku p.n.e.). Rolę hegemona wśród tych plemion odgrywali początkowo Swewowie, później Markomanowie, a od III wieku Frankowie.
W początkach naszej ery kolejna grupa ludności skandynawskiej opuściła swą ojczyznę i wylądowała u ujść Wisły i Odry, dając początek Germanom Wschodnim. Około III w. najpotężniejsze plemię spośród nich, Goci, osiadło nad brzegami Morza Czarnego, tworząc silny związek plemienny, do którego należały również plemiona słowiańskie, alańskie i sarmackie.
Przy ogromnym zróżnicowaniu w rozwoju społeczno-gospodarczym Germanów, można uogólnić, że były to w omawianym okresie ludy o półstałym trybie życia, uprawiające rolnictwo ekstensywne systemem odłogowym, rządzone według zasad demokracji wojennej. Często braki w zbiorach uzupełniały napadami na sąsiadów.
Oddziaływania między Germanami a Rzymem były bardzo silne i stałe. Prowadzone wojny, stosunki dyplomatyczne i handlowe sprzyjały przepływowi towarów i krzewieniu kultury śródziemnomorskiej wśród plemion zza Renu i Dunaju. Wodzowie starali się naśladować rzymskie obyczaje, styl życia, modę i wspierali wymianę handlową. Ich najczęstszym marzeniem było otrzymanie statusu sprzymierzeńca Rzymu (łac. "foederati") i zezwolenie na osiedlenie się wraz z plemieniem w granicach Imperium Romanum. Z drugiej strony Rzymianie cenili sobie Germanów za waleczność i męstwo. Często korzystali z ich pomocy w toczeniu wojen. W razie problemów z rekrutacją żołnierzy w granicach państwa sięgano do Germanii, jako niekończącego się rezerwuaru walecznych wojowników, skąd wielokrotnie ściągano pod komendę rzymską całe oddziały z własnymi wodzami. Sytuacja stała się groźna, gdy zamiast małych, autonomicznych grup żołnierzy, w granicach cesarstwa zaczęły się osiedlać całe plemiona z królami, rządzące się według własnych praw.
W drugiej połowie IV wieku rozpoczęto chrystianizację plemion germańskich. Pierwszy biskup – Got, Wulfila, aby ułatwić ten proces, przetłumaczył na swój język Biblię, zapisując ją autorskim alfabetem. Był to okres, gdy cesarz i biskupi konstantynopolitańscy byli związani z arianizmem, stąd właśnie ta doktryna została zaszczepiona Germanom, co miało być zarzewiem licznych konfliktów w przyszłości.
Pod koniec IV wieku plemiona germańskie dokonały konsolidacji pod rządami silnie wykrystalizowanej warstwy rządzącej po upadku struktury rodowej. Po pierwszych udanych wyprawach zauważyli poważne osłabienie cesarstwa. Przyciągani magnetyczną siłą cywilizacji znad Morza Śródziemnego ruszyli na jej podbój. Rolę głazu poruszającego lawinę, spełniło plemię Hunów.
Pojawienie się Hunów i pierwsza inwazja wizygocka.
Hunowie, lud turecko-mongolski, wywodził się ze stepów Azji Środkowej. Już w kronikach chińskich z II w. p.n.e. notowano liczne ataki koczowniczego ludu Xiongnu. Właśnie przed nimi Państwo Środka miało być chronione przez Wielki Mur.
W drugiej połowie IV w. nastąpiły istotne zmiany w klimacie – step w wielu miejscach zaczął pustynnieć. Dodatkowo lud Rouran (utożsamiany z Awarami) rozbił związek plemienny Hunów, przez co spowodował ich exodus na zachód. Część z nich, Hunowie Biali – Heftalici, utworzyli silną organizację na terenie dzisiejszego Afganistanu, zagrażając Persji i Indiom. Reszta ruszyła dalej, około 370 roku wkraczając na stepy czarnomorskie. Było to jedną z głównych przyczyn marszu Słowian i Scytów na zachód, co wymusiło również podobne ruchy Germanów.
Rozbijając związek plemienny wschodniego odłamu Gotów, Ostrogotów, Hunowie w 375 r. wzbudzili wielką panikę wśród Germanów czarnomorskich. Część Wizygotów, pod wodzą Fritigerna, zwróciła się do cesarza Wschodu Walensa o azyl w granicach cesarstwa. Cesarz zgodził się, w zamian żądając kontyngentu gockich wojowników dla armii cesarstwa. Wizygoci osiedli w Mezji, dokąd miała zostać wysłana żywność. Rzymianie jednak nie wywiązali się z obietnicy i wśród uciekinierów wybuchł głód. Doszło do buntu Wizygotów, wspieranego przez miejscową ludność, ciemiężoną cesarskim fiskalizmem. Cesarz Walens, źle oceniwszy siły powstańcze, ruszył na nie, nie czekając na posiłki. W bitwie pod Adrianopolem 9 sierpnia 378 roku wojska rzymskie poniosły sromotną klęskę, a sam cesarz poległ.
Przegrana Rzymian zagroziła bezpieczeństwu granicy na Dunaju. Wciąż nowe fale germańskie pierzchające przed Hunami zalewały Półwysep Bałkański, łupiąc go niemiłosiernie. Nie mając wyboru, Teodozjusz Wielki zawarł z Wizygotami nowy układ (382), wedle którego ponownie byli uznani za sprzymierzeńców Rzymu, tym razem o zagwarantowanej autonomii, pod warunkiem dostarczania sił zbrojnych cesarstwu.
Inwazja barbarzyńców pozornie zakończyła się tryumfem Imperium, jednakże w rzeczywistości jego prestiż został wyraźnie podważony. Nie bez powodu datom 378 i 382 w niektórych kręgach historiografii zachodnioeuropejskiej przypisuje się rolę cezury między starożytnością a średniowieczem.
Wędrówka Wizygotów.
W okresie po śmierci cesarza Teodozjusza Wielkiego, cieszącego się wielkim autorytetem wśród barbarzyńców, nastał okres wielkiego niepokoju, który doprowadził do walk niszczących Imperium od środka.
Nasycenie armii elementem germańskim sięgnęło szczytu. Praktycznie Zachodem rządził Wandal Stylichon, opiekun małoletniego Honoriusza. Z jego polecenia został zamordowany prefekt Flawiusz Rufin przez powracającego z wyprawy wojennej przeciw Wizygotom Gainasa, na oczach cesarza Wschodu Arkadiusza. Germańskie oddziały niezdyscyplinowane i dzikie, plądrowały tereny Imperium, co przy nasilaniu się antagonizmów między ariańskimi Gotami a katolicką ludnością, zaostrzało jeszcze niechęć do Germanów.
W roku 400 doszło do zamieszek w Konstantynopolu, w efekcie których wymordowano 7 tys. żołnierzy gockich, po czym przystąpiono do oczyszczania bizantyńskiej kadry oficerskiej z barbarzyńców. Przerażony wódz wizygocki, Alaryk, nie pomścił swych współplemieńców, a ruszył zgodnie z ugodą ze zwycięskim stronnictwem antygermańskim na Zachód. W 401 Alaryk wraz z wojskiem obległ Mediolan – siedzibę cesarską. Stylichonowi udało odeprzeć go spod murów miasta, jak również pokonać w paru innych bitwach (m.in. pod Pollentią). W efekcie tych walk Goci zostali przejściowo zmuszeni do opuszczenia Italii.
Przerwanie linii Renu i wtargnięcie Wizygotów do Italii.
Katastrofa przyszła niespodziewanie. Stylichon do walki z Alarykiem użył oddziałów zwyczajowo stacjonujących na granicy Renu. 31 grudnia 406 roku zamarznięta rzeka została sforsowana przez luźne oddziały niedobitków z różnych plemion pod wodzą Radagajsa. Stylichion rozpoczął z nimi walkę, jednak w styczniu następnego roku w okolicach Moguncji i Wormacji rzekę forsowały już nie pojedyncze oddziały, a całe plemiona – Wandalowie, Swebowie, Alanowie oraz Burgundowie.
Dramaturgia tych wydarzeń spowodowała oskarżenie Stylichiona o politykę progermańską. Armie brytyjskie i galijskie zbuntowały się i ogłosiły cesarzem jednego ze swych wodzów – Konstantyna. W samej Italii, zszokowanej pojawieniem się barbarzyńców na południe od Alp dochodziło do napaści na żołnierzy pochodzenia germańskiego. Ostatecznie sam Honoriusz obrócił się przeciw Stylichonowi, zwabił go do nowej siedziby cesarskiej – Rawenny, gdzie Wandal został zamordowany 22 sierpnia 408 r.
Wskutek tego zabójstwa nastąpiły dalsze wstrząsy. Żołnierze Stylichona, bojąc się powtórzenia sytuacji z Konstantynopola, masowo dezerterowali i przechodzili na stronę Alaryka, który obozował w Noricum, gdzie prowadził rokowania w sprawie wejścia swoich oddziałów pod władzę Zachodu w zamian za wygórowany żołd. Zamieszki jednak zmieniły jego plany i ruszył na Rzym, po drodze wchłaniając napotykanych dezerterów. „Wieczne miasto” pierwszy raz od czasów Hannibala ujrzało wroga u bram. Rokowania z senatem nie powiodły się i 24 sierpnia 410 roku wyposzczone miasto znalazło się w ręku Germanów, którzy przez kolejne trzy dni łupili je, palili i wywozili jego mieszkańców jako niewolników. Zdobycie Rzymu nie rozwiązało problemów Alaryka. Ruszył na południe, pragnąc przeprawić się do północnej Afryki, by tam stworzyć niezależne od cesarstwa państwo. Sztorm zniweczył te plany, niszcząc jego flotę gotową do wypłynięcia. Alaryk zawrócił na północ, ale w drodze zmarł w pobliżu Cosenzy. Wizygoci pod wodzą Ataulfa ruszyli do pogrążonej w chaosie południowej Galii, gdzie chcieli wywalczyć sobie stałe siedziby. Nadarzyła się ku temu świetna okazja, gdyż prowincja ta właśnie była areną zmagań zbuntowanych legionów, oddziałów wiernych cesarzowi oraz wędrujących na zachód barbarzyńców. W Galii pozostali Burgundowie, część Alanów oraz Frankowie, którzy walcząc jako "foederati", zajęli dla siebie północną część kraju. W końcu 409 r. reszta – Wandalowie, Swebowie i większość Alanów – przekroczyła Pireneje i najechała do tej pory spokojny Półwysep Iberyjski. Rzymowi udało się utrzymać nominalną władzę nad Galią. Przy pomocy zdolnego wodza Konstancjusza Honoriusz zredukował obszary barbarzyńców do narzuconych przez Rzym obszarów osadniczych i formalnie podjął z nimi umowy o sprzymierzeniu. Śmierć Konstancjusza oraz Honoriusza zakończyły chwilowe odprężenie na Zachodzie.
Opanowanie Półwyspu Iberyjskiego przez barbarzyńców.
Inwazja z 409 roku udała się – Swebowie zajęli tereny dzisiejszej Galicji i północnej Portugalii, Alanowie osiedlili się w Luzytanii, a Wandalowie opanowali Betykę, od ich imienia nazywaną Andaluzją. Jednakże rolę hegemona na półwyspie mieli odegrać Wizygoci. Plemię to, po licznych wędrówkach, otrzymało od cesarza Honoriusza galijską Akwitanię na prawach sprzymierzeńców ("foederati"). Szybko ich królestwo zaczęło obejmować tereny również za stokami Pirenejów. W 429 r. Wandalowie przeprawili się przez Cieśninę Gibraltarską do Afryki Północnej. Wizygoci rządzili prawie całym Półwyspem z wyjątkiem państwa Swebów oraz Kraju Basków. Po 507 roku, na skutek bitwy z Frankami pod Vouille, po której stracili Akwitanię, zaczęli napływać wielką falą do Hiszpanii. Dopełnieniem romanizacji ich królestwa było przeniesienie stolicy z Narbony do hiszpańskiej Barcelony, a następnie do Toledo. Po kampanii Justyniana (550) rozpoczął się powolny upadek państwa wizygockiego, związany równocześnie z silną asymilacją Germanów z miejscową, mocno zromanizowaną ludnością ibero-celtycką.
Afrykańskie Państwo Wandalów.
Objęcie władzy przez małoletniego Walentyniana III spowodowało nową walkę o wpływy między rzymskimi wodzami. Bonifacjusz, namiestnik prowincji "Africa", nie zawahał się wezwać na pomoc w 428 roku Wandalów. Dostarczył im floty, na której przeprawili się przez Gibraltar pod wodzą króla Genzeryka. Ten jeden z najwybitniejszych germańskich wodzów swojej epoki był świadomy, że jego lud nie utrzyma się w Hiszpanii pod naporem wizygockim i ruszył do Afryki, by tam utworzyć nowe państwo germańskie.
Mimo pogodzenia się Bonifacjusza z dworem raweńskim Genzeryk, wspomagany przez Berberów i szykanowanych donatystów, zaatakował prowincję afrykańską i pokonawszy Rzymian pod Hipponą, zajął większość kraju. W 435 roku Aecjusz, ówcześnie najważniejsza persona na dworze cesarskim, swoją kampanią afrykańską zmusił Genzeryka do uznania się „sprzymierzeńcem” i uszczuplenia swoich posiadłości. Już w cztery lata później Wandalowie wznowili wojnę i bezsilny cesarz musiał układem z 442 roku zatwierdzić nabytki wandalskie w Afryce. Ich państwo zyskało suwerenność w zamian za dostarczanie zboża do Rzymu. Sytuacja ta była groźna dla Imperium, gdyż wyżywienie całej Italii zależało od dostaw zboża z Afryki. Aecjusz zatem starał się utrzymywać dobre stosunki z Genzerykiem. Dodatkowo Wandalowie rozbudowali swoją flotę, stając się prędko panami morza od Gibraltaru po Grecję, uniemożliwiając stosunki handlowe między Wschodem a Zachodem Imperium Rzymskiego.
Królestwa anglosaskie w Brytanii.
Zagadnienie odseparowania Brytanii od reszty Imperium i opanowania jej przez plemiona germańskie do dziś pozostaje niewyjaśnione. Już w III wieku obserwujemy zarówno cofanie się granic rzymskich, jak i gospodarki rzymskiej Brytanii i jej powolną barbaryzację. Już wtedy obok nieustannych najazdów Piktów od strony Szkocji, właśnie wtedy od morza zaczęli wyspę atakować Sasi, mieszkańcy północno-zachodniej Germanii. Ludność rzymska chroniła się za fortyfikacjami. Jednym z ostatnich ciosów zadanych jeszcze rzymskiej Brytanii był najazd plemion piktyjskich z 367 roku, który spustoszył całą rzymską część wyspy.
Zazwyczaj w historiografii za końcową cezurę władzy rzymskiej nad Brytanią uznawało się rok 407, w którym legiony opuściły wyspę. Obecnie jednak granicę przenosi się na okres po roku 440, tj. aż do czasów najazdu na wyspę Anglów, Sasów i Jutów, ludów zamieszkałych nad Wezerą i na Półwyspie Jutlandzkim, które już wcześniej próbowały osiedlić się na brytyjskich wybrzeżach.
Sam przebieg podboju jest nieznany. Mówią o nim wyłącznie późniejsze podania, które wzmiankują o legendarnych wodzach germańskich – Hengiscie i Horsie oraz wspominają walecznego celtyckiego obrońcę wyspy Artusa (szerzej znanego jako król Artur). Około 450 roku najeźdźcy silnie już usadowili się w Brytanii. W toku dalszych walk z czasem wyłoniło się osiem najpotężniejszych małych państw. Podczas gdy Jutowie stworzyli tylko jedno królestwo (Kent), Sasi podzieli się na zachodnich (Wessex), wschodnich (Essex) i południowych (Sussex), Anglowie założyli, licząc od południa: Mercję (w centralnej części wyspy), East-England, Deirę i Bernicję; dwa ostatnie królestwa z czasem połączyły się w Nortumbrię, stąd schyłkowy okres wędrówek ludów w Brytanii często nosi miano czasów heptarchii – tj. siedmiu królestw.
Ludność celtycka i romańska nie mogła pogodzić się z panowaniem Germanów. Dlatego jej część wylądowała na galijskim półwyspie Armoryka, gdzie w ciągu drugiej połowy V wieku założyła liczne osady, które z czasem jednoczyły się w obronie przed najazdami Franków. Dzięki temu teren ten później zwany Bretanią zdołał uchronić swą niezależność od potomków Meroweusza, a potem Karolingów.
Jednak większość rdzennej ludności Brytanii pozostała na wyspie, w ciągu V–VI wieku sukcesywnie spychana na zachód – do Walii, Kornwalii i tzw. Strathclyde, gdzie w walce z najeźdźcami korzystała z pomocy mieszkańców Irlandii, wówczas zwanych Szkotami. Najbardziej cywilizowani wycofali się do Irlandii, gdzie dzięki swej działalności, przyczynili się do rozkwitu tego terytorium. Tam też, w licznych klasztorach, zachowano liczne dzieła antyczne i znajomość klasycznej, niezwulgaryzowanej łaciny, która w czasach Karola Wielkiego miała wrócić na kontynent.
Kampanie Attyli.
Kiedy zachodnia część Imperium pogrążała się w chaosie wynikającym z migracji barbarzyńców i wojen domowych, Wschód stał się obiektem zainteresowania potężnego związku plemiennego Hunów. Lud ten, zakładając centrum swej organizacji na stepach nad Cisą, narzucił zwierzchnictwo sąsiednim plemionom germańskim, tureckim i słowiańskim.
Na czele tego związku stanął w 443 roku Attyla z bratem Bledą, aż do jego zamordowania w 445 roku. Attyla stał się jedynym władcą olbrzymiego związku koczowników i ludów podbitych, swoją pozycją budzącym respekt sąsiadów. Już od ok. 430 roku dwór konstantynopolitański, splątany intrygami wrogich klik i pogrążony w sporach teologicznych, zdecydował o płaceniu ciężkiego dorocznego trybutu Hunom w złocie.
Pomimo tego Attyla napadł Wschód w 441 r., a w 447 r. ponowił atak, docierając pod Termopile i Konstantynopol. Od oblężenia Hunowie odstąpili dopiero po oddaniu przez dwór konstantynopolitański pasa twierdz nadgranicznych i potrojeniu trybutu.
W tym czasie zachodnia część cesarstwa broniła się przed katastrofą. Największy udział w tym miał patrycjusz Aecjusz, zwany Ostatnim Rzymianinem, który stał się praktycznym władcą Italii oraz resztek posiadłości w Galii i Hiszpanii. Swą pozycję utrzymywał dzięki pomocy Hunów, u których będąc w młodości zakładnikiem, wypracował sobie wielki autorytet. Huńska gwardia przyboczna udaremniła wiele zamachów na jego życie. Dzięki ustawicznemu przerzucaniu sił z jednego krańca Galii na drugi trzymał w ryzach Wizygotów, Burgundów, Franków i Alemanów, chcących podporządkować sobie resztki posiadłości Imperium. Wojny te, prowadzone zarówno przeciw barbarzyńcom, jak i z ich pomocą straszliwie pustoszyły kraj. Polityka opierana na pomocy Hunów możliwa była tylko dopóki Attyla nie przejawiał tendencji agresywnych wobec Zachodu.
Od 448 r. król Hunów szukał pretekstu do uderzenia na zachodnie cesarstwo. Wkrótce zażądał siostry cesarza, Honorii, i połowy zachodniego cesarstwa jako posagu. Kiedy jego żądania zostały odrzucone, przekroczył Ren i zaczął pustoszyć Galię. Na spotkanie wyszły mu połączone siły rzymsko-germańskie, pod dowództwem Aecjusza, które zadały klęskę Hunom na Polach Katalaunijskich (451). Po wycofaniu się Attyla w roku następnym złupił północną Italię, zburzył Akwileję i dotarł pod Rzym. W tym czasie Wschód zaatakował siedziby Hunów, co zmusiło Attylę do wycofania się. Inne relacje wskazują na rolę perswazji papieża Leona I. Dalsze kampanie przerwała nagła śmierć wodza (453). Po jego śmierci, władzę dziedziczyło trzech wodzów Ellak, Dengizyk oraz Ernak. Dokonany przez nich podział imperium według klucza ludnościowego, okazał się zgubny dla Hunów. Sytuację wewnętrznych niepokojów wykorzystali podbici Germanowie, którzy wszczęli bunt pod wodzą króla Gepidów Ardaryka. Po przegranej bitwie nad rzeką Nedao Hunowie podzielili się na kilka grup. Jedni wycofali się na stepy czarnomorskie inni pozostali nad dolnym Dunajem, kontynuując politykę najazdów na prawobrzeżne terytoria. Niewielka część ludu została osiedlona przez cesarza Marcjana na Półwyspie Bałkańskim, gdzie zajmować mieli się od tej pory rolnictwem.
Upadek zachodniego cesarstwa.
Klęska Hunów nie uchroniła Zachodu przed katastrofą. Aecjusz stał się bezsilny bez pomocy Hunów. Wykorzystał to cesarz Walentynian III, do tej pory spychany na dalszy plan. Przy wsparciu Genzeryka, króla Wandalów, zamordował „Ostatniego Rzymianina” w czasie osobistej audiencji (454). Pół roku później sam cesarz stał się ofiarą zamachu podczas wizyty w obozie wojskowym (455). Armia obwołała cesarzem Petroniusza Maximusa, który został wkrótce zamordowany na wieść o zbliżaniu się Genzeryka. Genzeryk ogłaszając się mścicielem Walentyniana, najechał Italię, złupił Rzym, niszcząc jego ocalałe zabytki (stąd wandalizm), wywożąc z niego wszystko, co tylko było można wraz z kilkoma tysiącami jeńców.
W 455 r. praktycznie nastąpił kres zachodniego cesarstwa. Zabrakło pretendentów do purpury. Dopiero prefekt Galii Awitus ogłosił się cesarzem pod egidą wizygockiego króla, Teodoryka II, jednakże szybko został zamordowany (456) przez Sweba Rycymera, któremu przypadła rola grabarza Imperium. Sytuację próbował jeszcze opanować wspierany przez cesarza wschodniego Leona I wódz Majorian, jednakże i jego spotkała śmierć z rozkazu Rycymera (461). Następcy Majoriana byli już tylko marionetkami. Jedni powoływani byli przez cesarzy wschodnich (Antemiusz, Juliusz Nepos), inni przez Rycymera (Libiusz Sewer), czy zgoła wandalskiego Genzeryka (Gliceriusz).
Po śmierci Rycymera (472) nowym rozdawcą korony został Orestes, który w 475 powołał na tron swego nieletniego syna Romulusa; temu w historii przypadł przydomek "Augustulus" („Cesarzątko”). Zbuntowani przeciw niewypłacalnej władzy Rzymu żołnierze obrali zwyczajem germańskim na swego króla Odoakra (476). Zamordował on Orestesa, odsunął Romulusa od władzy, którą przejął osobiście, nominalnie w imieniu cesarza wschodu Zenona Izauryjczyka, któremu odesłał insygnia cesarskie. Posiadłości Zachodu poza Italią szybko zostały zagarnięte przez barbarzyńców. Jedynie w Dalmacji do roku 480 władzę sprawował Juliusz Nepos obalony przez Orestesa, ale uznawany za prawowitego cesarza przez Konstantynopol oraz rzymskiego namiestnika Galii, Sjagriusza. Ten ostatni utrzymywał się na północ od Loary aż do 486 r., kiedy to uległ ekspansji Franków pod wodzą Chlodwiga.
Rządy Odoakra nie trwały długo. Choć istotnie poprawiły wyżywienie Italii, władza barbarzyńcy w dawnym sercu Imperium była nie do zaakceptowania ani dla Konstantynopola, ani dla ocalałych jeszcze rodów senatorskich. Szybko znaleziono osobę do usunięcia Odoakra – był nim Teodoryk, król Ostrogotów na służbie wschodniorzymskiej, wielki miłośnik kultury rzymskiej. Wojna toczona między Teodorykiem a Odoakrem w latach 488–493, zakończyła się kapitulacją, a wkrótce śmiercią niszczyciela zachodniego cesarstwa w Rawennie.
Teodoryk rządził Italią formalnie jako "magister militum", jednakże nosząc ostrogocki tytuł królewski, często przywdziewał purpurę i uzurpował sobie w inskrypcjach tytuły "augustus" i "dominus noster". Mimo swej fascynacji rzymskością Teodoryk rządził niezależnie od Konstantynopola. Gotów skupił w północnej Italii, rezerwując dla nich sprawy wojskowe, Rzymianom pozostawiając administrację. Integracji między oboma ludami przeszkadzały również antagonizmy religijne między ariańskimi Gotami a Rzymianami, wśród których coraz większy autorytet zyskiwał biskup rzymski.
Czasy Teodoryka Wielkiego były dla Italii okresem małego odrodzenia. Odbudowywano gmachy, gospodarka zaczynała się budzić ze stagnacji. Goci oparli granice Italii o Dunaj, udało im się zatrzymać pochód Franków ku Morzu Śródziemnemu, odzyskując Prowansję. Teodoryk uzyskał również regencyjną zwierzchność nad wizygockim królestwem w Hiszpanii. Jednak jego śmierć w 526 roku ukazała słabość jego misternie budowanego państwa gocko-rzymskiego. Jego córka Amalasunta nie potrafiła już oprzeć się tarciom wewnętrznym, jak i rosnącemu zagrożeniu z zewnątrz, ze strony Konstantynopola, który wreszcie był na tyle potężny, by upomnieć się o odwiecznie rzymskie ziemie.
Restauracja imperium przez Justyniana.
W rok po śmierci Teodoryka, w Konstantynopolu do władzy doszedł cesarz Justynian I. Wychowany na przyszłego władcę, marzył o przywróceniu dawnych granic cesarstwu i jego mocarstwowej pozycji. Nie było to tylko mrzonką. Już od czasów cesarza Anastazjusza cesarstwo wzmacniało się finansowo i militarnie. Udało się również stłumić powstania Nika (532).
Główny wróg Konstantynopola – Persja na pewien czas odstąpiła od wojny, a po śmierci Teodoryka Wielkiego żadne z państw germańskich nie stanowiło dla wschodniego cesarstwa większego zagrożenia. Wszystkie powyższe czynniki miały szansę pomóc cesarzowi w akcji rewindykacyjnej, która zniwelowałaby dotychczasowe skutki wielkiej wędrówki ludów. Mimo wielkiej pracowitości (Justyniana nazywano „cesarzem bezsennym” – "basileus akoimetos") nabytki zdobyte przez cesarza nie utrwaliły się, do czego przyczyniło się uleganie żonie, Teodorze, która wedle swych kaprysów usuwała najzdolniejszych dowódców, co prowadziło do zahamowania ekspansji, a nawet klęsk.
Rewindykacja Afryki.
Pierwszym celem była Afryka, która nadal pozostawała pod władzą Wandalów. Pretekstem do interwencji było usunięcie króla Hilderyka, po kądzieli potomka zachodnich cesarzy, sprzyjającego katolikom i uznającego zwierzchność nad sobą Konstantynopola. Kiedy zabiegi dyplomatyczne nie przyniosły rezultatu, we wrześniu 533 r. Justynian wysłał ekspedycję wojskową przeciw nowemu królowi Gelimerowi. Dowodził nią Belizariusz, który właśnie zakończył kampanię perską. Wojska wylądowały pod Hadrumentum (obecnie Susa), zaskakując Wandalów. Rozbici w pierwszej bitwie, nie mogąc postawić skutecznego oporu, Germanie kapitulowali zaledwie po roku. W odzyskanej Afryce nastąpiły typowe rządy restauracji – przywrócono pozycję kościoła katolickiego, zwrócono ziemie dawnym właścicielom. Władzę nad terenem objął dostojnik z tytułem egzarchy.
Kampania w Italii.
Sukces w Afryce skłonił Justyniana do próby odzyskania Italii, dawnego serca Cesarstwa. Tym razem pretekstem było uwięzienie, a potem skrytobójcze zabójstwo sprzyjającej Konstantynopolowi Amalasunty przez swojego byłego sojusznika Teodahada. W 536 r. przeciwko Ostrogotom ruszyły dwie armie. Jedna, pod dowództwem Mundusa, opanowała Dalmację. Druga, z Belizariuszem na czele, bez większych walk zajęła Sycylię.
Ostrogoci, po usunięciu nieudolnego Teodahada, który próbował potajemnie układać się z cesarzem, i zastąpieniu go przez Witygesa, przeszli do kontrnatarcia. W tym czasie Belizariusz zajął już Rzym, owacyjnie witany przez jego ludność i senat. Trwające ponad rok ostrogockie oblężenie bardziej zniszczyło Wieczne Miasto niż najazdy Wizygotów i Wandalów. Jedynie dzięki wybitnym umiejętnościom dowódczym Belizariusza niespełna pięciotysięczna armia rzymska oparła się oblężeniu kilkudziesięciu tysięcy Ostrogotów. W odwecie Ostrogoci oraz posiłki frankijskie zniszczyli Mediolan, a jego ludność w znacznej mierze wymordowali lub sprzedali w niewolę.
Kampania, przedłużająca się wskutek rywalizacji bizantyńskich dowódców, w 540 r. doprowadziła do kapitulacji Witigesa w obleganej Rawennie. Goci mieli zostać osadzeni w dolinie Padu jako sprzymierzeńcy Rzymu. Wzmocnienie pozycji Belizariusza zaniepokoiło dwór w Konstantynopolu, co sprawiło, że został on odwołany z Italii i popadł w niełaskę. W tej sytuacji Goci porwali za broń (541) pod wodzą nowo obranego króla Totili. Do 546 r. Totila, paląc i niszcząc senatorskie latyfundia, a ich ziemie rozdając chłopom, dotarł do Rzymu, który wskutek działań wojennych na pewien czas przekształcił się w bezludne ruiny.
Z ogromnym wysiłkiem Justynian I wysłał w 550 r. do Italii odsiecz z doświadczonym dowódcą Narsesem na czele. W 552 r. Ostrogoci ponieśli straszliwą klęskę pod Busta Gallorum (pod Tadinae). Sześć tysięcy Ostrogotów wraz z królem padło, co przypieczętowało kres ich państwa. Ich ostatni król Teja ograniczał się w swej działalności do wyładowywania rozpaczy w dzikich aktach zemsty i okrucieństwa.
Odzyskanie Betyki.
Równocześnie z drugą ofensywą w Italii Justynian rozpoczął odzyskiwanie Hiszpanii. Po wygaśnięciu na Amalaryku dotychczasowej dynastii (531) władzę objął dawny przedstawiciel Teodoryka Wielkiego z okresu jego władzy regencyjnej w państwie wizygockim – Teudis. Po jego śmierci w 548 r. rozpoczął się okres długoletnich walk o tron między wizygockimi możnymi. Katolicy wspierający jednego z kandydatów – Atanagilda, wezwali w 550 r. na pomoc wojska Justyniana. Wojskom interwencyjnym pod wodzą Liboriusza udało się do 552 roku zdobyć Betykę, która przy Bizancjum pozostała przez ponad sześćdziesiąt następnych lat).
Wędrówka Longobardów.
Kolejnym ludem germańskim, podejmującym wędrówki na przełomie starożytności i wczesnego średniowiecza byli Longobardowie.
Lud ten, zgodnie z kroniką Pawła Diakona wywodzić miał się z terytorium Skandynawii. W roku 486 zajęli oni terytorium dzisiejszej Dolnej Austrii, zajmowane do tej pory przez plemię Rugiów. W roku 526 Longobardowie pojawili się po raz pierwszy w Panonii, zaś zasiedlenie tej krainy przez nich miało miejsce w roku 546. Pojawienie się nowych osadników spowodowało konflikt z Gepidami, który zakończył się klęską tych ostatnich w bitwie na Asowym Polu. Pojawienie się Awarów oraz początki osadnictwa słowiańskiego na Bałkanach stawiały Longobardów w trudnej sytuacji. W 568 roku, dobrowolnie opuścili oni swoje dotychczasowe siedziby w Panonii na zachód od południkowego biegu Dunaju i w traktacie podpisanym z Awarami – swoimi sojusznikami w wojnie z Gepidami – przekazali te tereny w ich władanie, zastrzegając sobie jednak możliwość powrotu przez okres 200 lat. Od tej pory Awarowie władali całą Nizinę Węgierską i pozostawali w sojuszu wojskowym i politycznym z Longobardami.
Najazd na Italię.
Italia, nad którą władzę rozpościerał Narses, była ruiną. Zniszczenia dokonane przez Totilę, ale i oddziały bizantyńskie, złożone m.in. z Germanów, Hunów, Bułgarów, Słowian, Irańczyków i Arabów przekroczyły możliwości samoregeneracji kraju. Większość rodów senatorskich została wymordowana, spauperyzowała się lub wyemigrowała do Konstantynopola. Pomniki dawnej potęgi legły w gruzach. Władze egzarchatu umieszczono w Rawennie, a w Rzymie jedynym mocodawcą pozostał papież, co spowodowało wzrost jego pozycji. Być może, gdyby Italia miała więcej czasu na zaleczenie ran, jeszcze by się odrodziła, ale z północy nadciągnęło nowe zagrożenie, w postaci inwazji Longobardów. Nieliczne oddziały rzymskie nie były w stanie obronić Italii przed Longobardami. Twierdze północnej Italii padały jedna po drugiej. W Pawii nad Tacynem król Alboin umieścił stolicę swego ludu, a swą władzę rozciągnął prawie na cały półwysep. Przy Bizancjum pozostał Rzym i Rawenna z okolicami, wybrzeże liguryjskie z Genuą, Apulia, Kalabria, Neapol i Amalfi. Uciekinierzy z Akwilei utworzyli na lagunach Wenecję pod protektoratem Konstantynopola. Niedokończenie podboju nie wynikało jednak z oporu, a z waśni wśród najeźdźców, którzy po śmierci króla Klefa w roku 574 przez dziesięć lat nie wybierali króla. Dopiero w 584 na tron wstąpił Autaris. Panowanie jego upłynęło pod znakiem walk z Frankami oraz licznych klęsk żywiołowych. Władca zmarł otruty, prawdopodobnie przez własną małżonkę, w roku 590. Ostatecznie, północna Italia zajęta została przez Rotarisa w latach 636–652.
Epilog.
Najazd Longobardów był ostatnim przejawem gwałtownych migracji u zarania średniowiecza, które w historii zyskały miano wielkiej wędrówki ludów. Oznaczał on także koniec zapoczątkowanego przez Justyniana I (wówczas już nieżyjącego) planu odbudowy "Imperium Romanum" w dawnych granicach. Cesarstwo wschodniorzymskie musiało w następnych latach stoczyć bój z Persją o wschodnie prowincje oraz z Arabami w następnym stuleciu o przetrwanie. Przekształcone w „Bizancjum”, obroniło swą niepodległość za cenę utraty Egiptu, Afryki Północnej, Syrii i Palestyny. Opierając się o Bałkany i zhellenizowaną Azję Mniejszą stało się bardziej skonsolidowane oraz jednolite.
Obojętność ówczesnych Rzymian na kryzys i upadek swego państwa na początku V wieku wynikała prawdopodobnie z przeświadczenia, że imperium dalej istnieje. Rzymianie byli przyzwyczajeni do obecności barbarzyńców, nawet u szczytów władzy. Przeciętny Rzymianin nie przypisywał dokonującym się wokół zmianom wiekopomnego znaczenia.

</doc>
<doc id="389689" url="https://pl.wikipedia.org/wiki?curid=389689" title="Wojna o saletrę">
Wojna o saletrę



</doc>
<doc id="389693" url="https://pl.wikipedia.org/wiki?curid=389693" title="Śródmieście (Kraków)">
Śródmieście (Kraków)

Śródmieście – część Krakowa. Do 1990 r. administracyjna dzielnica Krakowa. Jej obszar pokrywa się z granicami obecnych dzielnic: Dzielnicy I Stare Miasto, Dzielnicy II Grzegórzki i Dzielnicy III Prądnik Czerwony.
W tej dzielnicy znajdują się główne zabytki architektoniczne Krakowa. Jest to również centrum handlu w mieście. W tej części miasta przeważają kamienice jako obiekty mieszkalne (ok. 90%). Powierzchnia – 18,1 km².
W Śródmieściu znajdują się jedne z najważniejszych urzędów miejskich i wojewódzkich oraz konsulaty.
Główne atrakcje turystyczne tej dzielnicy to :

</doc>
<doc id="389696" url="https://pl.wikipedia.org/wiki?curid=389696" title="Medeis">
Medeis

Medeis – drugi album studyjny polskiej grupy muzycznej Hunter. Wydawnictwo ukazało się w 2003 roku nakładem firmy Rubicon w dystrybucji Pomaton EMI. W 2004 roku płyta została wznowiona przez wytwórnię Mystic Production. Nagrania zostały zarejestrowane pomiędzy sierpniem a listopadem 2002 roku w Izabelin Studio we współpracy z producentem muzycznym Andrzejem Karpiem.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="389698" url="https://pl.wikipedia.org/wiki?curid=389698" title="Życie Warszawy">
Życie Warszawy

Życie Warszawy – dziennik ukazujący się w Warszawie od 15 października 1944 do 17 grudnia 2011.
Historia.
Gazeta powstała, według jednych źródeł – z inicjatywy Polskiej Partii Robotniczej, zaś według innych – z inicjatywy Mariana Spychalskiego, pierwszego powojennego prezydenta Warszawy. „Życie Warszawy” było, obok „Trybuny Ludu”, jednym z opiniotwórczych dzienników w PRL. Nazwa gazety miała informować Polskę i świat, że Warszawa żyje. 
Siedziba redakcji mieściła się w dwupokojowym mieszkaniu przy ul. Łochowskiej 37. Pierwszy numer gazety w niewielkim nakładzie (1,5 tys., według innego źródła 3 tys. egz.) ukazał się 15 października 1944. „Życie Warszawy” drukowano w drukarni znajdującej się w budynku zakładu wychowawczego braci albertynów przy ul. Grochowskiej 194. Miał objętość czterech stron. Po wyczerpaniu się niewielkiego zapasu papieru, gazetę drukowano na papierze pakowym z zakładów Wedla. W budynku drukarni nie było szyb, elektryczności i wody. Ręczny skład gazety o formacie 34 x 24 cm zajmował 11 godzin. Z powodu braku elektryczności pierwszy numer wydrukowano na maszynie pedałowej o napędzie nożnym. Drukarnia pracowała pod ostrzałem artyleryjskim. Wiosną 1945 druk przeniesiono do Domu Prasy przy ul. Marszałkowskiej 3/5.
W sprawozdawczości wykazywano wychodzenie dziennika od 17 stycznia 1945, od dnia wejścia do miasta wojsk ZSRR. W 1946 r. zaczął wychodzić dodatek popołudniowy „Życie Warszawy. Wieczór”, przekształcony od 14. numeru w oddzielne pismo „Wieczór Warszawy”.
W pierwszych latach wydawcą gazety była Spółdzielnia Wydawniczo-Oświatowa „Czytelnik”. Nakłady gazety wynosiły wówczas ok. 167 tys. egz. Po przekształceniu Czytelnika w wydawnictwo książkowe w 1951 r. dziennik „Życie Warszawy” był wydawany przez RSW „Prasa”.
W latach 1959–1980 pismo przyznawało najlepszym warszawskim budynkom tytuł Mistera Warszawy.
W czasie stanu wojennego edycja dziennika została zawieszona, wznowiona od 16 stycznia 1982. Od 1991 gazeta była wydawana przez spółkę Życie Press należącą do sardyńskiego biznesmena Nicola Grauso. Od 2000 r. wydawcą gazety Domem Prasowym kierował Michał Sołowow, kielecki biznesmen, wydawca lokalnej prasy: Echo Dnia i Słowo Ludu. Życie Warszawy było na początku lat 2000. jedynym dziennikiem nie należącym do dużej grupy medialnej.
Później dziennik należał do polskiego biznesmena Zbigniewa Jakubasa. W maju 2006 dyrektorem Domu Prasowego został Jacek Podsiadły. W sierpniu 2007 została sprzedana przez spółkę Dom Prasowy Sp. z o.o. Presspublice – wydawcy m.in. „Rzeczpospolitej” i „Parkietu”.
W 2006 pismo miało zmienić formułę na dziennik opinii. W sierpniu 2007 gazeta przeszła kolejną zmianę szaty graficznej. Zrezygnowano z dodatku warszawskiego. Skoncentrowano się na wydarzeniach, przyjmując formę gazety popularnej – przypominającej miejską popołudniówkę. W sobotę 17 grudnia 2011 „Życie Warszawy” ukazało się ostatni raz jako samodzielna gazeta. Od tego dnia teksty dotyczące stolicy pojawiają się na łamach „Rzeczpospolitej” oraz w internecie na portalu www.ZycieWarszawy.pl. Od poniedziałku 19 grudnia 2011 pod nazwą „Życie Warszawy” ukazuje się warszawski dodatek do dziennika „Rzeczpospolita”.
Siedziba redakcji.
Siedziba redakcji, w której przygotowano pierwszy numer gazety datowany na dzień 15 października 1944, mieściła się w kompleksie obiektów b. Dyrekcji Kolei Państwowych przy ul. Wileńskiej 2/4.
Do 1992 redakcja i drukarnia mieściły się w budynku Domu Prasy przy ul. Marszałkowskiej 3/5, potem redakcja przeniosła się do budynku SCENY (dawnego Kina Klub) w al. Armii Ludowej, gdzie działała do 1999. Następnie przeniosła się do siedziby FOTON-u przy ul. Wolskiej 45, a potem – w al. Jana Pawła II 80.
Obecnie redakcja mieści się w biurowcu przy ul. Prostej 51 wspólnie z redakcją „Rzeczpospolitej”.
Mutacje regionalne i tygodniowe edycje regionalne.
Mutacje.
Do 1956 ukazywały się następujące mutacje: „Życie Olsztyńskie”, „Życie Lubelskie”, „Życie Białostockie”, „Życie Radomskie”, „Życie Podlasia”, „Życie Mazowieckie”, „Życie Piotrkowskie”, „Życie Warszawy – Okręg Podstołeczny”. Od czerwca 1947 do lutego 1997 mutacją „Życia Warszawy” było też „Życie Częstochowy”, później funkcjonujące jako samodzielny dziennik lokalny.
Tygodniowe edycje regionalne.
Do piątkowego „Życia Warszawy” dołączane były regionalne tygodniki, ukazujące się w 10 powiatach (nie wyodrębniając 3 powiatów grodzkich) województwa mazowieckiego oraz w powiecie łukowskim województwa lubelskiego (dawniej siedleckiego). Przedstawiały one tygodniowy przegląd lokalnych wydarzeń. Wydawane były następujące tygodniki:
Do 25 maja 2007 ukazywał się tygodnik „Życie Otwocka”, natomiast do listopada 2007 „Życie Sierpca” (włączone potem do „Życia Płocka”). Inne to: „Życie Sokołowa”, „Życie Garwolina”, „Życie Łukowa”, „Życie Mińska”, „Życie Węgrowa” (włączone potem do „Życia Siedleckiego”).

</doc>
<doc id="389701" url="https://pl.wikipedia.org/wiki?curid=389701" title="Wątłusz">
Wątłusz



</doc>
<doc id="389704" url="https://pl.wikipedia.org/wiki?curid=389704" title="Zabłocie (dzielnica Krakowa)">
Zabłocie (dzielnica Krakowa)



</doc>
<doc id="389705" url="https://pl.wikipedia.org/wiki?curid=389705" title="Kumaryny">
Kumaryny

Kumaryny – grupa organicznych związków chemicznych będących pochodnymi kumaryny. Niektóre kumaryny są związkami biologicznie czynnymi.
Pod względem budowy kumaryny dzieli się na:
Kumaryny występują w przyrodzie jako glikozydy, często jednak pod wpływem enzymów zawartych w suszonych surowcach dochodzi do ich hydrolizy. Rozpuszczalności kumaryn w wodzie jest różna, uzależniona od budowy chemicznej, za to ich glikozydy są z reguły dobrze rozpuszczalne w wodzie. Roztwory kumaryn, z wyjątkiem niepodstawionej kumaryny, charakteryzują się zdolnością do fluorescencji.
W grudniu 2010 roku amerykańska Agencja Żywności i Leków nie zgodziła się na import produkowanej w Polsce wódki marki „Żubrówka” ze względu na obecność kumaryn wykazujących właściwości antykoagulacyjne (utrudnianie krzepnięcia krwi).

</doc>
<doc id="389707" url="https://pl.wikipedia.org/wiki?curid=389707" title="Żołędnica (wieś)">
Żołędnica (wieś)

Żołędnica – wieś w Polsce położona w województwie wielkopolskim, w powiecie rawickim, w gminie Rawicz.
Historia.
Wieś Zolendnica (Zolnica) położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Żołędnica należała do okręgu bojanowskiego tego powiatu i stanowiła część majątku Zakrzewo, którego właścicielem był wówczas Józef Mycielski. Według spisu urzędowego z 1837 roku wieś liczyła 180 mieszkańców, którzy zamieszkiwali 16 dymów (domostw).
W latach 1975–1998 miejscowość administracyjnie należała do województwa leszczyńskiego.
W miejscowości działała "Stadnina Koni Żołędnica". W 1993 przekształcona w spółkę pn. "Hodowla Zarodowa Zwierząt "Żołędnica" Sp. z o.o.".
We wsi w 1952 urodził się Andrzej Golejewski – polski aktor filmowy i teatralny.

</doc>
<doc id="389708" url="https://pl.wikipedia.org/wiki?curid=389708" title="Żmudź (wieś)">
Żmudź (wieś)

Żmudź – wieś w Polsce położona w województwie lubelskim, w powiecie chełmskim, w gminie Żmudź. Leży przy drodze wojewódzkiej nr 844.
"Zmodz" była wsią starostwa chełmskiego w 1570 roku. W latach 1975–1998 miejscowość administracyjnie należała do województwa chełmskiego.
Miejscowość jest siedzibą gminy Żmudź. Wieś stanowi sołectwo gminy Żmudź.
Historia.
Zapiski o Żmudzi pochodzące z 1443 roku, potwierdzają przynależność miejscowości do parafii rzymskokatolickiej w Chełmie. W 1505 roku Żmudź nazywała się "Zmodz".
Wg tradycji po bitwie pod Grunwaldem król Władysław Jagiełło w nagrodę osiedlił na tych ziemiach rodowitych Żmudzinów z dawnego Księstwa Żmudzkiego.
Pan znad Żmudzi o nazwisku Żmudzki posiadający znaczny majątek z dworem (tam gdzie GS), był bliskim przyjacielem króla Stefana Batorego i razem z nim wyprawił się na Gdańsk i Moskwę, walcząc o Połock, Psków, Wielkie Łuki.
We wsi znajduje się XVIII-wieczny kościół, wzniesiony jako cerkiew unicka, użytkowany następnie przez parafię prawosławną. We władaniu katolików obrządku łacińskiego pozostaje od okresu powojennego.
Sport.
We wsi znajduje się klub Victoria Żmudź, która występuje obecnie w rozgrywkach klasy okręgowej, gr. Chełm.

</doc>
<doc id="389710" url="https://pl.wikipedia.org/wiki?curid=389710" title="Żłobek (pomoc społeczna)">
Żłobek (pomoc społeczna)

Żłobek – obecnie to zakład opiekuńczy w ramach struktur pomocy społecznej (w przeszłości w ramach struktur opieki zdrowotnej) dla dzieci w wieku od 20 tygodni do około trzech lat, których rodzice lub opiekunowie pracują poza domem. Żłobek zapewnia dzieciom żywienie, zabiegi pielęgnacyjno-zdrowotne, opiekę wychowawczą oraz niekiedy zajęcia edukacyjne (m.in. języki obce, basen, rytmika).
Działalność żłobków w Polsce reguluje ustawa o opiece nad dziećmi do lat 3.

</doc>
<doc id="389711" url="https://pl.wikipedia.org/wiki?curid=389711" title="Żłobek (województwo podkarpackie)">
Żłobek (województwo podkarpackie)

Żłobek dawniej też Żołobek – wieś w Polsce położona w województwie podkarpackim, w powiecie bieszczadzkim, w gminie Czarna. W latach 1975–1998 miejscowość położona była w województwie krośnieńskim.
Historia.
Na przełomie XVIII/XIX wieku właścicielami dóbr byli Kieszkowscy herbu Krzywda: Antoni, a następnie Stanisław.
W połowie XIX wieku właścicielami posiadłości tabularnej Żołobek byli spadkobiercy Stanisława Raszowskiego.
Zabytki.
Drewniana cerkiew greckokatolicka pw. Narodzenia NMP z 1830. W 1855 dobudowano do niej zakrystię. Po 1951 cerkiew opuszczona, później magazyn leśnictwa, do 1976 używana była jako magazyn szyszek. Gruntowny remont zabytku przeprowadzono w 1977. Jest to cerkiew prosta, dwudzielna, orientowana, o konstrukcji zrębowej, obita gontem.
Od 1979 pełni funkcję kościoła filialnego pw. MB Nieustającej Pomocy w parafii Podwyższenia Krzyża Świętego w Czarnej Górnej. Zabytek Szlaku Architektury Drewnianej.

</doc>
<doc id="389713" url="https://pl.wikipedia.org/wiki?curid=389713" title="Robert II Krótkoudy">
Robert II Krótkoudy

Robert II Krótkoudy (ur. ok. 1054, zm. 10 lutego 1134) – najstarszy syn króla Anglii i księcia Normandii Wilhelma Zdobywcy i Matyldy, córki Baldwina V, hrabiego Flandrii. Brat Wilhelma II Rudego i Henryka I – królów Anglii.
Początek życia.
Dokładna data urodzenia Roberta nie jest znana. Przyjmuje się, że urodził się między 1051 a 1054 r. Powszechnie zwany był „Krótkoudym” („Krótkonogim” lub „Krótką Opończą”, "Curthose"). W kronikach Williama z Malmesbury i Oderyka Vitalisa zapisane jest, że ojciec nazywał swojego pierworodnego "brevis-ocrea".
W dzieciństwie został zaręczony z Małgorzatą, dziedziczką hrabstwa Maine, ale narzeczona zmarła nim doszło do wesela. Robert ożenił się, dopiero gdy przekroczył 40 rok życia. Zaręczyny z Małgorzatą dały mu jednak pewne prawa do hrabstwa Maine. W 1056 r. ostatni przedstawiciel tamtejszej dynastii, Herbert II, przybył na dwór jego ojca i wyznaczył księcia Wilhelma dziedzicem hrabstwa. Po śmierci Herberta w 1062 r. Wilhelm ogłosił hrabią Maine właśnie Roberta. Został on osadzony na swoim hrabstwie w 1063 r., po pokonaniu konkurenta, Waltera de Vexin. Walki o sukcesję w Maine trwały jednak nadal i w 1069 r. Robert został wyparty z hrabstwa wskutek buntu poddanych.
Konflikt z ojcem.
Już w młodości książę Robert dał się poznać jako odważny rycerz, z wielkim talentem do rzemiosła wojennego. Wyszły na jaw też jego negatywne cechy – lenistwo i słabość charakteru, które były w późniejszych latach wykorzystywane przez niezadowolonych feudałów i króla Francji, by osiągać własne korzyści oraz skłócić Roberta z jego ojcem. Spory z Wilhelmem Zdobywcą rozpoczęły się od tego, że Robert czuł się ograniczany w swych uprawnieniach na rzecz młodszych braci. Powodowało to częste kłótnie w rodzinie.
Konflikt Roberta z Wilhelmem Zdobywcą rozpoczął się w 1077 r. Zaczęło się od wybryku młodszych braci Krótkoudego, Wilhelma i Henryka, którzy oblali Roberta wodą z kloaki. Robert się zdenerwował i wywiązała się bójka między młodszymi braćmi a towarzyszami Krótkoudego. Przerwało ją nadejście króla Wilhelma, który po zapoznaniu się ze sprawą zrezygnował z ukarania juniorów. Robert uznał to za obrazę swojej godności i następnego dnia spróbował zająć zamek w Rouen, stolicy Normandii. Atak nie powiódł się, a król Wilhelm kazał aresztować Roberta i jego świtę. Na wieść o tym Krótkoudy i jego kompania uciekli z Rouen i schronili się u Hugona de Chateauneuf-en-Thymerais. Wkrótce Wilhelm zaatakował ich kryjówkę w Rémalard i Robert z kompanią uciekli na dwór hrabiego Flandrii Roberta I, wuja Krótkoudego.
Z dworu hrabiego Robert prowadził rozbójniczą działalność, łupiąc m.in. Vexin. Aby ją ukrócić król Wilhelm sprzymierzył się z królem Francji, Filipem I. Wkrótce król odkrył, że jego żona, królowa Matylda, w sekrecie posyła zbuntowanemu synowi pieniądze. Wilhelm rozpoczął z synem regularną wojnę, w której nie sprzyjało mu szczęście. Podczas bitwy w styczniu 1079 r. Robert ubił pod ojcem konia i byłby go nawet zabił, gdyby nie rozpoznał jego głosu. Wilhelm przeklął syna i kontynuował oblężenie jego zamku, ale bez rezultatu. W końcu powrócił do swojej stolicy.
Na Wielkanoc 1080 r. owoc przyniosły starania królowej Matyldy zmierzające do pogodzenia Wilhelma z jego pierworodnym. Robert przebywał na dworze do śmierci matki w 1083 r. Następnie udał się w podróż po Europie. Odwiedził m.in. Francję, Flandrię, Niemcy i Włochy. Starał się też o rękę bogatej dziedziczki Matyldy Toskańskiej, ale bezskutecznie.
Książę Normandii.
W 1087 r. ojciec Roberta zginął wskutek wypadku podczas jazdy konnej w czasie oblężenia Mantes. Prawdopodobnym jest, że leżąc na łożu śmierci Wilhelm chciał wydziedziczyć swojego syna, ale ostatecznie do tego nie doszło. Włości Zdobywcy zostały podzielone między jego dwóch najstarszych synów. Robert otrzymał księstwo Normandii, zaś Wilhelm koronę Anglii. Najmłodszy z braci, Henryk, otrzymał 5000 funtów srebra, za które miał sobie kupić jakąś ziemię.
Z dwóch braci Wilhelm górował nad Robertem zarówno charakterem jak i stanowczością. Robert był znacznie słabszym monarchą, przez to wygodniejszym dla wielkich feudałów, których znaczenie w okresie rządów Roberta zdecydowanie wzrosło. Niedługo po śmierci ojca obaj bracia zawarli układ o przeżycie, wyznaczając swoim następcą brata, w wypadku swej bezpotomnej śmierci. Pokój między Robertem a Wilhelmem utrzymał się tylko rok.
Wiosną 1088 r. feudałowie angielscy wzniecili rebelię przeciwko Wilhelmowi II, dążąc do osadzenia na tronie Anglii Roberta, który był dla nich wygodniejszym władcą. Wilhelm działał jednak energicznie i w ciągu kilku miesięcy stłumił rebelię. Pomógł mu fakt, iż Robert, mimo popierania buntowników, nigdy nawet nie przygotowywał się do wyprawy za kanał La Manche i zbrojnego wsparcia rebelii.
Czołowym doradcą księcia Normandii był Ranulf Flambard, który był dawniej bliskim współpracownikiem Wilhelma Zdobywcy. Po kilku latach drogi Roberta i Ranulfa rozeszły się, i ten ostatni został potężnym, ale wielce znienawidzonym, doradcą finansowym króla Wilhelma II.
Wyprawa krzyżowa.
Po synodzie w Clermont Robert złożył w 1096 r. śluby krucjatowe i rozpoczął przygotowania do wymarszu do Ziemi Świętej. Główną przeszkodą dla księcia były problemy finansowe. Skarbiec był pusty, a Robertowi niejednokrotnie nie starczało pieniędzy na ubrania. Zapotrzebowanie finansowe udało się zaspokoić dzięki pożyczce 10 000 marek od swojego brata Wilhelma pod zastaw księstwa Normandii.
W drogę do Ziemi Świętej Robert udał się w towarzystwie swojego brata ciotecznego, Roberta II, hrabiego Flandrii, i swojego szwagra, Stefana II, hrabiego Blois. Krzyżowcy północnofrancuscy wybrali drogę przez Półwysep Apeniński i w Bari weszli na statki, które przewiozły ich do Dyrrachium. Stamtąd krzyżowcy udali się do Konstantynopola. Po połączeniu się z innymi oddziałami krzyżowców, książę Robert i jego ludzie przeszli cały szlak I wyprawy krzyżowej, zakończonej zdobyciem Jerozolimy i bitwą pod Askalonem. Robert podobno został wybrany królem królestwa Jerozolimskiego, ale brak na to jednoznacznych dowodów.
Kapelanem księcia na wyprawie krzyżowej był Arnulf z Rohes, który pozostał na Bliskim Wschodzie i w 1112 r. został patriarchą Jerozolimy.
Konflikt z bratem.
2 sierpnia 1100 r. Wilhelm II Rudy zginął od strzały podczas polowania w New Forest. Zgodnie z umowami między braćmi tron Anglii powinien przypaść Robertowi, który jednak był w drodze powrotnej z krucjaty. Na angielski tron wstąpił więc najmłodszy z braci, Henryk I Beauclerc. Tymczasem Ranulf Flambard oraz wielu anglonormandzkich baronów zaczęło nakłaniać Roberta do zbrojnego egzekwowania swoich praw do angielskiej korony.
Robert uległ ich namowom i z silną armią wylądował w Portsmouth w 1101 r. Nie zyskał jednak poparcia wśród ludności Anglii. Jego działania były zbyt opieszałe i król Henryk zdołał utrzymać się na tronie. Robert wrócił do Normandii i zawarł z bratem ugodę w Alton, w której zrzekał się pretensji do angielskiego tronu w zamian za roczną pensję w wysokości 3000 marek.
Porozumienie między braćmi przetrwało do 1105 r. Robert nadal chciał zdobyć koronę Anglii, a i Henryk łakomym okiem patrzył za kanał La Manche, gdzie normandzcy feudałowie coraz mniej liczyli się ze zdaniem swojego księcia. Nie cieszył się on też sympatią hierarchii kościelnej. Zraził do siebie wpływowego biskupa Sées, Serla. Na Wielkanoc 1105 r. książę miał wysłuchać kazania wygłoszonego przez biskupa. Jednak noc przed kazaniem spędził zabawiając się z prostytutkami i kiedy spał zamroczony alkoholem, ktoś ukradł mu ubranie. Gdy rano Robert obudził się i zorientował, że jest nagi, zrezygnował z wysłuchania kazania. Biskup był tym faktem wielce obrażony.
Latem 1105 r. Henryk przeprawił się przez kanał i zajął Bayeux i Caen. Rok później skierował się ze swoją armią na Falaise i rozpoczął oblężenie zamku Tinchebray. Robert ruszył na odsiecz. Po nieudanych negocjacjach, 28 września 1106 r. doszło do decydującej bitwy. Po godzinie armia Roberta przestała istnieć. Większość rycerzy zginęła lub dostała się do niewoli. Wśród nich był książę Robert.
Lata w niewoli.
Resztę swojego życia były książę Normandii spędził w więzieniu. Zaraz po bitwie pod Tinchebray został osadzony w zamku Devizes. Spędził tam 20 lat, po czym król Henryk rozkazał przenieść go do zamku Cardiff. Robert próbował uciec konno z zamku, ale jego wierzchowiec wpadł do bagna i książę został pojmany. Aby zapobiec kolejnym próbom ucieczki, król Henryk kazał oślepić brata.
Były książę Normandii zmarł w swojej celi w 1134 r., w wieku ok. 80 lat. Został pochowany w klasztornym kościele pod wezwaniem św. Piotra w Gloucester, gdzie w późniejszych latach wybudowano mu ozdobny sarkofag. Kościół został zaś przekształcony w katedrę.
Rodzina.
Podczas powrotu z wyprawy krzyżowej Robert poślubił Sybillę, córkę hrabiego Godfryda z Conversano. Robert i Sybilla mieli razem jednego syna:
Sybilla, wychwalana przez kronikarzy, umarła niedługo po porodzie. Wilhelm z Malmesbury uważa, że stało tak się wskutek zbyt ciasnego obwiązania jej klatki piersiowej. Natomiast Oderyk Vitalis i Robert z Torigny uważają, że śmierć księżnej nastąpiła wskutek otrucia ją przez klikę normandzkich szlachcianek, której przewodziła kochanka jej męża, Agnes Giffard.
Robert posiadał również co najmniej dwoje nieślubnych dzieci. Syn Ryszard był członkiem dworu swojego stryja, Wilhelma II. Zginął podczas polowania w New Forest w 1099 r. Nieznana z imienia córka poślubiła Heliasza de Saint-Saëns.

</doc>
<doc id="389720" url="https://pl.wikipedia.org/wiki?curid=389720" title="Teatr lalek">
Teatr lalek

Teatr lalek – rodzaj teatru, w którym zamiast aktorów w spektaklach grają lalki.
Głównym środkiem wyrazu jest lalka teatralna animowana przez aktora-lalkarza, najczęściej ukrytego za parawanem, czasem występującego razem z lalką na scenie. Lalki mogą też być poruszane przez mechanizm (mechaniczny teatr lalek). Podstawowe typy lalek teatralnych: pacynka, kukiełka, jawajka, marionetka, lalka cieniowa.
Historia.
Teatr lalek wywodzi się z obrzędów kultowych, najwcześniejsze jego ślady znajdujemy w starożytnym Egipcie, później w Azji, Europie i na kontynencie amerykańskim. Teatr lalek rozwijał się równolegle z teatrem żywego aktora i przechodził te same fazy rozwoju. W starożytnej Europie uprawiany w Grecji i Rzymie, w średniowieczu przedstawiał repertuar religijny (m.in. misteria na Wielkanoc i Boże Narodzenie) oraz świecki.
Według legend z czasów starożytnych Indii pierwszego lalkarza i lalkę stworzył Brahma jako rozrywkę dla swej żony Saraswati. Jednakże gdy Saraswati zaniedbała swoje obowiązki ze względu na ciągłe oglądanie przedstawień Brahma zesłał lalkarza i jego lalkę na ziemię. Historyczne początki tej sztuki w Indiach sięgają VI wieku p.n.e. Sztuka ta rozwijała się tutaj w dwu nurtach - trójwymiarowych marionetek i płaskich lalek teatru cieni.
W okresie renesansu i baroku stworzył własnych bohaterów komedii dell’arte, którzy stali się typowymi postaciami tego teatru w swoich krajach, np.: Pulcinella we Włoszech, Poliszynel we Francji, Punch w Anglii, Hanswurst i Kacperek w Niemczech itp.
W znacznym stopniu do rozwoju teatru lalek przyczynili się romantycy pisząc sztuki i traktaty o tym teatrze (m.in. H. von Kleist, J.W. Goethe, G. Sand). W połowie XIX w. dostrzeżono dydaktyczne i wychowawcze możliwości teatru lalek i zaczęto tworzyć repertuar adresowany do dzieci (1858 w Monachium pierwszy stały teatr lalek dla dzieci J. Schmida i F. Pocciego, 1900 w Warszawie – Teatr Lalek M. Weryho).
Duże zainteresowanie okazali teatralnej lalce moderniści, futuryści, pisząc dla teatru lalek dramaty (np. M. Maeterlinck, F. Wedekind, A. Schnitzler), szukając w nim idealnego aktora (m.in. E.G. Craig, W. Briusow, A. Bieły, W. Meyerhold). Na początku XX w. wykorzystaniem lalki w teatrze zainteresowali się plastycy i architekci, jak E. Autant, który wraz z żoną, aktorką L. Larą, założył teatr Art et Action (1914). W 1929 na zjeździe w Pradze powstała Międzynarodowa Unia Lalkarska (UNIMA).
W XX w. coraz częściej w teatrze lalek spotyka się obok lalki – aktora lub maskę, animatorzy często odkrywają swój warsztat wychodząc zza parawanu, rozwija się tzw. teatr przedmiotu, w którym przedmioty otrzymują funkcję postaci scenicznych.

</doc>
<doc id="389724" url="https://pl.wikipedia.org/wiki?curid=389724" title="Marian Biskup">
Marian Biskup

Marian Biskup (ur. 19 grudnia 1922 w Inowrocławiu, zm. 16 kwietnia 2012 w Toruniu) – polski historyk, profesor nauk humanistycznych, specjalizujący się w historii Pomorza, historii strefy bałtyckiej, historii średniowieczna i nowożytnej oraz historii zakonu krzyżackiego.
Życiorys.
W 1939 zdał tzw. małą maturę w Gimnazjum im. Jana Kasprowicza w Inowrocławiu, szkołę średnią ukończył w 1946 roku w Liceum dla Dorosłych w Inowrocławiu. W 1949 roku ukończył studia historyczne na Uniwersytecie Mikołaja Kopernika w Toruniu. W 1950 uzyskał stopień doktora, tematem rozprawy doktorskiej był "Stosunek Kazimierza Jagiellończyka do Gdańska w dobie wojny trzynastoletniej (1440-1466)", a promotorem Karol Górski. Habilitację uzyskał w 1957 roku w Instytucie Historii PAN na podstawie rozprawy "Zjednoczenie Pomorza Wschodniego z Polską w połowie XV wieku". Tytuł profesora nadzwyczajnego nauk humanistycznych otrzymał w 1961, a profesora zwyczajnego w 1971 roku.
Od 1954 roku pracował w Instytucie Historii (w Pracowni Dziejów Prus Królewskich i Książęcych Zakładu Historii Pomorza), a od 1957 do 1972 w Katedrze Historii Powszechnej Starożytności i Średniowiecza UMK.
Od 1955 działał w Towarzystwie Naukowym w Toruniu, w latach 1983–2004 był jego prezesem. Od 1978 redaktor "Polskiej Bibliografii Historycznej". Od 1967 członek Komitetu Nauk Historycznych Polskiej Akademii Nauk (w latach 1974-1981 oraz od 1984 członek Prezydium). W latach 1976-1980 członek Wojewódzkiego Komitetu w Toruniu oraz Ogólnopolskiego Komitetu Frontu Jedności Narodu. W latach 1986–1989 był członkiem Ogólnopolskiego Komitetu Grunwaldzkiego. W latach 1973-1978 pełnił funkcję prezesa Polskiego Towarzystwa Historycznego. Dzięki niemu powołano Olimpiadę Historyczną. Od 1991 był członkiem korespondentem, a od 1994 członkiem rzeczywistym Polskiej Akademii Nauk, a od 1990 Polskiej Akademii Umiejętności.
Był autorem około 500 prac, w tym ponad 15 książkowych (monografie i syntezy), ponad 100 artykułów naukowych i recenzji, 7 tomów źródeł (częściowo jako współwydawca) dotyczących m.in. historii Torunia, Pomorza, historii państwa i Zakonu Krzyżackiego w Prusach, Inflantach i Rzeszy, dziejów Prus Królewskich, dziejów Polski Jagiellońskiej w XV-XVI wieku oraz biografii Mikołaja Kopernika i jego dzieł ekonomicznych.
W 1946 roku odwiedził Elbląg, czego owocem było spisanie pierwszego zarysu historii miasta w języku polskim, dotyczącego średniowiecza i okresu nowożytnego. W 1957 roku, kiedy w Elblągu powstał Oddział Polskiego Towarzystwa Historycznego, rozpoczęto przygotowania do wydawania czasopisma „Rocznik Elbląski”. Profesor został redaktorem naukowym. W latach 1961–1985 zredagował dziesięć tomów Rocznika. Później był honorowym członkiem komitetu redakcyjnego.
W Inowrocławiu Marian Biskup wychował się i kształcił. Pozostawał przez całe życie mocno związany z Kujawami (pod jego redakcją wydawane były „Dzieje Inowrocławia”; był też od 1963 r. redaktorem naczelnym „Ziemi Kujawskiej”). W 1997 r. Rada Miejska Inowrocławia w dowód uznania dla jego dokonań nadała profesorowi tytuł Honorowego Obywatela Miasta Inowrocławia.

</doc>
<doc id="389725" url="https://pl.wikipedia.org/wiki?curid=389725" title="Mój Kraj (hymn państwowy)">
Mój Kraj (hymn państwowy)

Mój Kraj – hymn państwowy Iraku w latach 1958–1965 oraz 2003–2004. Nie posiadał słów, a muzykę skomponował Lewis Zanbaka.

</doc>
<doc id="389729" url="https://pl.wikipedia.org/wiki?curid=389729" title="Pozdrowienie Królewskie (hymn państwowy)">
Pozdrowienie Królewskie (hymn państwowy)

Pozdrowienie Królewskie – hymn państwowy Iraku w latach 1924-1958. Nie posiadał on słów, a muzykę skomponował Lieut Chaffon, ówczesny dyrektor muzyczny Irackiej Orkiestry Wojskowej.

</doc>
<doc id="389730" url="https://pl.wikipedia.org/wiki?curid=389730" title="Kotlina Kolska">
Kotlina Kolska

Kotlina Kolska (318.14) jest to obszar położony nad rzeką Wartą i w najbliższej jej okolicy, we wschodniej Wielkopolsce. Kotlina leży w północno-wschodniej części Niziny Południowowielkopolskiej. Głównym miastem jest Koło. Na terenie Kotliny Kolskiej znajduje się m.in. dolina Grójecka z licznymi mokradłami i bagnami.
Granice.
Od zachodu sąsiaduje z Doliną Konińską, od południowego zachodu z Wysoczyzną Turecką, od południa z Kotliną Sieradzką i Wysoczyzną Łaską, od wschodu z Wysoczyzną Kłodawską i od północy z Pojezierzem Kujawskim. Dnem kotliny płynie Warta, która w pobliżu Koła płynie kilkoma korytami i zmienia swój kierunek biegu z południkowego w równoleżnikowy.
Krajobraz.
Rzeźba rozległej kotliny zmieniała się w ciągu wieków w zależności od zmian biegu nieuregulowanej Warty, licznych szczególnie w XIX i XX wieku. Do najważniejszych należy zaliczyć zmianę koryta tej rzeki we wschodniej części wyspy miejskiej. Jeszcze w pierwszej połowie XIX wieku główny nurt Warty skręcał koło dzisiejszego mostu i biegł równolegle do ul.Kajki. Rozgałęzienie rzeki następowało wówczas powyżej mostu leżącego przy klasztorze oo. bernardynów. Dzięki temu wyspa miejska była znacznie mniejsza. Dopiero w ciągu XIX wieku wskutek przesunięcia rzeki nastąpiło znaczne powiększenie wyspy miejskiej. Na materiałach kartograficznych z końca XVIII i początku XIX wieku wyraźnie występuje chaotyczny bieg Warty w obrębie całej kotliny.
Bagienno-wodny krajobraz pradoliny nie stwarzał w przeszłości dogodnych warunków dla rozwoju osadnictwa o charakterze rolniczym. Stąd pierwotne osadnictwo znajdowało tereny leżące na terenach pradoliny. Wschodnie brzegi Kotliny Kolskiej wznoszą się kilkoma terasami 10–30 metrów ponad dno pradoliny, osiągając wysokość 120–130 m n.p.m. Najurodzajniejsze gleby skupiają się właśnie na obszarach na wschodzie i północnym wschodzie od miasta Koła.
Na południowym zachodzie granicę kotliny tworzy linia brzegowa Wysoczyzny Tureckiej, która wzgórzami morenowymi dochodzi w pobliże pradoliny. Wyraźnie zarysowany brzeg pradoliny ciągnie się na zachód wysuniętej rzeczki Kiełbaski, najprawdopodobniej najbardziej na zachód wysuniętej dawnej odnogi rzeki Warty. Na północ od Koła rozciągają się pasma wzgórz morenowych Pojezierza Kujawskiego.
Główne miejscowości.
Główne miasto Kotliny Kolskiej to Koło. Kotlina obejmuje swoim obszarem także inne miejscowości: Brudzew, Dąbie, Grabów, Świnice Warckie, Uniejów.

</doc>
<doc id="389731" url="https://pl.wikipedia.org/wiki?curid=389731" title="Żarówka (województwo podkarpackie)">
Żarówka (województwo podkarpackie)

Żarówka – wieś w Polsce, położona w województwie podkarpackim, w powiecie mieleckim, w gminie Radomyśl Wielki.
W latach 1975–1998 miejscowość administracyjnie należała do województwa tarnowskiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Zdziarcu w dekanacie Radomyśl Wielki. W Żarówce znajduje się kaplica pod wezwaniem MB Królowej Polski.
W 2012 miejscowość liczyła 906 mieszkańców. Wieś leży w południowo-zachodniej części gminy Radomyśl Wielki, przy drodze z Radomyśla Wielkiego do Czarnej, wzdłuż rzeczki Jamnicy. Nazwa wsi jest związana z osadnictwem leśnym i procederem wypalania lasów. Nazwa początkowo brzmiała "Zdzarowka", lecz ulegając stopniowemu przekształceniu osiągnęła obecną formę.
Pierwsza wzmianka dotycząca Żarówki pochodzi z 1581 roku: "Zdzar noviter locata, idem hort 8", jako o nowej osadzie z 8 zagrodnikami. W roku 1591 została określona jako "Zdzar alias Zdzarowka". Od początku istnienia wieś związana ze Zdziarcem (w sensie administracyjnym i własnościowym).

</doc>
<doc id="389733" url="https://pl.wikipedia.org/wiki?curid=389733" title="Tadeusz Kalinowski (aktor)">
Tadeusz Kalinowski (aktor)

Tadeusz Kalinowski (ur. 1 czerwca 1915 w Leibnitz, zm. 22 sierpnia 1969 w Lubniewicach) – polski piosenkarz i aktor.
Życiorys.
Urodził się w Leibnitz w Austrii. Uczęszczał do Konserwatorium Krakowskiego. W latach 1934–1939 występował jako piosenkarz. W 1939 roku walczył w czasie kampanii wrześniowej. II wojnę światową spędził w Krakowie i w Warszawie, uczestnicząc w konspiracyjnych koncertach. W sezonie 1946/1947 uczył się w Studium Dramatycznym przy Teatrze im. Wyspiańskiego w Katowicach, grając tam również epizodyczne role. W sezonie 1947/1948 był zatrudniony w Teatrze im. Żeromskiego w Kielcach, a w latach 1948–1951 w Teatrze im. Słowackiego w Krakowie. W 1951 zdał eksternistyczny egzamin aktorski. W latach 1952–1954 występował we wrocławskich Teatrach Dramatycznych, a od 1954 do 1958 roku w Teatrze Młodego Widza. Od 1958 do końca życia (z przerwą w latach 1962–1963, gdy był w Teatrze Zagłębia w Sosnowcu) grał w Teatrze im. Wyspiańskiego w Katowicach. Zmarł w następstwie zawału 22 sierpnia 1969 roku podczas urlopu.
Nagrody i odznaczenia.
Źródło: Filmpolski.pl.

</doc>
<doc id="389738" url="https://pl.wikipedia.org/wiki?curid=389738" title="Żar (województwo łódzkie)">
Żar (województwo łódzkie)

Żar – wieś w Polsce położona w województwie łódzkim, w powiecie bełchatowskim, w gminie Kluki.
W latach 1975–1998 miejscowość administracyjnie należała do województwa piotrkowskiego.

</doc>
<doc id="389739" url="https://pl.wikipedia.org/wiki?curid=389739" title="Tadeusz Schmidt">
Tadeusz Schmidt

Tadeusz Schmidt (ur. 14 listopada 1920 w Krakowie, zm. 10 maja 1976 w Łodzi) – polski aktor i reżyser.
Życiorys.
Przed II wojną światową statystował w teatrze i filmie. Podczas okupacji pracował jako robotnik w drukarni. W 1946 ukończył Studio Dramatyczne przy Starym Teatrze w Krakowie.
Występował na deskach teatrów niemalże całej Polski, m.in. w Krakowie, Łodzi, Wrocławiu, Gdańsku, Bydgoszczy i Częstochowie. Zagrał m.in. "Dyrektora stadniny, Klimczaka" w Karino, "Snitkę" w Panu Wołodyjowskim czy "Janka Szarlińskiego" w Przygodzie na Mariensztacie. Zmarł na zawał serca w 1976 w Łodzi, prowadząc samochód. Został pochowany na Cmentarzu Komunalnym na Dołach w Łodzi, (kwatera XI, rząd 9, grób 5).
Ojciec reżysera filmowego Jacka Schmidta.

</doc>
<doc id="389741" url="https://pl.wikipedia.org/wiki?curid=389741" title="System kastowy">
System kastowy



</doc>
<doc id="389742" url="https://pl.wikipedia.org/wiki?curid=389742" title="Parler">
Parler

Parler – serwis społecznościowy udostępniający usługę mikroblogowania, uruchomiony w sierpniu 2018. Parler reklamuje się jako bezstronna i zapewniająca wolność słowa alternatywa dla głównych sieci społecznościowych, takich jak Twitter i Facebook. W listopadzie 2020 serwis miał około 4 mln aktywnych użytkowników i łącznie ponad 10 mln użytkowników.
Parler został założony w 2018 roku przez Johna Matze i Jareda Thomsona w Henderson oraz republikańską donatorkę Rebekę Mercer w stanie Nevada.
Działalność serwisu wywołuje liczne kontrowersje. Baza użytkowników Parlera składa się w znacznej części ze zwolenników Donalda Trumpa (choć on sam nie posiada tam konta), konserwatystów i prawicowych ekstremistów. Ideą serwisu jest całkowita wolność słowa, posty zawierające treści skrajnie prawicowe, antysemickie i spiskowe są na serwisie tolerowane. Parler został opisany jako alternatywa dla Twittera i jest popularny wśród osób, które zostały zbanowane w głównych serwisach społecznościowych lub sprzeciwiają się ich polityce moderacji.
Aplikacja Parler została pobrana prawie milion razy w tygodniu następującym po wyborach 3 listopada 2020 i stała się wówczas najpopularniejszą bezpłatną aplikacją zarówno w App Store, jak i Google Play.
W styczniu 2021 roku aplikacja mobilna Parlera została usunięta ze sklepów Google Play i App Store. Firmy Apple i Google uzasadniły te kroki niepodjęciem przez serwis społecznościowy odpowiednich ich zdaniem kroków mających na celu powstrzymanie rozprzestrzeniania się postów nawołujących do przemocy, które pojawiały się w serwisie w trakcie i po ataku na Kapitol Stanów Zjednoczonych. Amazon natomiast zawiesił współpracę w zakresie zapewniania usług hostingowych dla Parlera Aplikacja stała się ponownie dostępna 16 lutego 2021.

</doc>
<doc id="389749" url="https://pl.wikipedia.org/wiki?curid=389749" title="Vigan">
Vigan



</doc>
<doc id="389753" url="https://pl.wikipedia.org/wiki?curid=389753" title="Puchar Narodów Afryki 2006">
Puchar Narodów Afryki 2006

Puchar Narodów Afryki 2006 rozgrywany był na boiskach Egiptu. W rozgrywkach brało udział 16 zespołów wyłonionych z wcześniejszych eliminacji.
Wszystkie godziny rozpoczęcia meczów według czasu lokalnego.
Składy drużyn.
Składy drużyn uczestniczących w pucharze narodów Afryki 2006
Rozgrywki Grupowe.
Legenda do tabelek: M – liczba meczów, .W – wygrane mecze, R – remisy, P – porażki, Br+ – bramki zdobyte, Br− – stracone bramki, +/− – różnica bramek Pkt – punkty.Dwie pierwsze drużyny z każdej grupy awansują do dalszych gier
Grupa C.
Mecze:
22 stycznia 2006
26 stycznia 2006
30 stycznia 2006
Grupa D.
Mecze:
23 stycznia 2006
27 stycznia 2006
31 stycznia 2006
Ćwierćfinały.
3 lutego 2006
4 lutego 2006
Półfinały.
7 lutego 2006
Strzelcy.
5 Goli
4 Gole
3 gole
2 Gole
1 Gol
Gole samobójcze
Maskotka igrzysk.
Maskotką igrzysk był Croconile (krokodyl).

</doc>
<doc id="389756" url="https://pl.wikipedia.org/wiki?curid=389756" title="Dobrów (województwo wielkopolskie)">
Dobrów (województwo wielkopolskie)

Dobrów – wieś w Polsce położona w województwie wielkopolskim, w powiecie kolskim, w gminie Kościelec.
W latach 1975–1998 miejscowość należała administracyjnie do województwa konińskiego. Miejsce, gdzie na przełomie XII i XIII wieku osiadł i zmarł błogosławiony Bogumił.
Informacje ogólne.
Miejscowość położona jest 7 km na południe od centrum Koła, na wschód od drogi lokalnej łączącej miasto z Brudzewem i Turkiem. Przez wschodnie krańce wsi przepływają rzeki Teleszyna i Warta.
Historia.
Dobrów był pierwotnie wsią należącą w XII wieku do cystersów, a od 1290 r. do arcybiskupów gnieźnieńskich. Pierwsza wzmianka o istnieniu wsi pochodzi z 1232 r. Tutaj schronił się arcybiskup gnieźnieński Bogumił Leszczyc, który założył tu swoją pustelnię. Jego postać obrosła z czasem w legendy i stała się przedmiotem kultu. W 1668 r. relikwie Bogumiła, mimo oporu mieszkańców wsi, przeniesione zostały do Uniejowa. Do miejscowej świątyni powróciły w XX wieku.
Postać arcybiskupa upamiętniają "Bogumiłki" - ciastka wypiekane we wsi z leżakowanego ponad 3 miesiące ciasta piernikowego w kształcie bł. Bogumiła i zdobione kolorowym lukrem królewskim.
Biskup Wiesław Mering dekretem z 28 grudnia 2006 r. ustanowił we wsi diecezjalne sanktuarium ku czci Błogosławionego Bogumiła - patrona miasta Koła i współpatrona diecezji włocławskiej.
Zabytki.
Kościół Świętej Trójcy.
Pierwotny kościół parafialny, drewniany - modrzewiowy, istniał zapewne od początku funkcjonowania parafii. Spłonął w 1661 r. Obecna świątynia wzniesiona została w 1764 r. prawdopodobnie przez ks. Pawła Rossowskiego, miejscowego proboszcza, i konsekrowana pod wezwaniem Trójcy Świętej. Rozbudowa kościoła miała miejsce w 1888 r., a gruntowna restauracja w 1913 r. 
Kościół wybudowano w stylu barokowym i pseudobarokowym, jest orientowany. Korpus jest murowany z cegły i otynkowany, natomiast części dobudowane nietynkowane. Do jednoprzestrzennego kościoła w 1888 r. dobudowano nieco niższe i węższe prostokątne prezbiterium wraz z kaplicą Błogosławionego Bogumiła. Zewnątrz kościół jest opilastrowany. Okna zamknięte łukiem koszowym. Szczyt zachodni jest typowo pseudobarokowy. Dach jest dwuspadowy, na ławie umieszczono wieżyczkę na sygnaturkę.
Wewnątrz świątyni - nawa rozczłonkowana pilastrami, nakryta stropem płaskim; w partiach dobudowanych sklepienia kolebkowo-krzyżowe. Chór muzyczny wsparty jest na trzech arkadach. Wewnątrz świątyni znajdują się trzy ołtarze o cechach klasycystycznych oraz kamienna chrzcielnica zapewne gotycka. Prospekt organowy jest rokokowy. W nawie znajduje się barokowy obraz z 1660 r. przedstawiający bł. Bogumiła z szesnastoma scenkami z jego życia i cudów, był trzykrotnie odnawiany. Pod ołtarzem ulokowano gotycką rzeźbę bł. Bogumiła z tumby. Ponadto w kościele znajdują się dwie rzeźby lwów z XVII wieku. 
Kaplica Błogosławionego Bogumiła.
Drewniana kaplica Błogosławionego Bogumiła „na Puszczy” zbudowana została w 1788 r. Położona jest wśród rozlewisk rzeki Warty i Teleszyny. 
Prezbiterium budowli zwrócone jest w kierunku południowym. Świątynia jest konstrukcji zrębowej, oszalowana. Jednonawowa, z nieco niższym prezbiterium zamkniętym prosto. Strop płaski, a belka tęczowa zawiera datę budowy. Dach jest dwuspadowy, kryty blachą, z wieżyczką na sygnaturkę. 
Wewnątrz umieszczone są dwa barokowe ołtarze z początku XVIII wieku. W bocznym zdekompletowanym ołtarzu znajduje się późnobarokowa rzeźba Błogosławionego Bogumiła z początku XVII wieku. Obok nich także dwie barokowe rzeźby Świętych Piotra i Pawła oraz kamienny sarkofag bł. Bogumiła - rzeźba Antoniego Kurzawy z 1890 r.
SKGW Dobrów.
W Dobrowie działa od ponad 50 lat Koło Gospodyń Wiejskich, które później stało się Stowarzyszeniem Koła Gospodyń Wiejskich. Organizuje imprezy cykliczne np. Bogumiłki, śladami historii; Świętojanki, w wigilię św. Jana, jak również kuligi czy rajdy rowerowe dla dzieci.
Stowarzyszenie DOM.
Od 2016 roku w Dobrowie działa Stowarzyszenie "DOM" Dobrowska Organizacja Międzypokoleniowa. 
Sport.
Młodzieżowy Ludowy Uczniowski Klub Sportowy Warta Eremita Dobrów – polski klub piłkarski z Dobrowa, grający od 2008 r. w konińskiej klasie okręgowej.

</doc>
<doc id="389757" url="https://pl.wikipedia.org/wiki?curid=389757" title="System stanowy">
System stanowy

System stanowy – ustrój polityczny, w którym istnieją dokładnie zdefiniowane grupy społeczne, mające określone prawa i obowiązki. Zwykle w systemie tym ludzie są przypisywani do określonych stanów z urodzenia, a możliwości przechodzenia z jednego stanu do drugiego są ograniczone.
System stanowy jest charakterystyczny dla społeczeństw feudalnych. W Europie do najwyższego stanu zaliczała się arystokracja i szlachta, drugim stanem było duchowieństwo, a pospólstwo (chłopi, kupcy i rzemieślnicy) stanowiło tak zwany stan trzeci.
Szczególnym rodzajem systemu stanowego jest hinduski system kastowy.

</doc>
<doc id="389767" url="https://pl.wikipedia.org/wiki?curid=389767" title="Kazimierz Białaszewicz">
Kazimierz Białaszewicz

Kazimierz Juliusz Białaszewicz (ur. 12 kwietnia 1882 w Suwałkach, zm. 19 stycznia 1943 w Warszawie) – polski biolog.
Życiorys.
Studiował nauki przyrodnicze : zoologię w latach 1901-1905 na Uniwersytecie Warszawskim i embriologię w latach 1905-1908 na Uniwersytecie Jagiellońskim. Odbył także studia biochemiczne w Budapeszcie. Prowadził badania między innymi w Katedrze Zoologii na Uniwersytecie w Saratowie (1910-1913) oraz w Instytucie Biologii Doświadczalnej Towarzystwa Naukowego Warszawskiego, jako kierownik Zakładu Fizjologii (1919-1943). Wykładowca fizjologii i biologii Wydziału Przyrodniczego Towarzystwa Kursów Naukowych w Warszawie (1913-1916), w latach 1914-1915 był także sekretarzem wydziału. W 1919 współorganizował Instytutu Biologii Doświadczalnej TNW i Wolną Wszechnicę Polską w Warszawie. W 1920 otrzymał tytuł profesora zwyczajnego oraz objął kierownictwo Katedry Fizjologii Zwierząt na Uniwersytecie Warszawskim. W czasie wojny wykładał na Tajnym Uniwersytecie Warszawskim.
Od 1915 członek rzeczywisty, a od 1929 członek zwyczajny TNW. W 1920 został członkiem korespondencyjnym Polskiej Akademii Umiejętności, a w 1923 członkiem czynnym. W latach 1932-1939 był delegatem PAU na Conseil perfectionnement de l'Institut Francais de Varsovie.
W pracy naukowej zajmował się fizjologią kręgowców, a w szczególności fizjologią rozwoju i przewodu pokarmowego. Poza tym interesowała go biochemia porównawcza i fizjologia pracy. Jest autorem ok. 40 prac naukowych.
Spoczywa na cmentarzu Powązkowskim w Warszawie (kwatera 196, rząd 2, miejsce 24).

</doc>
<doc id="389771" url="https://pl.wikipedia.org/wiki?curid=389771" title="Alina Janowska">
Alina Janowska

Alina Maria Janowska-Zabłocka, "primo voto" Borecka (ur. 16 kwietnia 1923 w Warszawie, zm. 13 listopada 2017 tamże) – polska aktorka teatralna, filmowa i telewizyjna.
Życiorys.
Pochodziła z rodziny ziemiańskiej, była córką Stanisława i Marceliny Janowskich. Ojciec, z wykształcenia inżynier rolnik był adiutantem generała Józefa Dowbor-Muśnickiego. Matka, Marcelina Rymkiewiczówna, z wykształcenia śpiewaczka operetkowa, porzuciła obiecującą karierę dla męża i rodziny. Jej stryj, Bohdan Janowski, oficer i dziedzic majątku Janowskich Polany II koło Wiszniewa, zginął w Katyniu. Dzieciństwo spędziła m.in. w Berdówce, Brodach pod Kalwarią Zebrzydowską, Miętnem koło Garwolina i Żyrowicach. Na przełomie 1939 i 1940 została osadzona wraz z matką i bratem w obozie jenieckim Stalag I B Hohenstein pod Olsztynkiem. Została uratowana przed wywozem na roboty do Niemiec i przydzielona do prac w ogrodach Pałacu w Wilanowie.
Aresztowana w nocy z 23 na 24 kwietnia 1942, została oskarżona o współpracę z podziemiem i pomoc rodzinie żydowskiej. Przez 7 miesięcy więziona na Pawiaku w Warszawie. Wielokrotnie przesłuchiwana na Szucha. 6 listopada została zwolniona i jednocześnie uratowana przed wywozem do Oświęcimia. Wzięła udział w powstaniu warszawskim, przyłączając się do niego już 1 sierpnia. Była łączniczką dowództwa batalionu „Kiliński”, pod pseudonimem „Alina” (nieformalnie „Setka” – z uwagi na to, że można było na nią liczyć w 100%), na służbie pozostawała aż do 4 października 1944. Po upadku powstania i wyjściu z Warszawy przedostała się do rodziców w Tworkach.
Jej pierwszy występ w 1943 zapowiadał Jerzy Waldorff, akompaniowali Witold Lutosławski i Andrzej Panufnik. Po wojnie trafiła do łódzkiego Teatru Syrena, grała w kabarecie Gong. Wypatrzona w Syrenie przez asystenta Leonarda Buczkowskiego znalazła się na planie "Zakazanych piosenek" (1946). W 1946 ukończyła Szkołę Tańca Artystycznego Janiny Mieczyńskiej w Łodzi. W 1948 zdała aktorski egzamin eksternistyczny.
Była prezesem Stowarzyszenia Pomocy Dzieciom „Gniazdo”, od 2007 była członkiem honorowym i Prezesem Honorowym Stowarzyszenia.
Alina Janowska po raz ostatni wystąpiła przed publicznością 17 marca 2013 na 34. Przeglądzie Piosenki Aktorskiej we Wrocławiu w koncercie „Urodziny Aliny. Benefis Aliny Janowskiej”, kiedy świętowała jubileusz pracy artystycznej. Cierpiała na chorobę Alzheimera. Zmarła 13 listopada 2017 w Warszawie mając 94 lata. Tydzień później po mszy świętej pogrzebowej w kościele św. Stanisława Kostki została pochowana w Alei Zasłużonych cmentarza Wojskowego na Powązkach (kwatera G-tuje-37).
Życie prywatne.
Była żoną Andrzeja Boreckiego, z którym miała córkę Agatę (ur. 1957). Od 1963 była żoną architekta Wojciecha Zabłockiego. Mieli dwoje dzieci: Michała (ur. 1964) i Katarzynę (ur. 1969).

</doc>
<doc id="389772" url="https://pl.wikipedia.org/wiki?curid=389772" title="Pisarzowice (powiat bielski)">
Pisarzowice (powiat bielski)

Pisarzowice () – wieś w Polsce, położona w województwie śląskim, w powiecie bielskim, w gminie Wilamowice. Powierzchnia sołectwa wynosi 1384 ha, a liczba ludności 6 189.
Geografia i transport.
Wieś położona jest na południowych krańcach ziemi oświęcimskiej, w dwóch polodowcowych dolinach. Przez wieś przepływają trzy rzeki: Pisarzówka, Słonica i Czerwonka. Graniczy z Wilamowicami, Starą Wsią, Hecznarowicami, Kętami, Kozami, miastem Bielsko-Biała i Janowicami.
Przez wieś kursują autobusy Komunikacji Beskidzkiej, którymi można dojechać do Bielska-Białej i Kęt oraz pojazdy prywatnego przedsiębiorstwa Konkret Bus do Oświęcimia i Bielan. Do granicy Bielska-Białej z Pisarzowicami kursują autobusy linii nr 31 z MZK Bielsko-Biała (przystanek Hałcnów Granica), którą można dojechać do centrum Bielska-Białej (przystanek Piłsudskiego) oraz do dworca kolejowego Bielsko-Biała Główna (przystanek Podwale Dworzec).
Historia.
Historycznie miejscowość była od początku częścią Księstwa oświęcimskiego. Miejscowość została po raz pierwszy wzmiankowana w spisie świętopietrza parafii dekanatu Oświęcim diecezji krakowskiej z 1326 pod nazwą "Villa scriptoris". Nazwa pochodzi od "pisarzy" ziemskich oświęcimskich, których wieś była uposażeniem. Zastosowanie łacińskiej a nie polskiej formy zapisu otwiera możliwość niemieckiego lub mieszanego osadnictwa, jako że wcześniej w Bielsku i okolicy powstała niemiecka wyspa językowa. Za przynależnością do tej wyspy przemawia też imię pierwszego proboszcza parafii w Pisarzowicach — Willielmus. Polską i niemiecką nazwę używano obok siebie (np. na mapie Matthäusa Seuttera) lub zamiennie, tak np. w dokumencie z 1440 użyto formy "Schreiberdorf", a w dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Pyszarowicze". Nazwę miejscowości w zlatynizowanej staropolskiej formie "Pyszarzowicze" wymienia w latach (1470-1480) Jan Długosz w księdze "Liber beneficiorum dioecesis Cracoviensis". Długosz zapisuje również właściciela miejscowości Jana Balińskiego.
W 1564 roku wraz z całym księstwem oświęcimskim i zatorskim leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii. W 1843 austriacka administracja przywróciła niemiecką nazwę "Schreibersdorf". W 1918 roku tereny dawnego Księstwa Oświęcimskiego znalazły się w granicach odrodzonej Polski jako część województwa krakowskiego.
W latach 1975–1998 miejscowość należała administracyjnie do województwa bielskiego.
Oświata.
Pierwsze wzmianki o szkole w Pisarzowicach pochodzą z początku XVI wieku. Szkoła mieściła się w dwuizbowej, drewnianej chacie zbudowanej na gruncie przykościelnym. Lekcje prowadził prawdopodobnie kościelny. Obecnie w Pisarzowicach funkcjonuje przedszkole, a także szkoła podstawowa (od 2006 roku nosi imię Jana Pawła II).
Religia.
Na terenie wsi działalność duszpasterską prowadzi Kościół Rzymskokatolicki (parafia Świętego Marcina).
Zabytki.
W Pisarzowicach znajduje się wiele zabytków kultury sakralnej: kapliczki, krzyże i figury świętych. Najstarsze z nich pochodzą z XVIII wieku. W sumie jest ich 41. W miejscowym kościele znajduje się szesnastowieczny obraz Sacra Conversatione. W Pisarzowicach znajdował się również drewniany kościół, zbudowany zapewne na początku XVI wieku. Był drewniany, konstrukcji zrębowej, z wieżą na słup. Spłonął on 7 sierpnia 1965 roku, z pożaru uratowano tabernakulum i cudowny obraz Matki Bożej Szkaplerznej. 20 marca 1968 roku przystąpiono do budowy nowego kościoła. Kilkakrotnie we wsi przebywał kardynał Karol Wojtyła:

</doc>
<doc id="389773" url="https://pl.wikipedia.org/wiki?curid=389773" title="Państwowy Instytut Wydawniczy">
Państwowy Instytut Wydawniczy

Państwowy Instytut Wydawniczy (PIW) – polskie wydawnictwo założone w 1946 w Warszawie, w latach 2012–2015 w stanie likwidacji; w latach 2005–2015 dyrektorem (od 2012 likwidatorem) wydawnictwa był Rafał Skąpski; od 2017 państwowa instytucja kultury.
Opis.
Pierwsza siedziba Państwowego Instytutu Wydawniczego mieściła się na Pradze, w kamienicy Hersza Gryfenberga przy ul. Targowej 63, skąd została przeniesiona do Śródmieścia, do kamienicy Henryka Lewenfiszana przy ul. Foksal 17.
Do 1989 Państwowy Instytut Wydawniczy był jednym z trzech najważniejszych polskich wydawców literatury pięknej, obok Spółdzielni Wydawniczej „Czytelnik” i Wydawnictwa Literackiego. Z okazji jubileuszu 60-lecia PIW ukazała się monografia "Foksal 17" (2006) Leszka Żulińskiego poświęcona historii wydawnictwa i jego dorobkowi wydawniczemu.
W 2010 minister skarbu państwa Aleksander Grad (PO) ogłosił zamiar likwidacji Państwowego Instytutu Wydawniczego, a w 2012 minister skarbu państwa Mikołaj Budzanowski (PO) wydał zarządzenie o likwidacji Państwowego Instytutu Wydawniczego; w jej wyniku PIW utracił prawa autorskie do monografii "Bogowie, groby i uczeni" (1949) C.W. Cerama, pierwszego tytułu serii „Rodowody Cywilizacji”, "Płeć mózgu" (1989) Anne Moir i Davida Jessela, sztandarowego tytułu serii „Biblioteka Myśli Współczesnej”, i wielu innych.
W 2014 zawiązał się społeczny Komitet Ratowania Państwowego Instytutu Wydawniczego. W 2015 minister skarbu państwa Andrzej Czerwiński (PO) uchylił decyzję o likwidacji Państwowego Instytutu Wydawniczego.
1 grudnia 2015 Państwowy Instytut Wydawniczy został przekształcony w spółkę z ograniczoną odpowiedzialnością. 19 stycznia 2017 Państwowy Instytut Wydawniczy stał się państwową instytucją kultury, podległą Ministerstwu Kultury i Dziedzictwa Narodowego.
Specjalizuje się w literaturze pięknej, historii i filozofii społecznej. PIW wydaje znane i cenione od lat serie wydawnicze jak „Rodowody Cywilizacji”, „Biblioteka Myśli Współczesnej” (zwana popularnie „plus, minus, nieskończoność”), „Biografie Sławnych Ludzi” czy „Współczesna Proza Światowa”.
Nakładem PIW-u ukazały się eseje "Polska Jagiellonów" (1963) i "Rzeczpospolita Obojga Narodów" (1967–1972) Pawła Jasienicy.
PIW jest również wydawcą publikacji encyklopedycznych. Do najbardziej znanych należą m.in. "Bibliografia literatury polskiej „Nowy Korbut”" (od 1963), "Literatura polska" (1993) Jana Tomkowskiego, "Słownik mitów i tradycji kultury" (1985) Władysława Kopalińskiego, "Skrzydlate słowa" (1990, 1998) Henryka Markiewicza i Andrzeja Romanowskiego, "Mądrej głowie dość dwie słowie" (1958, 1960) Juliana Krzyżanowskiego, "Nowa księga przysłów i wyrażeń przysłowiowych polskich" (1969–1972) pod red. Juliana Krzyżanowskiego, "Księga cytatów z polskiej literatury pięknej od XIV do XX wieku" (1975) Pawła Hertza i Władysława Kopalińskiego.
PIW jest .
Komitet Ratowania Państwowego Instytutu Wydawniczego.
W 2014 z inicjatywy prof. Janusza Deglera i Przemysława Pawlaka zawiązał się społeczny Komitet Ratowania Państwowego Instytutu Wydawniczego. W 2015 komitet zwrócił się do ministra skarbu państwa Włodzimierza Karpińskiego z apelem o wykreślenie Państwowego Instytutu Wydawniczego z wykazu przedsiębiorstw państwowych postawionych w stan likwidacji; apel poparło szereg osób, m.in. Janusz Anderman, Władysław Bartoszewski, Zbigniew Benedyktowicz, prof. Andrzej Blikle, Tomasz Bocheński, prof. Maria Bokszczanin, prof. Włodzimierz Bolecki, Stan Borys, prof. Jerzy Bralczyk, Maria Braunstein, Ernest Bryll, prof. Stefan Chwin, Jacek Cygan, Barbara Czarniawska, Maria Czubaszek, prezes Polskiego Towarzystwa Badań Teatralnych Wojciech Dudzik, Leszek Elektorowicz, prezes Stowarzyszenia Autorów ZAiKS Janusz Fogler, Kira Gałczyńska, Jacek Głomb, Jan Gondowicz, Józef Hen, Krzysztof Andrzej Jeżewski, Julia Hartwig, Maria Iwaszkiewicz, Tadeusz Iwiński, Michał Jagiełło, Wiesław Juszczak, Ignacy Karpowicz, prof. Danuta Knysz-Tomaszewska, Krystyna Kofta, prof. Grzegorz Kołodko, prof. Maja Komorowska, prof. Monika Kostera, Andrzej Stanisław Kowalczyk, Dorota Kozińska, Stanisław Krasnowolski, Antoni Libera, Ewa Lipska, prezes Związku Artystów Scen Polskich Olgierd Łukaszewicz, prof. Zbigniew Majchrowski, Andrzej Makowiecki, sekretarz generalny Stowarzyszenia Dziennikarzy Polskich Andrzej Maślankiewicz, Piotr Matywiecki, prof. Andrzej Mencwel, Grzegorz Miecugow, prof. Jan Miodek, prof. Piotr Mitzner, Roman Nowoszewski, Krzysztof Mroziewicz, Joanna Olczak-Ronikier, Jan Ordyński, Wiktor Osiatyński, Barbara Osterloff, Włodzimierz Paszyński, Leonard Pietraszak, Henk Proeme, Jerzy Radziwiłowicz, Hanna Samson, prof. Henryk Samsonowicz, Lech Sokół, Piotr Sommer, prezes Stowarzyszenia Pisarzy Polskich Sergiusz Sterna-Wachowiak, Joanna Szczepkowska, Lech Śliwonik, Janusz Termer, prof. Wojciech Tomasik, Barbara Toruńczyk, prof. Łukasz Turski, Agata Tuszyńska, Barbara Wachowicz, prezes Związku Literatów Polskich Marek Wawrzkiewicz, Maciej Witkiewicz, Maciej Wojtyszko, prof. Jan Woleński, prof. Wojciech Zabłocki, Adam Zagajewski, Ewa Ziegler-Brodnicka, Aleksandra Ziółkowska.

</doc>
<doc id="389774" url="https://pl.wikipedia.org/wiki?curid=389774" title="Dankowice (województwo śląskie)">
Dankowice (województwo śląskie)

Dankowice (dawniej też "Damkowice", wil.: "Denkiadiüf", ) – wieś w południowo-centralnej Polsce położona w województwie śląskim, w powiecie bielskim, w gminie Wilamowice. Powierzchnia sołectwa wynosi 1144,7 ha a liczba ludności 2836 (2021), co daje gęstość zaludnienia równą 235,8 os./km². Graniczą od wschodu z Wilamowicami, od południa ze Starą Wsią, od zachodu z Bestwinką i Kaniowem, a od północy z Górą i Jawiszowicami.
Historia.
Miejscowość została po raz pierwszy wzmiankowana w spisie świętopietrza parafii dekanatu Oświęcim diecezji krakowskiej z 1326 pod nazwą "Damcowicz". Jest to typowo polska nazwa patronimiczna od imienia Damek. Nazwa została przekształcona później w formę "Dankowice". Za osadnictwem niemieckim związanym z powstaniem wówczas bielskiej wyspy językowej przemawia z kolei imię pierwszego proboszcza — Rudgerus i pojawienie się w 1413 niemieckiej nazwy "Damkyndorff".
Historycznie miejscowość jest częścią Księstwa oświęcimskiego. W dokumencie sprzedaży księstwa oświęcimskiego Koronie Polskiej wystawionym przez Jana IV oświęcimskiego 21 lutego 1457 miejscowość wymieniona została jako "Damkowicze".
W 1564 roku wraz z całym księstwem oświęcimskim i zatorskim leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772.
Po rozbiorach Polski miejscowość znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii. Pod koniec XIX wieku miejscowość jako "Dańkowice" (wraz z Kaniowem Dańkowskim), wieś leżącą w powiecie bialskim, wymienia Słownik geograficzny Królestwa Polskiego. Miejscowość liczyła wówczas 1854 morgi powierzchni. Znajdowało się w niej 162 domostwa z 1175 mieszkańcami. Dzieliła się na dwie części: większa była folwarkiem z dworem należącym do majoratu księcia cieszyńskiego Albrechta, gdzie znajdowała się gorzelnia, mniejsza, wiejska do miejscowej ludności.
W latach 1975–1998 miejscowość należała administracyjnie do województwa bielskiego. W 2009 roku liczba mieszkańców wynosiła 2699.
Religia.
Na terenie wsi działalność duszpasterską prowadzi Kościół Rzymskokatolicki (parafia św. Wojciecha) oraz Chrześcijańska Wspólnota Zielonoświątkowa (zbór w Dankowicach).
Sport.
W Dankowicach ma siedzibę założony w 1945 roku klub sportowy Pasjonat Dankowice, którego wychowankiem jest obrońca reprezentacji Polski w piłce nożnej Maciej Sadlok.
Przyroda.
W Dankowicach znajduje się 12 gniazd bociana białego.

</doc>
<doc id="389775" url="https://pl.wikipedia.org/wiki?curid=389775" title="Nosówka (Polska)">
Nosówka (Polska)

Nosówka – wieś w Polsce, położona w województwie podkarpackim, w powiecie rzeszowskim, w gminie Boguchwała. Leży nad potokiem Niechobrzką, lewym dopływem Wisłoka.
W latach 1975–1998 miejscowość administracyjnie należała do województwa rzeszowskiego.
Sołectwo Nosówka położone jest wzdłuż drogi powiatowej Rzeszów – Przybyszówka – Trzciana, Rzeszów – Przybyszówka – Iwierzyce i drogach gminnych. Na terenie sołectwa występują złoża ropy naftowej i gazu ziemnego eksploatowane przez PGNiG SA oddział w Sanoku.
Zabytki.
Do zabytków należą:
W miejscowości od 1975 r. działa zespół „Nosowiany” kultywujący tradycje lokalne.
Sport.
We wsi działa założony w 1987 roku "Klub Sportowy Novi Nosówka". W sezonie 2021/22 gra w klasie A w grupie Rzeszów I.

</doc>
<doc id="389776" url="https://pl.wikipedia.org/wiki?curid=389776" title="Ułamki proste">
Ułamki proste

Ułamki proste – składniki pewnej sumy, w postaci której przedstawia się dowolną funkcję wymierną, w której stopień licznika jest mniejszy od stopnia mianownika. Każdy ułamek prosty jest ułamkiem o następujących własnościach:
Każdą funkcję wymierną można przedstawić jako sumę pewnego wielomianu i pewnej funkcji wymiernej, w której stopień wielomianu w liczniku jest mniejszy od stopnia wielomianu w mianowniku. Przedstawienie tej ostatniej funkcji wymiernej w postaci sumy ułamków prostych nazywa się "rozkładem funkcji na ułamki proste".
To, jakie wielomiany są nierozkładalne, zależy od ciała, nad którym je rozważamy. Przykładowo, w ciele liczb rzeczywistych istnieją wielomiany nierozkładalne stopnia 1 i 2, w ciele liczb zespolonych jedynie stopnia 1, zaś w ciele liczb wymiernych istnieją wielomiany nierozkładalne dowolnie wysokich stopni.
Rozkład na ułamki proste ułatwia obliczanie całek, a także rozwiązywanie równań różniczkowych.
Możliwe postaci ułamka prostego.
W ciele ułamków nad pierścieniem wielomianów o współczynnikach rzeczywistych:
W ciele ułamków nad pierścieniem wielomianów o współczynnikach zespolonych
Przykłady rozkładu.
Aby znaleźć współczynniki formula_9 stosuje się metodę współczynników nieoznaczonych. W tym celu wystarczy prawą stronę sprowadzić do wspólnego mianownika i wielomian w jej liczniku uporządkować według zmiennej. Na przykład w ostatnim punkcie powstanie wielomian
Przyrównując współczynniki przy kolejnych potęgach zmiennej formula_11 do odpowiednich współczynników wielomianu z lewej strony (tu jest wielomian stały) otrzymuje się układ równań, po rozwiązaniu którego otrzymuje się wartości współczynników formula_12

</doc>
<doc id="389778" url="https://pl.wikipedia.org/wiki?curid=389778" title="Nosków (województwo wielkopolskie)">
Nosków (województwo wielkopolskie)

Nosków – wieś (dawniej miasto) w Polsce położona w województwie wielkopolskim, w powiecie jarocińskim, w gminie Jaraczewo.
Nosków uzyskał lokację miejską przed 1510 rokiem, zdegradowane przed 1533 rokiem. W latach 1975–1998 miejscowość administracyjnie należała do województwa kaliskiego.
Miejscowość jest siedzibą parafii Świętej Trójcy. W strukturze kościoła rzymskokatolickiego parafia należy do metropolii poznańskiej, archidiecezji poznańskiej, dekanatu boreckiego.
Znalezione tu skorupy neolityczne i drobne narzędzia krzemienne wskazują, że obszar Noskowa zamieszkały był już w okresie neolitu. Pierwsza wzmianka w źródłach pisanych pochodzi z roku 1377, a dotyczy niejakiego Johannesa de Nossowo. Kolejna z roku 1392 wymienia jako głównych właścicieli Zarembów. Nazwa miejscowości pochodzi od nazwiska Nosek. Nosków był bowiem gniazdem rodziny Noskowskich herbu Zaremba. W wieku XV i XVI obok Noskowskich właścicielami części Noskowa są m.in. Marcin Górski alias Małołęski (1497), Maciej Jastrzębski alias Łowęcki (1497) oraz później jego synowie: Paweł Kembłowski (1507,1510), Maciej Goliński (1510) i inni. W 1434 roku z fundacji braci Jakuba Nosowskiego i Krzysztofa z Wławy Wławskiego został wzniesiony w Noskowie kościół pw. Świętej Trójcy. Zapoczątkowało to długotrwałe pretensje parafii w pobliskiej Potarzycy do zwierzchnictwa nad kościołem w Noskowie. Co do parafialnego charakteru kościoła w Noskowie nie ma wątpliwości dopiero od 1614 roku, gdy to po długim wakacie w okresie reformacji (kiedy to kościół przejęli prawdopodobnie protstanci) powołano na stanowisko plebana kościoła parafialnego w Noskowie księdza Urbana.
W dokumentach z roku 1510 Nosków nazywany jest miastem (właścicielką miasta pani Dorota), lecz już w roku 1533 znów określany jest jako wieś. Po Noskowskich właścicielami Noskowa byli Dobrzyccy, Gajewscy i Święciccy. Po Święcickich przeszedł Nosków wraz z cała majętnością górską w ręce Szołdrskich, po których przejął rząd pruski. W roku 1835 od rządu pruskiego całą majętność za 99000 talarów kupili Mollardowie, a po wymarciu ich męskiej linii przez ożenek przejęli Fischerowie. Około roku 1884 Nosków dzielił się na wieś oraz dwa folwarki. We wsi było 398 domów, 441 mieszkańców, 28 ewangelików, 413 katolików, 135 analfabetów. Folwark należący do probostwa miał około 76 hektarów, a folwark należący do Mollardów miał 7 domów i 135 mieszkańców. W okresie międzywojennym Nosków, Brzostów, Parzęczew i Górskie Chuby należały do Edwarda Fischera von Mollarda, a Góra, Panienka, Łobez i Zalesie do jego brata Ernesta.
Linki zewnętrzne.
Zobacz też: Noskowo

</doc>
<doc id="389779" url="https://pl.wikipedia.org/wiki?curid=389779" title="Piotr Gontarczyk">
Piotr Gontarczyk

Piotr Gontarczyk (ur. 29 kwietnia 1970 w Żyrardowie) – polski politolog, historyk i publicysta, doktor nauk humanistycznych w zakresie nauk o polityce.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego, na którym w marcu 2003 na obronił napisaną pod kierunkiem Kazimierza Przybysza pracę doktorską pt. "Polska Partia Robotnicza. Droga do władzy w latach 1942–1945", wyróżnioną w 2004 Nagrodą im. Jerzego Łojka. Studiował także w Instytucie Historii UW.
W latach 1998–2005 pracował w Biurze Rzecznika Interesu Publicznego, był m.in. współpracownikiem zastępcy rzecznika, sędziego Krzysztofa Kauby. Od 2006 był zastępcą dyrektora Biura Udostępniania i Archiwizacji Dokumentów Instytutu Pamięci Narodowej. We wrześniu 2007 został mianowany zastępcą dyrektora Biura Lustracyjnego Instytutu Pamięci Narodowej.
Jest autorem kilkuset artykułów i polemik na łamach periodyków naukowych, m.in. w Zeszytach Historycznych, Arcanach, Glaukopisie, Dziejach Najnowszych, „Zeszytach Historycznych WIN-u”, „Biuletynie Kwartalnym Radomskiego Towarzystwa Naukowego”, Biuletynie Instytutu Pamięci Narodowej i roczniku naukowym IPN Aparat Represji w Polsce Ludowej 1944–1989, a także wielu gazet i czasopism, np. „Życia”, „Rzeczpospolitej”, „Gazety Polskiej”, Naszego Dziennika, Polityki, Gazety Wyborczej, Uważam Rze, Do Rzeczy, „Więzi”, Najwyższy Czas!, Tygodnika Solidarność, „Ozonu”, Wprostu i Życia Warszawy.
Jest weteranem korporacji akademickiej „Respublica” i wiceprezesem Stowarzyszenia Filistrów Polskich Korporacji Akademickich.
Życie prywatne.
Jest mężem Anety Gontarczyk, członkini Komisji Weryfikacyjnej Wojskowych Służb Informacyjnych. Ma córkę Liwię Aleksandrę.
Filmografia.
Współtworzył i udzielał wypowiedzi w filmach dokumentalnych:

</doc>
<doc id="389780" url="https://pl.wikipedia.org/wiki?curid=389780" title="Stara Wieś (województwo śląskie)">
Stara Wieś (województwo śląskie)

Stara Wieś – wieś w Polsce, położona w województwie śląskim, w powiecie bielskim, w gminie Wilamowice, która wchodzi w skład Euroregionu Beskidy.
W latach 1975–1998 Stara Wieś wchodziła w skład administracyjny województwa bielskiego.
Geografia.
Powierzchnia sołectwa Stara Wieś wynosi 987,6 ha a liczba ludności około 1998, co daje gęstość zaludnienia równą 202,3 os./km².
Sołectwo Stara Wieś w województwie śląskim graniczy z siedzibą gminy Wilamowice, sołectwami Dankowice, Pisarzowice, Bestwina, Janowice.
Integralnymi częściami wsi są Biała Glina, Dębina, Kamieniec, Kępa Dolna, Kępa Górna, Łąka, Międzylesie, Nowy Świat, Podlas, Pole Wilamowskie, Skowronek, Stara Wieś Dolna, Stara Wieś Górna, Talerz, Zaolzie, a także przysiółek Pole Janowskie.
Historia.
Osada wiejska założona została przez osadników przybyłych z zachodu być może już w połowie XIII wieku, kilka lat po najeździe mongolskim na Polskę w 1241. Z powodu braku jednoznacznych źródeł nie wiadomo czy miało to związek z nadaniem przez księcia opolskiego Mieszka Otyłego pomiędzy 1243-1246 w kasztelanii oświęcimskiej 500 łanów ziemi (ok. 121 km²) cystersom z Lubiąża. Osadnicy ci założyli następnie również pobliskie Wilamowice i na początku XIV wieku funkcjonowały już dwie parafie, po raz pierwszy wzmiankowano w 1326 w spisie świętopietrza dekanatu Oświęcim diecezji krakowskiej. Starą Wieś wzmiankowano pod nazwą "Antiquo Willamowicz", a zapis ten jest otwarty do interpretacji, a typowo polska końcówka patronimiczna – (ow)ice mogła być oznaką postępującej asymilacji. Jednoznacznie niemiecka nazwa "Wilmsdorff" pojawiła się w 1440, w czasie gdy w okolice istniejącej już bielskiej wyspy językowej dotarła kolejna fala osadnictwa niemieckiego. Z analizy języka i stroju późniejszych mieszkańców Wilamowic wywnioskować można, że wspomniani osadnicy wywodzili się z Fryzji i Flandrii, a z nazwy miejscowości, że jej zasadźcą był według późniejszej tradycji niejaki "William" (jakoby ze Szkocji), lub "Wilam" (dolnoniemiecki wariant im. Wilhelm). Jako "Stara Wieś" (niem. Altdorf) miejscowość występuje w dokumentach od 1444 roku.
Do 1377 wspólnym właścicielem Starych i Nowych Wilamowic był niejaki Zdzisław z Nowych Wilamowic. Po Zdzisławie z Nowych Wilamowic, osada wiejska nazywana Starymi Wilamowicami, została zajęta przez rycerzy i stała się własnością Bibersteinów, którzy z biegiem czasu przyjęli nazwisko na Starowieyscy. Tak powstała nazwa miejscowości „Stara Wieś” z herbem Biberstein (herb szlachecki) rzekomo nieoficjalnym.
W dokumencie sprzedaży księstwa oświęcimskiego Koronie Polskiej wystawionym przez Jana IV oświęcimskiego 21 lutego 1457 roku, obecna miejscowość wymieniona była jako "Stara Wyesz".
W 1522 roku Krzysztof Starowieyski h. Biberstein, wybudował stojący do dziś drewniany kościół Podwyższenia Krzyża Świętego. Według wizytacji kościelnej z 1598 roku w miejscowości Stara Wieś, funkcjonowała przykościelna szkoła parafialna (Schola cantorum). Po roku 1522 nastąpił rozłam osadników w Starej Wsi na dwie części – górną i dolną. Jeden z kolejnych właścicieli górnej części osady Starej Wsi, Jan Przypkowski samowolnie uwolnił (wasali) w 1572 chłopów od poddaństwa osobistego, uczynił to bez prawnego aktu potwierdzenia. W 1599 roku, Jan Przypkowski sprzedał swoją część górnej wsi właścicielowi części dolnej, Andrzejowi Starowieyskiemu h. Biberstein, który przywrócił poddaństwo (wasalstwo), doprowadziło to buntu chłopów, którzy dokonali samosądu i zamordowali właściciela Andrzeja Starowieyskiego h. Biberstein w Starej Wsi w roku 1600. Co najmniej do roku 1644 kościół przynależał do dekanatu oświęcimskiego.
W czasie najazdu szwedzkiego, nacierające z północy na południe zagony szwedzkie, około dnia 20 lutego 1656 roku splądrowały Starą Wieś, paląc kilka chłopskich domów, rabując dwór i zabierając monstrancję z drewnianego kościoła, której do dziś nie zwrócono.
Po I rozbiorze Polski (1772) miejscowość Stara Wieś, weszła w skład terenów podległych austriackiej Galicji. W 1787 powstała pierwsza szkoła podstawowa w której nauczano po niemiecku i po polsku, pierwszym nauczycielem i zarazem dyrektorem (kierownikiem) był Błażej Wesołowski. Rdzenni mieszkańcy Starej Wsi, pod zaborem austriackim, mieli nieco większe swobody narodowościowe do tworzenia kultury i zwyczajów ludowych, niż w innych zaborach (niemieckim czy rosyjskim). 123 lata bezpaństwowości mieszkańców Starej Wsi, zmieniło życie administracyjne mieszkańców, ale nie kulturę, tradycję oraz obyczaje.
Współcześnie.
W miejscowości sołeckiej pod nazwą Stara Wieś, znajduje się:
Krajobraz.
Przez miejscowość przepływa rzeka Skowronka. W Starej Wsi znajdują się stawy hodowlane (głównie karpia, ale także szczupaka, amura, lina i tołpygi). Na górnym obszarze Starej Wsi znajduje się kilka punktów widokowych, z widokiem na pobliski Beskid Mały i Śląski. Punktem widokowym w wiosce jest położona na wysokości 306 m n.p.m. tzw. „Biała Glina”, na której w roku 2000 ustawiony został krzyż milenijny o wysokości 33 m.
Religia.
We wsi działa rzymskokatolicka parafia Podwyższenia Krzyża Świętego.

</doc>
<doc id="389783" url="https://pl.wikipedia.org/wiki?curid=389783" title="PIW">
PIW



</doc>
<doc id="389786" url="https://pl.wikipedia.org/wiki?curid=389786" title="Tatrzańska Łomnica">
Tatrzańska Łomnica

Tatrzańska Łomnica (dawniej także: "Łomnica Tatrzańska"; słow. "Tatranská Lomnica", niem. "Tatralomnitz", węg. "Tátralomnic") – miejscowość u podnóża Tatr Wysokich na Słowacji, część struktury administracyjnej miasta Wysokie Tatry. Jedna z większych podtatrzańskich osad, położona na wysokości 830–900 m n.p.m., u stóp Łomnicy (2632 m n.p.m.), około 6 km na wschód od Starego Smokowca. Jeden z ważniejszych ośrodków turystycznych po słowackiej stronie Tatr, słynący z dużej ilości hoteli, pensjonatów, kempingów oraz kolei linowych, wywożących turystów nad Łomnicki Staw ("Skalnaté pleso", 1751 m n.p.m.) i samą Łomnicę.
Historia.
Jako datę powstania osady przyjmuje się rok 1881. Rozwój osady, od początku planowanej przez państwo węgierskie jako ośrodek turystyczny, datowany jest na 1892 rok. Rok później powstał tu hotel "Łomnica" – przez pewien czas będący największym tego typu obiektem w Tatrach, zaś w 1905 roku znacznych rozmiarów, stylowy "Grandhotel", który w 1919 roku zmienił nazwę na "Grandhotel Praha". W grudniu 1972 r. oddano do użytku pięciokondygnacyjny hotel "Slovan" z 91 pokojami (211 łóżek) i 447 miejscami w części gastronomicznej.
Istotny wzrost znaczenia turystycznego osada datuje w końcu lat 30. XX w., kiedy to ukończono budowę niezwykle nowoczesnej w tamtych czasach kolei linowej na Łomnicę ze stacją pośrednią nad Łomnickim Stawem. Odcinek końcowy kolejki pokonuje na jednym przęśle do szczytu różnicę wysokości 850 metrów, zaś wagonik kolejki znajduje się około 300 metrów nad ziemią. Od 2001 roku jej dolny odcinek jest nieczynny ze względu na nieopłacalność i konieczność remontu. Nie wiadomo, czy kiedykolwiek ruszy; być może w dolnym budynku stacyjnym, zaprojektowanym przez znanego słowackiego architekta Dušana Jurkoviča, powstanie muzeum.
19 listopada 2004 huragan dokonał niemal całkowitego zniszczenia lasów w rejonie Tatrzańskiej Łomnicy.
Informacje turystyczne.
Kolejką z Tatrzańskiej Łomnicy można wjechać przez pośrednią stację Start do Łomnickiego Stawu. Stamtąd można się udać drugą kolejką na szczyt Łomnicy. Przez miasto prowadzi Droga Wolności z Łysej Polany i Zdziaru przez Łomnicę Tatrzańską, Stary Smokowiec i Szczyrbskie Jezioro do Liptowskiego Mikułasza. Ze Starym Smokowcem Tatrzańska Łomnica ma też połączenie obsługiwane przez Tatrzańskie Koleje Elektryczne.
Tatrzańska Łomnica to obecnie także ważny ośrodek narciarski, siedziba muzeum TANAP ("Tatranský národný park"). Na terenie osady znajduje się również ośrodek sportów konnych, pole golfowe i kino "Tatry".
W pobliżu dolnej stacji kolejki znajdują się dwa kościoły: rzymskokatolicki i ewangelicko-augsburski.

</doc>
<doc id="389787" url="https://pl.wikipedia.org/wiki?curid=389787" title="Karol Edward Stuart">
Karol Edward Stuart

Karol Edward Ludwik Jan Kazimierz Sylwester Seweryn Maria Stuart (ang. Charles Edward Stuart, gael.szkoc. Teàrlach Èideard Stiùbhart), nazywany Bonnie Prince Charlie (ang. Śliczny Książę Karolek) lub Młodszym Pretendentem (ur. 31 grudnia 1720 w Rzymie, zm. 31 stycznia 1788 tamże) – pretendent do tronu brytyjskiego jako "Karol III".
Życiorys.
Był synem Jakuba Stuarta i Marii Klementyny Sobieskiej, wnukiem obalonego Jakuba II, króla Wielkiej Brytanii i Irlandii, oraz prawnukiem Jana III Sobieskiego, króla Polski. Zwolennicy jego ojca, zwani jakobitami, bezskutecznie próbowali go osadzić na tronie brytyjskim. Było wśród nich szczególnie wielu Szkotów ze względu na szkockie pochodzenie dynastii Stuartów. Miał także zwolenników w Irlandii, dla których Stuartowie reprezentowali katolicyzm (w Irlandii katolicy podlegali dyskryminacji przez tzw. „”). W 1745 Karol Edward posiłkując się pomocą Francji i Hiszpanii wywołał w Szkocji powstanie, które mialo zaprowadzić jego ojca na tron Wielkiej Brytanii i Irlandii, jednak wobec braku szerszego odzewu poza Szkocją, po początkowych sukcesach zakończyło się krwawą klęską, a na ludność, w szczególności górali szkockich, spadły surowe represje. Książę zdołał uciec i przez kilka miesięcy dzięki lojalności i gościnności Szkotów ukrywał się w górach i na Hebrydach używając rozmaitych przebrań. Jego powstanie i późniejsza ucieczka stały się kanwą romantycznej szkockiej legendy i wielu popularnych pieśni ludowych i wiktoriańskich Szkocji i Irlandii (w tym śpiewana do dzisiaj jako kołysanka , a także irlandzka ). Brak funduszy oraz zmieniająca się sytuacja polityczna w Europie nie pozwoliła mu zrealizować planów powrotu i ponownego powstania. Po śmierci ojca w 1766, jakobici obwołali Karola Edwarda nowym pretendentem do tronu jako "Karola III". Papież Klemens XIII nie poparł pretensji Karola Edwarda, mimo że wspierał jego ojca.
28 marca 1772 w Paryżu 52-letni Karol Edward poślubił per procura 20-letnią księżniczkę Ludwikę Stolberg-Gedern. Swoją żonę poznał 14 kwietnia 1772 we włoskim mieście Macerata, kiedy ceremonię zaślubin powtórzono w obecności obojga nowożeńców. Para zamieszkała w Rzymie, ale w 1774 przeniosła się do Florencji – wtedy Karol Edward zaczął używać tytułu "hrabiego Albany". W 1780 Ludwika zostawiła męża, tłumacząc, że ten znęcał się nad nią psychicznie. Opinia publiczna uwierzyła Ludwice, przymykając oko na fakt, że Ludwika od dłuższego czasu żyła w związku z włoskim poetą – hrabią Vittorio Alfieri. Karol Edward nie doczekał się potomstwa ze swoją żoną, ale jego kochanka Clementina Walkinshaw urodziła córkę:
W 1783 Karol Edward legitymizował córkę i nadał jej tytuł "księżnej Albany" oraz "Jej królewskiej wysokości". Tytuły te nie dały Charlotte praw do dziedziczenia po ojcu jego pretensji do tronu Anglii. Przez kolejne pięć lat córka mieszkała z ojcem we Florencji. Karol Edward zmarł w 1788 i został pochowany w bazylice katedralnej we Frascati, gdzie jego brat był biskupem. Po śmierci brata w 1807 ich prochy zostały pochowane w bazylice św. Piotra na Watykanie, razem z prochami ich rodziców.

</doc>
<doc id="389788" url="https://pl.wikipedia.org/wiki?curid=389788" title="Półkownik">
Półkownik

Półkownik – film, którego rozpowszechnianie w PRL-u zostało uniemożliwione przez cenzurę prewencyjną w Polsce Ludowej w okresie komunizmu. Nazwa jest satyrycznym neologizmem i pochodzi od sposobu przechowywania na półkach magazynowych rolek z taśmami filmowymi.
Historia.
Niedopuszczanie do rozpowszechniania filmów z kręgu kina niezależnego było częścią działań cenzury w PRL-u.
Za pierwszego półkownika w PRL-u uznaje się krótki film fabularny Antoniego Bohdziewicza z 1945 roku pt. "2 X 2 = 4" (33 minuty), który nigdy nie wszedł na ekrany (współcześnie udostępniany jest podczas przeglądów filmowych). Drugim wstrzymanym filmem była produkcja Leonarda Buczkowskiego "W chłopskie ręce" (1946) (29 min).
W 1975 roku w zaleceniach dla cenzorów Główny Urząd Kontroli Prasy, Publikacji i Widowisk zakazał publikowania jakichkolwiek informacji na temat wstrzymanych filmów. Tomasz Strzyżewski w swojej książce o cenzurze w PRL cytuje oficjalny tajny dokument urzędu kontroli podając zakres ingerencji cenzorskich wraz z listą zakazanych filmów: „Nie należy zwalniać żadnych materiałów (informacji, omówień, recenzji, reportaży, postulatów wprowadzenia na nasze ekrany itp.)”.
Lista wstrzymanych filmów w PRL.
Przykłady polskich pełnometrażowych filmów fabularnych, których dystrybucję wstrzymała cenzura komunistyczna to:
Inaczej było z filmem Andrzeja Żuławskiego "Na srebrnym globie", którego realizację w 1977 przerwano (mocą decyzji Janusza Wilhelmiego, wiceministra kultury, dygnitarza PZPR), niszcząc równocześnie scenografię i kostiumy. Taśma spoczęła „na półce”. Reżyser dokończył realizację po 12 latach i wówczas dopiero film trafił do kin.
Pojęcie „półkowników” niekiedy spotyka się w polskich opracowaniach dotyczących zatrzymanych przez cenzurę filmów produkcji ZSRR (np. "Agonia", "Próba wierności", "Komisarz"), a także polskich filmów dokumentalnych (np. "Requiem dla króla" z filmowego cyklu "Misteria –" Adama Bujaka i Zbigniewa Święcha z 1973 roku).
Filmy wstrzymane przez cenzurę po 1989.
Po ustanowieniu w Polsce w 1989 roku rządów demokratycznych i zniesieniu cenzury, półkownikami nazywa się czasem filmy dokumentalne, które choć zostały wyprodukowane, nie trafiły do emisji telewizyjnej, czego przyczyną były naciski polityczne lub biznesowe. Najczęściej nie pozostają jednak na półkach, lecz są rozpowszechniane innymi drogami, np. przez internet – serwisy typu YouTube lub na płytach VCD/DVD.
Przykłady półkowników po 1989 r.:

</doc>
<doc id="389789" url="https://pl.wikipedia.org/wiki?curid=389789" title="Niegosław (województwo lubuskie)">
Niegosław (województwo lubuskie)

Niegosław (niem. "Neu Anspach") – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko przy skrzyżowaniu dróg wojewódzkich nr 176 i 181.
Historia.
Wieś założona w 1762 przez 93 kolonistów kalwińskich z rejonu miasta Ansbach (Frankonia), stąd niemiecka nazwa osady. Osadnicy przede wszystkim osuszali dolinę Noteci i budowali kanały melioracyjne. 
W latach 1945-54 siedziba gminy Niegosław. W latach 1975–1998 miejscowość administracyjnie należała do województwa gorzowskiego.
Zabytki i osobliwości.
Stoi tu kościół Świętego Jana Kantego, modernistyczny, na miejscu starszej świątyni, która spłonęła w 1971. Zabudowa jest rozciągnięta wzdłuż drogi wojewódzkiej nr 181 na przestrzeni około trzech kilometrów. Zachowanych jest wiele starych domów murowanych i szachulcowych zabudowań gospodarskich.

</doc>
<doc id="389793" url="https://pl.wikipedia.org/wiki?curid=389793" title="Niegocin (województwo mazowieckie)">
Niegocin (województwo mazowieckie)

Niegocin – wieś w Polsce położona w województwie mazowieckim, w powiecie mławskim, w gminie Lipowiec Kościelny.
W latach 1975–1998 miejscowość administracyjnie należała do województwa ciechanowskiego.
W Niegocinie znajduje się bardzo okazałe drzewo – to lipa drobnolistna o obwodzie pnia 772 cm (najgrubsza lipa w województwie) i wysokości 29 m (pomiary z 2013 roku), posiada ponadto szeroką i kopulastą koronę.
13 listopada 1900 roku w Niegocinie urodził się Klemens Henryk Sokalski

</doc>
<doc id="389799" url="https://pl.wikipedia.org/wiki?curid=389799" title="Niebylec (wieś)">
Niebylec (wieś)

Niebylec – wieś (dawniej miasto) w Polsce położona w województwie podkarpackim, w powiecie strzyżowskim, w gminie Niebylec. Wieś położona jest przy drodze krajowej 19 z Rzeszowa do Miejsca Piastowego.
Miejscowość liczy ok. 600 mieszkańców i jest siedzibą gminy Niebylec oraz siedzibą parafii Znalezienia Świętego Krzyża, należącej do dekanatu Czudec, diecezji rzeszowskiej.
W Niebylcu mieści się główna siedziba firmy przewozowej Neobus, która oferuje przewozy autokarowe z Podkarpacia w kierunku Warszawy (p. Rzeszów, Radom), Wrocławia (p. Rzeszów, Kraków, Katowice) i Łodzi (p. Kielce).
Niebylec uzyskał lokację miejską w 1509 roku, zdegradowany przed 1919 rokiem. W latach 1975–1998 miejscowość administracyjnie należała do województwa rzeszowskiego.
Historia.
W 1460 roku właścicielami terenów Niebylca byli bracia: Marcin, Mikołaj, Jan i Stanisław Machowscy herbu Awdaniec. Niebylec był miastem w latach 1509–1919. Jego założycielem był Mikołaj Machowski z Machowa,dworzanin i krojczy królowej Elżbiety, któremu król Zygmunt Stary zezwolił na założenie miasta na terenie jego dziedzicznej wsi Jawornik (założonej w XV wieku). Początkowo miasto nosiło nazwę Jawornik, a później zmieniło nazwę na Niebylec. Obecnie wsie Jawornik Niebylecki i Niebylec to dwie niezależne jednostki administracyjne. Janusz Romer, właściciel Niebylca, w 1646 roku wybudował nowy kościół pod wezwaniem Najświętszej Marii Panny. Na mocy dekretu biskupa sufragana krakowskiego wydanego 14 lipca 1650 roku przyłączono do parafii w Niebylcu kościół w Konieczkowej, który stał się świątynią filialną.
Kolejnymi właścicielami Niebylca byli Pieniążkiowie i Ankwicze. W czasie konfederacji barskiej do obrony Polski przed wojskami rosyjskimi włączyli się mieszkańcy Niebylca, którymi dowodził Kajetan Junosza Łempicki, a potem wyruszył w 1794 roku na pomoc powstaniu kościuszkowskiemu. Ludność miasteczka trudniła się rolnictwem, rzemiosłem i handlem. Niebylec miał przywilej urządzania cotygodniowego targu i dwóch jarmarków rocznie (od 1801 roku – czterech jarmarków). Miasteczko znane było ze sprzedaży wołów, koni, krów i skór.
Na początku XVII wieku do Niebylca przeniesiona parafię z sąsiedniej wsi Konieczkowej. W XVIII wieku w miasteczku pojawiła się ludność żydowska, która na początku XX wieku stanowiła już większość mieszkańców Niebylca. W tym okresie właścicielem ziemskim w Niebylcu był Aszer Wałłach. W 1918 doszło tutaj do rabunku sklepów żydowskich przez mieszkańców okolicznych wsi. W czasie II wojny światowej żydowscy mieszkańcy Niebylca zostali wywiezieni, najpierw do getta w Rzeszowie, a później do obozu Belżec. W okolicach miasteczka działała w czasie okupacji AK, która nazwała te tereny mianem Rzeczpospolita Hyżneńsko-Niebylecka. Podobwód AK Rzeszów-Południe, teren Hyżne-Niebylec zarządzany był przez kpt. Józefa Maciołka „Żuraw”, „Roch”, zaś komendantami Placówek AK, byli: Jan Rabczak „Dąb”, Stanisław Jakubczyk „Chrobry”, Mieczysław Chedyński „Józef” oraz Jan Baran „Blizbor”

</doc>
<doc id="389802" url="https://pl.wikipedia.org/wiki?curid=389802" title="Nicola di Lorenzo Gabrini">
Nicola di Lorenzo Gabrini



</doc>
<doc id="389803" url="https://pl.wikipedia.org/wiki?curid=389803" title="Karol Mikołaj Radziwiłł">
Karol Mikołaj Radziwiłł

Karol Mikołaj Radziwił herbu Trąby (ur. 5 grudnia 1886 w Berlinie; zm. 24 października 1968 w Warszawie) – książę, II ordynat dawidgródzki (po śmierci stryja Stanisława), w 1922 roku posiadał majątki ziemskie o powierzchni 155 340 ha.
Syn księcia Jerzego Fryderyka i Marii Róży z Branickich, młodszy brat księcia Albrechta. Ożenił się z bliską kuzynką księżniczką Izabellą. Córka Izabela „Balala” wyszła za kuzyna księcia Edmunda, syna księcia Janusza, XIII ordynata ołyckiego.
Życiorys.
Ukończył gimnazjum klasyczne w Warszawie. Od 1909 roku studiował rolnictwo na Uniwersytecie Jagiellońskim, ale studia przerwał. W 1914 podjął służbę w armii rosyjskiej. Od 1916 w Legionie Puławskim jako dowódca szwadronu, później w 1 pułku ułanów Krechowieckich. Był adiutantem generała Dowbor-Muśnickiego. Od 18 listopada 1918 w 12 pułku ułanów Podolskich w stopniu porucznika, jako dowódca szwadronu ckm. W latach 1919–1920 walczył na Ukrainie, do rezerwy przeszedł w stopniu rotmistrza.
Był właścicielem ok. 155 tys. hektarów ziemi, na których organizował wzorowe tereny łowieckie. Mieszkał w Mańkowiczach (Mańkiewiczach), gdzie znalazło schronienie wielu dawnych kolegów z wojska, urządzał tam święta pułkowe 12 pułku ułanów. W 1939 zmobilizowany do ośrodka kawalerii w Łukowie. Następnie w szwadronie ochrony Sztabu Generalnego w Brześciu, później w SGO Polesie. Ujęty do niewoli pod Kockiem, ale zbiegł. Udało mu się uzyskać wizę włoską, po czym wyjechał do Włoch, następnie do Francji. Tam wstąpił do Wojska Polskiego. Po rozbiciu jego oddziału przedostał się do Londynu, gdzie dalej służył w WP. Od września 1944 był inspektorem do spraw zarządu wojska. W 1947 wyemigrował do RPA, gdzie prowadził fermę drobiarską. W 1964 gen. Anders mianował go majorem. W 1967 wraz z żoną Izabellą z Radziwiłłów wrócił do kraju. Zmarł 24 października 1968 w Warszawie. Pochowany w rodzinnym grobowcu na cmentarzu w Wilanowie.
Odznaczony m.in. Krzyżem Walecznych (1921), Medalem Niepodległości, Medalem Pamiątkowym za Wojnę 1918–1921, Medalem Wojny 1939–1945, Medalem Zwycięstwa 1918.
Był kawalerem honoru i dewocji zakonu maltańskiego, kawalerem wielkiego krzyża sprawiedliwości i wielkim przeorem Polski Zakonu Św. Łazarza.
Linki zewnętrzne.
 

</doc>
<doc id="389806" url="https://pl.wikipedia.org/wiki?curid=389806" title="Wda">
Wda



</doc>
<doc id="389808" url="https://pl.wikipedia.org/wiki?curid=389808" title="Nadrzecze">
Nadrzecze



</doc>
<doc id="389809" url="https://pl.wikipedia.org/wiki?curid=389809" title="Mościce (województwo lubuskie)">
Mościce (województwo lubuskie)

Mościce (niem. "Blumberg") – wieś w Polsce położona w województwie lubuskim, w powiecie gorzowskim, w gminie Witnica.
Wieś leży na historycznej Ziemi Lubuskiej. Na pocz. XV w. została odnotowana jako przynależna administracyjnie do dekanatu kostrzyńskiego diecezji lubuskiej.
W latach 1975–1998 miejscowość administracyjnie należała do województwa gorzowskiego.
Obecną nazwę wsi zatwierdzono administracyjnie 12 listopada 1946.
Zabytki.
Do wojewódzkiego rejestru zabytków wpisane są:

</doc>
<doc id="389810" url="https://pl.wikipedia.org/wiki?curid=389810" title="Wda (województwo pomorskie)">
Wda (województwo pomorskie)

Wda – wieś kociewska w Polsce położona w województwie pomorskim, w powiecie starogardzkim, w gminie Lubichowo na północnowschodnim skraju Borów Tucholskich nad Wdą i na trasie "szlaku kajakowego rzeki Wdy". Wieś jest siedzibą sołectwa "Wda" w którego skład wchodzi również osada Wdecki Młyn.
W latach 1975–1998 miejscowość administracyjnie należała do województwa gdańskiego.
Historia.
Nazwa wsi pochodzi od nazwy rzeki Wda. Wda występowała często w dokumentach krzyżackich (pod nazwą Bda, Bdo lub Wodda). W II połowie XVI w. należała do powiatu tczewskiego. Dokument dotyczący znajdującej się w niej karczmy pochodzi z 1609 roku. W latach potopu szwedzkiego Wda została niemal doszczętnie zniszczona, następnie do 1677 odbudowana. W 1664 roku wieś wraz z Bukowcem miała charakter folwarczny, należała do starostwa gniewskiego. W folwarku znajdowały się: dwór z kaplicą, łazienka, mieszkanie dla podstarościego, stary browar, uprzywilejowana karczma, stodoła, stajnia i spichlerz, oraz młyn wymagający renowacji. W 1692 roku znajdowały się w niej 2 karczmy oraz agencja pocztowa skontaktowana z agencjami w Skórczu i Lubichowie. Wojna północna zahamowała rozwój wsi, aż do połowy XVIII wieku. 
W 1772 roku w wyniku I rozbioru Polski, Wda znalazła się w granicach Królestwa Pruskiego, wieś liczyła wtedy około 140 mieszkańców katolickich. W 1830 roku w wyniku wprowadzonego przymusu szkolnego przez pruskie władze, została zbudowana szkoła, ponieważ ośrodek w Zelgoszczy nie był w stanie pomieścić dziatwy. W 1893 roku wieś należała do powiatu starogardzkiego i parafii Czarnylas, znajdowały się w niej: placówka pocztowa, trzyklasowa szkoła, dwie karczmy, 25 posiadłości włościańskich i 32 zagrody. W 1906 roku uczniowie ogłosili strajk - podarli niemieckie podręczniki i kartkami zarzucili stawek pośrodku wsi. 
W latach I wojny światowej rosyjscy jeńcy wojenni wybudowali szosę. Od marca 1919 roku, we wszystkich leśniczówkach stacjonowały konne oddziały Grenzschutzu, uzbrojone w karabiny i lance, liczące kilku lub kilkunastu żołnierzy. Wiadomo o starciu zbrojnym między oddziałami Grenzschutzu a Straży Ludowej z Mermetu które doszło na drodze z Wdeckiego Młyna do leśniczówki Lasek. 
Wda wróciła do Polski w 1920 roku i została przyłączona do gminy Lubichowo. W spisie majątków ziemskich wymieniany jest Otton Koschneider, który był prawdopodobnie ostatnim jej właścicielem. W tym okresie zaczęto używać określenia "kozi rynek" na zachodnią część wsi, gdzie było mnóstwo kóz, jednak sama wieś była biedna. Z inicjatywy czarnoleskiego proboszcza Alojzego Łaskiego w latach 1924-1926 we Wdzie wybudowano kościół. 4 maja 1924 roku z upoważnienia biskupa chełmińskiego Augustyna Rosentretera, ksiądz Infułat Juliusz Barkowski dokonał uroczystej benedykcji kościoła, a pierwszym kuratusem został ustanowiony ks. Jan Chabowski, parafia (kuracja) została erygowana z parafii Czarnylas. W 1928 roku wieś zamieszkiwało 629 osób, znajdowały się w niej Bractwo Straży Honorowej (118 członków), Trzeci Zakon św. Franciszka (39 członków) oraz Stowarzyszenie Młodzieży Katolickiej (71 członków), do trzyklasowej szkoły uczęszczało ponad 113 uczniów katolickich. 
3 września 1939 wieś została zajęta przez Niemców. Ówczesny dyrektor szkoły Franciszek Sagan, został rozstrzelany przez Hitlerowców w Szpęgawsku. Ci próbowali zabić także kuratusa parafii ks. Klemensa Ponka, któremu jednak udało się zbiec. Naziści zmienili nazwę miejscowości na "Waldau"/"Wedau" oraz zorganizowany został posterunek Schupo. Jego komendant Wilhelm Ruge, kierował śledztwem (20-22 IX 1944 r.) skierowanym przeciwko mieszkańcom Ocypla z powodu zabicia tam inspektora policji kryminalnej i szef tczewskiego Gestapo, Hauptsturmfürhrera SS Adolfa Leistera, którego dokonali żołnierze podziemia. Śledztwo zakończyło się rozstrzelaniem ponad 20 osób w Ocyplu. 
W lutym 1945 roku Sowieci zbombardowali szkołę w której chronili się Niemcy, a wieś kilkakrotnie przechodziła z rąk do rąk, podczas przeprawy wojsk radzieckich. Około 60% jej zabudowań legło w gruzach: szkoła, znaczna część domów oraz neobarokowy kościół. Na polu walki pozostały w miejscowości 4 czołgi. Została ona wyzwolona 4 marca 1945 roku, a poległych żołnierzy radzieckich ekshumowano w 1948 r. z miejscowego cmentarza na cmentarz zbiorczy w Lubichowie. 
W 1948 roku odbudowano most drewniany na rzece Wdzie oraz szkołę. Wieś została całkowicie odbudowana w latach pięćdziesiątych. Zorganizowano zlewnię mleka. Dnia 23 grudnia 1959 roku miejscowość otrzymała światło elektryczne. Na początku 1965 roku uruchomiono klubokawiarnię „Ruch”, która działała do lat osiemdziesiątych, kiedy została zamknięta na rzecz placówki Poczty Polskiej. Na początku lat 80. założono sklep samopomocy chłopskiej, który działał do 2006 roku. 
W 2004 roku z powodu niskiego przyrostu demograficznego zamknięto szkołę we Wdzie. W latach 2009–2011 korzystając z Europejskiego Funduszu Rozwoju Regionalnego przebudowano drogę powiatową nr 2732G od Drewniaczek do Ocypla, na trasie której znajduje się miejscowość Wda . W lipcu 2012 roku na trasie z Wdy do Ocypla przeszła trąba powietrzna, niszcząc fragment lasu. 11 lutego 2015 roku reaktywowano Ochotniczą Straż Pożarną. W 2017 roku rozpoczęto przebudowę drogi z Lubichowa do Wdy.

</doc>
<doc id="389815" url="https://pl.wikipedia.org/wiki?curid=389815" title="Nadrzecze (województwo lubelskie)">
Nadrzecze (województwo lubelskie)

Nadrzecze – wieś w Polsce położona w województwie lubelskim, w powiecie biłgorajskim, w gminie Biłgoraj. Leży nad rzeką Biała Łada. 
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 200 mieszkańców i była dwudziestą co do wielkości miejscowością gminy Biłgoraj.
Wierni Kościoła rzymskokatolickiego należą do parafii Matki Bożej Bolesnej w Korytkowie Dużym.
Historia.
Wieś założona na początku XIX wieku przez Antoniego Wisłockiego, ówczesnego właściciela Frampola. Na starych mapach, a także wśród okolicznej ludności czasem miejscowość jest określana nazwą "Sędłaki", z uwagi na to, że większość mieszkańców nosiła to nazwisko.
Od 1997 roku istnieje tu siedziba "Fundacja Kresy 2000 Dom Służebny Polskiej Sztuce Słowa Muzyki i Obrazu w Nadrzeczu koło Biłgoraja", a od 2009 roku organizowane są tutaj "Dni Nadrzecza".
Szlaki turystyczne.
 Rowerowy Szlak Białej Łady

</doc>
<doc id="389816" url="https://pl.wikipedia.org/wiki?curid=389816" title="Górczyn">
Górczyn



</doc>
<doc id="389822" url="https://pl.wikipedia.org/wiki?curid=389822" title="Strzeszyn">
Strzeszyn



</doc>
<doc id="389826" url="https://pl.wikipedia.org/wiki?curid=389826" title="Karel Konrád">
Karel Konrád

Karel Konrád (ur. 28 marca 1899 w Lounach, zm. 11 grudnia 1971 w Pradze) – czeski pisarz i dziennikarz, członek grupy "Devětsil" ("Dziewięćsił").
Uczęszczał do technikum w Lounach razem z Konstantinem Bieblem, gdzie w 1917 zdał maturę. Po maturze został wcielony do armii. Po zakończeniu I wojny światowej rozpoczął studiować chemię na politechnice, a następnie, po ukończeniu trzech semestrów, historię i geografię na Uniwersytecie Karola w Pradze, jednak żadnego z nich nie ukończył. 
W roku 1925 został redaktorem dziennika Rudé právo, skąd wkrótce odszedł. Powrócił do współpracy z dziennikiem w latach 1945–1948. W 1930 założył czasopismo "Trn", które redagował do 1933.
Od roku 1946 zatrudnił się w praskim studiu filmowym Barrandov, gdzie pracował do 1957, gdy przeszedł na emeryturę.
Konrád stosunkowo często odwiedzał Francję, Włochy, Jugosławię i Polskę. Na jego twórczość wpływ miał nurt czeskiego poetyzmu.
Wybrane dzieła.
Po 1945 wydał epigramy i aforyzmy:
Wydał również zbiory wspomnień:

</doc>
<doc id="389827" url="https://pl.wikipedia.org/wiki?curid=389827" title="Kiekrz">
Kiekrz



</doc>
<doc id="389831" url="https://pl.wikipedia.org/wiki?curid=389831" title="Minikowo">
Minikowo



</doc>
<doc id="389834" url="https://pl.wikipedia.org/wiki?curid=389834" title="Antoninek">
Antoninek



</doc>
<doc id="389837" url="https://pl.wikipedia.org/wiki?curid=389837" title="Miłostowo">
Miłostowo



</doc>
<doc id="389838" url="https://pl.wikipedia.org/wiki?curid=389838" title="Jan Kanty Zamoyski">
Jan Kanty Zamoyski

Jan Kanty Zamoyski (ur. 4 sierpnia 1900 w Starej Lubowli, zm. 28 września 1961 w Monte Carlo) – polski arystokrata, hrabia.
Życiorys.
Syn Andrzeja i Marii Karoliny Józefiny Ferdynandy z dynastii Burbonów, księżniczki Obojga Sycylii, wnuczki Franciszka I, króla Obojga Sycylii. Właściciel dóbr: Lubowla, Drużbaki i Mniszek w starostwie spiskim (Słowacja). Żonaty ze swoją siostrą cioteczną infantką hiszpańską Isabelą Alfonsą de Borbón-Dos Sicilias y Borbón, księżniczką Obojga Sycylii, córką głowy królewskiego domu Burbonów-Sycylijskich Carlosa Tancrediego. Miał synów i córkę:
Jego siostra Karolina poślubiła swojego kuzyna Rajnera Burbona, księcia Castro. W 1934 został powołany przez wielkiego mistrza zakonu św. Łazarza księcia Franciszka II Burbona Sewilskiego na pierwszego zwierzchnika (wielkiego przeora) w restytuowanej jurysdykcji polskiej zakonu. Siedzibą Wielkiego Przeoratu Polski był Zamek Stara Lubowla nad Popradem, spiska rezydencja hrabiego Jana. Od wojny na emigracji w Monte Carlo, gdzie zmarł 28 września 1961.

</doc>
<doc id="389839" url="https://pl.wikipedia.org/wiki?curid=389839" title="Główna">
Główna



</doc>
<doc id="389842" url="https://pl.wikipedia.org/wiki?curid=389842" title="Deksametazon">
Deksametazon

Deksametazon – organiczny związek chemiczny, syntetyczny glikokortykosteroid o silnym i długotrwałym działaniu przeciwzapalnym, przeciwalergicznym (około 30-krotnie przewyższającym hydrokortyzon) i immunosupresyjnym. Ma silne działanie przeciwobrzękowe w obrzęku mózgu pochodzenia naczynioruchowego, w nowotworach mózgu, po urazach głowy, a także po zabiegach neurochirurgicznych. Bywa stosowany doraźnie w celu profilaktyki i łagodzenia objawów choroby wysokościowej. W czerwcu 2020 roku Uniwersytet Oksfordzki ogłosił wyniki badań wskazujące na jego skuteczność w łagodzeniu ciężkich komplikacji oddechowych związanych z COVID-19, wynikającą z hamowania szkodliwej nadaktywności układu odpornościowego.
Działanie.
Zmniejsza gromadzenie się leukocytów i ich adhezję do śródbłonka, hamuje proces fagocytozy i rozpad lizosomów, zmniejsza liczbę limfocytów, eozynofili, monocytów, blokuje zależne od IgE wydzielanie histaminy i leukotrienów. Hamuje syntezę i uwalnianie cytokin: interferonu g, interleukin IL-1, IL-2, IL-3, IL-6, TNF-a, GM-CSF. Hamując aktywność fosfolipazy A2 poprzez lipokortynę, nie dopuszcza do uwalniania kwasu arachidonowego, a w konsekwencji do syntezy mediatorów zapalenia (leukotrienów i prostaglandyn). Hamuje przepuszczalność naczyń kapilarnych, zmniejsza obrzęk. Praktycznie nie wykazuje działania mineralokortykosteroidowego, dlatego może być stosowany, gdy w przewlekłym leczeniu prednizonem występuje nadciśnienie tętnicze lub obrzęki. Wpływa na gospodarkę węglowodanową, białkową (zwiększa katabolizm, stężenie glukozy, mocznika i kwasu moczowego we krwi), nasila lipolizę i wpływa na redystrybucję tłuszczu w ustroju. Stosowany długotrwale prowadzi do centralnego rozmieszczenia tkanki tłuszczowej. Zmniejsza wchłanianie wapnia z przewodu pokarmowego oraz zwiększa wydalanie z moczem jonów wapnia. Nasila resorpcję i upośledza tworzenie kości.
Wykorzystywany w diagnostyce endokrynologicznej z uwagi na specyficzną zdolność hamowania czynności kory nadnerczy. Po podaniu p.o. jego dostępność biologiczna wynosi 78%. Po podaniu i.v. osiąga stężenie maksymalne w surowicy po 10–30 min, a po podaniu i.m. po 60 min. Wiąże się z białkami osocza w 68%. t1/2 wynosi ok. 190 min. Stosowany miejscowo prawie nie wchłania się do krwi.
Wskazania.
Wskazania do stosowania deksametazonu:
Postacie.
Preparat prosty dostępny jest w Polsce jest w postaci tabletek, iniekcji dożylnych i domięśniowych, aerozolu do rozpylania na skórę, kropli do oczu, implantu do ciała szklistego. Dostępne w Polsce preparaty złożone produkowane są w formie maści, kropli do oczu i aerozolu.
Deksametazon w diagnostyce chorób nadnerczy.
Deksametazon używany jest m.in. w diagnostyce zespołu Cushinga, choroby Cushinga oraz ektopowego wydzielania ACTH w tzw. testach dynamicznych:
Interakcje.
Deksametazon osłabia działanie leków przeciwzakrzepowych i hipoglikemizujących. Nasila działanie toksyczne glikozydów naparstnicy, w skojarzeniu z lekami moczopędnymi zwiększa utratę potasu z moczem. Równoczesne stosowanie niesteroidowych leków przeciwzapalnych powoduje zwiększenie ryzyka wystąpienia krwawień z przewodu pokarmowego. Barbiturany, glutetimid, leki przeciwpadaczkowe i przeciwhistaminowe, ryfampicyna oraz efedryna osłabiają działanie deksametazonu, a estrogeny je nasilają.
Ciąża i laktacja.
Kategoria C. Ostrożnie w okresie karmienia piersią.
Dawkowanie.
Dawkowanie deksametazonu jest indywidualne, zależy od schorzenia i stanu pacjenta. U dorosłych stosuje się dawki 0,5–16 mg na dobę w kilku dawkach podzielonych, stosując się do dobowego rytmu wydzielania kortykosterydów.
Preparaty.
W Polsce dostępny (2021) jako:

</doc>
<doc id="389846" url="https://pl.wikipedia.org/wiki?curid=389846" title="Graniczny Wierch">
Graniczny Wierch

Graniczny Wierch (cz. "Zadní Hraniční vrch", 711 m n.p.m.) – wzniesienie graniczne w Sudetach Środkowych, w Górach Bystrzyckich, w województwie dolnośląskim.
Wzniesienie położone jest w południowej części Gór Bystrzyckich, około 600 m na południe od wsi Kamieńczyk.
Jest to kopulaste wzniesienie na rozległej wierzchowinie o łagodnych zboczach i płaskim mało zauważalnym obszernym wierzchołku, który wznosi się o niecałe 11 m ponad otaczającą go powierzchnię. Południowa strona wzniesienia znajduje się po czeskiej stronie, zbocza wzniesienia w partii szczytowej porośnięte są lasem świerkowym regla dolnego. Pozostałą część zboczy zajmują górskie łąki i pola uprawne. Przez szczyt wzniesienia przebiega granica kontynentalnego działu wód zlewisk morza Bałtyckiego i Północnego oraz przechodzi granica polsko-czeska.
Na wzniesieniu znajduje się punkt widokowy z panoramą na Góry Bystrzyckie, Kotlinę Kłodzką, Śnieżnik, Międzylesie, Igliczną, zabytkowy drewniany kościółek w Kamieńczyku.
Szlaki turystyczne.
Przez wierzchołek wzniesienia prowadzi szlak turystyczny:

</doc>
<doc id="389849" url="https://pl.wikipedia.org/wiki?curid=389849" title="Bison">
Bison



</doc>
<doc id="389856" url="https://pl.wikipedia.org/wiki?curid=389856" title="Bufor hemoglobinowy">
Bufor hemoglobinowy

Bufor hemoglobinowy - bufor stanowiący 35% pojemności buforowej krwi, wraz z buforem wodorowęglanowym i białczanowym umożliwia utrzymanie pH krwi na względnie stałym poziomie.
Z buforem hemoglobinowym wiąże się efekt Bohra - zjawisko zmniejszonego powinowactwa hemoglobiny do przyłączania tlenu w środowisku o obniżonym pH, umożliwiające oddawanie cząsteczek tlenu w tkankach, w których jest on aktualnie potrzebny oraz przyłączanie jonów H+ powstałych z dysocjacji kwasu węglowego, utworzonego w erytrocytach z CO2 i H2O pod wpływem enzymu - anhydrazy węglanowej. Dodatkowo do reszty aminowej waliny na N-końcu łańcucha polipeptydowego przyłącza się CO2 tworząc karbaminohemoglobinę.

</doc>
<doc id="389857" url="https://pl.wikipedia.org/wiki?curid=389857" title="Spółdzielnia Wydawnicza „Czytelnik”">
Spółdzielnia Wydawnicza „Czytelnik”

Spółdzielnia Wydawnicza „Czytelnik” (SW „Czytelnik”, „Czytelnik”) – polskie wydawnictwo literackie założone w 1944 w Lublinie z inicjatywy Jerzego Borejszy, w 1945 przeniesione do Warszawy.
Wydawnictwo organizowało biblioteki i księgarnie, wydawało nowe tytuły prasowe – „Czytelnik” wydawał takie dzienniki jak: „Życie Warszawy”, „Dziennik Polski”, „Rzeczpospolita”. Wydawał również periodyki takie jak: „Przekrój”, „Przyjaciółka”, „Odrodzenie”, „Kuźnica”, „Twórczość”, „Problemy”, jak również tanie książki. W okresie 1945–1948 było to centrum polskiej kultury, pod kontrolą Borejszy, nazywane „imperium” lub „państwem w państwie”. Straciło na znaczeniu po usunięciu Borejszy z kierownictwa wydawnictwa w 1948.
Od 1951 wydawanie dzienników i innych czasopism przejęła Robotnicza Spółdzielnia Wydawnicza „Prasa” (RSW).
Obecnie wydaje literaturę piękną, publicystykę, pamiętniki, reportaże. Do autorów przezeń publikowanych należą m.in. Maria Dąbrowska, Stanisław Grochowiak, Zofia Nałkowska, Gustaw Herling-Grudziński, Ryszard Kapuściński, Tadeusz Konwicki, Julian Tuwim, Aleksander Wat oraz Alessandro Baricco, Jacques Le Goff, Wiktor Jerofiejew, Ernst Jünger, Sándor Márai, Philip Roth.
Do najbardziej znanych serii wydawniczych prowadzonych przez SW „Czytelnik” należą: "Nike", "Nowy Sympozjon", "Archiwum „Kultury”", "Wspomnienia i relacje", "Pejzaże Kultury".
W latach 2006–2012 redaktorem naczelnym wydawnictwa był Janusz Drzewucki.

</doc>
<doc id="389858" url="https://pl.wikipedia.org/wiki?curid=389858" title="Pieniński Przełom Dunajca">
Pieniński Przełom Dunajca

Pieniński Przełom lub Pieniński Przełom Dunajca – przełom rzeki Dunajec przez pasmo górskie Pienin (Pieniny Właściwe), na długości ok. 8 km pomiędzy Sromowcami Niżnymi a Szczawnicą. Rzeka tworzy na tym odcinku wiele zakoli, a ściany skalne osiągają ok. 300 m wysokości. Spływ Pienińskim Przełomem jest atrakcją na skalę europejską.
Historia.
Najstarsze informacje o spływie Pienińskim Przełomem występują na pochodzącej z 1589 roku polichromii w starym kościele w Krościenku. Spływ Przełomem Dunajca przedstawia także pochodząca z XVII wieku ikonografia w Czerwonym Klasztorze. W pierwszej połowie XIX wieku nabrał on znaczenia gospodarczego. W miejscowości Harklowa zwiezione z Tatr i Gorców pnie łączono na Dunajcu w tratwy i spławiano Dunajcem i Wisłą aż do Gdańska, gdzie wykorzystywane były do budowy statków. W Sromowcach na rzece działał urząd podatkowy, a w Szczawnicy i Krościenku dołączano do spławu drzewo z okolic.
Od około 1831 r. spływ Pienińskim Przełomem stał się atrakcją turystyczną, którą upowszechnił Józef Szalay. Łucja Rautenstrauchowa opisuje nocny spływ dłubankami w 1839 r. Odbył się przy słabym świetle kaganków i doszło podczas niego do dramatycznej wywrotki jednej z dłubanek. Wtedy pasażerami flisackich tratw byli najczęściej kuracjusze ze Szczawnicy oraz goście zamku w Niedzicy i dworu w Czorsztynie.
Poniżej urwisk Białej Skały w czerwcu 1960 r. podczas spływu Przełomem Pienińskim wskutek przeciążenia tratwy utopiło się 16 uczniów i flisak, zaś nauczycielka płynąca z innymi uczniami na sąsiedniej tratwie zmarła na atak serca.
Spływ Pienińskim Przełomem obecnie.
Spływ rozpoczyna się w Sromowcach Wyżnych (Kątach), gdzie znajduje się przystań flisacka i pawilon Pienińskiego Parku Narodowego lub w Sromowcach Niżnych i kończy się w Szczawnicy. Czas trwania spływu do Szczawnicy wynosi przeciętnie 2.30 godz., do Krościenka około 2 godz. 45 min. Długość spływu do Szczawnicy wynosi 15 km, do Krościenka o 3,5 km więcej. Spływ organizują także flisacy słowaccy. Jest on tańszy, ale krótszy, kończy się bowiem u ujścia Leśnickiego Potoku.
Obecnie spływ odbywa się nie na pojedynczych i niestabilnych dłubankach, lecz na wykonanych z desek czółnach połączonych w bardziej stabilne tratwy.
Spływ można również odbyć na wypożyczonym sprzęcie takim jak kajaki lub pontony i uczestniczyć w spływie kajakowym lub pontonowym, inaczej nazywanym raftingiem Dunajcem.
Przełom Pieniński można także zwiedzić pieszo lub rowerem. Umożliwia to Droga Pienińska ze Szczawnicy do Czerwonego Klasztoru prowadząca wzdłuż prawego brzegu Dunajca, niemal w całości po słowackiej stronie.
Opis Pienińskiego Przełomu.
Skalne ściany przełomu zbudowane są przede wszystkim z tzw. wapieni pienińskich. Są to białe, bogate w szczątki mikroorganizmów wapienie rogowcowe, które tworzyły się w głębszych partiach zbiornika morskiego na przełomie jury i kredy oraz we wczesnej kredzie (ok. 145–120 mln lat temu).
Geneza Przełomu Pienińskiego, pomimo szeroko zakrojonych badań naukowych, wciąż nie została jednoznacznie wyjaśniona. Najczęściej Przełom Pieniński uznaje się za przełom typu antecedentno-strukturalnego: Pieniny wypiętrzały się na tyle wolno, że meandrująca rzeka zdążyła wciąć się w budujące je skały, wykorzystując różnicę w odporności skał na erozję (przełom antecedentny) oraz dostosowując się do struktur podłoża, głównie licznych uskoków (przełom strukturalny). Według innej teorii duże znaczenie w powstawaniu przełomu mogła odegrać erozja wsteczna niektórych późnoneogeńskich rzek karpackich (pra-Dunajca) – wówczas można mówić o przełomie typu regresyjnego. Przyjmuje się, że przełom tworzył się od miocenu po pliocen.
Dunajec dwukrotnie przekracza Pieniny. Powyżej przepływa przez nie Przełomami Czorsztyńskim i Niedzickim w miejscu obecnego Jeziora Czorsztyńskiego.

</doc>
<doc id="389859" url="https://pl.wikipedia.org/wiki?curid=389859" title="Wybory prezydenckie w Chile w latach 2005–2006">
Wybory prezydenckie w Chile w latach 2005–2006

Wybory prezydenckie w Chile, odbyły się w niedzielę 11 grudnia 2005 roku. Żaden z czterech kandydatów nie uzyskał więcej niż połowy oddanych głosów, dlatego 15 stycznia 2006 odbyła się druga tura wyborów, w której wzięli udział Michelle Bachelet z Koalicji Partii dla Demokracji oraz Sebastián Piñera z Odnowy Narodowej. Bachelet zwyciężyła zdobywając 53,5% głosów. Zastąpiła ona na stanowisku prezydenta państwa Ricardo Lagosa, a jej oficjalne zaprzysiężenie odbyło się 11 marca 2006 roku. Kadencja prezydenta Chile od września 2005 roku trwa cztery lata (poprzednio sześć).
Do głosowania uprawnieni byli wszyscy obywatele Chile oraz obcokrajowcy przebywający legalnie w Chile od co najmniej pięciu lat, którzy ukończyli 18 rok życia. Wybory prezydenckie odbyły się jednocześnie z wyborami parlamentarnymi w Chile.
Wyniki wyborów.
Pierwsza tura głosowania.
Oficjalne wyniki I tury
Druga tura głosowania.
"Oficjalne wyniki II tury"

</doc>
<doc id="389864" url="https://pl.wikipedia.org/wiki?curid=389864" title="Podział administracyjny Kościoła greckokatolickiego w Polsce (1918–1939)">
Podział administracyjny Kościoła greckokatolickiego w Polsce (1918–1939)

W myśl art. IX Konkordatu z 1925 Kościół katolicki obrządku grecko-rusińskiego w II Rzeczypospolitej składał się z trzech diecezji:
które tworzyły lwowską prowincję kościelną.
Na jej czele stał arcybiskup Andrej Szeptycki. Posiadał on także tytuł metropolity halickiego i biskupa kamienieckiego.
Z upoważnienia papieża Leona XIII greckokatolicka Kuria metropolitalna we Lwowie sprawowała opiekę nad parafiami w Ameryce Północnej.
Stolica Apostolska dekretem "Quo aptius consuleret" z 19 lutego 1934 utworzyła administrację apostolską Łemkowszczyzny. W jej skład weszło 9 dekanatów z diecezji przemyskiej (tzn. 111 parafii i 11 samodzielnych wikariatów). Powodem tej decyzji była schizma tylawska na przełomie lat 20. i 30. Nowa jednostka podlegała bezpośrednio Watykanowi.
We wszystkich diecezjach obowiązywała dwustopniowa organizacja (tzn. dekanaty i parafie). Jedynie arcybiskup Szeptycki w swojej diecezji zachował protoprezbiteriaty, czyli jednostki pośrednie między dekanatem a diecezją.

</doc>
<doc id="389877" url="https://pl.wikipedia.org/wiki?curid=389877" title="Szczelina czasowa">
Szczelina czasowa

Szczelina czasowa (ang. "time slot") jest pojęciem używanym w opisie mechanizmu przesyłania głosu lub danych z kilku cyfrowo kodowanych transmisji we wspólnym kanale transmisyjnym (TDM).
Zakładając, że przepustowość kanału pozwala na współużytkowanie go przez n transmisji, czas związany z przesyłaniem danych jest dzielony na n szczelin czasowych. Każda z transmisji będzie miała przypisaną swoją szczelinę czasową, w której będzie mogła przesłać kolejną porcję informacji.
Przykłady:

</doc>
<doc id="389878" url="https://pl.wikipedia.org/wiki?curid=389878" title="Time slot">
Time slot



</doc>
<doc id="389885" url="https://pl.wikipedia.org/wiki?curid=389885" title="Throbbing Gristle">
Throbbing Gristle

Throbbing Gristle – brytyjski awangardowy kolektyw muzyczny wykonujący industrial, utworzony w Londynie 3 września 1975 r. Jeden z najbardziej wpływowych zespołów z rejonu muzyki industrialnej, inspirował dużą liczbę muzyków tworzących ostrzejsze odmiany muzyki elektronicznej.
Zamysł i pierwsza tura działalności.
Zespół powstał na gruzach grupy performance COUM Transmissions, gdy do jej oryginalnych członków: Genesisa P-Orridge’a, Cosey Fanni-Tutti i Petera Christophersona dołączył Chris Carter.
Lewicująco-liberalne Throbbing Gristle powstało w wyniku głębokiego niezadowolenia i frustracji z powodu ówczesnego brytyjskiego establishmentu. Genesis P-Orridge nie krył złości wobec rządu pod kontrolą Margaret Thatcher. Kwartet regularnie prowokował brytyjskie społeczeństwo ironicznymi nawiązaniami do nazizmu, ściągając w ten sposób na siebie złą prasę. Wiele koncertów grupy przeszło do historii z uwagi na szokujące zachowania sceniczne zahaczające nieraz o pornografię. Grupa była przełomowa pod kątem użycia samplera, po raz pierwszy w historii muzyki żeniła hałaśliwe brzmienie syntezatora i basu z niepokojącymi nagraniami wypowiedzi ludzi z życia codziennego.
Kwatera główna Throbbing Gristle mieściła się w Hackney, wschodniej dzielnicy Londynu. Znajdowało się miejsce życia i pracy twórczej Genesisa i Cosey. Był to również adres pocztowy Industrial Records. Logiem wytwórni była czarno-biała fotografia o wysokim kontraście, przedstawiająca główny komin krematorium w Auschwitz.
Zespół rozwiązał się w roku 1981 z powodu rozpadu związku P-Orrigde’a z Tutti, a także w akcie dezaprobaty wobec komercjalizacji nurtu muzyki industrialnej. Jak to ujął P-Orridge w jednym z późniejszych wywiadów: "W pewnej chwili każda osoba, która nie uśmiechała się, pozując do zdjęć, rozprawiała o seryjnych mordercach, nosiła mundury i tworzyła zgrzytliwą muzykę, uważała się za industrialną jednostkę""."
Reaktywacja.
W 2004 roku grupa reaktywowała się. 16 maja odbył się występ w klubie London Astoria. W następnym roku zespół zapowiedział premierę nowej płyty "Part Two: The Endless Not". Ostatecznie album został wydany 1 kwietnia 2007 roku.

</doc>
<doc id="389893" url="https://pl.wikipedia.org/wiki?curid=389893" title="Wariometr energii całkowitej">
Wariometr energii całkowitej



</doc>
<doc id="389894" url="https://pl.wikipedia.org/wiki?curid=389894" title="Trochej">
Trochej

Trochej (łac. "trochaeus", z gr. "trochaíos") – pojęcie z metryki iloczasowej oznaczające stopę metryczną złożoną z dwóch sylab: długiej i krótkiej ().
W wierszach polskich odpowiednikiem jest sekwencja sylab: akcentowanej i nieakcentowanej. W języku polskim występuje bardzo często, każdy dwusylabowy wyraz jest trochejem (np. "słownik"), łatwo też układać z trochejów wiersze sylabotoniczne, np.
Najpopularniejszym formatem wiersza trocheicznego w literaturze polskiej jest czterostopowiec. W ten sposób Adam Asnyk napisał wiersz "Między nami nic nie było":
Innym przykładem czterostopowca trocheicznego jest utwór Marii Konopnickiej "A jak poszedł król na wojnę". Natomiast ośmiostopowcem trocheicznym jest napisany wiersz Bolesława Leśmiana "Ballada bezludna":
Z trochejem eksperymentował Jerzy Liebert (wiersz "Jurgowska karczma" był analizowany przez Marię Dłuską.
Metrum trocheiczne popularne jest też w wersyfikacji czeskiej. Ważnym przykładem jego użycia jest poemat Vitězslava Nezvala "Edison", napisany sześciostopowcem. Trocheiczny jest też hymn Republiki Czeskiej:
W literaturze języka angielskiego najbardziej znanymi przykładami zastosowania trocheja są "Tygrys" Williama Blake'a i "Kruk" Edgara Allana Poego. Czterostopowca trocheicznego na szeroką skalę użył Henry Wadsworth Longfellow w "Pieśni o Hajawacie". Natomiast trocheicznego ośmiostopowca, ujętego w parzyście rymowane dystychy, Alfred Tennyson użył w wierszu "Locksley Hall":
W literaturze języka niemieckiego trocheiczne są: hymn Niemiec ("Das Lied der Deutschen"), dawny hymn Austro-Węgier ("Volkshymne") i Oda do radości Friedricha Schillera.
Przeciwny do trocheju układ sylab ma jamb.

</doc>
<doc id="389895" url="https://pl.wikipedia.org/wiki?curid=389895" title="KWEC">
KWEC



</doc>
<doc id="389896" url="https://pl.wikipedia.org/wiki?curid=389896" title="WEC">
WEC



</doc>
<doc id="389923" url="https://pl.wikipedia.org/wiki?curid=389923" title="Timo Kotipelto">
Timo Kotipelto

Timo Antero Kotipelto (ur. 15 marca 1969 w Lappajärvi) – wokalista power metalowej fińskiej grupy Stratovarius.
Ma w swoim dorobku trzy płyty nagrane w ramach własnego projektu Kotipelto, którego jest jedynym stałym muzykiem: "Waiting For the Dawn" (2002), "Coldness" (2004) i "Serenity" (2007). Zarówno debiutancki jak i drugi album są utrzymane na pograniczu power metalu i klasycznego rocka. Przy produkcji płyt Kotipelto współpracował z wieloma muzykami, takimi jak Jari Kainulainen (Stratovarius), Roland Grapow (Helloween/Masterplan), Janne Wirman (Children of Bodom), Michael Romeo (Symphony X) czy Gas Lipstick (HIM).

</doc>
<doc id="389929" url="https://pl.wikipedia.org/wiki?curid=389929" title="Ośrodek Dokumentacji i Studiów Społecznych">
Ośrodek Dokumentacji i Studiów Społecznych

Ośrodek Dokumentacji i Studiów Społecznych (ODiSS) – polski katolicki ośrodek naukowy utworzony w kwietniu 1967 r. z inicjatywy Janusza Zabłockiego i grupy działaczy katolickich związanych z warszawskim KIK-iem i zespołem redakcyjnym miesięcznika „Więź”.
Historia.
Ośrodek został powołany, aby dokumentować i inspirować studia poświęcone reformom Soboru Watykańskiego II. Z czasem cel ten został uzupełniony o studia nad nauką społeczną Kościoła i starania mające na celu reaktywowanie w Polsce katolicyzmu społecznego oraz ruchu chrześcijańsko-demokratycznego.
Pierwszym przewodniczącym Rady Programowej Ośrodka został Jerzy Zawieyski, prezes KIK. Po jego śmierci w 1969 r. nowym przewodniczącym został Konstanty Łubieński.
Od 1969 r. Ośrodek zaczął wydawać dwumiesięcznik, a następnie miesięcznik „Chrześcijanin w Świecie” (redaktorzy naczelni Janusz Zabłocki, Rudolf Buchała, Jerzy Skwara, Piotr Nitecki). W 1972 r. została powołana Rada Naukowa z prof. Czesławem Strzeszewskim jako przewodniczącym. W tym samym roku Rada Naukowa ustanowiła coroczną Nagrodę ODiSS oraz powołała do życia dorocznie Dni Społeczne. W 1973 r. z inicjatywy Ośrodka odbyła się pierwsza konferencja „Dialog i Współpraca”, w której udział wzięli działacze chrześcijańsko-demokratyczni z Europy Zachodniej. W 1974 r. została powołana przy ODiSS Rada Społeczna, która dwa lata później wskazała swoich kandydatów do sejmu. W 1975 r. zainaugurował działalność zespół Młoda Inteligencja Katolicka. W 1979 r. przy ODiSS powstał Ośrodek Badań Nad Pokojem, którego szefem został ks. prof. Joachim Kondziela. W 1980 r. zaczął być wydawany poza cenzurą biuletyn „Ład”, który w roku następnym przekształcił się w dwutygodnik, a następnie tygodnik pod tym samym tytułem (redaktorzy naczelni Witold Olszewski, Jerzy Skwara, Maciej Łętowski). W 1981 r. z inicjatywy środowiska ODiSS został utworzony Polski Związek Katolicko-Społeczny, którego prezesem został Janusz Zabłocki. W 1982 r. rozpoczął działalność Ośrodek Badawczo-Wydawniczy Myśli Społecznej kardynała Stefana Wyszyńskiego.
W stanie wojennym środowisko ODiSS dotknęły liczne represje (odebranie tygodnika „Ład”, utrata wpływu na PZKS, odebranie mandatu poselskiego dyrektorowi Januszowi Zabłockiemu). W 1988 r. z inicjatywy środowiska ODiSS powstał Klub Chrześcijańsko-Demokratyczny, a w 1989 r. reaktywowało działalność w Polsce Stronnictwo Pracy z prezesem Władysławem Siła-Nowickim.
ODiSS był placówką prowadzoną przez świeckich katolików, którzy utrzymywali ścisłą łączność z władzami kościelnymi. Prymasi Polski Stefan Wyszyński i Józef Glemp delegowali asystentów kościelnych do redakcji „Chrześcijanina w Świecie” (ks. Stanisław Kowalczyk) i „Ładu” (ks. Ryszard Śliwiński, ks. Jerzy Lewandowski). Co jakiś czas prymasi Polski przyjmowali na audiencjach kierownictwo Ośrodka i jego redakcje; redaktorzy pism brali udział w Konferencjach Redaktorów Naczelnych Prasy Katolickiej przy Sekretariacie Episkopatu Polski. Dyrektor Janusz Zabłocki był także przyjmowany na prywatnych audiencjach w Watykanie przez papieży Pawła VI i Jana Pawła II.
Ośrodek miał udziały w przedsiębiorstwie „Libella” utworzonym w 1958 r. z inicjatywy Janusza Zabłockiego, którego zyski finansowały działalność instytucji katolickich.
Pracownicy, współpracownicy.
Wacław Auleytner, Edward Balawajder, Ryszard Bender, Janusz Bieniak, Jan Boguszewski, Juliusz Braun, Rudolf Buchała, Zygmunt Drozdek, Andrzej Deskur, Krzysztof Eychler, Włodzimierz Fijałkowski, Marek Hołubicki, ks. Helmut Juros, Przemysław Kłosiewicz, ks. Joachim Kondziela, ks. Stanisław Kowalczyk, Maciej Łętowski, Andrzej Machalski, Adam Markowski, ks. Franciszek Mazurek, ks. Stanisław Olejnik, Jerzy Ozdowski, Piotr Nitecki, Hanna Przeciszewska, Barbara Różycka-Zarycka, Jerzy Skwara, ks. Tadeusz Ślipko, Elżbieta Stróżczyk, Czesław Strzeszewski, Maciej Walicki, Zbigniew Wierzbicki, Eugeniusz Wiśniowski, Jerzy Wratny, Janusz Zabłocki, Tadeusz Zembrzuski, Zbigniew Zieliński.

</doc>
<doc id="389930" url="https://pl.wikipedia.org/wiki?curid=389930" title="ODiSS">
ODiSS



</doc>
<doc id="389933" url="https://pl.wikipedia.org/wiki?curid=389933" title="Stephen Harper">
Stephen Harper

Stephen Joseph Harper (ur. 30 kwietnia 1959 w Toronto) – kanadyjski polityk, przywódca Konserwatywnej Partii Kanady, największej partii w Izbie Gmin kanadyjskiego parlamentu 39. i 40. kadencji, od 6 lutego 2006 do 4 listopada 2015 premier Kanady.
Życiorys.
Urodził się w Toronto i tam spędził dzieciństwo, po ukończeniu liceum w 1978 przeprowadził się do Alberty. W 1985 otrzymał bakalaureat, a następnie w 1991 dyplom MA, w dziedzinie ekonomii na Uniwersytecie Calgary.
Był jednym z założycieli Kanadyjskiej Partii Reform, w latach 1993–1997 przez jedną kadencję był jej posłem w kanadyjskiej Izbie Gmin.
Następnie przewodniczył konserwatywnemu lobby "National Citizens Coalition".
W 2002 został przewodniczącym partii "Canadian Alliance", powstałej w 2000 z Partii Reform i innych grup konserwatywnych. W maju 2002 został ponownie wybrany do Izby Gmin parlamentu, w wyborach uzupełniających, gdzie został przywódcą opozycji (ang. "Leader of the Opposition"). W 2003 osiągnął porozumienie o zjednoczeniu swojego ugrupowania z Postępowo-Konserwatywną Partią Kanady, tworząc obecną Konserwatywną Partię Kanady. W marcu 2004 Harper został formalnie wybrany na przywódcę tej nowej partii.
Pod jego przewodnictwem w wyborach roku 2004 partia konserwatywna zdobyła 29,6% głosów i 99 z 308 mandatów poselskich, stając się największą partią opozycyjną.
W kolejnych wyborach 23 stycznia 2006 jego partia wygrała zdobywając 36,3% głosów i 124 mandaty, stając się największą partią w Izbie Gmin, co pozwoliło jej utworzyć rząd mniejszościowy. Harper oficjalnie został premierem Kanady 6 lutego 2006.
W następnych wyborach w październiku 2008 partia Harpera zdobyła 37,7% głosów i 143 mandaty i ponownie stała się największą partią w Izbie Gmin, choć znowu nie uzyskała większości mandatów. W tej sytuacji Harper ponownie utworzył rząd mniejszościowy.
W kwietniu 2008 Harper złożył wizytę w Polsce, odwiedzając Gdańsk, Kraków i Oświęcim.
25 marca 2011 jego rząd otrzymał głosami liberałów i bloku quebeckiego (stosunkiem 156 : 145) bezprecedensowe wotum nieufności prowadzące do przyspieszonych wyborów parlamentarnych. Po raz pierwszy w historii Kanady za powód wotum nieufności uznano okazanie parlamentowi lekceważenia i wzgardy.
W wyniku wyborów parlamentarnych z jesieni 2015, Partia Konserwatywna utraciła większość i przeszła do opozycji, a Harper zrezygnował z przewodzenia jej.

</doc>
<doc id="389934" url="https://pl.wikipedia.org/wiki?curid=389934" title="Wacław Przeździecki">
Wacław Przeździecki



</doc>
<doc id="389938" url="https://pl.wikipedia.org/wiki?curid=389938" title="Rohus Nastula">
Rohus Nastula



</doc>
<doc id="389941" url="https://pl.wikipedia.org/wiki?curid=389941" title="Stadion Międzynarodowy w Kairze">
Stadion Międzynarodowy w Kairze

Stadion Międzynarodowy w Kairze – wielofunkcyjny stadion sportowy w Kairze, stolicy Egiptu, używany głównie jako lekkoatletyczny i piłkarski. Stadion został zbudowany w dzielnicy Kairu, Nasr City w 1960 roku, a jego inauguracja z udziałem prezydenta Gamala Abdela Nasera miała miejsce 23 lipca 1960. Stadion został gruntownie przebudowany w 2005 roku w związku z przygotowaniami do organizowanego przez Egipt Pucharu Narodów Afryki 2006. W turnieju kontynentalnym w 2006 roku na stadionie Cairo International został rozegrany m.in. mecz otwarcia Egipt-Libia (3:0) i finał turnieju Egipt-Wybrzeże Kości Słoniowej (0:0,k:4:2)
Stadion jest położony w odległości 8 km od międzynarodowego portu lotniczego Kair i ok. 14 km od centrum miasta.

</doc>
<doc id="389942" url="https://pl.wikipedia.org/wiki?curid=389942" title="Dziwny jest ten świat (utwór muzyczny)">
Dziwny jest ten świat (utwór muzyczny)

Dziwny jest ten świat – piosenka autorstwa Czesława Niemena z 1967 roku, inspirowana przebojami "When a Man Loves a Woman" Percy’ego Sledge’a i "It's a Man's Man's Man's World" Jamesa Browna z 1966 r. Pochodzi z płyty długogrającej "Dziwny jest ten świat".
Ma charakterystyczny organowy wstęp, skomponowany i zagrany przez Mariana Zimińskiego.
Niemen zdobył za tę piosenkę nagrodę na V Festiwalu Piosenki w Opolu w czerwcu 1967 roku. Bywa ona określany jako pierwszy polski protest song, choć w rzeczywistości jego inspiracją były stosunki międzyludzkie.
W 1969 wytwórnia Compagnia Generale del Disco wydała singiel „Io senza lei / Acrobaleno” „Io senza lei” jest traktowana jak włoskojęzyczna wersja piosenki, choć ma zupełnie zmieniony tekst. Włoski tytuł oznacza "Ja bez niej", a tekst jest przedstawieniem uczuć po stracie ukochanej kobiety. Muzyka również nieco odbiega od wersji oryginalnej, m.in. mając krótszy organowy wstęp, a organowe ostinato jest zredukowane i zagrane na talerzu. Skrócone jest też solo gitarowe Tomasza Jaśkiewicza. Wokal Niemena w tej wersji dominuje nad akompaniamentem. Sprzedano około 50 tysięcy egzemplarzy singla, ale nie był on promowany przez wytwórnię i tylko krótko był obecny w radiu. Ocenia się, że wynika to ze zbytniego dramatyzmu piosenki, który w oryginale był zbieżny z tekstem, podczas gdy w zderzeniu z tekstem o miłości może być odbierany jako przesada, a przez to kicz. Później Niemen wykonywał przede wszystkim wersję z tekstem oryginalnym, ewentualnie angielskim.
Znane jest również wykonanie utworu przez Niemena w języku angielskim i mocno zmienionej aranżacji z płyty "Strange Is This World" wydanej w RFN w 1972.
W 1979 Niemen przedstawił awangardowo-elektryczną wersję przeboju na festiwalach w Opolu i Sopocie; nagranie znalazło się na płycie "Postscriptum".

</doc>
<doc id="389943" url="https://pl.wikipedia.org/wiki?curid=389943" title="Dziwny jest ten świat">
Dziwny jest ten świat

Dziwny jest ten świat – pierwszy autorski album muzyczny Czesława Niemena z 1967 roku wydany przez wytwórnię płytową Muza. Jako pierwsza płyta w historii polskiej fonografii 20 grudnia 1968 otrzymała status „złotej”.
Na portalu Rate Your Music album scharakteryzowano jako reprezentujący m.in. style: big-beat, soul, rock, pop rock, blues rock.
Wydania.
Do wszystkich późniejszych dystrybucji są dodane trzy utwory: „Jaki kolor wybrać chcesz”, „Proszę, przebacz”, „Domek bez adresu” pochodzące z minialbumu (EP) „Niemen &amp; Akwarele”, zawierającego oprócz tych 3 utworów piosenkę „Dziwny jest ten świat”.

</doc>
<doc id="389971" url="https://pl.wikipedia.org/wiki?curid=389971" title="Nowokuźnieck">
Nowokuźnieck

Nowokuźnieck (ros. "Новокузнецк", szor. "Aba-Tura", chak. "Aba-Tura", ałt. "Aba-Tura") – miasto w azjatyckiej części Federacji Rosyjskiej, w obwodzie kemerowskim, nad Tomem (dopływ Obu).
Historia.
Osada założona została w 1618 roku, pod nazwą Kuźniecki Ostrog, od 1622 Kuźnieck. W 1929 powstała nowa osada Sad-gorod (czyli Miasto ogród), w 1931 przemianowana na Nowokuźnieck. W 1932 roku zmiana nazwy miasta na Stalinsk. W 1939 utworzenie miasta Stalinsk-Kuźnieck, następnie przemianowanego na Stalinsk. Od 1961 roku Nowokuźnieck. Gwarowo mówi się Kuźnia.
Szybki rozwój miasta nastąpił w latach trzydziestych XX wieku, w związku z uruchomieniem wielkiej huty żelaza.
Obecnie miasto jest ważnym ośrodkiem przemysłowym, kulturalnym (muzea, teatry) i naukowym (2 szkoły wyższe). Miasto posiada dobrze rozwinięty przemysł hutniczy (żelaza i aluminium), metalowy, maszynowy, chemiczny i wydobywczy (eksploatacja węgla kamiennego).
W Stalińsku urodziła się 24 października 1945 Bogusława Blajfer – polska działaczka opozycji demokratycznej w PRL.
Transport.
W mieście działa komunikacja tramwajowa i trolejbusowa oraz port lotniczy Nowokuźnieck. Funkcjonuje transport kolejowy zarówno towarowy, jak i pasażerski - podróż kolejową z Nowokuźniecka do Moskwy trwa w zaokrągleniu 4 dni.

</doc>
<doc id="389974" url="https://pl.wikipedia.org/wiki?curid=389974" title="Workuta">
Workuta

Workuta () – miasto w Rosji, w republice Komi, nad rzeką Workutą (dorzecze Peczory), 160 km na północ od koła podbiegunowego. Nazwa miasta pochodzi z języka nienieckiego, co można przetłumaczyć jako "dużo niedźwiedzi". Jest tam bardzo szybko jasno.
Klimat.
Klimat Workuty – miejscowości położonej za kołem podbiegunowym jest subarktyczny, zdecydowanie przypominający klimat północno-syberyjski. Zima trwa 8 miesięcy i połączona jest z niskimi temperaturami oraz silnym, lodowatym wiatrem. W okresie grudnia i stycznia trwa noc polarna. Nie jest ona zbyt długa, lecz w dni zimowe naturalne światło słoneczne pojawia się na stosunkowo krótki czas.
Lato jest krótkie. Średnie temperatury lipca wynoszą około 14 stopni.
Miasto położone jest na terenie tundrowym. Brak lasów, występują jedynie pojedyncze, czasami gęsto poplątane zarośla złożone z karłowatej brzozy.
Wieczna zmarzlina rozmarza latem do głębokości kilkudziesięciu centymetrów. Cały teren jest wówczas silnie podmokły i zatorfiony. Poruszanie się w terenie możliwe jest wówczas jedynie w specjalnych, wysokich, nieprzemakalnych butach.
Plagą w okresie letnim są chmary komarów oraz jeszcze groźniejsze od nich bardzo agresywne meszki. Powodują one dotkliwe ukąszenia wszelkich nieosłoniętych fragmentów ciała. Twarz należy chronić przy pomocy tzw. nakomarników – rodzaju siatek przypominających osłony pszczelarskie.
Warunki życia codziennego ludzi w takich warunkach są bardzo uciążliwe; starają się oni, o ile to możliwe, opuścić nieprzyjazne tereny tundrowe.
Historia.
Osadę założono w 1936 w ramach rozbudowy systemu sowieckich łagrów. Istnienie miejscowości związane było od początku z eksploatacją bogatych pokładów węgla. Rozbudowujące się osiedle prawa miejskie uzyskało w 1943 roku. Po stopniowej likwidacji obozów pracy starano się utrzymać wydobycie węgla. Jednakże wysokie koszty pracy najemnej w ekstremalnych warunkach spowodowały radykalny spadek opłacalności wydobycia. W latach dziewięćdziesiątych dochodziło do licznych strajków pracowniczych wywołanych zaległościami w wypłatach wynagrodzeń sięgającymi nawet jednego roku.
Sytuacja taka doprowadziła do masowego odpływu mieszkańców trwającego również w chwili obecnej. Uległ on w ostatnim czasie znacznemu przyśpieszeniu. Część kopalń została porzucona. Maksymalną liczbę mieszkańców (115 tysięcy) miasto osiągnęło pod koniec lat osiemdziesiątych. W roku 2010 miasto liczyło 70,5 tysiąca mieszkańców. W ciągu czterech lat, do roku 2014 liczba ta zmniejszyła się do 61 618.
Przyszłość miasta rysuje się raczej ponuro. Niewykluczone, że z powodu ekstremalnych warunków klimatycznych skurczy się ono do rozmiarów niewielkiego osiedla, a nawet zostanie ono w przyszłości całkowicie porzucone.
Workutłag.
Organizacja.
W latach 1938–1960 w okolicach Workuty znajdował się zespół kilkunastu obozów systemu Gułag, który chronologicznie nosił następujące nazwy:
Więźniowie, wśród których było również tysiące Polaków, Niemców i Ślązaków, byli prawie jedyną siłą roboczą miejscowej gospodarki, a zwłaszcza zagłębia węgla kamiennego. Liczba przebywających tam więźniów ulegała czasowym zmianom, co było ściśle związane zarówno z nasilaniem się represji w Związku Radzieckim, jak i potrzebami gospodarki:
Do miejscowych łagrów trafiła też grupa ponad 250 Świadków Jehowy z Estońskiej SRR w ramach Operacji Północ.
Bunt więźniów.
W lipcu 1953 w okolicach Workuty doszło do buntu więźniów w jednym z obozów. Według relacji Johna H. Noble, obóz w Workucie i wiele pobliskich obozów zostało całkowicie opanowane przez grupę 400 więźniów, którzy następnie podjęli wędrówkę ku oddalonej o tysiące kilometrów na zachód Finlandii, zanim zostali pojmani i straceni. We wszystkich obozach wojsko i siły bezpieczeństwa szybko przywróciły kontrolę. To wydarzenie zostało także wykorzystane w grze komputerowej "".
Gospodarka.
W mieście rozwinął się przemysł maszynowy, drzewny oraz materiałów budowlanych.
Transport.
Do Workuty nie prowadzi żadna droga. Komunikacje z resztą kraju zapewnia stacja kolejowa i port lotniczy.
Szosa asfaltowa kończy się 800 km przed miastem. Kolejne 500 km pokonuje się drogą nieformalną, używaną przez samochody, ale nienaniesioną na mapę. Ostatnie trzysta kilometrów dojeżdża się do miasta bezdrożami, wzdłuż nasypu kolejowego.
W 2011 odbyła się wyprawa samochodami terenowymi zorganizowana przez fascynatów z Torunia. We wrześniu 2012 wyprawę motocyklową do Workuty podjął motocyklista ze Śląska.

</doc>
<doc id="389975" url="https://pl.wikipedia.org/wiki?curid=389975" title="École de Paris">
École de Paris

École de Paris (fr. „szkoła paryska”) – nazwa stworzona w 1924 przez malarza i teoretyka sztuki Amédée Ozenfanta dla określenia nowych zjawisk w paryskim środowisku artystycznym, zaistniałych w związku z napływem cudzoziemców. Terminem tym umownie oznaczano zróżnicowane, wielonarodowe skupisko artystyczne ze znacznym udziałem twórców pochodzenia żydowskiego, czynne w Paryżu w okresie międzywojennym, a także później, po II wojnie światowej. Nie odnosił się on do żadnego określonego kierunku w sztuce, obejmując różne odmienne poglądy i postawy artystów oraz ich poszukiwania twórcze. 
Geneza nazwy.
W publicystyce nazwy tej jako pierwszy użył André Warnod 4 stycznia 1925 w artykule "L'Etat et l'art vivant". Określenie "École de Paris" było też stosowane przez dwóch krytyków: Rene Huyghe'a i Jeana Rudela, którzy precyzyjniej rozdzielili je na następujące pojęcia: 
Twórcy.
Do grona tego zaliczani są między innymi:
Wśród twórców "École de Paris" znajdowali się reprezentanci różnych stylów: kubiści, ekspresjoniści, a także malarze, u których widoczny jest wpływ fowizmu. Większość z nich zamieszkiwało w tzw. "La Ruche" (fr. dosł. „Ul”) – budynku w paryskiej dzielnicy Montparnasse. Spotkania tej licznej grupy artystów odbywały się w kawiarni La Rotonde.
Za początek tworzenia się środowiska "École de Paris" uznawane jest przybycie do Paryża w roku 1905 Julesa Pascina. Rok później w Paryżu pojawił się Amedeo Modigliani, uchodzący za jednego z najbardziej znanych bywalców paryskiego świata artystycznego.
Dowodem na bliską zażyłość malarzy z tej grupy są pozostawione portrety przyjaciół z tego kręgu. Gottlieb wykonał portret ówczesnemu krytykowi Salmonowi, Kramsztyk uwiecznił Gottlieba, Zaka, Kislinga. Z kolei Zak – Gottlieba, Gwozdeckiego, Kramsztyka, Merkla. Amedeo Modigliani namalował Indenbauma, Foujitę, Lipchitza z żoną, Kislinga, Krémègme'a, Riverę, Soutine'a czy marszanda Zborowskiego; Chaim Soutine np. Indenbauma, a Maria Marevna wykonała m.in. zbiorowy portret artystów związanych z Montparnasse.
Polacy i École de Paris.
Spośród wielu przebywających wtedy w Paryżu Polaków tylko pewna część należała do "École de Paris", np. Jan Wacław Zawadowski, który znał wielu artystów tego środowiska oraz Modiglianiego, po którego śmierci przejął pracownię. Inni Polacy to Włodzimierz Terlikowski (Vladimir de Terlikowski) i Gustaw Gwozdecki. Przed wybuchem II wojny światowej przyjechali do Paryża Jankiel Adler i Sasza Blonder – twórca Grupy Krakowskiej, lecz ponieważ środowisko "École de Paris" praktycznie wtedy już nie istniało, trudno zaliczyć ich do tej grupy.
Montparnasse i kawiarnie.
Dzielnica ta była miejscem osiedlania się różnych twórców. Jej centrum było skrzyżowanie Vavin w miejscu przecięcia bulwarów Raspail i Montparnasse. Przy bulwarze Montparnasse znajdowały się znane ze spotkań artystów kawiarnie Le Dôme i La Rotonde.
Popularnym miejscem była kawiarnia Le Dôme, której bywalców określano jako "dômiers". Z Polaków bywali tam Xawery Glinka, Henryk Hayden, Roman Kramsztyk, Henryk Kuna, Tadeusz Makowski, Eugeniusz Zak i Leopold Zborowski. Dla "dômiers" mistrzem był Henri Matisse. Środowisko kawiarni rozpadło się ok. 1914 roku.
La Rotonde była inną z ulubionych kawiarni artystów. Modigliani malował tam wiele naprędce szkicowanych portretów w zamian za alkohol lub niewielkie wynagrodzenie. Ilja Erenburg pisał o tym miejscu:
La Ruche.
Był to budynek zaprojektowany przez Gustava Eiffela, który po wystawie światowej w 1900 roku zamieniono na pracownie dla artystów; tam kierowała się większość z nich po przybyciu do Paryża. W ośmiokątnej, trzypiętrowej budowli pokrytej dachem w kształcie chińskiego kapelusza znajdowało się ok. 140 pomieszczeń o kształcie trójkąta, w których zimą panował ziąb, a dostęp do bieżącej wody był znikomy. Czynsze były niskie i wynosiły 50 franków rocznie. Jako pierwszy zamieszkał tam Marc Chagall, który jednak stronił od innych artystów.
Académie Russe i inne szkoły.
W roku 1911 powstała Académie Russe, która wyłoniła się z Wolnej Szkoły utworzonej w 1910 roku. Miała dwie pracownie: rzeźby i malarstwa, i była wolnym przedsięwzięciem, bez stałych nauczycieli. W 1912 roku miała 83 studentów; na zajęcia w niej uczęszczał też Modigliani. Oprócz niej w Paryżu działały inne szkoły artystyczne: Académie Colarossi czy Académie de la Grande-Chaumière.

</doc>
<doc id="389976" url="https://pl.wikipedia.org/wiki?curid=389976" title="Trójkowy system liczbowy">
Trójkowy system liczbowy

Trójkowy system liczbowy – pozycyjny system liczbowy, w którym podstawą jest liczba 3. Do zapisu liczb są potrzebne 3 cyfry: 0, 1 i 2. Cyfry trójkowe często nazywa się tritami na podobieństwo bitów w systemie binarnym.
Porównanie z systemem dziesiętnym i dwójkowym.
Liczba cyfr do zapisania liczb w systemie trójkowym nie rośnie tak szybko jak w systemie dwójkowym, jednakże jest nadal znaczna w porównaniu do zapisu dziesiętnego. Na przykład 36510, to 1011011012 (9 cyfr) i 1111123 (6 cyfr).
Zbiór Cantora.
Liczby w systemie trójkowym są pomocne w definiowaniu zbioru Cantora. Zbiór ten tworzą liczby z przedziału od 0 do 2, których trójkowa reprezentacja nie zawiera cyfry 1.

</doc>
<doc id="389977" url="https://pl.wikipedia.org/wiki?curid=389977" title="Surgut">
Surgut

Surgut () – miasto w Rosji, w Chanty-Mansyjskim Okręgu Autonomicznym. Surgut położony jest w Rejonie Surguckim i stanowi jego ośrodek administracyjny, sam jednak nie wchodzi w skład rejonu, stanowiąc, podobnie jak wszystkie duże miasta na terenie Okręgu – miasto wydzielone Chanty-Mansyjskiego OA – Jugry.
Surgut leży na prawym brzegu Obu, stanowiąc ważny port rzeczny zachodniej Syberii; liczy 380 632 mieszkańców (2020 r.) i jest najludniejszym ośrodkiem miejskim Chanty-Mansyjskiego OA.
Historia.
Surgut jest jednym z najstarszych ośrodków osadnictwa rosyjskiego w Chanty-Mansyjskim OA. Założony został z rozkazu cara Fiodora I w 1594 roku jako ośrodek kolonizowania Syberii. Po początkowo pomyślnym rozwoju w wiekach następnych miasto zaczęło podupadać. Gwałtowny rozwój Surgutu rozpoczął się ponownie dopiero w końcu lat 50. XX w, w związku z odkryciem i eksploatacją w Jugrze złóż ropy naftowej i gazu ziemnego.
25 czerwca 1965 r. Surgut otrzymał prawa miejskie.
Gospodarka.
Podstawą gospodarki miasta jest przemysł związany z wydobywaniem ropy naftowej i gazu ziemnego, a także przemysł paliw energetycznych (elektrownia gazowa o mocy 3380 MW), oraz przemysł drzewny i spożywczy.
W mieście znajduje się stacja kolejowa Surgut oraz muzeum.

</doc>
<doc id="389978" url="https://pl.wikipedia.org/wiki?curid=389978" title="Ecole de Paris">
Ecole de Paris



</doc>
<doc id="389979" url="https://pl.wikipedia.org/wiki?curid=389979" title="Aczyńsk">
Aczyńsk

Aczyńsk (ros. "Ачинск") – miasto w Rosji, w Kraju Krasnojarskim, przy Kolei Transsyberyjskiej, nad Czułymem (dopływ rzeki Ob).
Historia.
Osada założona w 1682 roku, prawa miejskie nadane zostały Aczyńskowi od 1782 roku. W 1910 powstała tu parafia rzymskokatolicka wraz z kościołem zburzonym przez komunistów w 1933.
W 1942 w Aczyńsku urodziła się Fryderyka Elkana – polska wokalistka jazzowa.
Obecnie miasto jest ośrodkiem przemysłowym m.in. rafineria ropy naftowej, wytwórnia tlenku glinu, przemysł głównie spożywczy; węzeł Kolei Transsyberyjskiej; w okolicy eksploatacja węgla kamiennego.
Komunikacja.
W Aczyńsku działa wybudowana w latach 60. XX wieku sieć tramwajowa służąca głównie robotnikom podróżującym do kombinatu chemicznego. Z tego względu sieć tramwajowa nie ma połączenia z dworcem kolejowym położonym w północnej części miasta.

</doc>
<doc id="389980" url="https://pl.wikipedia.org/wiki?curid=389980" title="Karel Konrad">
Karel Konrad



</doc>
<doc id="389983" url="https://pl.wikipedia.org/wiki?curid=389983" title="Pojezierze Południowopomorskie">
Pojezierze Południowopomorskie

Pojezierze Południowopomorskie (314.6-7) – obejmuje terytoria pomiędzy morenami fazy pomorskiej na północy, Pradoliną Toruńsko-Eberswaldzką na południu, doliną Odry na zachodzie i doliną Wisły na wschodzie, na szlaku odpływu lodowcowo-rzecznego, który spowodował powstanie rozległych piaszczystych równin w dorzeczach dopływu Noteci – Drawy oraz dopływów Wisły – Brdy i Wdy. Pomiędzy dolinami tych rzek występują liczne jeziora wytopiskowe. Klimatycznie jest to region bardziej suchy (średnia roczna 500-550 mm) i cieplejszy niż Pojezierza Wschodnio- i Zachodniopomorskie. W składzie lasów przeważają tu bory sosnowe na sandrach. Mieszane lasy liściaste na wysoczyznach morenowych przeważnie ustąpiły miejsca polom uprawnym. Makroregion zajmuje powierzchnię 17 789 km² (oznacza to, że powierzchnia Pojezierza Południowopomorskiego jest równa łącznej sumie powierzchni Pojezierza Zachodniopomorskiego i Wschodniopomorskiego) i dzieli się go na 13 następujących mezoregionów:

</doc>
<doc id="389986" url="https://pl.wikipedia.org/wiki?curid=389986" title="Kańsk">
Kańsk

Kańsk (ros. Канск) – miasto w azjatyckiej części Rosji, w Kraju Krasnojarskim, nad rzeką Kan (dopływ Jeniseju), na wschód od Krasnojarska. Założone w 1628 roku. Około 88 tys. mieszkańców (2020). Ośrodek wydobycia węgla, a także przemysłu bawełnianego oraz żywnościowego. W mieście znajduje się baza lotnicza, przebiega przez nie również kolej transsyberyjska.
W 1919 urodził się tutaj Wacław Furmańczyk – polski architekt, wykładowca akademicki i żołnierz ZWZ-AK.
5 stycznia 1985 roku, przy ulicy Anieli Krzywoń, odsłonięto jej pomnik&lt;ref name="WPH3/1985"&gt;&lt;/ref&gt;.
Od 2011 miasto jest siedzibą eparchii kańskiej.
W mieście rozwinął się przemysł włókienniczy, drzewny, maszynowy, metalowy oraz spożywczy.
Kultura.
Od 2002 roku miasto jest gospodarzem Międzynarodowego Festiwalu Wideo w Kańsku.
Znajduje się tu Kański Teatr Dramatyczny, Miejski Ośrodek Kultury, ośrodek młodzieżowy, filia Miejskiego Ośrodka Kultury w Budovnichy.
W mieście działają dwie dziecięce szkoły muzyczne. Na czele jednej ze szkół stała czcigodna postać kultury RFSRR Larisa Petrovna Kryuchkova, która ukończyła Krasnojarską Szkołę Muzyczną w klasie nauczyciela Godina, ucznia wybitnego rosyjskiego tenora P.I. Słowcowa, pochodzącego z Kana. ...
Muzea
W 1922 roku otwarto Kanyan Museum of Local Lore. Do 1990 roku znajdował się w budynku Katedry Świętej Trójcy. Obecnie mieści się w odrestaurowanym budynku pierwszego kina Furor w Kańsku.

</doc>
<doc id="389988" url="https://pl.wikipedia.org/wiki?curid=389988" title="SSE Composite">
SSE Composite

SSE Composite – indeks giełdowy obejmujący wszystkie spółki notowane na Giełdzie Papierów Wartościowych w Szanghaju (ang. "Shanghai Stock Exchange"). Indeks został uruchomiony 15 lipca 1991.
Skład indeksu.
W skład indeksu wchodzą między innymi spółki:

</doc>
<doc id="389989" url="https://pl.wikipedia.org/wiki?curid=389989" title="Płamen Markow">
Płamen Markow

Płamen Markow Markow (bułg. Пламен Марков Марков, ur. 11 września 1957 w Sewliewie) – bułgarski piłkarz grający na pozycji pomocnika, oraz trener i działacz piłkarski.
Kariera piłkarska.
Karierę piłkarską rozpoczął w rodzinnym Sewliewie, ale już w wieku osiemnastu lat przeszedł do CSKA Sofia. W barwach klubu ze stolicy Bułgarii występował przez dziesięć sezonów. W tym czasie zdobył pięć tytułów mistrza kraju, dwukrotnie triumfował w rozgrywkach o Puchar Bułgarii i raz w Pucharze Armii Sowieckiej. Był ważnym ogniwem zespołu prowadzonego przez Asparucha Nikodimowa, który w sezonie 1981/82 dotarł do półfinału Pucharu Europejskich Mistrzów Krajowych. Na rok przed Mundialem 1986 Markow zdecydował się na pierwszy w swojej karierze transfer zagraniczny: trafił do występującego we francuskiej Division 1 FC Metz. W ciągu dwu lat gry w tym klubie (69 meczów ligowych), dwukrotnie zajął z nim szóste miejsce w lidze. Piłkarską karierę kończył w drugoligowym Grenoble Foot 38.
W reprezentacji Bułgarii zadebiutował w 1978 roku. Występował w niej z różną regularnością przez osiem kolejnych lat. Spełnieniem jego reprezentacyjnej kariery był udział w Mundialu 1986, na którym podopieczni Iwana Wucowa - po raz pierwszy w historii - przebrnęli przez fazę grupową i awansowali do drugiej rundy turnieju, w której przegrali 0:2 z Meksykiem. Markow zagrał tylko w jednym spotkaniu, z Argentyną.
Kariera szkoleniowa.
Karierę trenerską rozpoczął we francuskim Grenoble Foot 38, ale po niespełna dwóch latach pracy powrócił do Bułgarii. Przez dziesięć lat (z krótkim epizodem w 1995 roku w CSKA Sofia) prowadził drugoligowy zespół Cardafon Gabrowo, ale nie odniósł z nim większych sukcesów. Również kolejny klub, w którym został zatrudniony, czyli Widima-Rakowski Sewliewo, grał na zapleczu bułgarskiej ekstraklasy.
Jego kariera szkoleniowa nabrała tempa dopiero w 2002 roku, kiedy - jako pierwszy w historii bałkańskiego futbolu trener zespołu drugoligowego - został selekcjonerem reprezentacji Bułgarii. Z drużyną narodową awansował do Euro 2004. Mimo iż udało mu się wyciągnąć drużynę narodową z trwającego od wielu lat kryzysu, to wielu komentatorów zarzucało mu, że był tylko "marionetką w rękach Iwana Wucowa", sekretarza Bułgarskiego Związku Piłki Nożnej, do którego miał należeć decydujący głos przy wyborze piłkarzy i taktyki na mecze. Ponadto podkreślano, że za czasów Markowa (zresztą podobnie jak w okresie, kiedy kadrę prowadził Dimityr Penew, twórca największego w historii futbolu bułgarskiego sukcesu), panował "zbyt duży luz", a zawodnicy nie zawsze odnosili się z szacunkiem do selekcjonera.
W czasie mistrzostw drużyna, w której grali wówczas m.in. Stilijan Petrow, Martin Petrow i Dimityr Berbatow, przegrała wszystkie trzy mecze i mieli najgorszy ze wszystkich drużyn bilans bramkowy – 1:9. Po turnieju Markow podał się do dymisji.
Później pracował w Widimie, a od kwietnia 2006 roku był szkoleniowcem CSKA Sofia. W sezonie 2005–2006 zdobył z nim Puchar, Superpuchar i wicemistrzostwo Bułgarii. Został zdymisjonowany po kilku słabszych meczach w marcu 2007 roku.
Pięć miesięcy później zastąpił Portugalczyka Nelo Vingadę na stanowisku trenera marokańskiego klubu Wydad Casablanca, ale już 4 grudnia otrzymał wymówienie.
Na początku stycznia 2008 roku media bułgarskie, powołując się na anonimowego członka Bułgarskiego Związku Piłki Nożnej podały, że Markow jest głównym kandydatem do objęcia stanowiska selekcjonera reprezentacji Bułgarii. Kilka dni później (11 stycznia) prezes BFS Borisław Michajłow potwierdził, że właśnie podpisał z nim dwuletni kontrakt. Jednak tym razem przygoda na stanowisku selekcjonera kadry trwała tylko niecałe dwanaście miesięcy. Na początku grudnia Markow został zdymisjonowany. Bezpośrednim powodem dymisji były słabe wyniki w eliminacjach do Mundialu 2010 (trzy punkty w trzech meczach) oraz porażka 1:6 w spotkaniu towarzyskim z Serbią.
W sierpniu 2009 powrócił do pracy po półrocznej przerwie. Został dyrektorem technicznym w CSKA Sofia, gdzie pierwszym trenerem był jego asystent z czasów prowadzenia kadry Ljubosław Penew.
Sukcesy.
Kariera piłkarska
Kariera szkoleniowa

</doc>
<doc id="389990" url="https://pl.wikipedia.org/wiki?curid=389990" title="Brack">
Brack

Brack (ros. "Братск") – miasto w azjatyckiej części Rosji, w obwodzie irkuckim, nad rzeką Angarą.
Historia.
Brack został założony w 1631 roku, jako kozacka twierdza. Prawa miejskie otrzymał w 1955. W 1961 uruchomiono na Angarze jedną z największych w świecie elektrowni wodnych, o mocy 4500 MW. Jej zapora, o wysokości 125 m i długości 3700 m, tworzy Zbiornik Bracki. Obecnie miasto jest ważnym ośrodkiem przemysłowym (huta aluminium, przemysł drzewny, papierniczy i materiałów budowlanych).
Gospodarka.
W mieście rozwinął się przemysł drzewny, chemiczny hutniczy, maszynowy oraz materiałów budowlanych.
Transport i komunikacja.
Brack posiada międzynarodowy port lotniczy o znaczeniu federalnym.

</doc>
<doc id="389991" url="https://pl.wikipedia.org/wiki?curid=389991" title="Angarsk">
Angarsk

Angarsk () – miasto w Rosji w obwodzie irkuckim, nad Angarą, położone w odległości 5150 km na wschód od
Moskwy.
Historia.
Ośrodek wielkoprzemysłowy, zwłaszcza przemysł petrochemiczny. Angarsk został wybudowany po II wojnie światowej. Prawa miejskie otrzymał od 1951 roku.
Transport.
Angarsk jest położony przy Kolei Transsyberyjskiej. Miasto posiada sieć tramwajową o długości 95 km.

</doc>
<doc id="389995" url="https://pl.wikipedia.org/wiki?curid=389995" title="Akselbanty">
Akselbanty



</doc>
<doc id="389996" url="https://pl.wikipedia.org/wiki?curid=389996" title="Dunedin">
Dunedin

Dunedin (wym. ; maor. Ōtepoti) to miasto w Nowej Zelandii, na wschodnim wybrzeżu Wyspy Południowej, nad Zatoką Otago. Około 119,6 tys. mieszkańców. Znajduje się tam Baldwin Street, najbardziej stroma ulica świata (o długości 359 metrów) o nachyleniu do 38% (różnica poziomów między jednym końcem a drugim wynosi prawie 70 metrów).
W mieście znajduje się cerkiew św. Michała Archanioła.

</doc>
<doc id="390009" url="https://pl.wikipedia.org/wiki?curid=390009" title="Serowe">
Serowe

 
Serowe – miasto we wschodniej Botswanie, ośrodek administracyjny Dystryktu Central. Około 47 tys. mieszkańców.

</doc>
<doc id="390010" url="https://pl.wikipedia.org/wiki?curid=390010" title="Sześć">
Sześć



</doc>
<doc id="390015" url="https://pl.wikipedia.org/wiki?curid=390015" title="Penza">
Penza

Penza () – miasto obwodowe w Rosji, nad Surą (dopływ Wołgi). Ma około 520 tys. mieszkańców (2020), zajmuje powierzchnię 290 km². Jest stolicą obwodu penzeńskiego.
W mieście rozwinął się przemysł maszynowy, drzewny, papierniczy, spożywczy oraz rowerowy.
Historia.
Miejscowość powstała w 1663 r. jako fort na południowej granicy imperium rosyjskiego, a prawa miejskie uzyskała w 1719 r. W XVIII wieku była ważnym centrum handlowym. W 1774 miasto zostało zdobyte przez powstańców Jemieljana Pugaczowa, ponieważ mieszkańcy wpuścili zbuntowanych kozaków do miasta. Podczas wojny domowej Korpus Czechosłowacki wzniecił w Penzie antybolszewickie powstanie.
Obecnie Penza jest centrum edukacyjnym – znajduje się tu 6 uniwersytetów, 13 innych szkół wyższych i 77 szkół publicznych. W latach 1959–1964 produkowano w Penzie komputery Ural (w sumie 139 sztuk).
W 1883 w Penzie urodził się Jan Kołłątaj-Srzednicki, syn powstańca styczniowego, przyszły generał Wojska Polskiego. Prócz niego w mieście urodzili się lub dorastali: Wsiewołod Meyerhold, Andreï Makine, Jurij Krasin, w mieście urodził się rosyjski piosenkarz i raper Jegor KReeD.
Planetoida (3189) Penza odkryta w 1978 roku została nazwana na cześć miasta.

</doc>
<doc id="390017" url="https://pl.wikipedia.org/wiki?curid=390017" title="Siedem">
Siedem



</doc>
<doc id="390019" url="https://pl.wikipedia.org/wiki?curid=390019" title="PX 50">
PX 50

PX 50 – dawny indeks giełdowy 50 największych spółek notowanych na Giełdzie Papierów Wartościowych w Pradze (Prague Stock Exchange).
Indeks wystartował 5 kwietnia 1994 roku na poziomie 1000 punktów. Wpływ akcji danej spółki zależała od jego aktualnej kapitalizacji - im większa kapitalizacja, tym większy udział w indeksie. Indeks był obliczany w godzinach od 9.30 do 16.00 w pięciominutowych odstępach. Od grudnia 2001 liczba spółek wchodzących w skład indeksu była zmienna.
20 marca 2006 PX 50 został zastąpiony indeksem cenowym PX.
Skład indeksu.
Największe spółki wchodzące w skład indeksu.

</doc>
<doc id="390022" url="https://pl.wikipedia.org/wiki?curid=390022" title="James Francis Byrnes">
James Francis Byrnes

James Francis Byrnes (ur. 2 maja 1879 w Charleston, zm. 9 kwietnia 1972 w Columbia (Karolina Południowa)) – amerykański polityk, członek Partii Demokratycznej, gubernator Karoliny Południowej, sekretarz stanu. 6 września 1946 r. na konferencji w Stuttgarcie wygłosił przemówienie, w którym określił politykę Stanów Zjednoczonych względem Niemiec i państw europejskich. Wobec sowietyzacji terenów wschodnich (m.in. 21 kwietnia 1946 r. nastąpiła przymusowa fuzja partii lewicowych – SPD z KPD, powstała Socjalistyczna Partia Jedności Niemiec – SED) i obawy o rozprzestrzenianie się komunizmu na terenach okupowanych przez aliantów zachodnich zapowiedział długoterminowe utrzymanie wojsk amerykańskich w Europie. Granice na Odrze i Nysie uznał za tymczasowe. Uznanie nowych granic uzależniał od demokratycznych wyborów w Polsce. Był zwolennikiem jak najszybszego zniesienia podziału kraju na strefy okupacyjne, integracji wszystkich ziem, opowiadał się za powołaniem demokratycznego rządu, odbudowy gospodarki i włączenia Niemiec do struktur europejskich. Za punkt wyjścia uznał prowadzenie jednolitej polityki finansowej i unii monetarnej wszystkich terenów.
Na forum europejskim zgłosił projekt połączenia wszystkich stref okupacyjnych ze strefą amerykańską. Koncepcja odrzucona została przez Moskwę i stała się przyczyną późniejszego podziału kraju na dwa państwa niemieckie (7 września 1949 r. RFN i 7 października NRD).
W okresie zimnej wojny był jednym z najbardziej wpływowych polityków amerykańskich. Człowiek Roku 1946 według magazynu Time.

</doc>
<doc id="390026" url="https://pl.wikipedia.org/wiki?curid=390026" title="Gamma Geminorum">
Gamma Geminorum

Gamma Geminorum ("γ Gem"; "Alhena") – trzecia co do jasności gwiazda w gwiazdozbiorze Bliźniąt, odległa od Słońca o około 109 lat świetlnych.
Nazwa.
Gwiazda ta ma nazwę własną Alhena, która wywodzi się od , „piętno” lub „znamię” (na szyi wielbłąda). Inna nazwa Almeisan („dumnie maszerująca”) również pochodzi z języka arabskiego ( ). Międzynarodowa Unia Astronomiczna w 2016 roku formalnie zatwierdziła użycie nazwy Alhena dla określenia tej gwiazdy.
Charakterystyka obserwacyjna.
Gamma Geminorum to gwiazda spektroskopowo podwójna. Jej obserwowana wielkość gwiazdowa to 1,93, a wielkość absolutna jest równa −0,68m.
W historii obserwacji Alhena była najjaśniejszą gwiazdą, przed którą przeszła planetoida – była to (381) Myrrha w 1991 roku.
Charakterystyka fizyczna.
Główny składnik to biały podolbrzym, należący do typu widmowego A1,5. Jego jasność jest 160 razy większa niż jasność Słońca, a temperatura to ok. 9200 K. Jego masa jest 2,8 raza większa od masy Słońca, a promień jest ok. 5 razy większy niż promień Słońca.
Obserwacja tranzytu planetoidy pozwoliła bezpośrednio zaobserwować towarzyszkę Alheny – prawie 200 razy słabszą gwiazdę ciągu głównego. Składnik Gamma Geminorum Ab jest podobną do Słońca gwiazdą typu widmowego G, o masie zbliżonej do masy Słońca. Krąży on po mocno wydłużonej orbicie w średniej odległości 8,5 au od podolbrzyma, a jeden obieg wspólnego środka masy zajmuje gwiazdom 12,6 roku.
Alhena ma ponadto dwóch towarzyszy optycznych: składnik B ma wielkość gwiazdową 13 i jest oddalony o 140,5 sekundy kątowej od głównej gwiazdy, a składnik C o wielkości 12,3m jest odległy o 148,1″ (według obserwacji z 2009 roku).

</doc>
<doc id="390027" url="https://pl.wikipedia.org/wiki?curid=390027" title="Zarząd">
Zarząd

Zarząd – jednostka organizacyjna kierująca działalnością innych podporządkowanych jej organizacji lub jednostek organizacyjnych. Zespół ludzi uprawnionych do kierowania działalnością jednostki organizacyjnej lub jednostek organizacyjnych np. zarząd spółki kapitałowej.

</doc>
<doc id="390030" url="https://pl.wikipedia.org/wiki?curid=390030" title="Władca absolutny">
Władca absolutny



</doc>
<doc id="390037" url="https://pl.wikipedia.org/wiki?curid=390037" title="Liga Muzułmańska">
Liga Muzułmańska

Liga Muzułmańska – ugrupowanie polityczno-religijne założone w 1906 roku jako odpowiedź na powstanie Indyjskiego Kongresu Narodowego (1885 r.) i reprezentujące interesy muzułmanów na terenie całych Indii.
W 1916 r. doszło do jego porozumienia z Kongresem i obie partie ogłosiły w Lucknow konkretny program współdziałania. Partie ponownie poróżniły się w wyniku wyborów do Zgromadzeń Prowincjonalnych z 1937 r., kiedy zwycięski Kongres odmówił stworzenia koalicji z Ligą. Od tego czasu Liga za strategiczny cel swej polityki obrała walkę o oddzielne państwo muzułmańskie – Pakistan – czemu jej przywódca, Jinnah, dał wyraz na łamach prasy w lipcu 1946 r. Walka przybrała formę wojny domowej i objęła swym zasięgiem głównie Kalkutę, okręgi Noakhali i Tippera oraz Kaszmir.

</doc>
<doc id="390039" url="https://pl.wikipedia.org/wiki?curid=390039" title="Ząbkovia Ząbki">
Ząbkovia Ząbki

Ząbkovia Ząbki – polski klub sportowy z siedzibą w Ząbkach, założony w 1927.
Informacje ogólne.
Zarząd MKS Ząbkovia Ząbki:
Sponsorzy klubu.
Głównym sponsorem drużyny z Ząbek w latach 1994-2016 była firma budowlana Dolcan. W tym czasie zmieniali się sponsorzy techniczni, dostarczający sprzęt piłkarski zawodnikom. Po kilku latach, w 2012 roku, klub postanowił zrezygnować z marki Zina i tym samym wprowadzono stroje Adidasa. Poniższa tabela prezentuje sponsorów technicznych.
W 2016 r. z finansowania klubu wycofała się firma Dolcan, co było skutkiem problemów finansowych sponsora. W konsekwencji stało się to przyczyną upadłości klubu.
Reprezentanci w Dolcanie.
W Dolcanie Ząbki w przeszłości grali piłkarze, którzy mają na swoim koncie występy w reprezentacji Polski.
Trenerzy od 2002 roku.
Oto lista trenerów prowadzących zespół Dolcanu Ząbki w danych latach. Dane obejmują wszystkich szkoleniowców od 2002.

</doc>
<doc id="390040" url="https://pl.wikipedia.org/wiki?curid=390040" title="Rząd Narodowy (powstanie listopadowe)">
Rząd Narodowy (powstanie listopadowe)

Rząd Narodowy – polski rząd powołany 29 stycznia 1831 uchwałą Sejmu Królestwa Polskiego. Formalnie sprawował najwyższą władzę wykonawczą w Królestwie Polskim podczas powstania listopadowego.
Geneza.
Po powołaniu 1 grudnia 1830 przez Radę Administracyjną Wydziału Wykonawczego o składzie mieszanym, 3 grudnia rada ta formalnie przestała istnieć, cedując swoje kompetencje na pięcioosobowy Rząd Tymczasowy pod prezesurą księcia Adama Jerzego Czartoryskiego. Organ ten z kolei przekształcił się 21 grudnia 1830 w Radę Najwyższą Narodową. Po przeprowadzeniu 25 stycznia 1831 przez Sejm detronizacji króla Mikołaja I Romanowa zaistniała potrzeba przeniesienia kompetencji głowy państwa.
Kompetencje.
29 stycznia Sejm podjął uchwałę, większością 93 głosów do 13, mocą której powołał Rząd Narodowy, przyznając mu "władzę konstytucyjną królewską" i "władzę rządzącą". Rząd ten miał prawo dysponowania dochodami skarbu państwa, w ramach uchwalonego przez Sejm budżetu. Posiadał prawo zawierania umów międzynarodowych.
Powoływał, odwoływał i zawieszał urzędników administracji państwowej, nominował średnią hierarchię kościelną, prokuratorów oraz sędziów i prezesów sądów wszystkich szczebli. Nadawał najwyższe odznaczenia wojskowe, określał symbole narodowe na monetach i pieczęciach. Nominował zastępcę wodza naczelnego. Posiadał prawo łaski z wyłączeniem spraw o zbrodnie stanu. Podejmował wiążące decyzje w obecności przynajmniej 3 członków rządu. W obradach pięciu członków rządu mógł też uczestniczyć wódz naczelny z prawem głosu. Każdy akt normatywny wydany przez Rząd Narodowy nabierał mocy prawnej dopiero po kontrasygnowaniu go przez odpowiedniego ministra. Rada Ministrów była posiedzeniem wszystkich szefów wydziałów i ministrów.
30 stycznia Sejm wybrał prezesem Rządu Narodowego Adama Jerzego Czartoryskiego i dokonał wyboru czterech pozostałych członków. Na jego siedzibę wyznaczył Pałac Namiestnikowski w Warszawie.
Skład.
W skład rządu weszło 5 szefów poszczególnych wydziałów, którzy powołali ministrów w swoich resortach.
Działalność.
W swoim działaniu koncentrował się na sprawach związanych z prowadzeniem wojny z Rosją. Zajął się m.in. przeprowadzeniem rekwizycji, sprzedażą i zastawem dóbr narodowych, w celu pozyskania środków potrzebnych na prowadzenie działań wojennych. Wziął na siebie zapewnienie zaopatrzenia stale rosnącej liczby wojsk powstańczych.
28 marca z inicjatywy kaliszan wniósł pod obrady Sejmu projekt uwłaszczenia za wykupem włościan w dobrach narodowych. Powołał rady municypalne w większych miastach. 24 lipca Sejm zwołał Radę Wojenną, która zajęła się m.in. kontrolą działań wodza naczelnego.
W jej skład weszli członkowie rządu i izby poselskiej.
Wobec radykalnych wystąpień ludności Warszawy 15 sierpnia i groźby dokonania zamachu stanu, rząd Czartoryskiego złożył na posiedzeniu Sejmu 17 sierpnia dymisję. Tego samego dnia Sejm powołał na prezesa Rządu Narodowego gen. Jana Krukowieckiego, który stanął na jego czele jako prezes w Radzie Ministrów. Wzmocniono jego prerogatywy, posiadał odtąd głos stanowczy i sam mógł powoływać wodza naczelnego, swojego zastępcę i ministrów. Po kapitulacji Warszawy 7 września nowym prezesem rządu został Bonawentura Niemojowski. Władze powstańcze przeniosły się do Płocka, gdzie 23 września Sejm przyjął dymisję Niemojowskiego na ostatniej swojej sesji. Już jednak 24 września, wobec odmowy gen. Jana Nepomucen Umińskiego, który nie chciał przyjąć stanowiska wodza naczelnego połączonego z pełnią władzy cywilnej, Niemojowski ponownie został prezesem rządu. 26 września w Rypinie, opuszczający granice kraju rząd wydał odezwę, w której oświadczył, że "rząd narodowy dłużej z godnością urzędować nie może". Odtąd cała władza cywilna spoczywała w rękach wodza naczelnego gen. Macieja Rybińskiego.

</doc>
<doc id="390042" url="https://pl.wikipedia.org/wiki?curid=390042" title="Łęki (powiat oświęcimski)">
Łęki (powiat oświęcimski)

Łęki – wieś sołecka w Polsce położona w województwie małopolskim, w powiecie oświęcimskim, w gminie Kęty.
Łęki liczą 1350 mieszkańców (stan na 31 marca 2013 roku). Sołectwo zajmuje 3,80 km² powierzchni.
Historia.
Miejscowość po raz pierwszy wzmiankowana została w 1404. Z kolei w dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 wystąpiła jako "Lanky".
W 1564 roku wraz z całym księstwem oświęcimskim i zatorskim tereny te znajdowały się w granicach Korony Królestwa Polskiego w województwie krakowskim w powiecie śląskim. Była wsią królewska starostwa oświęcimskiego w powiecie śląskim województwa krakowskiego w końcu XVI wieku. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772.
Po rozbiorach Polski wieś znalazła się w zaborze austriackim. W XIX wieku wymienia ją Słownik geograficzny Królestwa Polskiego jako miejscowość leżącą w powiecie bialskim w Królestwie Galicji i Lodomerii. Pod koniec XIX wieku w miejscowości mieszkało 681 osób wyznania rzymsko-katoliciego. Wieś dzieliła się na dwie części dworską oraz wiejską. Największą własność w miejscowości miała hrabina Adela Borkowska, której posiadłość liczyła 123 morg roli, 29 morg łąk i ogrodów oraz 300 morg lasu. Zamieszkiwało w niej stale 58 osób. Druga część wiejska miała natomiast 408 morg roli, 29 łąk oraz 134 morg pastwisk i nieużytków. We wsi znajdowała się w tym czasie także jednoklasowa szkoła ludowa.
W latach 1975–1998 miejscowość należała administracyjnie do województwa bielskiego.

</doc>
<doc id="390050" url="https://pl.wikipedia.org/wiki?curid=390050" title="Przyłuski (gmina Biała Rawska)">
Przyłuski (gmina Biała Rawska)

Przyłuski – wieś w Polsce położona w województwie łódzkim, w powiecie rawskim, w gminie Biała Rawska.
Wieś wymieniana w 1408 r. jako Przeluski.
W latach 1975–1998 miejscowość należała administracyjnie do województwa skierniewickiego.

</doc>
<doc id="390054" url="https://pl.wikipedia.org/wiki?curid=390054" title="Zalew (województwo łódzkie)">
Zalew (województwo łódzkie)

Zalew – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.
Od pradawna istniał tu majątek ziemski. W XIX w. właścicielami Zalewu była rodzina Witkowskich. Ostatnia z tego rodu Aniela Witkowska zmarła w 1895 r. i pochowana jest w Mikołajewicach. Pod koniec jej życia spłonął istniejący tu dwór. Po Witkowskich gospodarowali tu jeszcze Piaseccy, potem Mrowińscy i Zielonkowie, majątek był parcelowany, a po II wojnie światowej upaństwowiony.
W obrębie wsi jest sztucznie usypane wzniesienie, w którym według tradycji pochowano żołnierzy Napoleona, którzy polegli i zmarli z wycieńczenia w czasie odwrotu spod Moskwy. Po bitwie pod Łodzią, w końcu 1914 r., pochowano tu także ponad 100 żołnierzy niemieckich. Kopiec ten nazywany jest Kamionką.

</doc>
<doc id="390059" url="https://pl.wikipedia.org/wiki?curid=390059" title="Paul Weitz">
Paul Weitz

Paul Joseph Weitz (ur. 25 lipca 1932 w Erie w stanie Pensylwania, zm. 22 października 2017 w Flagstaff) – amerykański astronauta, komandor rezerwy Marynarki Wojennej Stanów Zjednoczonych. 
Wykształcenie i służba wojskowa.
Szkołę średnią ("Harborcreek High School") ukończył w Harborcreek w Pensylwanii. 
Jako pilot wylatał 7700 godzin, z czego 6400 na pokładzie samolotów z napędem odrzutowym.
Loty załogowe.
Skylab 2.
25 maja 1973 wystartował na pokładzie statku Apollo do misji oznaczonej jako Skylab 2. Była to pierwsza załogowa misja, która udała się na pokład amerykańskiej stacji kosmicznej Skylab, wystrzelonej na orbitę okołoziemską przy użyciu zmodyfikowanej rakiety nośnej Saturn V (bez trzeciego stopnia) 14 maja 1973. Dowódcą wyprawy był Charles Conrad, a naukowcem misji Joseph Kerwin. Paul Weitz pełnił podczas tej wyprawy funkcję pilota. Początkowo astronauci mieli wystartować 15 maja 1973, ale okazało się, że podczas startu zniszczona została jedna z baterii słonecznych i misja musiała zostać przełożona o 10 dni, aby personel naziemny mógł znaleźć sposób naprawienia usterki. 
Koniecznym stało się zainstalowanie swego rodzaju zastępczej osłony termicznej, chroniącej wnętrze Skylaba przed nadmiernym nagrzaniem się. Na pokładzie statku Apollo astronauci wykonali specjalny „parasol”. Po jego zainstalowaniu na zewnętrznej powierzchni laboratorium temperatura wewnątrz stacji spadła do takiego poziomu, że astronauci mogli wreszcie wejść na pokład Skylaba. 25 maja 1973 Weitz wyszedł na zewnątrz Apolla i przebywał tam przez 37 minut. Po raz drugi na 1 godzinę i 36 minut opuścił stację Skylab 19 czerwca 1973. Podczas innych spacerów kosmicznych Kerwin i Conrad pracowali nad przywróceniem zasilania stacji w energię elektryczną niezbędną dla jej dalszego funkcjonowania. Podczas całej 28-dniowej wyprawy astronauci przeprowadzili liczne badania i eksperymenty medyczne. Wykonali ponad 29 000 zdjęć fotograficznych. 22 czerwca 1973 kapsuła z astronautami wodowała na Oceanie Spokojnym. Załogę i statek kosmiczny podjął na pokład okręt ratowniczy lotniskowiec USS „Ticonderoga”.
STS-6.
4 kwietnia 1983 wystartował w kosmos jako dowódca misji STS-6. Był to pierwszy lot orbitalny wahadłowca Challenger. Pozostałymi członkami załogi byli: pilot – Karol Bobko, specjalista misji 1 (MS-1) – Donald Peterson i specjalista misji 2 (MS-2) – Story Musgrave. Podczas 5-dniowej wyprawy astronauci wykonywali eksperymenty technologiczne, umieścili na orbicie, przy użyciu stopnia napędowego IUS, satelitę TDRS-A, przeprowadzili spacer kosmiczny i prowadzili obserwacje meteorologiczne. Prom wylądował pomyślnie 9 kwietnia 1983 w bazie lotniczej Edwards w Kalifornii.

</doc>
<doc id="390060" url="https://pl.wikipedia.org/wiki?curid=390060" title="Olivier Monterrubio">
Olivier Monterrubio

Olivier Monterrubio (ur. 8 sierpnia 1976 w Gaillac) – piłkarz francuski. Jest lewoskrzydłowym, w przeszłości był często wystawiany w ataku.
Kariera klubowa.
Monterrubio rozpoczął profesjonalną karierę w 1996 roku w Nantes. Jest wychowankiem słynnej Centre of Formation of Nantes, która wyszlifowała również Mickaëla Landreau, obecnie piłkarza PSG. Monterubbio był częścią zespołu, który w sezonie 1998-99, a jego rzut karny okazał się decydujący w zdobyciu Pucharu Francji w 1999 roku. W następnym sezonie, gracz został już mistrzem Francji wraz z zespołem "Kanarków".
W lecie 2001 roku, Monterrubio podpisał kontrakt z odwiecznym rywalem Stade Rennais. Został bardzo ważnym ogniwem zespołu, a wraz ze szwajcarskim napastnikiem Aleksandrem Frei (teraz Borussia Dortmund) stworzył diabelski duet, jeden z najlepszych w całej Ligue 1. W sezonie 2004-2005, Frei został najlepszym strzelcem ligi, a najlepszym asystentem, bardzo często obsługujący go podaniami Monterrubio. Był już na tyle ważnym piłkarzem, że odziedziczył opaskę kapitana od Cyrila Jeunechampa. W styczniu 2007 roku w ramach wymiany za Oliviera Thomerta, podpisał kontrakt z RC Lens.
3 lutego 2007 roku zadebiutował w barwach RC Lens w meczu Ligue 1 z Valenciennes FC. W 2008 roku spadł z Lens do Ligue 2.
Latem 2008 roku Monterrubio został zawodnikiem szwajcarskiego FC Sion, z którym podpisał dwuletni kontrakt. W sezonie 2008/2009 zdobył w ligowych rozgrywkach 11 bramek w 35 meczach.
28 czerwca 2009 roku piłkarz powrócił do Francji, gdzie podpisał 2-letni kontrakt z FC Lorient.
Kariera reprezentacyjna.
Monterrubio trzykrotnie wystąpił w reprezentacji Francji B.

</doc>
<doc id="390061" url="https://pl.wikipedia.org/wiki?curid=390061" title="Polski Fiat">
Polski Fiat

Polski Fiat – nieistniejąca już polska marka samochodowa. Pod marką Polski Fiat były w Polsce produkowane lub montowane samochody na licencji włoskiego koncernu Fiat.
Przed II wojną światową.
Przedsiębiorstwo Polski Fiat S.A. zostało utworzone w 1920 roku jako polski oddział Fiata, zajmujący się sprzedażą samochodów. Fiat planował wówczas wybudować w Polsce fabrykę (przy ul. Sapieżyńskiej w Warszawie), lecz nie doszło do tego z powodu trudności ekonomicznych. 21 września 1931 roku polski rząd podpisał porozumienie z FIAT-em dotyczące produkcji licencyjnych samochodów w Państwowych Zakładach Inżynierii w Warszawie przy ul. Terespolskiej, na okres 10 lat (do 1 stycznia 1942). Fiat miał opracować projekt fabryki, dostarczyć oprzyrządowanie, dokumentację i udzielić pomocy w jej uruchomieniu. Samochody były sprzedawane i serwisowane przez polsko-włoskie przedsiębiorstwo Polski Fiat S.A. i nosiły markę Polski Fiat. Umowa ta była pierwszą umową tego typu zawartą przez Fiata, który co więcej zgodził się na używanie swojej marki przez zagranicznego producenta. Pierwsze samochody były montowane z włoskich części (model 508 I). Od 1935 roku fabryka zaczęła produkować całe samochody. Wyprodukowano głównie modele takie jak:
Produkowano również specjalne modele wojskowe:
Marka przestała istnieć wraz z wybuchem II wojny światowej, kiedy to fabryka PZInż została zbombardowana przez Niemców w 1939 roku.
Po II wojnie światowej.
Marka pojawiła się ponownie w latach 60., kiedy rząd PRL odnowił powiązania polskiego przemysłu motoryzacyjnego z Fiatem i kupił licencję na model Polski Fiat 125p.
Umowa została podpisana 22 grudnia 1965 roku, a pierwsze modele 125p zjechały z taśmy produkcyjnej FSO w 1967 roku. Początkowo modele były montowane, ich produkcja zaczęła się w 1968 roku i zakończyła w roku 1991. W 1983 roku zmieniono nazwę z Polski Fiat 125p na FSO 125p.
W latach 1973–2000 FSM (od 1992 roku Fiat Auto Poland) produkowała drugi licencjonowany model, Polskiego Fiata 126p.
W 1992 roku FSM została wykupiona przez Fiata, a w 1994 roku wraz z modernizacją modelu 126p ostatecznie wycofano markę Polski Fiat. Od tej pory modele Fiata produkowane są pod marką Fiat. Przed 1994 rokiem marka Fiat była używana tylko dla modeli przeznaczonych na eksport.

</doc>
<doc id="390063" url="https://pl.wikipedia.org/wiki?curid=390063" title="Nowa Wieś (powiat oświęcimski)">
Nowa Wieś (powiat oświęcimski)

Nowa Wieś – wieś sołecka w Polsce położona w województwie małopolskim, w powiecie oświęcimskim, w gminie Kęty. Nowa Wieś liczy 3272 mieszkańców (stan na 31 marca 2013 r.), powierzchnia sołectwa wynosi 7,03 km².
Historia.
Położona nad prawobrzeżną Sołą, 270 m n.p.m. Pierwsza wzmianka o niej pochodzi z 1456 r. przy okazji procesu Mikołaja Kozy z Katarzyną Pobedeską o dobra Nowej Wsi i Witkowic. W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 roku miejscowość wymieniona została jako "Nowa Wyesz". Była następnie wsią królewską w starostwie zatorskim, w 1485 r. król Kazimierz Jagiellończyk nadał ją Piotrowi Komorowskiemu za wyświadczone mu przysługi. W dawnych czasach wieś należała do parafii Kęty, w 1529 r. płaciła kościołowi w Kętach meszne. Wieś z latami zmieniała licznych właścicieli.
W drugiej połowie XVIII wieku przeszła w ręce Włocha, Kamila Dominika Gherri, lekarza króla Stanisława Augusta Poniatowskiego. W XIX wieku jej właścicielem był baron Edmund Larisch.
23 grudnia 1924 roku gminę jednostkową Nowa Wieś połączono z gminą jednostkową Kańczuga w nową gminę o nazwie Nowa Wieś.
W czasie okupacji niemieckiej mieszkająca we wsi rodzina Wronów udzieliła pomocy Maxowi Drimmer, Hermannowi Scheingesicht. W 1990 roku Instytut Jad Waszem podjął decyzję o przyznaniu Janowi Wronie, a w 2006 Annie, Helenie i Eugeniuszowi Wronie tytułu Sprawiedliwych wśród Narodów Świata.
W latach 1975–1998 miejscowość należała administracyjnie do województwa bielskiego.
Obecnie.
Obecnie w Nowej Wsi znajduje się Zespół Szkolno-Gimnazjalny, boisko „Orlik 2012”, kościół parafialny parafii św. Maksymiliana Kolbego, Koło Gospodyń Wiejskich, zespół ludowy „Nowowsianki”, remiza OSP, piekarnia działająca nieprzerwanie od 1938 roku, nowoczesna stacja paliw z myjnią, działa Ludowy Klub Sportowy „Niwa”, 17. Drużyna Harcerska ZHP „Teoria Spokoju”, rozwija się LOK Kęty w Nowej Wsi (strzelnica, paintball); wielu mieszkańców prowadzi działalność gospodarczą.

</doc>
<doc id="390065" url="https://pl.wikipedia.org/wiki?curid=390065" title="Malec (województwo małopolskie)">
Malec (województwo małopolskie)

Malec – wieś sołecka w Polsce, położona w województwie małopolskim, w powiecie oświęcimskim, w gminie Kęty.
Wieś położona jest na zboczach doliny Potoku Maleckiego, zwanego też Babudą, 270 m n.p.m.
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona w 1377 w dokumencie zapisanym w języku łacińskim jako "de Malcze", 1379 "de Malica", 1415 "de Malcz", 1448 "de Malcza", 1456 "z Malce", 1457 "Malyecz", 1470 "Malecz".
Historia.
Na początku XIV wieku wieś stanowiła własność szlachecką i należała w 1377 do Wrocha z Malcza, w 1379 Otta z Malcza, w latach 1415 (lub 1416)–1420 Paszka z Malcza herbu Wieniawa, w 1420 Wrocha z Malcza herbu Wieniawa, w latach 1441–1448 do dziedzica Jerzego z Malcza, a w 1456 do Jana Streckow z Malcza.
Wieś następnie przeszła w ręce książąt oświęcimskich, którzy zbudowali tutaj niewielki zameczek obronny. Odegrał on pewną rolę w okresie podjazdowych walk pomiędzy książętami, a rycerzami króla polskiego; później dostał się w ręce rycerzy rabusiów. W 1452 roku zamek zdobył Piotr Szafraniec, który osadził go swoją załogą złożoną ze 100 piechurów oraz 100 jeźdźców. Stacjonował w nim do momentu kiedy książę oświęcimski nie spłacił mu zaległego żołdu w wysokości 2000 złotych.
21 lutego 1457 miejscowość wymieniona została jako "Malyecz" w dokumencie sprzedaży księstwa oświęcimskiego Koronie Polskiej przez Jana IV oświęcimskiego. Wszystkie wsie szlacheckie leżące na terenie sprzedanych ziem weszły pod bezpośrednią władzę króla polskiego Kazimierza IV Jagiellończyka. W 1485 Kazimierz nadał Piotrowi Komorowskiemu za zasługi dobra maleckie wraz z przynależnymi wsiami, tj. z Malcem, Nową Wsią, Hecznarowicami, Kańczugą oraz wójtostwem w mieście Kęty. W 1564 roku wraz z całym księstwem oświęcimskim i zatorskim tereny te znajdowały się w granicach Korony Królestwa Polskiego w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772.
Miejscowość wymieniona została w dokumentach własnościowych, podatkowych i sądowych. W 1512 synowie zmarłego Jana Komorowskiego dwaj bracia Jan oraz Wawrzyniec Komorowscy ofiarowali swojej siostrze Katarzynie dobra maleckie jako wiano w wyniku czego staje się ona dziedziczką Malca. Katarzyna wyszła za mąż za Zygmunta Jordana z Zakliczyna, a Malec oraz inne wsie od tego momentu stały się dziedzictwem ich synów: w latach 1553-64 wójta w Kętach Stanisława Jordana Maleckiego dziedzica Malca, Nowej Wsi, Hecznarowic oraz Kańczugi, a w 1581 dziedzica Malca Jakuba Jordana.
W 1630 roku właściciel Mikołaj Wolski przekazał Malec w testamencie ufundowanemu przez siebie wcześniej Klasztorowi Kamedułów w Bielanach.
Po rozbiorach Polski wieś znalazła się w zaborze austriackim. W 1784 r. cesarz Józef II odebrał wieś kamedułom i przekazał ją na "fundusz religijny". Miejscowość dwukrotnie wymienia XIX wieczny Słownik geograficzny Królestwa Polskiego (t. VI i XV) jako skład dóbr ostrożańsko-pobirkowskich. W 1885 roku miejscowość liczyła 402 mieszkańców wyznania rzymskokatolickiego i dzieliła się na dwie części. Większa o obszarze 338 morg, w tym 249 morg roli, 9 morg łąk i ogrodów, 24 pastwisk i 56 morg lasu, należała do hrabiny Adeli Borkowskiej. Posiadłość mniejsza liczyła 431 morg, w tym 361 morg upraw, 21 morg łąk, 41 pastwisk oraz 8 lasu. W 1889 roku wieś przeszła na własność hr. Jezierskiego. Zamieszkiwała ją ludność polska.
Zimą 1940 r. zorganizowano w okolicy podziemny ruch ludowy, wywodzący się z przedwojennych działaczy Stronnictwa Ludowego. Ukazywał się tu tajny tygodnik pt. "Wiadomości podziemia". W czerwcu 1941 r. zorganizowano we wsi przyobozową grupę Batalionów Chłopskich w celu niesienia pomocy więźniom KL Auschwitz-Birkenau. Kierował nią Wojciech Jekiełek, który pełnił obowiązki komendanta powiatowego BCh, po nim kierownictwo grupy przejął Kazimierz Jędrzejowski z pobliskiego Osieka, aresztowany i zagazowany w KL Auschwitz. W Malcu został też aresztowany przez Gestapo przebywający tu tymczasowo cichociemny: Stefan Jasieński, który zginął w obozie w styczniu 1945 r.
Po II wojnie światowej część majątku wsi przejęła Rolnicza Spółdzielnia Produkcyjna "Zgoda". Za udział mieszkańców w antyhitlerowskim ruchu oporu w czasie II wojny światowej wieś została odznaczona w 1984 r. Krzyżem Walecznych.
W latach 1975–1998 miejscowość administracyjnie należała do województwa bielskiego.
W 1991 erygowano w Malcu parafię rzymskokatolicką.

</doc>
<doc id="390066" url="https://pl.wikipedia.org/wiki?curid=390066" title="Witkowice (województwo małopolskie)">
Witkowice (województwo małopolskie)

Witkowice (w średniowieczu ) – wieś sołecka w Polsce położona w województwie małopolskim, w powiecie oświęcimskim, w gminie Kęty. Witkowice liczą 2267 mieszkańców (stan na 31 marca 2013 roku), sołectwo zajmuje 11,54 km² powierzchni.
Na terenie wsi działalność duszpasterską prowadzi Kościół Rzymskokatolicki (parafia Świętego Michała Archanioła).
Historia.
Historycznie wieś jest częścią powstałego około 1315 księstwa oświęcimskiego. Miejscowość została po raz pierwszy wzmiankowana w spisie świętopietrza parafii dekanatu Oświęcim diecezji krakowskiej z 1326 pod dwiema nazwami: "Mosgront seu [lub] Witowicz". Niemiecka nazwa "Mosgrunt" dominowała w kolejnych spisach parafii z roku 1335 i z lat 1346–1358. Stąd niektórzy niemieccy badacze zaliczali wieś do bielskiej wyspy językowej. W okresie późniejszym wzmiankowano przede wszystkim nazwę polską. Nazwę miejscowości w zlatynizowanych staropolskich formach "Wythkowicze villa" oraz "Withkowicze" wymienia w latach (1470-1480) Jan Długosz w księdze Liber beneficiorum dioecesis Cracoviensis. W tym czasie wieś miała sześciu dziedziców, ale tylko dwie posiadłości szlacheckie. Długosz wymienia miejscowość w Liber beneficiorum dwukrotnie. Za drugim razem notując ją jako wieś opuszczoną, posiadającą jednak kościół parafialny.
W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Withkowicze".
W 1564 roku wraz z całym księstwem oświęcimskim i zatorskim tereny te znajdowały się w granicach Korony Królestwa Polskiego w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772.
W 1581 roku dokumenty podatkowe zanotowały dwóch braci Witkowskich - Kaspra oraz Stanisława, którzy posiadali 2 łany kmiece i płacili 23 półłanków kmiecych. We wsi było również 7 zagrodników z rolą, 3 zagrodników bez roli, 9 komorników z bydłem, 13 komorników bez bydła, a 2 łany pól pozostawały puste.
Na podstawie zachowanych aktów wizytacji biskupa Stanisława Łubieńskiego ustalono, że wcześniej ustanowiona parafia katolicka upadła w XVI wieku i na nowo została erygowana w roku 1624, kiedy Samuel Stojowski wzniósł kościół drewniany. Przejęli go bardzo liczni w okolicy kalwini. W 1784 roku właścicielem miejscowości był szlachcic i właściciel ziemski Gronowski z Gronowa.
Po rozbiorach Polski wieś znalazła się w zaborze austriackim. W XIX wieku wymienia ją Słownik geograficzny Królestwa Polskiego jako miejscowość leżącą w powiecie bialskim w Królestwie Galicji i Lodomerii. Pod koniec XIX wieku w miejscowości było 175 domów, w których mieszkało 1071 mieszkańców w tym 504 mężczyzn oraz 567 kobiet. 1034 osoby wyznawały katolicyzm, a 37 judaizm. Wieś dzieliła się na dwie części – dworską i wiejską. Liczyła w sumie 853 morg roli, 22 morgi łąk i ogrodów, 87 morgi pastwisk oraz 183 morgi lasu. Największą posiadłość w miejscowości miał Antoni Śmiałowski, który posiadał trzy folwarki obejmujące w sumie 476 morg roli, 17 morg łąk, 49 morg pastwisk, 164 morgi lasu, 45 morg stawów i moczarów, 8 morg nieużytków, a także 1 morga oraz 31 sążni parceli budowlanych. We wsi znajdowała się w tym czasie także szkoła ludowa.
W latach 1975–1998 miejscowość należała administracyjnie do województwa bielskiego.
Związani z miejscowością.
W 1884 w Witkowicach urodził się późniejszy duchowny rzymskokatolicki Stanisław Domasik.
W 1976 urodził się tu Andrzej Bizoń (zm. 2020) - polski aktor, model, Mister Poland 2000.

</doc>
<doc id="390067" url="https://pl.wikipedia.org/wiki?curid=390067" title="Rudolf Otto">
Rudolf Otto

Rudolf Otto (ur. 25 września 1869 w Peine, zm. 6 marca 1937 w Marburgu) – niemiecki filozof, przedstawiciel fenomenologii i teolog protestancki, religioznawca, autor.
Życiorys.
W maju 1888 roku wstąpił na uniwersytet w Erlangen, gdzie podjął studia teologiczne; w roku 1898 na uniwersytecie w Getyndze obronił rozprawę doktorską na temat Ducha Świętego u Lutra. W roku 1906 po trwającej osiem lat pracy na stanowisku docenta prywatnego otrzymał nominację na profesora nadzwyczajnego. W roku 1915 został powołany na katedrę teologii systematycznej we Wrocławiu, a w roku 1917 w Marburgu. Za sprawą podróży do Indii, Sri Lanki, Japonii, na Bliski Wschód i do Afryki Otto zaczął się interesować religiami Wschodu, a zwłaszcza hinduizmem.
Myśl filozoficzna.
R. Otto jest przedstawicielem fenomenologii. Koepp zaliczając go do fenomenologów wyjaśnia, że jego filozofia charakteryzuje się:
R. Otto korzysta z metody analizy która polega na:
Wpływy.
Rudolf Otto wywarł niezwykle silny wpływ na teologię i religioznawstwo XX wieku. Do jego dzieła nawiązywali, między innymi, Paul Tillich, Mircea Eliade, Gerardus van der Leeuw.

</doc>
<doc id="390068" url="https://pl.wikipedia.org/wiki?curid=390068" title="Świerczewo (powiat goleniowski)">
Świerczewo (powiat goleniowski)

Świerczewo – wieś sołecka w Polsce położona w województwie zachodniopomorskim, w powiecie goleniowskim, w gminie Nowogard. Na przyległym północnym obszarze do wsi płynie Trzechelska Struga.
W latach 1946–1998 miejscowość administracyjnie należała do województwa szczecińskiego.

</doc>
<doc id="390069" url="https://pl.wikipedia.org/wiki?curid=390069" title="Wojny szmalkaldzkie">
Wojny szmalkaldzkie



</doc>
<doc id="390072" url="https://pl.wikipedia.org/wiki?curid=390072" title="Centrum Pomocy Bliźniemu w Warszawie">
Centrum Pomocy Bliźniemu w Warszawie

Centrum Pomocy Bliźniemu – założone zostało 1 grudnia 1993 roku jako Centrum Wychodzenia z Bezdomności, mieści się przy ul. Marywilskiej w Warszawie. 
Opis.
Głównym celem ośrodka jest przygotowanie osób uzależnionych i bezdomnych do samodzielnego życia. W kompleksie budynków znajdują się:

</doc>
<doc id="390073" url="https://pl.wikipedia.org/wiki?curid=390073" title="Kisiel mleczny">
Kisiel mleczny

Kisiel mleczny (budyń) – deser żelujący przyrządzany z mleka i zagęstników skrobiowych. W warunkach domowych jako zagęstnika używa się zazwyczaj mąki ziemniaczanej lub tapioki. 
Kisiele należą wbrew pozorom do deserów zestalanych na zimno. Podgrzane ziarna skrobiowe absorbują wodę pęczniejąc. Następnie wiązania wodorowe skrobi zostają rozerwane, z ziaren wypływa amyloza i kolejno amylopektyna, co w konsekwencji nadaje potrawie półpłynną konsystencję. Tak powstały kleik jest roztworem koloidalnym. Podczas stygnięcia powstaje żel, w którym cząsteczki wody są wiązane między cząsteczkami skrobi, co powoduje zagęszczenie kisielu.
Autorzy książki "Kucharz gastronom" instruują, by do kisieli mlecznych dawać nieco mniej mąki niż do owocowych (gdyż te pierwsze nie zawierają kwasów pochodzących z owoców i przeszkadzających w pęcznieniu skrobi): będzie to więc 55 g mąki ziemniaczanej na 1 kg kisielu przygotowanego na podstawie pełnego mleka (w przypadku k. owocowych zalecane proporcje to 60-70 g mąki na 750 g kisielu).
Kamilla Chołoniewska (1877–1936) w swoim podręczniku "Gospodarstwo domowe i racjonalne żywienie" podała przepisy na „kisiel żurawinowy” oraz „kisiel mleczny”, poprzedzając je ogólną recepturą: 
Sposoby podania i zastosowania.
Budynie podawane samodzielnie pełnią rolę deserów – przyrządza się je wtedy z cukrem oraz z dodatkami smakowo-zapachowymi takimi jak: karmel, napar z kawy, kakao, wanilia, cukier waniliowy, zrumienione migdały itd. Nieznaczny dodatek masła deserowego sprawia, że kisiel jest mniej „mazisty”. W przypadku kisielu waniliowego, masło można zastąpić żółtkami (1-2 szt. na 1 kg masy), które dodatkowo nadadzą potrawie atrakcyjną barwę. Spotyka się również przepisy na słodkie kisiele mleczno-warzywne, np. ze startą na tarce dynią.
Kisiele mleczne podaje się polane syropem owocowym, słodkim sosem (owocowym, waniliowym, czekoladowym), słodzoną śmietaną, przybrane bitą śmietaną, dżemem, konfiturami, bakaliami, świeżymi owocami, groszkiem ptysiowym, drobnymi ciasteczkami, biszkopcikami etc.
Kisiele mleczne są także składnikiem kremów budyniowych, które wykorzystuje się do przekładania ciast i ciastek (np. tortów, mazurków, karpatek, kremówek), nadziewania drożdżowych wyrobów ciastkarskich (drożdżówek, pączków), rożków francuskich, kruchych babeczek etc. Kupne budynie w proszku dodaje się czasem do masy twarogowej na pieczone lub gotowane serniki.
Nazwa.
Nazwa "kisiel mleczny" stosowana jest głównie w technologii gastronomicznej. W „Słowniku języka polskiego PWN” występuje jako "budyń". Pod taką nazwą sprzedawany jest w postaci koncentratu (w proszku) lub jako produkt gotowy do spożycia (np. budynie w słoiczkach przeznaczone dla niemowląt i małych dzieci). 
Kisiele mleczne w postaci koncentratów.
W handlu dostępne są "budynie" w formie koncentratów przeznaczonych do przyrządzania na mleku. Gotowy deser powinien mieć zwartą i nieciągliwą konsystencję. Popularnością wśród polskich konsumentów cieszą się budynie o smakach: czekoladowym, śmietankowym, waniliowym oraz o smakach owocowych.
Rodzaje i sposoby przygotowania.
Sposób przygotowania zależy od rodzaju produktu. Można je podzielić na dwie główne grupy: budynie wymagające gotowania oraz budynie błyskawiczne.

</doc>
<doc id="390075" url="https://pl.wikipedia.org/wiki?curid=390075" title="Republika Ostrowiecka">
Republika Ostrowiecka

Republika Ostrowiecka została proklamowana 27 grudnia 1905 na fali strajków, wieców i manifestacji ulicznych, podczas rewolucji w Królestwie Polskim. U jej steru stanął Ignacy Boerner – bliski współpracownik Józefa Piłsudskiego. Strajki, które objęły Ostrowiec, Iłżę, Ćmielów i okolice, miały początkowo charakter płacowy, potem – antyrosyjski. Wezwano do likwidacji carskiej administracji, organizowania milicji ludowej, tworzenia samorządu rewolucyjnego oraz konfiskaty broni. Republika upadła w połowie stycznia 1906 po wkroczeniu do Ostrowca rosyjskich pułków piechoty z artylerią.
Sytuacja przed powstaniem Republiki.
Lokalne koło Polskiej Partii Socjalistycznej powstało w Ostrowcu w 1895, w czasie strajku pracowników Zakładów Ostrowieckich. Na jego czele stanął robotnik Stanisław Laskowski. W 1900, na skutek nasilonej działalności konspiracyjnej, do Ostrowca przeniesiono z Sandomierza, rejonowy zarząd żandarmerii. Z powodu ogólnego kryzysu w hutnictwie na początku XX w. pogorszyły się warunki życia pracowników oraz ich rodzin. W 1903 doszło do strajku w kilku wydziałach huty. Aresztowanych zostało 250 pracowników, a pięciu z nich zesłano na Sybir.
W 1903 kierownictwo w komitecie lokalnym PPS, przekształconym w Ostrowiecki Komitet Robotniczy (OKR), objął inż. Ignacy Boerner. OKR podlegały koła terenowe w Denkowie i Kunowie oraz komitety fabryczne w Klimkiewiczowie, Częstocicach, Ćmielowie i Bodzechowie.
Po wybuchu rewolucji na początku 1905, OKR PPS rozpowszechnił w okolicznych zakładach odezwy wzywające do strajku powszechnego. Zawierały one zarówno postulaty ekonomiczne, jak i polityczne. W pierwszych dniach lutego do strajku przystąpiło 4 tys. pracowników z Klimkiewiczowa, Ćmielowa, Częstocic i Bodzechowa oraz okolicznych tartaków i cegielni. Strajk trwał trzy dni, podczas których miały miejsce wiece i manifestacje uliczne. W okolice Ostrowca skierowane zostały trzy szwadrony rosyjskiego wojska. W kolejnych miesiącach strajk ogarnął trzy kopalnie znajdujące się na terenie gminy Częstocice. Strajkowali także fornale z okolicznych majątków ziemskich. Strajk pracowników huty w Bodzechowie poparła miejscowa służba dworska. W następstwie strajków spełnione zostały najmniej kosztowne żądania robotników. Otwarto nowe ochronki i szkoły, m.in. dla dzieci górników w Jędrzejowicach.
W mieście narastało napięcie polityczne. W czasie świąt wielkanocnych pod ostrowieckim kościołem św. Michała kamieniami obrzucono patrol policyjny. Z tłumu padały antyrosyjskie okrzyki. Świątynia została otoczona przez wojsko. W następstwie tych wydarzeń miasto opuścił rosyjski burmistrz Wasyl Marin z żoną Nadieżdą.
Ostrowiec i trzy sąsiednie powiaty: opatowski, sandomierski i iłżecki zostały wyodrębnione z okręgu radomskiego PPS, jako podokręg ostrowiecki. Było to spowodowane znacznym rozwojem ruchu robotniczego w tym rejonie. Podlegające komitetowi ogniwa fabryczne, osiedlowe i wiejskie liczyły łącznie przeszło 350 członków. Na czele podokręgu stanął Ignacy Boerner. Wśród ludności żydowskiej Ostrowca działało natomiast ogniwo Socjalistycznej Partii Robotniczej Bund, z urzędnikiem gminy żydowskiej, Dawidem Fraenklem na czele.
Do masowych manifestacji doszło 1 maja 1905. Przed kościołem w Ostrowcu zebrało się około 2 tys. ludzi, którzy z transparentami i śpiewem wyruszyli w kierunku lasu na Piaskach, gdzie odbył się wiec. Pochód przeszedł następnie przez Kuźnię i Paulinów, obok stacji kolejowej i wrócił do miasta. Podobne manifestacje miały miejsce tego dnia w Bodzechowie i Ćmielowie.
Tego samego dnia w godzinach popołudniowych doszło do kolejnych manifestacji. Pochody z Ostrowca, Ćmielowa i Bodzechowa wyruszyły na swoje spotkanie. W okolicach cmentarza na ul. Denkowskiej siły rosyjskie podjęły próbę zatrzymania pochodu. Naczelnik powiatu na czele 143 żołnierzy piechoty i dragonów usiłował zmusić demonstrantów do rozejścia się, pod groźbą otwarcia ognia. Wobec zdecydowanej postawy manifestantów, zmuszony był do ustąpienia, wraz z wojskiem. Na wiecu, który odbył się na ostrowieckim rynku, zebrało się łącznie 8 tys. osób. Po wiecu mieszkańcy Ostrowca towarzyszyli manifestantom z Bodzechowa i Ćmielowa, na drodze przez Karolinów, Klimkiewiczów i Ostrówek.
11 czerwca odbył się zwołany przez PPS wiec w lesie pod Przyborowem, na którym zgromadziło się 5 tys. osób. Następnego dnia w lesie na Bielinach miało miejsce zebranie 300 działaczy PPS z czterech największych zakładów rejonu. Pod koniec czerwca 1905 powstał Związek Zawodowy Metalowców. Do powołanej z inicjatywy OKR organizacji przystąpiło 500 pracowników Zakładów Ostrowieckich.
W Ostrowcu uaktywniła się lokalna struktura Stronnictwa Narodowo-Demokratycznego. Na czele ostrowieckiej endecji stali: urzędnik ZO Adam Mrozowski, ostrowiecki proboszcz ks. Jan Naulewicz oraz lekarz Jan Głogowski. W mieście i okolicach działały także struktury Bundu, Stronnictwa Postępowo-Demokratycznego, Narodowego Związku Robotniczego oraz Narodowo-Demokratycznego Związku Młodzieży Robotniczej „Kiliński”. Wśród ziemiaństwa wpływy zdobywało Stronnictwo Polityki Realnej. Bierny opór wobec władz stosowali niektórzy księża kościoła rzymskokatolickiego. Przedstawiciele tych stronnictw i instytucji uczestniczyli w antyrosyjskich manifestacjach organizowanych przez OKR PPS.
W 1905 w rejonie Ostrowca działały grupy bojowe OKR: ostrowiecka (licząca 50 osób) i dwie ćmielowskie (liczące 20 osób). Przeprowadziły one m.in. ataki na kasę powiatową w Opatowie, na skład dynamitu kopalni „Zygmunt” oraz na koszary wojskowe w Ostrowcu. Niezależnie od nich działały bojówki Bundu, Narodowego Związku Robotniczego oraz zwalczana przez PPS bojówka anarchistyczna.
Przebieg wydarzeń.
Demonstracje w Ostrowcu i okolicach nasiliły się po 30 października, po ogłoszeniu przez cara Mikołaja II tzw. manifestu wolnościowego. 5 listopada Ostrowiecki Komitet Robotniczy (OKR) PPS zorganizował w Ostrowcu obchody „Święta Wolności”. Zgromadziły one 10 tys. demonstrantów. Po manifestacjach, na przyfabrycznym błoniu w Klimkiewiczowie odbył się wiec, na którym przemawiali z ramienia PPS Ignacy Boerner i robotnik Stanisław Laskowski, z endecji Adam Mrozowski i Dawid Fraenkel jako przedstawiciel Bundu. Po wiecu zgromadzony tłum udał się na cmentarz parafialny, gdzie demonstrowano nad grobem Włodzimierza Trzebińskiego, zabitego wcześniej przez żandarma.
Zaniepokojony sytuacją w Ostrowcu gubernator radomski wydał zakaz manifestacji i zgromadzeń. 12 listopada OKR ignorując zakaz zorganizował wielki wiec w Ćmielowie. Z Klimkiewiczowa do Ćmielowa wyruszył pochód członków PPS i Bundu. W marszu uczestniczyły 3 orkiestry: ochotniczej straży pożarnej, żydowska z Ostrowca oraz bodzechowska. Na rynku w Ćmielowie zgromadziło się 15 tys. robotników i mieszkańców okolicznych wsi. Przemawiali Józef Ciszewski i Goździkowski z Centralnego Komitetu Robotniczego (CKR) PPS oraz Stanisław Laskowski z OKR.
W połowie listopada na terenie całego Królestwa Kongresowego wprowadzono stan wojenny. OKR oraz Ostrowiecki Komitet Podokręgowy uaktywniły wówczas grupy bojowe. Doszło do ataków na urzędy gminne, sklepy monopolowe oraz niektóre szkoły rządowe. Brała w nich udział także miejscowa ludność. Niszczono carskie godła i akta. Z drogowskazów i szyldów, na terenie Ostrowca, usunięte zostały wszystkie rosyjskojęzyczne napisy. Zerwano obwieszczenia o stanie wojennym. Niektóre ze szkół były demolowane przez ich uczniów oraz rodziców, domagających się wprowadzenia nauczania w języku polskim. Na zebraniach rodzicielskich w Ostrowcu, Szewnej i Denkowie podjęto w tej sprawie uchwały. W kilku szkołach rozpoczął się strajk szkolny.
Na inspekcje do rejonu ostrowieckiego wysłany został oficer ze sztabu okręgu wojskowego. W swojej relacji dla warszawskiego generał-gubernatora opisał bezradność policji oraz przypadki odmów wykonywania poleceń przez urzędników, a nawet oficerów. Podkreślał narodowo-wyzwoleńczy charakter ruchu, podobny do tego z 1863, przy czym tym razem główną siłą rewolucyjną byli robotnicy i chłopi.
W grudniu 1905, niemal codziennie, w mieście i jego okolicach odbywały się wiece organizowane przez PPS, endecję oraz Bund. 6 grudnia w hali fabrycznej odbyło się zgromadzenie zwołane przez Związek Zawodowy Metalowców z udziałem Ignacego Boernera, Adama Mrozowskiego oraz ks. Naulewicza. Po wiecu ogłoszono regulamin utworzonej wcześniej milicji ludowej PPS.
W drugiej połowy grudnia, w jadalni fabrycznej w Klimkiewiczowie, zebrała się służba folwarczna oraz niektórzy właściciele ziemscy z powiatu opatowskiego. Spotkanie to odbyło się z inicjatywy OKR PPS, a jego celem było załagodzenie konfliktów między właścicielami ziemskimi i ich pracownikami.
26 grudnia, po wybuchu powstania w Moskwie, CKR PPS ogłosił manifest, w którym wezwano do strajku powszechnego, organizowania milicji i samorządów robotniczych, konfiskaty dóbr carskich oraz bojkotu rosyjskiej administracji. W odpowiedzi 27 grudnia OKP i OKR w Ostrowcu proklamowały Republikę Ostrowiecką. Objęła ona obszar trzech powiatów: opatowskiego, sandomierskiego i iłżeckiego. Władzę w Republice objął Komitet Rewolucyjny z Ignacym Boernerem na czele. We wszystkich okolicznych zakładach i kopalniach rozpoczął się strajk. Przestała także funkcjonować kolej, niektóre z instytucji i sklepów. 3 stycznia, po kolejnej odezwie, powrócono do pracy. Komitet Rewolucyjny przejął kontrolę nad linią kolejową prowadzącą do Ostrowca. W celach łącznościowych w kierunku Starachowic kursował parowóz z jednym wagonem. Skład przystrojony był czerwoną flagą. W odlewni hutniczej rozpoczęła się produkcja granatów. Porządek w regionie utrzymywała milicja ludowa uzbrojona w rewolwery. Na zebraniach gminnych i gromadzkich podejmowano uchwały o przywróceniu praw języka polskiego. Na obszarze objętym działaniami rewolucyjnymi wybierano nowe władze. Najbiedniejszym rozdzielano żywność i węgiel.
Komitet Rewolucyjny wydawał w Ostrowcu swój własny organ nazywany „Kurierkiem Ostrowieckim”. Do upadku Republiki ukazało się pięć numerów. Na mimografie fabrycznym drukowano także odezwy i komunikaty.
Niewielka rosyjska załoga wojskowa, która przebywała w mieście, nie opuszczała w tym czasie koszar, w obawie o swoje bezpieczeństwo. Rewolucjoniści zabili policyjnego nadzorcę. Ciężko ranny został strażnik.
Republika Ostrowiecka upadła w momencie przybycia do miasta dwóch carskich pułków piechoty z artylerią. Ostrzeżeni wcześniej przywódcy Republiki z Boernerem na czele zbiegli do Galicji. Powiaty opatowski, sandomierski, iłżecki i konecki wydzielono czasowo z guberni radomskiej. Władzę nad nimi objął specjalny gubernator wojenny A. Resin.
Represje rosyjskie.
W pierwszym miesiącu ekspedycji karnej aresztowano przeszło 50 osób. Wśród nich znaleźli się Adam Mrozowski oraz lekarz fabryczny I. Dąbrowski. Wojska rosyjskie dokonały licznych grabieży. Sztab ekspedycji zajął budynki fabryczne w Klimkiewiczowie. Zagrożono ostrzałem artyleryjskim miasta w przypadku jakiegokolwiek aktu oporu.
Pomimo tego w mieście nadal miały miejsce akty biernego oporu oraz działalność konspiracyjna. Na skutek zamachu przeprowadzonego na trakcie z Klimkiewiczowa do Ostrowca zmarł strażnik fabryczny. W odwecie władze rosyjskie sprowadziły posiłki z Radomia i Wierzbnika i grożąc ostrzałem artyleryjskim rozpoczęły blokadę Zakładów Ostrowieckich, szpitala i osiedla robotniczego. Przez trzy dni w fabryce, bez pożywienia, uwięzionych było 1600 osób. Z zewnątrz na teren Zakładów usiłowały dostać się ich rodziny. Blokada zakończyła się po wielu prośbach dyrekcji fabryki, proboszcza szewieńskiego oraz władz gminnych z Częstocic. Nadzorujący blokadę gubernator zgodził się wypuścić załogę pod warunkiem poddania pracowników i fabryki rewizji. Sprawców zamachu nie wykryto, a praca w ZO została na pewien czas zawieszona.
W sierpniu 1906 z więzienia w Sandomierzu, w otoczeniu wojskowej eskorty, przetransportowano do stacji kolejowej i dalej do Radomia 30 robotników ZO, aresztowanych wcześniej za działalność rewolucyjną. Spowodowało to ponowny wzrost napięcia w mieście. Robotnicy Zakładów przerwali tego dnia pracę i zebrali się na wiecu. Rozważano możliwość odbicia aresztantów.
W 1906 Zakłady Ostrowieckie straciły zamówienia rządowe, co uznawane jest za przejaw represji wobec fabryki i jej pracowników. Spółka akcyjna zmuszona była do zwolnienia połowy załogi, tj. 2 tys. osób. Zagrożono przy tym zamknięciem zakładu, w przypadku protestów pozostałych pracowników.
Trudna sytuacja ekonomiczna i represje spowodowały zahamowanie ruchu wyzwoleńczego. Dalsza działalność rewolucyjna prowadzona była w głębokiej konspiracji.

</doc>
<doc id="390077" url="https://pl.wikipedia.org/wiki?curid=390077" title="Albert Lütkemeyer">
Albert Lütkemeyer

Albert Lütkemeyer (ur. 17 czerwca 1911 w Wellingholzhausen, zm. 26 czerwca 1947 w Hameln) – niemiecki zbrodniarz nazistowski, "Schutzhaftlagerführer" w niemieckim obozie koncentracyjnym Neuengamme i SS-Hauptsturmführer. 
Życiorys.
Z zawodu był stolarzem. Do NSDAP wstąpił w marcu 1933, a do SS we wrześniu 1934. Służbę w niemieckich obozach koncentracyjnych rozpoczął w Esterwegen w 1934, w 1936 przeniesiony został do Dachau (KL). W kwietniu 1940 znalazł się w Neuengamme, gdzie początkowo sprawował funkcje "Rapportführera" i zastępcy "Schutzhaftlagerführera". W październiku 1942 został pierwszym "Schutzhaftlagerführerem". Lütkemeyer okrutnie znęcał się nad podległymi mu więźniami. W kwietniu 1944 przeniesiony został do niemieckiego obozu koncentracyjnego Gross-Rosen, gdzie sprawował stanowisko komendanta podobozu Riese. 
Po wojnie został osądzony przez brytyjski Trybunał Wojskowy w Hamburgu wraz z innym członkiem załogi Neuengamme Wilhelmem Keusem. Proces odbył się w dniach 27 lutego - 7 marca 1947. Obaj oskarżeni zostali skazani na śmierć przez powieszenie. Wyroki wykonano w więzieniu Hameln 26 czerwca 1947.

</doc>
<doc id="390078" url="https://pl.wikipedia.org/wiki?curid=390078" title="Delta Velorum">
Delta Velorum

Delta Velorum ("Alsephina", "δ Vel") – gwiazda wielokrotna, druga co do jasności w gwiazdozbiorze Żagla (wielkość gwiazdowa dla całego układu: 1,93). Gwiazda ta jest odległa od Słońca o około 81 lat świetlnych. Absolutna wielkość gwiazdowa całego systemu wynosi −0,01m.
Nazwa.
Gwiazda ta ma nazwę własną Alsephina, która wywodzi się od arabskiego , „okręt”, którą Arabowie określali historyczny gwiazdozbiór Argo. Nazwa ta była już powiązana z tą konkretną gwiazdą w wydanym w 1660 roku dziele "Harmonia Macrocosmica" Andreasa Cellariusa. Międzynarodowa Unia Astronomiczna w 2017 roku formalnie zatwierdziła użycie nazwy Alsephina dla określenia tej gwiazdy.
Charakterystyka.
Delta Velorum jest najjaśniejszą gwiazdą asteryzmu „Fałszywego Krzyża”. Około roku 9000 w wyniku precesji stanie się ona południową gwiazdą polarną.
Gwiazda ta nie jest widoczna z terytorium Polski, należy do obiektów nieba południowego.
Delta Velorum AB.
System Delta Velorum składa się z trzech gwiazd. Delta Velorum A jest gwiazdą zmienną zaćmieniową, której składniki, obiegając środek masy, wzajemnie się zasłaniają. Wielkość obserwowana gwiazdy to 2,1, podczas zaćmienia zmienia się do 2,5m (większa wielkość gwiazdowa odpowiada mniejszej jasności). Główny składnik to gwiazda typu widmowego A1. Drugi składnik świeci słabiej, a jego typ widmowy to A5. Gwiazdy te obiegają się w ciągu 45,2 dnia w średniej odległości około 0,5 au. Na niebie dzieli je średnio zaledwie 0,01651 ± 0,00016 sekundy kątowej, orbita ma mimośród 0,287. Gwiazdy mają masy równe odpowiednio około 2,5 i 2,4 oraz promienie równe około 2,8 i 2,5 , co wskazuje że opuściły już ciąg główny.
Delta Velorum B wraz ze składnikiem A tworzy układ potrójny – gwiazda ta to żółto-biały karzeł, ma on typ widmowy F8 i wielkość obserwowaną 5,57m. Ma masę równą około półtorej masy Słońca. Obiega centralną parę w ciągu 146,97 lat po eliptycznej orbicie (mimośród 0,482) w średniej odległości 2″, co odpowiada w przestrzeni 49 au.
Różne zaawansowanie ewolucyjne gwiazd tego systemu pozwala określić jego wiek na około 400 milionów lat.
Delta Velorum CD.
W 1847 roku John Herschel zaobserwował parę słabszych gwiazd odległych o 69 sekund kątowych od Delta Velorum A. Delta Velorum C ma wielkość obserwowaną 11,0, Delta Velorum D – 13,5m. Na niebie dzieli je 5,6″ (pomiar z 1998 r.). Dawniej przypuszczano, że są one związane grawitacyjnie z δ Vel AB. Jeśliby tak było, to byłyby one czerwonymi karłami typu widmowego M, a jeden obieg wokół środka masy całego układu pięciu gwiazd zajmowałby im 28 tysięcy lat. Tymczasem widma tych gwiazd ukazują, że jest to żółty karzeł (typ G8 V) i pomarańczowy karzeł (typ K0 V), są to więc tylko optyczni towarzysze Delta Velorum AB – gwiazdy te muszą być położone dalej niż ten układ potrójny i nie są z nim związane.

</doc>
<doc id="390079" url="https://pl.wikipedia.org/wiki?curid=390079" title="Δ Vel">
Δ Vel



</doc>
<doc id="390081" url="https://pl.wikipedia.org/wiki?curid=390081" title="Christo Bonew">
Christo Bonew

Christo Atanasow Bonew (bułg. Христо Бонев, ur. 3 lutego 1947 roku w Płowdiwie) – bułgarski piłkarz występujący na pozycji napastnika, oraz trener i działacz piłkarski.
Kariera piłkarska.
Jest wychowankiem Łokomotiwu Płowdiw, w którego seniorskiej drużynie grał przez siedemnaście sezonów: od 1965 do 1984 roku tylko z dwoma przerwami, kiedy krótko występował w barwach CSKA Sofia (1967/1968) i AEK Ateny (1981/1982). Był liderem linii ofensywnej Łokomotiwu; mimo iż zespół w tamtym okresie nie należał do faworytów ligi (największym zespołowym osiągnięciem Bonewa jest wicemistrzostwo kraju 1973 oraz Puchar Armii Sowieckiej 1983), to sam zawodnik zdobył wiele wyróżnień indywidualnych, m.in. trzykrotnie został wybrany na najlepszego piłkarza roku w kraju. Łącznie w barwach Łokomotiwu w 420 meczach strzelił 210 bramek, co do dziś pozostaje niepobitym rekordem tego klubu.
Należy do jednego z lepszych pokoleń w historii bułgarskiej piłki nożnej (jest rówieśnikiem m.in. Dimityra Penewa, Georgi Asparuchowa, Dobromira Żeczewa i Petyra Żekowa); podobnie jak wielu innych jego kolegów na przełomie lat 60. i 70. odnosił sukcesy nie tylko w barwach klubowych, ale również zanotował wiele udanych występów z reprezentacją. Brał udział w dwu Mundialach: 1970 i 1974. Chociaż Bułgarzy odpadli już po fazie grupowej, to Bonew nie tylko na obu był podstawowym zawodnikiem, ale także na każdym z nim strzelił po jednej bramce (w 1970 w przegranym 2:3 meczu z Peru, a cztery lata później w zremisowanym 1:1 spotkaniu z Urugwajem). Łącznie w barwach drużyny narodowej zdobył 47 goli i do listopada 2009 roku był rekordzistą kraju pod względem liczby strzelonych bramek. Ostatni raz trafił w swoim pożegnalnym meczu przeciw Argentynie (25 kwietnia 1979).
Kariera szkoleniowa.
Po zakończeniu piłkarskiej kariery rozpoczął pracę szkoleniową, jako asystent w Łokomotiwie. Jednak już po roku otrzymał atrakcyjniejszą propozycje prowadzenia Panathinaikosu AO, z którym następnie zdobył pierwsze od czterech lat mistrzostwo Grecji. W Grecji, a następnie na Cyprze (gdzie z APOEL-em Nikozja powtórzył osiągnięcia Panathinaikosu) pracował nieprzerwanie do 1996 roku.
Do kraju powrócił po nieudanych dla reprezentacji Bułgarii mistrzostwach Europy 1996. Wówczas na stanowisku trenera kadry zmienił swojego dawnego kolegę z drużyny narodowej Dimityra Penewa. Przygodę selekcjonerską rozpoczął od konfliktu z ówczesnym liderem reprezentacji Christo Stoiczkowem, który obraził się na władze federacji i ogłosił rozstanie z reprezentacją. Bułgarzy bez swojego najlepszego piłkarza ulegli w pierwszym meczu eliminacji do Mundialu 1998 Izraelowi 1:2. Innym skandalem w kadrze z okresu, w którym Bonew pełnił obowiązki selekcjonera, była awantura między Stoiczkowem a Emilem Kostadinowem o opaskę kapitana.
Ostatecznie Bonewowi udało namówić się Stoiczkowa do powrotu. Bułgarzy w kolejnych spotkaniach kwalifikacyjnych do mistrzostw świata ograli Cypr (3:1 i 4:1), Izrael (1:0) oraz Rosję (1:0), i drugi raz z rzędu świętowali awans do Mundialu. Cztery lata wcześniej dotarli do półfinału.
Bonew nie dokonał wielu zmian kadrowych w porównaniu z zespołem, który grał na Mundialu 1994. Mimo obecności kilku młodszych zawodników (Zdrawko Zdrawkow i Radostin Kisziszew), to o obliczu drużyny nadal decydowali doświadczeni Stoiczkow, Kostadinow, Trifon Iwanow, Krasimir Bałykow i Złatko Jankow, a także Ljubosław Penew, którego z poprzedniego turnieju wyeliminowała choroba. Jednak ten generacyjny konglomerat prowadzony przez Bonewa na Mundialu we Francji zdobył tylko jeden punkt i nie wyszedł z grupy. Z turniejem zespół pożegnał się porażką 1:6 z Hiszpanią.
Bonew złożył wymówienie, jednak nie zostało ono przyjęte. Odszedł dopiero po pierwszym meczu eliminacji do Euro 2000, przegranym 0:3 z Polską.
Po rozstaniu z kadrą Bonew krótko pracował w Łokomotiwie Sofia i niemieckim FC Sachsen Leipzig. Od marca 2004 jest dyrektorem generalnym Łokomotiwu Płowdiw.
W ciągu ostatniej dekady na ławkę szkoleniową powrócił tylko raz - na dwie kolejki przed zakończeniem sezonu 2009–2010 zastąpił Naciego Şensoya na stanowisku trenera Łokomotiwu, który walczył o utrzymanie w lidze. Bonewowi udało się uratować ekstraklasę dla klubu, z którym był związany przez większą część kariery; jednak po zakończeniu sezonu powrócił na stanowisko dyrektora generalnego Łokomotiwu, a jego miejsce na ławce szkoleniowej zajął Nedełczo Matuszew.
Sukcesy.
Kariera piłkarska
Kariera szkoleniowa

</doc>
<doc id="390082" url="https://pl.wikipedia.org/wiki?curid=390082" title="Karabin Enfield-Snider">
Karabin Enfield-Snider

Enfield-Snider – brytyjski odtylcowy karabin jednostrzałowy. Pierwszy przepisowy karabin odtylcowy brytyjskiej armii.
Historia.
W lecie 1864 roku w Wielkiej Brytanii powołano komisję która miała się zająć analizą wniosków brytyjskich obserwatorów wojny secesyjnej. W wyniku analiz ustalono, że należy uzbroić armię brytyjską w karabiny odtylcowe w miejsce dotychczas używanych odprzodowych karabinów z zamkiem kapiszonowym. W celu przyspieszenia przezbrojenia armii i zmniejszenia kosztów jako pierwszy postanowiono przyjąć do uzbrojenie karabin będący przeróbką już używanych karabinów odprzodowych.
W sierpniu 1864 ogłoszono konkurs na nowy karabin. Konstruktorom postawiono tylko dwa warunki. Koszty przebudowy jednego karabinu nie mogły być wyższe od 1 funta, a celność przebudowanych karabinów nie mogła się pogorszyć. 4 października 1864 roku odbyło się pierwsze zebranie komisji oceniającej przedstawione konstrukcje. Z pierwotnie przedstawionych 45 pozostało 6, których twórcom przekazano do przebudowy po 6 karabinów. Karabiny miały być zwrócone po sześciu miesiącach przebudowane wraz z 1000 sztuk amunicji.
Po sześciu miesiącach rozpoczęły się testy przedstawionych karabinów. Z sześciu broni tylko karabin Jacoba Snidera był zasilany amunicją zespoloną, pozostali konstruktorzy przedstawili odtylcowe karabiny kapiszonowe.
Karabin Snidera powstał przez częściowe ścięcie ostatnich 63,5 mm lufy karabinu odprzodowego (ścinano tylko górną część lufy, dolna służyła do zamontowania zamka). W tylnej części tak skróconej lufy wyfrezowano komorę nabojową. Z prawej strony wycięcia lufy umieszczono oś na której umieszczony był zamek odchylany do ładowania na prawą stronę. Iglica zamka była uderzana przez przerobiony kurek.
W wyniku testów okazało się, że wszystkie testowane karabiny mają gorszą od żądanej celność, ale z przedstawionych konstrukcji najlepszy jest karabin Snidera. Konstruktor przekonał komisję, że podstawową przyczyną pogorszenia celności była technologia zastosowana przy przebudowie karabinu, a zwłaszcza nagrzewanie do wysokiej temperatury komory zamkowej konieczne podczas montażu osi. W seryjnych karabinach Snider proponował skrócenie lufy o 63,5 mm i nakręceni na tak skróconą lufę osobno wykonanej komory zamkowej. 5 września 1865 Jacob Snider otrzymał brytyjski patent na swój zamek (Patent nr 2275).
18 kwietnia 1866 w Hythe rozpoczęły się próby karabinów Snidera wyposażonych w nowe komory zamkowe (prototypy oznaczone jako H3 i H4). Do prób użyto dwóch rodzajów naboi różniących się materiałem łuski. Pierwszy typ miał łuskę z płótna introligatorskiego impregnowanego pszczelim woskiem i grafitowanego, drugi łuskę papierową, lakierowaną. W czasie prób okazało się, że karabin Snidera jest wyraźnie celniejszy od odprzodowego Enfielda (np. skupienie przy odległości 274 metrów wynosiło dla Snidera 168 mm, dla Enfielda 323 mm), ale wystrzelone pociski mają mniejszą zdolność penetracji. Wyraźnie wzrosła szybkostrzelność, ze Snidera można było oddać 12 strz./min, z Enfielda cztery. Stwierdzono także że wystrzelenie 300 pocisków bez czyszczenia broni nie wpływa ujemnie na celność. Równocześnie z testowaniem karabinu próbom poddano amunicję (między innymi testowano jej odporność na zamoczenie). W czasie prób oddano 1500 strzałów bez żadnego zacięcia. Jedyną zauważoną wadą nowej broni było wysuwanie się wyciora z gniazda pod lufą podczas intensywnego strzelania.
W kwietniu 1866 roku do Hyde dostarczono także prototypy H1 i H5 (prawdopodobnie miały one poprawione mocowanie wyciora). Z powodu złej pogody celność testowanych karabinów była niższa niż podczas poprzednich testów, ale karabiny te nadal wykazywały przewagę nad karabinami odprzodowymi. Podczas prób szybkostrzelności udało się osiągnąć szybkostrzelność 15 strz./min.
18 września 1866 karabin Snidera został ostatecznie przyjęty do uzbrojenia. W miesiąc później do uzbrojenia przyjęto amunicję .577 Snider. Na początku 1867 roku partię 30 000 karabinów Enfield-Snider wysłano do jednostek w Kanadzie.
Jako pierwsze przebudowywano karabiny piechoty Enfield M1853, później przebudowywano także karabinki Enfield, a także karabinki saperskie Lancastera. Do końca kwietnia 1867 roku przebudowano 136 000 karabinów różnych wzorów i wyprodukowano ok. 11 mln naboi. Prawdopodobnie przebudowywano tylko karabiny wyprodukowane po 1859 roku, starsze uznając za zbyt zużyte.
Pod koniec 1868 roku z powodu braku karabinów nadających się do przebudowy rozpoczęto produkcję kompletnych karabinów Enfield-Snider oznaczonych jako Mk III. Miały one udoskonalony zamek, nowy kurek i nową stalową lufę. Ze względów oszczędnościowych do produkcji nowych karabinów często wykorzystywano części (łoża, części mechanizmu spustowego) karabinów Enfield. Produkcja nowych karabinów Enfield-Snider trwała do 1871 roku, w którym do uzbrojenia armii brytyjskiej wprowadzono karabin Martini-Henry.
Pierwsze udokumentowane użycie bojowe karabinów Enfield-Snider miało miejsce w 1868 roku podczas walk w Abisynii. W czasie bitwy pod Arogi oddział 300-400 żołnierzy brytyjskich z 4. Pułku Kings Own odparł atak około 7000 abisyńskich wojowników. Karabiny Enfield-Snider były także używane podczas kampanii przeciwko Królestwu Ashanti w latach 1873-1874. później karabiny Snidera zostały wycofane z uzbrojenia jednostek brytyjskich. Wycofywane karabiny były przekazywane jednostkom armii indyjskiej (od ok. 1877 r.) która używała ich do 1893 r. Królewska Irlandzka Policja i jednostki rezerwowe armii brytyjskiej używały tego karabinu jeszcze na przełomie XIX i XX stulecia.
Opis.
Snider-Enfield Mk III był bronią jednostrzałową, z zamkiem obrotowym. Mechanizm spustowy z kurkiem zewnętrznym. Lufa stalowa, gwintowana, z pięcioma bruzdami prawoskrętnymi. Mk III był wyposażony w łoże i kolbę drewniane, z integralnym chwytem pistoletowym. Mechaniczne przyrządy celownicze składające się z celownika schodkowo-ramkowego (nastawy celownika do 914 m).

</doc>
<doc id="390090" url="https://pl.wikipedia.org/wiki?curid=390090" title="MTV Movie Award">
MTV Movie Award

MTV Movie Awards – nagroda filmowa przyznawana od 1992 roku przez telewizję MTV. Każdej gali rozdania nagród towarzyszą parodie z oficjalnych materiałów filmowych. Imprezę prowadzą celebryci, gośćmi gali także są różne sławy. Galę urozmaicają występy muzyków.
Zwycięzcy wybierani są nie przez jury, jak np. Oscary, ale przez publiczność we wcześniejszym głosowaniu, przez co z roku na rok MTV Movie Awards zyskują sobie coraz większą rangę w przemyśle filmowym.
Andy Dick to jedyny aktor, który występuje w większości parodii filmowych MTV Movie Awards oraz udawanych wywiadach z gwiazdami.

</doc>
<doc id="390091" url="https://pl.wikipedia.org/wiki?curid=390091" title="Taksówkarz (film)">
Taksówkarz (film)

Taksówkarz () – amerykański film fabularny z 1976 roku w reżyserii Martina Scorsese.
Była to jedna z pierwszych wielkich ról Roberta De Niro, a także trzynastoletniej wtedy Jodie Foster. Muzykę do filmu skomponował Bernard Herrmann, dla którego był to ostatni film przed śmiercią.
Fabuła.
Film opowiada o losach Travisa Bickle (Robert De Niro), weterana wojny w Wietnamie, cierpiącego na bezsenność. Postanawia znaleźć pracę, w której będzie to atut. Został zatrudniony jako taksówkarz w Nowym Jorku. Niemały wpływ na proces rekrutacji miała zgoda na jazdę po Bronksie, gdzie wielu przedstawicieli tego zawodu kategorycznie odmawia świadczenia usług. Jeżdżąc po najgorszych dzielnicach, widzi wszechobecne zło, agresję i prostytucję. Brzydzi się brudem fizycznym i tym, że często po pracy musi usuwać z auta spermę, czasem też i krew. Za dnia stara się, bezskutecznie, poderwać pracowniczkę kampanii wyborczej – Betsy (Cybill Shepherd). By zwrócić jej uwagę, próbuje zabić kandydata na prezydenta, dla którego ona pracuje. Pewnego dnia poznaje nieletnią prostytutkę Iris (Jodie Foster), którą usiłuje namówić do odejścia z branży. Travis, ogarnięty obsesją jej uwolnienia, postanawia wziąć sprawy w swoje ręce i zabija jej sutenerów, sam zostając ciężko ranny. Po wyzdrowieniu wraca do swojej taksówki.

</doc>
<doc id="390093" url="https://pl.wikipedia.org/wiki?curid=390093" title="Network Information Service">
Network Information Service

Network Information Service (NIS, pierwotnie Yellow Pages lub yp) – protokół typu klient-serwer opracowany przez Sun Microsystems, służący do śledzenia użytkowników i nazw hostów w sieci.
Pozwala na scentralizowane zarządzanie kontami użytkowników w sieci, udostępnianie zasobów tekstowych takich jak listy hostów adresów email i inne podobne. Konta zarejestrowane w domenie NIS mogą być uruchamiane z dowolnego komputera w sieci lokalnej. Aby było to możliwe uruchomiony musi być, co najmniej jeden serwer NIS.
Login i hasło podane przez użytkownika podczas logowania są najpierw porównywane z zawartością lokalnego pliku /etc/passwd, następnie, (jeżeli na maszynie włączony jest klient NIS, oraz w etc/passwd znajduje się wpis +:::::, a w etc/groups - +:::) jest wysyłane zapytanie do serwera, i wprowadzone dane są porównywane z zawartością bazy danych serwera NIS.
NIS jest ściśle powiązany z NFS (Network File System), co pozwala na importowanie katalogów domowych z serwera. Tym sposobem użytkownik w sieci może podając swoje login i hasło zalogować się na dowolnym stanowisku w sieci, przy czym zostaje zaimportowany jego katalog domowy. Może on w nim przechowywać wszystkie potrzebne materiały. Pozwala to na bezproblemowy i bezpośredni dostęp do zasobów bez znaczenia, z której maszyny się logujemy.
Działanie.
System NIS korzysta z wielu programów rezydentnych działających w systemie komputera-nadzorcy. 
Wśród nich jest program ypserv, obsługujący wszystkie żądania pochodzące od komputerów-klientów. 
Program yp-tools zawiera natomiast narzędzia konfiguracji systemu.
Aby uruchomić jakikolwiek z wymienionych powyżej programów, w systemie musi działać demon portmap.
Do logicznego grupowania komputerów w systemie NIS używa się pojęcia domeny.
Konfiguracja domeny NIS polega na zalogowaniu się w każdym systemie podłączonym
do sieci i ustawieniu we wszystkich systemach takiej samej domeny. Nazwa domeny
powinna być unikalna dla każdego pogrupowania komputerów i różna od nazwy domeny
DNS.

</doc>
<doc id="390095" url="https://pl.wikipedia.org/wiki?curid=390095" title="NIS">
NIS



</doc>
<doc id="390099" url="https://pl.wikipedia.org/wiki?curid=390099" title="System informacyjny zarządzania">
System informacyjny zarządzania

System informacyjny zarządzania (ang. "management information system", "MIS") – system komputerowy przeznaczony do zarządzania przedsiębiorstwem.
Zbiera i analizuje dane ze wszystkich wydziałów, po czym dostarcza je jednostkom zarządzającym w uporządkowanej formie i z aktualną informacją, np. w postaci raportów finansowych, analizy magazynowej itp.

</doc>
<doc id="390100" url="https://pl.wikipedia.org/wiki?curid=390100" title="MIS">
MIS



</doc>
<doc id="390106" url="https://pl.wikipedia.org/wiki?curid=390106" title="System informowania kierownictwa">
System informowania kierownictwa

System informowania kierownictwa (SIK, ang. "Executive Information System – EIS") – system komputerowy przeznaczony dla potrzeb kierownictwa. Zadaniem EIS jest ułatwianie i wspomaganie zbierania informacji pomocnej przy podejmowaniu decyzji. EIS w łatwy sposób udostępnia informację z wewnętrznych i zewnętrznych źródeł, która jest istotna ze względu na cele i oczekiwania organizacji. EIS jest często określany jako specjalizowana forma DSS.
Zalety EIS:
Wady EIS:
Sztywny – wyprodukowany na miarę potrzeb w czasie jego opracowywania. Potrzeby te mają tendencję do nagłych zmian.

</doc>
<doc id="390109" url="https://pl.wikipedia.org/wiki?curid=390109" title="Online analytical processing">
Online analytical processing

OLAP (ang. "On-Line Analytical Processing") – przetwarzanie informacji z wykorzystaniem wielowymiarowej bazy danych.
Narzędzia OLAP są używane do wykonywania analiz trendów sprzedaży lub analiz finansowych (hurtownia danych). Są też przydatne do wstępnego przeglądania zbioru danych przez analityka we wstępnej fazie analiz statystycznych.
Pojęcie OLAP powstało poprzez modyfikacje pojęcia związanego z tradycyjnymi bazami danych – OLTP ("Online Transaction Processing").
Klasyfikacja.
Systemy OLAP zazwyczaj dzieli się na trzy kategorie:
Wielowymiarowe.
Tradycyjne systemy OLAP są często nazywane wielowymiarowymi OLAP (ang. "multidimensional OLAP" lub MOLAP), gdyż przekładają transakcje na wielowymiarowe widoki. Dane są organizowane w postaci wielowymiarowych kostek.
Systemy relacyjne.
Systemy ROLAP przechowują dane (często w postaci źródłowej) oraz tabele wymiarów w relacyjnych bazach danych. W tym rozwiązaniu również można wykorzystać dodatkowe tabele do przechowywania zagregowanych informacji. Wymaga to jednak większego nakładu na proces ETL.
Systemy hybrydowe.
Wśród dostawców rozwiązań nie ma jednoznacznych ustaleń definicyjnych, określających co kwalifikuje się jako hybrydowy OLAP – poza tym, że baza danych rozdziela dane pomiędzy podsystem relacyjny i specjalizowany, łącząc tym samym cechy OLAP wielowymiarowego i relacyjnego.
Inne.
Używa się również, choć rzadziej niż powyższych, kategorii:

</doc>
<doc id="390113" url="https://pl.wikipedia.org/wiki?curid=390113" title="Słupiec (województwo świętokrzyskie)">
Słupiec (województwo świętokrzyskie)

Słupiec – wieś w Polsce położona w województwie świętokrzyskim, w powiecie staszowskim, w gminie Łubnice. Leży nad Wisłą.
W latach 1975–1998 miejscowość położona była w województwie tarnobrzeskim.

</doc>
<doc id="390118" url="https://pl.wikipedia.org/wiki?curid=390118" title="Berklee College of Music">
Berklee College of Music

Berklee College of Music – amerykańska wyższa uczelnia muzyczna, założona w 1945 roku w Bostonie. Uczelnia posiada 27 wydziałów i ponad 430 kierunków studiów.

</doc>
<doc id="390119" url="https://pl.wikipedia.org/wiki?curid=390119" title="Tirreno-Adriático">
Tirreno-Adriático

Tirreno-Adriático – profesjonalny wyścig kolarski, rozgrywany co roku w marcu i trwający jeden tydzień. Należy do UCI World Tour, serii najważniejszych wyścigów kolarskich.
Bywa nazywany „wyścigiem dwóch mórz”, jako że jego trasa wiedzie przez Włochy, od wybrzeża Morza Tyrreńskiego do wybrzeża Adriatyku. Profil trasy jest bardzo zmienny, co daje szansę wykazania się na kolejnych etapach przede wszystkim sprinterom i kolarzom wszechstronnym. Mimo że odbywa się równolegle z prestiżowym wyścigiem Paryż-Nicea, osadził się na stałe w kolarskim kalendarzu. Wielu kolarzy traktuje go jako świetne przygotowanie do znanego klasyku Mediolan-San Remo.
Rekordowym zwycięzcą jest Belg Roger De Vlaeminck, który w latach 1972–1977 stawał na najwyższym podium sześć razy z rzędu.
Zwycięzcy.
Opracowano na podstawie:
Osiągnięcia Polaków.
Polacy siedmiokrotnie zajmowali miejsca w czołowej dziesiątce klasyfikacji generalnej tego wyścigu. W 2018 roku w klasyfikacji generalnej zwyciężył Michał Kwiatkowski, ponadto w 1990 roku Zenon Jaskuła zajął 2. miejsce.
Polscy kolarze trzykrotnie wygrywali etapy – Lech Piasecki w 1987 i 1989 roku oraz Czesław Lang w 1983 roku.

</doc>
<doc id="390122" url="https://pl.wikipedia.org/wiki?curid=390122" title="Kostka OLAP">
Kostka OLAP

Kostka OLAP () – struktura danych, która pozwala na szybką analizę danych. Przechowuje ona dane w sposób bardziej przypominający wielowymiarowe arkusze kalkulacyjne niż tradycyjną, relacyjną bazę danych. Można ją również zdefiniować jako zdolność manipulowania i analizowania danych z różnych punktów widzenia. Rozmieszczenie danych w kostkach pokonuje ograniczenia relacyjnych baz danych.
Kostki OLAP mogą być uważane za rozszerzenie dwuwymiarowej tabeli arkusza kalkulacyjnego. Na przykład przedsiębiorstwo może chcieć dokonać analizy danych finansowych w oparciu o produkt, czas, miasto, według rodzaju dochodu i kosztu i poprzez porównanie rzeczywistych danych z budżetem. Te dodatkowe metody dokonywania rozbioru danych są znane jako wymiary. Ponieważ w systemie OLAP może być więcej niż trzy wymiary, czasami używa się określenia hiperkostka ("hypercube").
Budowa kostki.
Każda kostka składa się z wymiarów i miar, czyli analizowanych wartości. Przykładowa kostka danych zbudowana w oparciu o następujące wymiary: produkt, sklep oraz czas, gdzie w poszczególnych komórkach kostki znajdują się wartości miar, np. liczba sprzedanych sztuk czy wartość sprzedaży dostarczy użytkownikowi końcowemu informacji, jaka była ilość sprzedanego towaru (lub grup) w danym sklepie lub sklepach w konkretnym przedziale czasu (można porównywać np. odpowiadające sobie okresy różnych lat).
Miary to wskaźniki numeryczne (ile), wymiary reprezentują dane opisowe (kto, co). Wymiary mogą być podzielone na poziomy.
Podział kostek.
Kostki można podzielić na tzw.:

</doc>
<doc id="390129" url="https://pl.wikipedia.org/wiki?curid=390129" title="Ślepowron (województwo mazowieckie)">
Ślepowron (województwo mazowieckie)

Ślepowron – wieś w Polsce położona w województwie mazowieckim, w powiecie radomskim, w gminie Wolanów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Anny w Sławnie lub do parafii św. Stanisława w Cerekwi.

</doc>
<doc id="390130" url="https://pl.wikipedia.org/wiki?curid=390130" title="Wszawica">
Wszawica

Wszawica (łac. "pediculosis") – choroba zwierząt i człowieka, powodująca zmiany skórne wywołane przez stawonogi – wszy. 
Wszawica u ludzi.
Wszawica u ludzi dzieli się na głowową ("pediculosis capillitii"), odzieżową ("pediculosis vestimenti") – obie wywoływane przez nieco różniące się ekotypy wszy ludzkiej i łonową ("pediculosis pubis s. phitirasi") – wywoływaną przez wesz łonową.
Wszawica głowy.
Wszawica głowowa ("pediculosis capitis") jest to choroba pasożytnicza spowodowana zarażeniem się wszą ludzką. Wszy bytują na skórze owłosionej głowy. Choroba ta obecnie najczęściej występuje u przedszkolaków i młodzieży szkolnej, jak i również osób dorosłych. Do zakażenia dochodzi przede wszystkim w wyniku kontaktów głowa do głowy, rzadziej w wyniku używania wspólnych nakryć głowy, szczotek oraz grzebieni. W okresie wszawicy zazwyczaj występuje silny świąd skóry owłosionej części głowy, a wszy w czasie ruchu są widoczne gołym okiem. Składają jaja zwane gnidami.
Skóra owłosiona jest pokryta małymi, swędzącymi, nakładającymi się w skupiska grudkami, które mogą występować również na karku i za uszami.
Wszawica odzieżowa.
Wszawica odzieżowa ("pediculosis vestimenti") jest dolegliwością głównie osób nie przestrzegających zasad higieny, ludzi bezdomnych, alkoholików, a w normalnych warunkach występuje rzadko. Pojawia się w czasie klęsk żywiołowych i miejscach przeludnionych. Zarazić się można poprzez kontakt fizyczny z osobą już zarażoną lub przez nocleg w złych warunkach.
Wesz nie bytuje na skórze. Żyje i rozmnaża się w odzieży oraz pościeli. Żywi się krwią (człowiek jest dla niej jedynie źródłem pokarmu).
Objawami wszawicy odzieżowej jest intensywny świąd skóry, a także pojawienie się na niej grudek, przeczosów, rzadko może prowadzić do posocznicy. W następstwie drapania dochodzi do pogrubienia i łuszczenia skóry. Częste są brunatne przebarwienia skóry i wtórne zakażenia ropne.
Zmiany we wszawicy odzieżowej najczęściej są ulokowane w okolicach, gdzie ciało pozostaje w bezpośrednim kontakcie z odzieżą, czyli głównie na ramionach, szyi, klatce piersiowej oraz wokół pośladków.
Osoba zarażona najczęściej powraca do zdrowia po kąpieli i zmianie odzieży na czystą. Stare ubranie należy wyprać i osuszyć ciepłym powietrzem. Wskazane jest także zdezynfekowanie ubrania zasypką do odzieży.
Wszawica łonowa.
Wszawica łonowa ("pediculosis pubis") jest zazwyczaj przenoszona drogą płciową, lecz możliwe jest także zarażenie się poprzez noszenie odzieży osoby zainfekowanej.
Objawem głównym jest silny świąd wzgórka łonowego, a sama wesz i jej jaja są widoczne w okolicy łonowej, a także sino-fiołkowe lub szarawe plamy, powstające wskutek hemolizy erytrocytów w miejscu ukłucia przez owady, tzw. plamy błękitne ("maculae ceruleae"). Wesz może rozprzestrzeniać się na inne części ciała, głównie kończyny dolne (bytować we włosach brzucha, ud, pach, brwi) i zająć może nawet rzęsy, lecz nigdy nie zasiedli skóry owłosionej głowy.
Leczenie wszawicy u ludzi.
Preparaty zwalczające wszawicę:
Wyżej wymienione preparaty są w Polsce dostępne bez recepty. Skuteczne zwalczanie wszawicy wymaga przeglądu włosów lub kuracji profilaktycznej u wszystkich domowników i innych osób przebywających w kontakcie z osobą zarażoną. Wymagana jest również zmiana i pranie pościeli oraz innych przedmiotów mających kontakt z włosami osoby zarażonej. 
Do ludowych środków na wszawicę należały ocet, nafta oraz czarne mydła.
Profilaktyka wszawicy głowy u ludzi.
Do działań profilaktycznych minimalizujących ryzyko zarażenia należą:
Wszawica u pozostałych zwierząt.
Wszawica koni.
Wszawica koni czasami nazywana jest hematopinozą, powodowana jest przez wesz końską ("Haematopinus asini"). Zarażenie odbywa się poprzez kontakt zwierząt chorych ze zwierzętami zdrowymi. Efektem zarażenia pasożytami jest świąd. Zwierzęta ocierają się o przeszkody, ogryzają się wzajemnie. Czasem zarażony koń może być niespokojny. Przy uogólnionej intensywnej wszawicy na włosach widać białawe gnidy. Skóra pokryta jest licznymi strupami, widoczne są urazy mechaniczne powstałe na skutek ocierania się i ogryzania. Konie tracą apetyt, a w następstwie tego postępuje wychudzenie ciała. Rozpoznanie wszawicy polega na stwierdzeniu obecności pasożytów i ich jaj.
Wszawica bydła.
Powodowana jest przez wesz bydlęcą ("Haematopinus eurysternus").
Wszawica świń.
Powodowana jest przez wesz świńską ("Haematopinus suis"). Głównym objawem chorobowym jest świąd, szczególnie nasilający się nocą. Zwierzęta ocierają się o przeszkody oraz ogryzają.
Rozpoznawanie wszawicy u zwierząt.
Rozpoznanie wszawicy opiera się na stwierdzeniu obecności pasożytów na skórze zwierzęcia lub gnid wszy przyklejonych do włosów. Należy jednak pamiętać, że nie wyklucza to możliwości dodatkowego występowania świerzbu.

</doc>
<doc id="390131" url="https://pl.wikipedia.org/wiki?curid=390131" title="Gryllidae">
Gryllidae



</doc>
<doc id="390132" url="https://pl.wikipedia.org/wiki?curid=390132" title="Wyścig Tirreno-Adriático">
Wyścig Tirreno-Adriático



</doc>
<doc id="390133" url="https://pl.wikipedia.org/wiki?curid=390133" title="Gary Burton">
Gary Burton

Gary Burton (ur. 23 stycznia 1943 w Anderson w stanie Indiana) – amerykański wibrafonista jazzowy.
Znany z opracowania techniki gry na wibrafonie za pomocą czterech pałek.
Studiował, a później wykładał w Berklee College of Music.
Życiorys.
Burton samodzielnie uczył się gry na wibrafonie. W wieku 17 lat zadebiutował swoim nagraniem w Nashville (Tennessee) z gitarzystami Hankiem Gerlandem oraz Chetem Atkinsem. Dwa lata później Burton porzucił studia w Berklee College of Music, by dołączyć do George’a Shearinga, a następnie do Stana Getza, z którym pracował w latach 1964-1966.
Jako członek Getz’s Quartet Gary Burton wygrał nagrodę Talent Deserving of Wider Recognition magazynu Down Beat w 1965 roku. Później opuścił zespół Getza, by założyć swój własny kwartet w 1967 roku. Burton nagrał także 3 albumy dla RCA. Burton zaczął zdobywać szybko wielu fanów, co zostało uwieńczone nagrodą Jazzmana Roku (Jazzman of the Year) w 1968 roku (był najmłodszą osobą mającą ten zaszczyt). Podczas współpracy z ECM (1973 – 1988) działalność kwartetu Burtona rozszerzyła się i wzięła pod swoje skrzydła młodego Pata Metheny’ego (gitara), dzięki czemu powstawały nowe kompozycje. W latach 70. Burton zaczął skupiać się bardziej na ‘dogłębnym’ kontekście swojej muzyki. Jego album Alone at Last (1971) oraz 1971 Montreux Jazz Festival, na którym wystąpił solo, został uhonorowany nagrodą (jego pierwszą w życiu) Grammy. Współpracował także z Chickiem Corea, co zaowocowało czterema kolejnymi nagrodami Grammy.
W latach 70. Burton zapoczątkował karierę nauczyciela w Berklee College of Music w Bostonie. Nauczał perkusji oraz improwizacji w 1971 r. W 1985 roku został dziekanem, w 1989 otrzymał honorowy doktorat muzyki, a w 1996 został powołany na wiceprezesa odpowiadającego za nadzór codziennych działań collage’u.

</doc>
<doc id="390134" url="https://pl.wikipedia.org/wiki?curid=390134" title="Wilki (województwo warmińsko-mazurskie)">
Wilki (województwo warmińsko-mazurskie)

Wilki – wieś w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego.
W miejscowości brak zabudowy.

</doc>
<doc id="390135" url="https://pl.wikipedia.org/wiki?curid=390135" title="Didinium">
Didinium

Didinium – rodzaj protistów z rodziny "Didiniidae" zaliczany do typu orzęsków.
Organizm drapieżny, potrafi pochłonąć na drodze fagocytozy równego sobie wielkością (ok. 250 μm długości) pantofelka.
Rzęski didinium układają się w charakterystyczne okręgi, w tym jeden wokół cytostomu. Na didinium i pantofelku wykonywano klasyczne eksperymenty ekologiczne dotyczące układu drapieżca/ofiara. Jest protistem cudzożywnym, groźnym w swojej klasie wielkości drapieżnikiem. Odżywia się bakteriami lub innymi organizmami jednokomórkowymi. 

</doc>
<doc id="390137" url="https://pl.wikipedia.org/wiki?curid=390137" title="Wczesne sprawy Poirota">
Wczesne sprawy Poirota

Wczesne sprawy Poirota (ang. Poirot’s Early Cases) – zbiór opowiadań Agaty Christie z lat 1924–1935. Książka została wydana w 1974.
Bohaterowie.
Głównym bohaterem jest Herkules Poirot, znany detektyw.
Ponadto w książce pojawiają się:
Opowiadania.
Podczas balu maskowego w tajemniczych okolicznościach zamordowany zostaje lord Cronshaw. Tej samej nocy w swoim domu, przedawkowawszy kokainę, umiera jego narzeczona, panna Courtenay, która opuściła przyjęcie wcześniej z powodu kłótni z Cronshawem. Inspektor Japp prosi Poirota o pomoc w śledztwie.
Do Poirota przychodzi pani Todd i prosi o odnalezienie kucharki, która nagle i bez słowa wyjaśnienia porzuciła u niej posadę. Gdy po kilku dniach klientka rezygnuje z usług detektywa, urażona duma każe Poirotowi odszukać kobietę na własną rękę.
Głównymi bohaterami są Hercules Poirot i jego przyjaciel Arthur Hastings. U Herculesa Poirot zjawia się niejaka pani Pengelley. Kobieta podejrzewa, że mąż próbuje ją otruć. Detektyw podejmuje się zbadać zasadność jej obaw. Gdy następnego dnia przyjeżdża do pani Pengelley, okazuje się, że ta nie żyje.
Mimo ostrzeżeń i przedsięwzięcia środków ostrożności z posiadłości państwa Waverlych zostaje uprowadzony ich trzyletni syn Johnnie. Rodzice proszą detektywa o pomoc w uwolnieniu dziecka z rąk porywaczy żądających 50 tysięcy funtów okupu.
Podczas przyjęcia
u pana Hardmana z jego sejfu znikają drogocenne kamienie, którymi tego samego popołudnia chwalił się gościom. Na miejscu przestępstwa Poirot znajduje męską rękawiczkę, którą posłużono się przy kradzieży, oraz papierośnicę z inicjałami wskazującymi na Bernarda Parkera, pośrednika w handlu klejnotami rodowymi.
Głównymi bohaterami są Hercules Poirot i jego przyjaciel, Arthur Hastings. Hercules Poirot dowiaduje się o śmierci niejakiego Henry’ego Reedburna; mężczyznę zamordowano. Jedynym świadkiem zbrodni jest młoda aktorka. Poirot i Hastings postanawiają rozwiązać zagadkę.
Nad rodem Lemesurierów od wieków ciąży klątwa – rodzinny majątek nie trafi do żadnego z pierworodnych synów, naturalnych dziedziców fortuny. Pewnego dnia do Poirota po poradę zgłasza się pani Lemesurier, która nie wierzy w zabobony i której starszy syn, następny w kolejności spadkobierca, w ostatnim czasie za często ulega wypadkom, za każdym razem ocierając się o śmierć.
Hercules Poirot, siedząc przed kominkiem ze swym przyjacielem Arthurem Hastingsem, wspomina jedną ze swych spraw. Został wtedy zamordowany Wu Ling, człowiek posiadający mapę ostatniej, zaginionej kopalni srebra w Chinach. Śledztwo w tej sprawie zlecił detektywowi lord Pearson, zamożny bankier, który chciał odkupić od pana Wu Linga mapę kopalni. Poirot przedstawia przyjacielowi przebieg śledztwa i rozwiązanie zagadki.
W ekspresie do Plymouth znalezione zostaje ciało zasztyletowanej młodej kobiety. Okazuje się, że jest to córka jednego ze znajomych Poirota, potentata stalowego pana Ebenezera Hallidaya, który prosi detektywa o odnalezienie mordercy.
Poirot opowiada Hastingsowi o swojej jedynej detektywistycznej klęsce – sprawie tajemniczej śmierci francuskiego posła, pana Deroularda.
Z usług Poirota korzysta minister obrony, lord Alloway, z którego posiadłości skradziono plany okrętu podwodnego.
Grupa młodych ludzi odkrywa w jednym z mieszkań zwłoki kobiety. Miejsce zbrodni znajduje się w tym samym domu, co apartament słynnego detektywa, Herculesa Poirota.
Podczas podróży do Charlock Bay Poirot i Hastings poznają pannę Mary Durrant, która wiezie ze sobą kosztowne miniatury portretowe dla jednego z klientów antykwariatu jej ciotki. Po przybyciu na miejsce okazuje się, że przedmioty zostały z jej bagażu skradzione.
W miasteczku Market Basing życie odbiera sobie Walter Protheroe. Wezwany na miejsce zdarzenia doktor Giles nie wierzy w samobójstwo i swoimi spostrzeżeniami dzieli się z inspektorem Jappem, który w towarzystwie Poirota i Hastingsa spędza weekend w okolicy.
Poirot odwiedza znajomego, Johna Harrisona, i daje mu do zrozumienia, że Claude Langton, którego Harrison poprosił o usunięcie z ogrodu gniazda os, dybie na jego życie. Powodem ma być zazdrość – była narzeczona Langtona, panna Molly Deane, porzuciła go dla Harrisona.
Do Poirota zgłasza się lady Millicent Castle Vaughan i prosi o pomoc w sprawie szantażu – niejaki pan Lavington posiada kompromitujący ją list i jest gotów go ujawnić, jeśli nie otrzyma 20 tysięcy funtów.
Podczas rejsu do Egiptu zamordowana zostaje wzbudzająca niechęć wśród niektórych pasażerów pani Clapperton. Tym samym statkiem podróżuje Poirot.
Hercules Poirot na wystawie kwiatów poznaje Amelię Barrowby, wielbicielkę ostryg. Starsza pani zwierza mu się, że ktoś chce ją zabić. Już nazajutrz Poirot dowiaduje się o jej tajemniczej śmierci. Postanawia zbadać sprawę. Pomaga mu w tym jego sekretarka, panna Felicity Lemon.

</doc>
<doc id="390140" url="https://pl.wikipedia.org/wiki?curid=390140" title="Volta a Cataluña">
Volta a Cataluña



</doc>
<doc id="390142" url="https://pl.wikipedia.org/wiki?curid=390142" title="Züri Metzgete">
Züri Metzgete



</doc>
<doc id="390148" url="https://pl.wikipedia.org/wiki?curid=390148" title="Przełączka pod Ptakiem">
Przełączka pod Ptakiem

Przełączka pod Ptakiem (, , ) – znaczne obniżenie grzbietu Buczynowych Turni, położone w długiej wschodniej grani Świnicy w polskich Tatrach Wysokich na wysokości ok. 2105 m. Przełęcz oddziela od siebie turnię Ptak (2131 m) i Kopę nad Krzyżnem (2135 m). Jest obok Przełęczy Nowickiego najniższym obniżeniem tego fragmentu grani.
Z przełęczy w kierunku północnym schodzi szeroki, piarżysty żleb do Zadnich Usypów w dolinie Pańszczycy, z drugiej strony spod przełęczy do Doliny Roztoki opada prawa odnoga Żlebu pod Krzyżnem.
Od strony południowej, poniżej przełęczy, przebiega szlak turystyczny Orlej Perci. Przełęcz nie jest używana jako letnie połączenie sąsiadujących dolin, o wiele dogodniejsze jest sąsiednie Krzyżne. Inaczej jest w zimie, kiedy Przełączka pod Ptakiem znajduje się na najłatwiejszej drodze z doliny Pańszczycy na Krzyżne.
Drogi prowadzące na przełęcz były znane od dawna. Pobliska Kopa pod Krzyżnem i Krzyżne należały do terenów pasterskich. Pierwsze znane zimowe wejście od strony doliny Pańszczycy należy do Henryka Mogilnickiego, Witolda Henryka Paryskiego i Tadeusza Pawłowskiego (25 kwietnia 1930 r.).

</doc>
<doc id="390151" url="https://pl.wikipedia.org/wiki?curid=390151" title="Wallflip">
Wallflip

Wallflip - (ang. "wall" - ściana, "flip" - obrót) to technika w streetstunt polegająca na zrobieniu back flipa odbijając się od ściany. Wallflipy dzielą się na: "1 step" czyli jeden krok na ścianie, "2 step" czyli dwa kroki na ścianie, "3 step" czyli trzy, itd.
Technika wykonania.
Należy wziąć rozbieg i odpowiednio wymierzyć kroki. Wybić się w odpowiednim momencie (dla każdego jest inny) zrobić jeden krok (1 step) dwa kroki (2 step) lub trzy kroki (3 step) itd. na ścianie, odchylić głowę do tyłu, a nogę która nie jest w tym momencie na ścianie bądź przeszkodzie, machnąć do góry. Podczas lotu starać się złożyć tak, aby kolana były jak najbliżej klatki piersiowej i w pewnym momencie się rozłożyć i wylądować.

</doc>
<doc id="390152" url="https://pl.wikipedia.org/wiki?curid=390152" title="Cytostom">
Cytostom

Cytostom – jeden z dwóch obszarów błony komórkowej orzęska, na którym nie występują rzęski. Tylko w jego obrębie tworzą się wodniczki pokarmowe i tylko w jego obrębie zachodzi endocytoza. Konieczność występowania cytostomów u orzęsków wynika z bardzo złożonej budowy ich pellikuli, uniemożliwiającej tworzenie się i opróżnianie wodniczek (patrz też: cytopyge) w dowolnym miejscu.
Cytostom posiadają również niektóre wiciowce.

</doc>
<doc id="390156" url="https://pl.wikipedia.org/wiki?curid=390156" title="Cytopyge">
Cytopyge

Cytopyge – komórkowy otwór wydalniczy (odbytowy) występujący u większości orzęsków, przez który na drodze egzocytozy wydalane są niestrawione części pokarmu. Jest jednym z dwóch obszarów błony komórkowej orzęska, na którym nie występują rzęski. Tylko w jego obrębie opróżniane są wodniczki.
Konieczność występowania cytopyge u orzęsków wynika z bardzo złożonej budowy ich pellikuli, uniemożliwiającej tworzenie się i opróżnianie wodniczek w dowolnym miejscu.

</doc>
<doc id="390158" url="https://pl.wikipedia.org/wiki?curid=390158" title="Dimityr Penew">
Dimityr Penew

Dimityr Duszkow Penew (, ur. 12 lipca 1945 w Mirowjane) – bułgarski piłkarz grający na pozycji obrońcy, reprezentant Bułgarii w latach 1966–1974, trener i działacz piłkarski.
Kariera piłkarska.
Jest wychowankiem Lokomotiwu Sofia, w którego seniorskiej drużynie grał przez cztery sezony. W wieku dziewiętnastu lat, niedługo po zdobyciu mistrzostwa kraju z Lokomotiwem, przeniósł się do CSKA Sofia, gdzie występował aż do końca kariery. Przez trzynaście sezonów był liderem linii defensywnej CSKA; oprócz licznych nagród zespołowych, takich jak siedem tytułów mistrza Bułgarii, pięć Pucharów Armii Sowieckiej, a także pierwszego w historii klubu sukcesu międzynarodowego (półfinał Pucharu Europejskich Mistrzów Krajowych w sezonie 1966–1967), zdobył wiele wyróżnień indywidualnych, m.in. dwukrotnie został wybrany na najlepszego piłkarza roku w kraju.
Należy do jednego z lepszych pokoleń w historii bułgarskiej piłki nożnej (jest rówieśnikiem m.in. Christo Bonewa, Georgi Asparuchowa, Dobromira Żeczewa i Petyra Żekowa); podobnie jak wielu innych jego kolegów na przełomie lat 60. i 70. odnosił sukcesy nie tylko w barwach klubowych, ale również zanotował wiele udanych występów z reprezentacją. W 1966 Bułgarzy po raz pierwszy w historii wywalczyli awans do mistrzostw świata, ponadto byli obecni na dwu kolejnych turniejach (za każdym razem odpadali po rundzie grupowej). Penew brał udział w każdym z tych trzech mundiali i na każdym był podstawowym zawodnikiem (wystąpił we wszystkich dziewięciu meczach, w ośmiu od pierwszej do ostatniej minuty).
Łącznie w kadrze zagrał dziewięćdziesiąt razy i do 1996 był rekordzistą pod względem liczby spotkań w reprezentacji.
Kariera szkoleniowa.
1985–1991: CSKA Sofia.
Po zakończeniu piłkarskiej kariery rozpoczął pracę szkoleniową w CSKA. W 1985 został pierwszym trenerem tego klubu; w ciągu kolejnych pięciu sezonów z drużyną, w której grali m.in. Christo Stoiczkow, Trifon Iwanow i Emił Kostadinow, trzykrotnie triumfował w rozgrywkach o mistrzostwo kraju, a także zanotował kilka sukcesów międzynarodowych. W sezonie 1988–1989 doprowadził CSKA do półfinału Pucharu Zdobywców Pucharów, a rok później do ćwierćfinału Pucharu Europy Mistrzów Klubowych.
1991–1996: Reprezentacja Bułgarii.
Udana praca w klubie otworzyła mu w 1991 drogę do reprezentacji. Z piłkarzami, z których wielu występowało wcześniej w prowadzonym przez niego CSKA, awansował po ośmioletniej przerwie do mistrzostw świata (mundial 1994), na których następnie jego podopieczni po ograniu m.in. Argentyny, Meksyku i Niemiec, zajęli czwarte miejsce.
Bułgarzy doszli tak wysoko, mimo iż przez cały turniej ich reprezentacja wstrząsana była konfliktami wewnętrznymi. Dziennikarze wielokrotnie opisywali kłótnie między liderami (Stoiczkowem, Leczkowem i Kostadinowem) i bierność trenera Penewa, który nie potrafił ich ze sobą pogodzić. Selekcjoner wywołał też wiele kontrowersje wśród amerykańskich komentatorów, którzy przyłapali go na paleniu papierosów w czasie meczu, co w Stanach Zjednoczonych było surowo zabronione. Penew przeprosił, dodając: "Czy możecie sobie wyobrazić niepalącego trenera na ławce? Ja też gram w piłkę w swoim umyśle, a palenie wyraża moje zaangażowanie w to, co robię". Innym razem zachowanie trenera nie spodobało się dziennikarzom, kiedy przed meczem o trzecie miejsce ze Szwecją Penew odmówił wzięcia udziału w konferencji prasowej.
Dwa lata później po raz pierwszy w historii zagrali na mistrzostwach Europy. Chociaż Penew jest współautorem największych sukcesów w historii bułgarskiej piłki reprezentacyjnej, to wielokrotnie był krytykowany za zbytnią uległość wobec piłkarzy, przymykanie oko na ich kaprysy oraz kłótnie (m.in. brak reakcji na ostry spór Stoiczkowa z Iwanowem o opaskę kapitana). Zdaniem wielu komentatorów skład był ustalany w porozumieniu z piłkarzami, którzy wybierali sobie swoich partnerów na boisku. Także niektórzy piłkarze, jak Stoiczkow, publicznie podważali umiejętności trenera i jego wpływ na drużynę w czasie udanego mundialu 1994.
Po rozstaniu z kadrą Penew pracował w CSKA: jako trener i dyrektor sportowy, oraz w Chinach. Co jakiś czas jego nazwisko pojawiało się w kontekście ponownego objęcia reprezentacji. Na przykład latem 1999 dziennikarze sugerowali, że Penew może zastąpić Dimityra Dimitrowa w połowie eliminacji do Euro 2000.
2007: Reprezentacja Bułgarii.
Po niespodziewanej dymisji Christo Stoiczkowa z funkcji trenera kadry w kwietniu 2007 został menedżerem reprezentacji przy tymczasowym selekcjonerze Stanimirze Stoiłowie. Stoiłow wygrał dwa mecze w eliminacjach do Euro 2008, ale odmówił podpisania długoterminowego kontraktu.
Prezes BFS, dawny podopieczny Penewa z kadry, Borisław Michajłow w porozumieniu z piłkarzami wybrał właśnie Penewa na nowego selekcjonera. Jednak po przegranych eliminacjach do mistrzostw, w których Bułgarzy ulegli Holandii i zremisowali z Albanią, postanowiono nie przedłużać z nim kontraktu.
Od 2008: powroty do CSKA Sofia.
10 lipca 2008 po raz trzeci w karierze został trenerem CSKA Sofia. W marcu 2009 otrzymał wymówienie po tym, jak CSKA odpadł z ćwierćfinału Pucharu Bułgarii po porażce z Pirinem 1922 Błagojewgrad.
Półtora roku później ponownie przyjął – po raz czwarty – propozycję prowadzenia CSKA po tym, jak po dwu miesiącach zrezygnował Ioan Andone. Formalnie pierwszym trenerem był Adałbert Zafirow, a Penew pełnił funkcje "trenera-koordynatora". Jednak Zafirow nie posiadał licencji szkoleniowej UEFA, więc do protokołu wpisywany był ten drugi. Po zakończeniu sezonu, w którym CSKA zdobył wicemistrzostwo kraju, Penew został honorowym prezesem klubu.
Jednak nie wytrzymał na tym – symbolicznym – stanowisku długo. Według mediów od dawna wywierał presję na zwolnienie trenera CSKA, Milena Radukanowa. Tak się stało w październiku 2011; Radukanow mimo dobrych wyników w lidze otrzymał wymówienie. Jego miejsce zajął Penew. Jednak pół roku później po ligowej porażce 0:2 z Czernomorcem Burgas został poproszony o odejście z funkcji trenera. Pozostał jednak prezesem honorowym. Kiedy odchodził, CSKA zajmował trzecie miejsce w lidze.
Życie prywatne.
Jest wujem Ljubosława Penewa.
Sukcesy.
Kariera piłkarska
Kariera szkoleniowa

</doc>
<doc id="390164" url="https://pl.wikipedia.org/wiki?curid=390164" title="Kopa nad Krzyżnem">
Kopa nad Krzyżnem

Kopa nad Krzyżnem (, , ) – kopulaste wzniesienie o wysokości 2130 m w długiej wschodniej grani Świnicy w polskich Tatrach Wysokich, pomiędzy Krzyżnem (2112 m) a Przełączką pod Ptakiem (ok. 2105 m). Kulminacja kończy grupę Buczynowych Turni po stronie wschodniej. Północno-zachodnie stoki Kopy nad Krzyżnem opadają ścianą do doliny Pańszczycy, południowo-wschodnie stromym trawiasto-skalistym stokiem w widły dwóch odnóg Żlebu pod Krzyżnem mającego ujście w Dolinie Roztoki.
Wejście na szczyt nie przedstawia żadnych trudności. Wraz z przełęczą Krzyżne należała do terenów pasterskich. Nieco poniżej szczytu (przez jego południowe zbocze) jest poprowadzony szlak Orlej Perci.
Taternictwo.
U taterników Kopa nad Krzyżnem nie wzbudza zainteresowania. Obecnie zresztą wspinaczka w tym rejonie jest zabroniona. Dawniej jednak istniało w jej rejonie kilka dróg wspinaczkowych:
Pierwsze wejście zimowe: Henryk Bednarski, Józef Lesiecki, Mariusz Zaruski, Stanisław Zdyb w drodze z Krzyżnego na Małą Buczynową Turnię, 4 marca 1910 r.

</doc>
<doc id="390173" url="https://pl.wikipedia.org/wiki?curid=390173" title="Tropofit">
Tropofit

Tropofit – roślina klimatu zmiennego, gdzie okresy korzystnych warunków dla wzrostu roślin pojawiają się cyklicznie. Tropofity potrafią przetrwać zarówno ostrą zimę jak i upalne lato.
Tropofity potrafią przetrwać niekorzystne okresy rozwoju dostosowując do nich swój pokrój i aktywność życiową. W klimacie umiarkowanym i zimnym niekorzystnym dla roślin okresem jest zima, zarówno ze względu na niskie temperatury, jak i fizjologiczną suszę (przy zamarzniętym podłożu pobieranie wody jest niemożliwe). Na okres zimy rośliny tego klimatu przechodzą w stan spoczynku. W obszarach klimatu ciepłego gdzie latem panuje susza, okresem korzystniejszym dla roślin są chłodniejsze pory roku, rosnące tam rośliny przechodzą więc w stan spoczynku podczas upalnego i suchego lata.
Tropofity w różny sposób dostosowują się do cyklicznych zmian pór roku. Niektóre, zwane roślinami jednorocznymi wegetują tylko przez kilka miesięcy od wiosny do jesieni, w tym czasie wydając nasiona. Przed zimą giną, ale przetrwają ich nasiona, z których na wiosnę wyrastają nowe rośliny. Byliny przezimowują w postaci kłączy, bulw, cebul lub zredukowanych nadziemnych rozet liściowych. Większość roślin wieloletnich w klimacie umiarkowanym na zimę zrzuca liście, ograniczając w ten sposób transpirację, zawiązki nowych liści przezimowują w pąkach, chronione łuskami. Istnieją też mniej liczne gatunki roślin zimozielonych, które nie zrzucają jesienią liści. Mają one liście kseromorficzne o specjalnej budowie. Należą do nich np. drzewa szpilkowe, różne gatunki borówek i in.
Zobacz też.
Kserofity, hydrofity, hygrofity, mezofity, pirofity.

</doc>
<doc id="390176" url="https://pl.wikipedia.org/wiki?curid=390176" title="Adam Sztaba">
Adam Sztaba

Adam Marcin Sztaba (ur. 15 lutego 1975 w Koszalinie) – polski kompozytor, pianista, aranżer, dyrygent i producent muzyczny, a także osobowość telewizyjna.
Współpracował z wykonawcami, takimi jak m.in.: Sting, Chris Botti, Michael Bolton, José Carreras, Edyta Górniak, Ewa Małas-Godlewska, Lutricia McNeal, Dita von Teese, Kayah, Ania Dąbrowska, Violetta Villas, Maryla Rodowicz, Natalia Kukulska, Reni Jusis, Kasia Kowalska, Katarzyna Groniec, Halina Frąckowiak, José Cura, Lemar, Grzegorz Turnau, Seweryn Krajewski, Janusz Józefowicz, Krzysztof Krawczyk, Przemysław Gintrowski, Piotr Cugowski, Perfect, Sinfonia Varsovia, The Cranberries, Polska Orkiestra Radiowa, Atom String Quartet, Grupa MoCarta.
Życiorys.
Ukończył w 1994 Państwowe Liceum Muzyczne w Koszalinie w klasie fortepianu, a następnie studia na Wydziale Kompozycji, Dyrygentury i Teorii Muzyki Akademii Muzycznej im. Fryderyka Chopina w Warszawie w klasie prof. Zbigniewa Rudzińskiego.
Zadebiutował w wieku 18 lat muzyką do musicalu „Fatamorgana” wystawionym w Bałtyckim Teatrze Dramatycznym w rodzimym Koszalinie. Rok później został asystentem Janusza Stokłosy – kompozytora i kierownika muzycznego teatru Studio Buffo w Warszawie, a w następnym roku – kierownikiem muzycznym i pianistą zespołu Maryli Rodowicz. W latach 1998–2002 pełnił rolę kierownika muzycznego, aranżera i pianisty w zespole Edyty Górniak.
W latach 2002–2003 był kierownikiem muzycznym i pianistą dwóch pierwszych edycji programu "Idol". W 2003, wspólnie z Tomaszem Filipczakiem skomponował muzykę do show tanecznego „Opentaniec” inspirowanego folklorem słowiańskim z choreografią Jarosława Stańka, którego premiery odbyły się w Teatrze Muzycznym w Gdyni i Teatrze Wielkim w Warszawie. W latach 2005–2006 był kierownikiem muzycznym, aranżerem i dyrygentem w trakcie pierwszych czterech edycji programu TVN "Taniec z gwiazdami" oraz podczas koncertów Sopot Festival. Wówczas zrodziła się Orkiestra Adama Sztaby. W grudniu 2007 z Orkiestrą wystąpił wspólnie z Michaelem Boltonem na jubileuszu 15-lecia stacji Polsat.
Od maja 2007 do listopada 2009 pełnił funkcję dyrektora artystycznego firmy MyPlace – agencji eventowej, managementowej i wytwórni płytowej. Jesienią 2008 był dyrektorem Akademii w programie "Fabryka Gwiazd". Na początku 2009 stworzył muzykę do filmu "Od pełni do pełni".
W 2010 wystąpił w czasie jubileuszu 20-lecia stacji radiowej RMF FM, akompaniując na fortepianie Edycie Górniak, która zaśpiewała kompozycję „Hello”. W tym samym roku wystąpił wraz z orkiestrą w ramach "Smooth Festival" podczas koncertu "MuZa Miast" z udziałem m.in.: Ive Mendes, Marii Peszek, Kasi Wilk, Natalii Kukulskiej, Natalii Przybysz, Mietka Szcześniaka, Piotra Cugowskiego i Macieja Maleńczuka. Stworzył oprawę muzyczną do inauguracji Europejskich Letnich Igrzysk Olimpiad Specjalnych 2010, która odbyła się 18 września 2010 na Stadionie Legii w Warszawie. W tym samym roku wystąpił ze Stingiem i Polską Orkiestrą Radiową podczas Jubileuszu 85-lecia Polskiego Radia.
W latach 2011–2016 był jurorem programu "Must Be the Music. Tylko muzyka" w telewizji Polsat.
W 2011 poprowadził orkiestrę Sinfonia Varsovia podczas koncertu "Tu Warszawa" otwierającego polską prezydencję w Unii Europejskiej, gdzie wystąpił m.in. z: Chrisem Bottim, Michaelem Boltonem, Dolores O’Riordan i Kenny G. W 2012 wystąpił z NDR BigBand podczas recitalu Quincy Jonesa. W 2014 wystąpił z WDR BigBand podczas koncertu "Swing+", był też kierownikiem muzycznym i aranżerem koncertu "Grzegorz Ciechowski. Spotkanie z Legendą". W 2016 był jednym z dyrygentów i aranżerów podczas Światowych Dni Młodzieży 2016 w Krakowie i Brzegach. Był kierownikiem muzycznym i aranżerem koncertu „Wierzę w Boże Miłosierdzie”. W 2017 wystąpił z Terence’em Blanchardem i Filharmonikami Szczecińskimi.
Życie prywatne.
30 maja 2013, po 11 latach nieformalnego związku, poślubił Dorotę Szelągowską. 21 maja 2015 para rozwiodła się. Od 2014 związany jest z Agnieszką Dranikowską, którą poślubił 20 czerwca 2016 w Strzekęcinie pod Koszalinem; 11 stycznia 2016 urodził się im syn Leopold. W 2021 wzięli ślub kościelny.
Deklaruje się jako katolik.

</doc>
<doc id="390178" url="https://pl.wikipedia.org/wiki?curid=390178" title="Berrien">
Berrien

Gminy w USA:
Hrabstwa w USA:

</doc>
<doc id="390179" url="https://pl.wikipedia.org/wiki?curid=390179" title="Uśpione morderstwo">
Uśpione morderstwo

Uśpione morderstwo (ang. "Sleeping Murder: Miss Marple’s Last Case") – powieść Agathy Christie, wydana w 1976 r.
Fabuła.
Po latach spędzonych w Nowej Zelandii Gwenda Reed wraca do kraju. Przed przyjazdem świeżo poślubionego męża chce kupić i urządzić dom w Dillmouth. Wydaje się, że ten, który wybrała, jest spełnieniem wszystkich jej marzeń. Zaraz po wprowadzeniu się Gwendy znać o sobie dają demony przeszłości. Zamknięta szafa, zamurowane drzwi, schodki w ogrodzie – dziewczynie wydaje się, że wszystkie te rzeczy już kiedyś widziała. Po paru dniach w tajemniczym domu zaczyna ją w dodatku prześladować dziwna wizja – kobiety duszonej przez rosłego mężczyznę. Wkrótce z pomocą znajomej detektyw amator – panny Jane Marple Gwenda odkrywa, że dom wydaje jej się tak bardzo znajomy, bo na krótko przed wyjazdem do Nowej Zelandii w nim mieszkała, z ojcem i macochą. Później na jaw wychodzi jeszcze dziwniejsza rzecz – wizja mordowanej kobiety nie jest przywidzeniem Gwendy. Ta zbrodnia wydarzyła się naprawdę, w przeszłości, zapamiętanej przez nią z perspektywy małego dziecka. Ofiarą zabójstwa padła macocha Gwendy, Helen, a o zbrodnię tę oskarżono ojca dziewczyny. Jednak dziewczyna jest przekonana, że to nie swego ojca, duszącego kobietę, widziała kilkanaście lat temu. Wraz z panną Marple postanawiają wykryć prawdziwego mordercę.
Rozwiązanie.
Wszystkie poszlaki wskazują na jednego z trzech wielbicieli Helen. Zabójcą jej okazuje się jednak osoba najmniej podejrzana – doktor James Kennedy, starszy brat zamordowanej, z którym Gwenda zdążyła się już zaprzyjaźnić. Gdy podczas wizyty doktora w Dilmouth dziewczyna ma okazję zobaczyć go dokładnie w miejscu zbrodni, wydarzenie sprzed lat znów staje jej przed oczami – tym razem wraz z przerażającą prawdą. Okazuje się, że motywem zbrodni była patologiczna zazdrość lekarza o siostrę. Od zawsze zastępował Helen wcześnie zmarłych rodziców. Darzył siostrę nienormalną, chorobliwą miłością; wolał ją więc zabić, niż pozwolić „swojej własności” odejść do innego mężczyzny. Gdy wszystko wychodzi na jaw, Kennedy próbuje zabić Gwendę; próbę tę udaremnia mu panna Marple.

</doc>
<doc id="390183" url="https://pl.wikipedia.org/wiki?curid=390183" title="Konto Microsoft">
Konto Microsoft

Konto Microsoft (dawniej Windows Live ID, jeszcze dawniej Microsoft Passport lub .NET Passport) – usługa sieciowa firmy Microsoft, zapewniająca jednorazową identyfikację przy pojedynczym logowaniu i przeprowadzanie bezpiecznych operacji, w tym handlowych i finansowych. Identyfikatory, hasła, numery kart kredytowych, informacje o wysyłce i rachunkach użytkownika są przechowywane na serwerach Microsoftu, co umożliwia dokonywanie zakupów i innych usług bez wielokrotnego logowania się w różnych serwisach kompatybilnych z .NET Passport. Oparty na serwerze system zastąpił wcześniejszy Microsoft Wallet wbudowany w Internet Explorera. Część funkcji witryny Microsoftu korzysta z usług .NET Passport, tak samo jest z wszystkimi usługami Windows Live. Konto Microsoft można połączyć z kontem użytkownika Windows 8 oraz Skype. W związku z wprowadzeniem systemu Windows 8, Microsoft zmienił nazwę usługi z Windows Live ID na Konto Microsoft (ang. Microsoft Account)
Nazwa identyfikatora jest równoznaczna adresowi e-mail, jednak adres ten może znajdować się w dowolnej domenie.

</doc>
<doc id="390186" url="https://pl.wikipedia.org/wiki?curid=390186" title="Ustrój polityczny Iraku">
Ustrój polityczny Iraku

W latach 1979–2003 rządy dyktatorskie w Iraku sprawował Saddam Husajn, obalony przez zjednoczone siły koalicyjne w tzw. II wojnie w Zatoce Perskiej. Wprowadzono demokrację parlamentarną, a Irak został republiką federalną z silną władzą prowincji i autonomiczną jednostką administracyjną – Kurdystanem.
Władzę ustawodawczą zgodnie z konstytucją z 2005 r. sprawuje dwuizbowy parlament, w skład którego wchodzą:
W skład Rady Reprezentantów wchodzi 328 posłów wybieranych na 4 lata w wyborach powszechnych, bezpośrednich i proporcjonalnych. Głosy przydzielane są według skomplikowanego algorytmu, który ma za zadanie zapewnić poszczególnym prowincjom minimalne ilości reprezentantów nawet w wypadku bardzo niskiej frekwencji w danych prowincjach. Rada Federacji (z niewielkimi uprawnieniami) składa się z reprezentantów delegowanych przez poszczególne prowincje (określona liczba reprezentantów z każdej prowincji).
W skład władzy wykonawczej wchodzą Prezydent Iraku, który wybierany jest przez Radę Reprezentantów większością ponad 2/3 głosów, oraz przedstawiony przez niego Radzie i zatwierdzony przez nią większością ponad 50% głosów Premier Iraku. Prezydent ma 2 zastępców, a cała prezydencka trójka musi składać się z Kurda, Araba sunnity i Araba szyity. Obecnie prezydentem jest Kurd Dżalal Talabani, a premierem Mustafa al-Kazimi. Przed nim tę funkcję sprawował szyita Nuri Kamil al-Maliki
Władzę sądowniczą sprawują niezawisłe sądy z Federalnym Sądem Najwyższym i stojącą nad nim Wyższą Radą Sądowniczą. W terenie rząd reprezentuje 18 gubernatorów prowincjonalnych. Prowincje posiadają własne rady i władzę wykonawczą, ale już nie władzę sądowniczą.
Autonomiczny Region Kurdystanu składa się z 3 północnych prowincji z własnym parlamentem (111 przedstawicieli w tym 11 miejsc dla mniejszości niekurdyjskich). Region posiada własnego prezydenta i premiera wybieranego przez parlament. Prowincje regionu podlegają zarówno rządowi centralnemu (bezpośrednio), jak i rządowi regionu.

</doc>
<doc id="390187" url="https://pl.wikipedia.org/wiki?curid=390187" title="Wędrownicy">
Wędrownicy

Wędrownicy – grupa metodyczna w organizacjach harcerskich, skupiająca młodzież ponadgimnazjalną i starszą. Symbolem wyróżniającym spośród innych grup jest naramiennik wędrowniczy.
Historia wędrownictwa.
Robert Baden - Powell początkowo zaproponował jedynie dwie grupy metodyczne - wilczki i skautów, dopiero w 1922 wyróżnił grupę metodyczną Roverów, czyli najstarszych skautów w wieku wyższym niż 17 lat. Miała to być grupa, która domknie ciąg wychowawczy i przygotuje skautów do przejęcia roli wychowawczej w organizacji.
W Polsce za prekursora ruchu wędrowniczego uznaje się Adama Ciołkosza, młodego instruktora i działacza PPS który był przeciwnikiem militaryzmu panującego w ZHP w latach dwudziestych i uważał, że władze ZHP przemieniły ruch harcerski w organizację. Rozpoczął ruch harcerski zwany Wolnym Harcerstwem który miał zaadaptować na polskie potrzeby idee puszczańskie i woodcraftowe, a także skupić się na wychowaniu harcerzy do pomagania słabszym i służby. W tamtych czasach harcerze w wieku 15+ byli nazywani harcerzami starszymi. W 1923 roku Ciołkosz założył organizację harcerską Zjednoczenie Wolnego Harcerstwa, które używało symbolu trzech płomieni, podobnego do współczesnej watry wędrowniczej.
Określenie "metoda wędrownicza" wywodzi się z międzywojennego harcerstwa żeńskiego. Używano go m.in. w podręczniku harcerstwa żeńskiego "Wędrowniczki" oraz w książce Juliusza Dąbrowskiego i Tadeusza Kwiatkowskiego "Jeden trudny rok" (1938).
Fundamenty ideowe.
Działanie metodyki wędrowniczej jest oparte o metodę harcerską, Prawo Harcerskie, Kodeks Wędrowniczy i Dewizę Wędrowniczą.
Cele.
Wędrownictwo ma przygotować harcerzy do wkroczenia w dorosłe życie poza strukturami harcerskimi, lub pełnienia funkcji wychowawczych jako instruktorzy.
Zasady pracy wędrowniczej.
Charakterystycznymi formami działania wędrowników są:
Instrumenty metodyczne.
rozwój członków drużyny wędrowniczej odbywa się za pomocą realizacji
Wędrownicy obecnie.
Związek Harcerstwa Polskiego.
W ZHP granice wiekowe tej grupy ustalone są na 16–21 lat. Naramiennik jest przyznawany w obrzędowy sposób po odbyciu próby wędrowniczej. Dewiza Wędrownicza brzmi: "Wyjdź w Świat, zobacz, pomyśl, pomóż – czyli Działaj!" Wędrowników obowiązuje Kodeks Wędrowniczy. Podstawową jednostką organizacyjną dla wędrowników jest drużyna wędrownicza.
Członkowie tej grupy to wędrownicy i wędrowniczki.
Wędrownicy zdobywają następujące stopnie harcerskie:
oznaczane gwiazdkami na naramiennikach.
Związek Harcerstwa Rzeczypospolitej.
Wędrownicy
Cel i Misja
Metoda
Wędrownicy zdobywają następujące stopnie:
Wędrownicy zazwyczaj nie zdobywają stopnia „Wywiadowca”, gdyż byłoby to nieadekwatne do wieku wędrowników. Wyjątkiem są Harcerze którzy nigdy wcześniej nie mieli kontaktu ze Organizacją Harcerską i zaczęli dopiero od Wędrownictwa.
Zdobywanie każdego stopnia wiąże się z wykonywaniem zadań, które mają za zadanie wykształcić wiedzę, charakter oraz osobowość. Główną pieczę i opiekę nad zdobywającym stopień posiada w przypadku zdobywania młodzika – drużynowy, zaś zdobywanie stopni ćwik, HO i HR wiąże się z nadzorem Komisji Stopni przy danym środowisku, która to też ma wpływ na kształt zadań.
Posiadanie każdego stopnia wiąże się z możliwością naznaczenia tego na Krzyży Harcerskim:
Stowarzyszenie Harcerskie.
W Stowarzyszeniu Harcerskim wędrownik jest członkiem grupy metodycznej należący do drużyny wędrowniczej i mający co najmniej 16 lat.

</doc>
<doc id="390188" url="https://pl.wikipedia.org/wiki?curid=390188" title="Wilhelm Fuchs">
Wilhelm Fuchs

Wilhelm Fuchs (ur. 1 września 1898 w Mannheim, zm. 24 stycznia 1947 w Belgradzie) – SS-Oberführer, zbrodniarz hitlerowski, Wyższy Dowódca SS i Policji w rejonie "Mitte", dowódca "Einsatzgruppe A" i "Einsatzgruppe" "Serbien".
Życiorys.
Od 1932 członek NSDAP, następnie SS. W okupowanej Polsce "SD-Referent" w czasie akcji AB. W czerwcu 1942 został dowódcą SS i Policji na okupowanej przez III Rzeszę Łotwie (z siedzibą w Rydze). Następnie od 8 czerwca 1943 do 15 września 1943 był Wyższym Dowódcą SS i Policji w regionie "Mitte" (z siedzibą w Brunszwiku). 15 września 1943 Fuchs został dowódcą "Einsatzkommando 3", a od maja do października 1944 dowodził "Einsatzgruppe A". Następnie został przeniesiony do Jugosławii, gdzie stanął na czele "Einsatzgruppe" "Serbien" (nazywanej też "Einsatzgruppe E"). Odpowiedzialny za liczne zbrodnie popełnione na ludności cywilnej terenów okupowanych.
9 listopada 1944 Fuchs został szefem SD i Policji Bezpieczeństwa (Sipo) rejonu "Ostland" na okupowanych terenach ZSRR. Aresztowany przez aliantów i wydany władzom Jugosławii. Najwyższy Trybunał Wojskowy w Belgradzie skazał 22 grudnia 1946 Fuchsa na karę śmierci. Wyrok wykonano przez powieszenie w styczniu następnego roku.

</doc>
<doc id="390190" url="https://pl.wikipedia.org/wiki?curid=390190" title="Petrarkizm">
Petrarkizm

Petrarkizm – tendencja literacka, polegająca na naśladowaniu twórczości renesansowego poety włoskiego Francesca Petrarki jako wzorca poezji miłosnej.
W późniejszych epokach wiersze Petrarki miały wielu naśladowców. Opisy urody kobiecej zawarte w wierszach włoskiego mistrza stały się niedościgłym wzorem dla wszystkich poetów miłości, a imię Laury - symbolem idealnej kochanki. Naśladowcy Petrarki przejmowali od swojego mistrza sposób prezentacji ukochanej, subtelne analizy uczuć oraz charakterystyczne dla autora sonetów do Laury środki stylistyczne, takie jak antytezy i kontrasty. To zjawisko odwoływania się poetów europejskich do średniowiecznego wzorca było niezwykle trwałe, bo żywe aż do XIX wieku.
Petrarkizm w Polsce.
Petrarkizm nie zyskał w Polsce takiej popularności, jak w innych krajach europejskich. Przyczyny tego stanu rzeczy są złożone, m.in. brak tradycji filozofii neoplatońskiej i średniowiecznej miłosnej poezji rycerskiej.
Średniowieczna koncepcja miłości wyrażana w poezji nie przyjęła się w Polsce. Rangę tego tematu w literaturze polskiej podnosi dopiero Jan Kochanowski. Polski petrarkizm cechuje jednak odejście od petrarkowskiego 'ja' - egotycznego podmiotu, dominującego w sonetach, w stronę adresata.
Petrarkistowskie rozdarcie: niepewność, rozterki, motyw walki z samym sobą i ze światem, paradoks życia i śmierci występują w twórczości Mikołaja Sępa Szarzyńskiego, zwłaszcza w erotykach.

</doc>
<doc id="390192" url="https://pl.wikipedia.org/wiki?curid=390192" title="Pojedyncze logowanie">
Pojedyncze logowanie

Pojedyncze logowanie (ang. "single sign-on", "SSO") – możliwość jednorazowego zalogowania się do usługi sieciowej i uzyskania dostępu do wszystkich autoryzowanych zasobów zgodnych z tą usługą. Technikę pojedynczego logowania zaimplementowano m.in. w Koncie Google, Facebook Connect, czy Koncie Microsoft. Stworzenie takiego logowania ułatwiają standardy potwierdzania tożsamości m.in. OpenID, OpenID Connect, czy OAuth.
W niektórych publikacjach preferowany jest termin "zredukowane logowanie". Według nich nazwa "pojedyncze logowanie" jest błędna, bo „nie da się go osiągnąć w niejednolitej strukturze IT”.
W strukturze jednolitej lub gdzie scentralizowano bazę użytkowników, technika pojedynczego logowania posiada wyraźnie widoczne zalety. Wszyscy użytkownicy w tej strukturze posiadaliby pojedyncze dane uwierzytelniające (na przykład zachowane w katalogu LDAP), co skracałoby czas poświęcany na rejestrację i logowanie dla użytkownika. Wszystkie procesy mogłyby wtedy używać wspólnej bazy służącej do uwierzytelniania (i autoryzacji) użytkowników. Problem pojawia się w momencie, gdy nieuprawniona usługa lub osoba wykorzysta dane dostępne we wspólnym repozytorium przeciwko użytkownikowi.
Współcześnie istnieją technologie pozwalające na stworzenie niejednolitej architektury ze scentralizowanym logowaniem, ale bez scentralizowanej i współdzielonej między usługami bazy użytkowników, które zapewniają funkcjonalność pojedynczego logowania. Przykładem może być technologia JSON Web Token (JWT), w której aplikacja kliencka użytkownika (np. przeglądarka, aplikacja mobilna) otrzymuje podczas logowania zakodowany bilet (ang. "token") zawierający wszystkie dane potrzebne do dalszego uwierzytelnienia w usługach wraz z podpisem gwarantującym autentyczność i nienaruszalność tych danych.

</doc>
<doc id="390195" url="https://pl.wikipedia.org/wiki?curid=390195" title="Wąglik (województwo warmińsko-mazurskie)">
Wąglik (województwo warmińsko-mazurskie)

Wąglik (niem. "Wonglik", 1938–1945 "Balzershausen") – wieś w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.
Zobacz też: Wąglikowice

</doc>
<doc id="390196" url="https://pl.wikipedia.org/wiki?curid=390196" title="Microsoft Passport">
Microsoft Passport



</doc>
<doc id="390198" url="https://pl.wikipedia.org/wiki?curid=390198" title="Ītyoṗya, qidä mī">
Ītyoṗya, qidä mī

Ītyoṗya, Ītyoṗya, Ītyoṗya, qidä mī ("Etiopio, bądź pierwsza") – hymn państwowy Etiopii w latach 1975–1992. Słowa napisał Assefa Gebre-Mariam Tessama, a muzykę skomponował Daniel Yohannes Haggos.

</doc>
<doc id="390201" url="https://pl.wikipedia.org/wiki?curid=390201" title="Cyfrowy portfel">
Cyfrowy portfel

Cyfrowy portfel, także portfel elektroniczny (, ) – elektroniczny ekwiwalent portfela używany głównie do przeprowadzania transakcji w handlu elektronicznym. Cyfrowy portfel może zawierać wirtualne pieniądze, dane kart kredytowych niezbędne do przeprowadzenia transakcji, adres dostawy klienta i wiele innych informacji ułatwiających zawarcie umowy kupna.
Cyfrowy portfel może się znajdować w urządzeniu użytkownika z cyfrowym certyfikatem (np. w telefonie komórkowym) lub na serwerze serwisu oferującego elektroniczne płatności. W ten sposób użytkownik dysponuje elektronicznym zasobem środków, dzięki którym może dokonywać przelewów międzynarodowych (zazwyczaj taniej i wygodniej niż przy tradycyjnych sposobach), robić zakupy w sklepach internetowych, korzystać z rabatów.
Przykładami cyfrowego portfela są Apple Pay, Google Wallet, MasterPass, Windows Live ID czy Yahoo! Wallet.
Rozwiązania oparte na idei cyfrowego portfela są również wykorzystywane do tworzenia portfeli oferujących mobilne wersje dokumentów w postaci usług cyfrowych. Polskim przykładem takiego rozwiązania jest aplikacja mObywatel dostępna na urządzenia z systemem Android i iOS. Rozwiązania takie są wykorzystywane również do przechowywania cyfrowych poświadczeń szczepienia przeciwko COVID-19 obowiązujących w Unii Europejskiej od 1 lipca 2021 r. (tzw. paszport covidowy). Prowadzone są również prace nad stworzeniem europejskiego portfela tożsamości cyfrowej.
Rodzaje cyfrowych portfeli do przeprowadzania transakcji.
W zależności od sposobu wykorzystania wyróżniamy:

</doc>
<doc id="390202" url="https://pl.wikipedia.org/wiki?curid=390202" title="Richard Bona">
Richard Bona

Richard Bona (ur. 28 października 1967 w Minta w Kamerunie) – kameruński multiinstrumentalista, gitarzysta basowy, perkusista i wokalista. Były członek amerykańskiej grupy Pat Metheny Group.
Pochodzi z rodziny muzyków, śpiewakami byli m.in. jego dziadek i matka. Już jako pięciolatek śpiewał wraz z nią w kościelnym chórze. W wieku 11 lat rozpoczął naukę gry na gitarze, a w 1980 roku po raz pierwszy wystąpił w jazzowym klubie w Duala. Jazzowe albumy, które dostał od właściciela klubu, ukształtowały jego zainteresowania muzyczne. Duży wpływ wywarły na niego nagrania Jaco Pastoriusa, które spowodowały, że skoncentrował się na grze na gitarze basowej.
W 1989 wyemigrował do Niemiec, a następnie przeniósł się do Francji, gdzie podjął studia muzyczne, a także grywał w klubach współpracując z takimi muzykami jak: Jacques Higelin, Didier Lockwood, Manu Dibango i Salif Keïta. W 1995 roku brał udział w nagraniu płyty "My People" Joe Zawinula, po czym wyruszył wraz z nim na światowe tournée. 
W 1995 przeniósł się do Nowego Jorku, gdzie brał udział jako sideman w nagraniach takich wykonawców jak: Larry Coryell, Mike Stern, Pat Metheny, Herbie Hancock, Chick Corea, Jacky Terrasson, Bob James, Sadao Watanabe, Branford Marsalis, David Sanborn, Regina Carter, Bobby McFerrin.

</doc>
<doc id="390203" url="https://pl.wikipedia.org/wiki?curid=390203" title="Liberty Alliance Project">
Liberty Alliance Project

Liberty Alliance – powstało w 2001 roku przy udziale około 30 organizacji, by ustanawiać otwarte standardy i wytyczne dla wspólnego zarządzania tożsamością. Osiągnięto ten cel przez wydanie w 2002 roku dokumentu, zawierającego standardy rozwiązywania wielu problemów związanych z uwierzytelnianiem, prywatnością i bezpieczeństwem otaczających zarządzanie tożsamością w środowisku on-line. Stosowany przez wiele organizacji na całym świecie dokument pozwala konsumentom i użytkownikom serwisów i aplikacji e-commerce na [[uwierzytelnianie] i logowanie do sieci lub domeny tylko raz z dowolnej maszyny a potem odwiedzać i używać usług z wielu stron www. Takie podejście nie wymaga od użytkownika ponownego logowania i może wspierać wymagania prywatności ustalone przez użytkownika. Dostępne są, a także. Specyfikację ID-FF przekazano organizacji [[OASIS]] tworząc fundament dla standardu [[Security Assertion Markup Language|SAML]] 2.0, który jest teraz uznawany przez Liberty Alliance.
Kiedy liczba członków wzrosła do niemal 150, w tym globalnych producentów oprogramowania, organizacji edukacyjnych i rządów z całego świata, w [[2003]] roku Liberty Alliance opublikowała dokument Liberty Web Services. Stworzona na podstawie zdefiniowanych wymaganiach biznesowych, z myślą o prywatności użytkownika na pierwszym planie, Liberty Web Services jest otwartą strukturą dla tworzenia i zarządzania różnorodnymi usługami bazującymi na tożsamości użytkownika. Usługi takie jak geo-lokacja, książka adresowa, kalendarz, przesyłanie krótkich wiadomości i Liberty People Service, pierwszy szkielet do zarządzania aplikacjami społecznościowymi jak zakładki, blogi, kalendarze, współdzielenie zdjęć czy komunikatory w bezpiecznej i szanującej prywatność sieci społecznościowej. Liberty Alliance pracuje otwarcie z innymi organizacjami zajmującymi się standardami, adaptując opublikowane standardy i ingerując kiedy to potrzebne.
W [[2006]] roku ciągle rosnąca liczba [[Implementacja (informatyka)|implementacji]] Liberty Federation oraz Liberty Web Services osiągnęła ponad miliard tożsamości i urządzeń zgodnych ze standardami Liberty. Implementacja na szeroką skalę wraz ze wzrostem wymagań dostawców usług oraz konsumentów w zakresie ochrony przed oszustwami i kradzieżą tożsamości zaowocowała jesienią [[2005]] roku powołaniem Strong Authentication Expert Group. Zadaniem tej grupy było zapewnienie rozwiązaniom silnego uwierzytelniania takiego jak sprzętowe i programowe [[Token (generator kodów)|tokeny]], karty elektroniczne, systemy oparte na wiadomościach [[SMS]] czy [[biometria|biometryce]] interoperacyjności w środowisku zjednoczonej sieci. Na stronie projektu znajduje się lista organizacji stosujących się do standardów Liberty. Oprócz tego organizacja wspomaga rozwijanie [[Wolne i Otwarte Oprogramowanie|otwartego oprogramowania]] poprzez openLiberty.org oraz zachęcanie dodatkowych otwartych rozwiązań do stosowania się do standardów. Ogłoszono także Program Concordia służący rozwijaniu przypadków użycia, pomagając w uzgadnianiu specyfikacji związanych z tożsamością.
Organizacja stara się zwiększać rynek usług tożsamości i pomagać producentom w zmniejszeniu kosztów i zwiększeniu skuteczności. W tym celu przedstawiła w [[2003]] roku program certyfikacji Liberty Interoperable (TM) by określać zgodność komercyjnych i otwartych produktów z opublikowanymi standardami by zapewnić [[interoperacyjność]] produktów. Program ten został uznany globalnie przez końcowych użytkowników jako zapewniający prawidłową pracę ich produktów, oszczędzając czas, pieniądze i krytyczne zasoby. Do dziś certyfikowano ponad 80 produktów.
Liberty Alliance skupiła się także na aspektach biznesowych zarządzania tożsamością, publikując wskazówki biznesowe w wielu formach dla różnych sektorów biznesu i odbiorców. LA wspiera i promuje dialog publiczny pomagając organizacjom lepiej zrozumieć jak tworzyć koła zaufania i inne aspekty tak by skutecznie udało się zaimplementować rozwiązanie zgodne ze standardem.
Linki zewnętrzne.
[[Kategoria:Standardy informatyczne]]

</doc>
<doc id="390206" url="https://pl.wikipedia.org/wiki?curid=390206" title="Antyneutron">
Antyneutron

Antyneutron – antycząstka neutronu.
Budowa i właściwości.
Antyneutron ma taką samą masę jak neutron i również jest elektrycznie obojętny, natomiast różni się wewnętrzną budową — składa z antykwarków: dwóch antydolnych i jednego antygórnego. Moment magnetyczny w kierunku spinu dla antyneutronu ma taką samą wartość bezwzględną i przeciwny znak co dla neutronu.
Odkrycie antyneutronu.
Antyneutron został odkryty w 1956 przez zespół Bruce'a Corka w akceleratorze Bevatron na uniwersytecie w Berkeley rok po odkryciu antyprotonu. Pierwsze antyneutrony uzyskano z antyprotonów w wyniku wymiany ładunku. Ze względu na zerowy ładunek elektryczny, antyneutrony nie były obserwowane bezpośrednio. Zamiast tego badano ich anihilację.

</doc>
<doc id="390207" url="https://pl.wikipedia.org/wiki?curid=390207" title=".coop">
.coop

.coop (.COOPerative) – internetowa domena najwyższego poziomu przeznaczona do obsługi uprawnionych instytucji o charakterze spółdzielczym; domena została ogłoszona 16 listopada 2000, w pełni operacyjna od czerwca 2001.

</doc>
<doc id="390209" url="https://pl.wikipedia.org/wiki?curid=390209" title="Popowo (powiat nowosolski)">
Popowo (powiat nowosolski)

Popowo – wieś w Polsce położona w województwie lubuskim, w powiecie nowosolskim, w gminie Bytom Odrzański.
Historia.
Po raz pierwszy informacja o wsi pojawia się w 1360 roku w dokumencie dotyczącym podziału księstwa głogowskiego. Od XVII wieku wieś należała do majątku księcia von Schönaich. W końcu lat 30 XX wieku Popowo wraz z Wierzbniczkami i Wierzbnicą tworzyło jednostkę administracyjną zwaną Dreidorf.
W latach 1975–1998 miejscowość należała administracyjnie do województwa zielonogórskiego.
Historia nazw wsi
Historia własności wsi

</doc>
<doc id="390211" url="https://pl.wikipedia.org/wiki?curid=390211" title="Józef Hauke-Bosak">
Józef Hauke-Bosak

Józef Ludwik Hauke pseud. Bosak od rodzinnego herbu Bosak (ur. w Petersburgu, zm. 21 stycznia 1871 pod Dijon) – hrabia, generał broni, dowódca sił zbrojnych województw krakowskiego i sandomierskiego w powstaniu styczniowym, uczestnik wojny francusko-pruskiej (1870-1871).
Życiorys.
Rodzina Hauków – van der Haacken, Hauck – powoływała się na pochodzenie flamandzkie. Do Polski przybyła w 1782 przez Moguncję i Drezno. Ojciec Józefa, Józef Hauke (1790–1837), urodzony już w Polsce, był kapitanem w wojsku Księstwa Warszawskiego i potem generałem wojska rosyjskiego, a stryj Maurycy Hauke był generałem napoleońskim, wsławionym obroną Zamościa w 1813 roku. Zginął pierwszego dnia powstania listopadowego jako wierny cesarzowi. Drugi stryj, Ludwik August (1779–1851) był dyrektorem górnictwa w Królestwie Polskim. Maurycy, Ludwik August i Józef otrzymali w 1826 w Królestwie Polskim Indygenat, a później tytułu hrabiowskiego.
Był powinowatym cesarza Aleksandra II; stryjeczna siostra Julia Hauke ks. Battenberg była morganatyczną żoną Aleksandra von Hessen-Darmstadt, brata cesarzowej.
Józef Hauke zaczął edukację w carskim Korpusie kadetów, następnie w Korpusie Paziów i zwieńczył ją ukończeniem Wyższej Akademii Wojskowej. W 1855 został oficerem ordynansowym cesarza Aleksandra II. W 1859 przeniósł się do służby czynnej. Brał udział w walkach na Kaukazie z niedobitkami wojsk Szamila, w których się dosłużył dwóch krzyży (w tym Orderu św. Stanisława II klasy z mieczami) i złotej szabli za waleczność 3 sierpnia 1861.
W 1862 został awansowany na pułkownika. Manifestacje patriotyczne w 1861 i 1862 były dla niego wstrząsem. Podał się do dymisji, zamiast której dostał roczny urlop z armii carskiej. W styczniu 1863, kiedy wybuchło powstanie ponownie złożył dymisję, tym razem przyjętą.
Był bliskim współpracownikiem Romualda Traugutta i dowódcą tworzonego II korpusu, naczelnikiem oddziałów powstańczych województw krakowskiego i sandomierskiego oraz kaliskiego.
Wprowadzał w życie dekrety uwłaszczeniowe, przez co pozyskiwał chłopów. Jego oddziały zwyciężyły w kilku potyczkach z Rosjanami, lecz zostały rozbite w wyniku bitwy opatowskiej (21 lutego 1864).
Po powstaniu udał się na emigrację. W 1867 r. przybył do Szwajcarii i zamieszkał w Carouge koło Genewy. Brał tu czynny udział w życiu polskiej emigracji i w kilku stowarzyszeniach międzynarodowych. W latach 1867-1868 wraz z Ludwikiem Bulewskim działał w Ognisku Republikańskim Polskim. Należał do "Koła Racjonalistów". Był członkiem stałego komitetu nawiązującej do idei Giuseppe Mazzini'ego Ligi Pokoju i Wolności. Przy okazji kongresu tej organizacji w Genewie wydał broszurę pt. "La paix ou la guerre" ("Pokój czy wojna"), w której bronił praw Polaków i innych narodów do prowadzenia wojny sprawiedliwej, zwalczając jednocześnie koncepcje pokoju za wszelką cenę.
Wierny tym ideom brał udział po stronie Francji w wojnie francusko-pruskiej, w stopniu pułkownika, a następnie generała brygady, dowodząc brygadą, wchodzącą w skład Armii Wogezów, dowodzonej przez Giuseppe Garibaldiego (inne dwie brygady korpusu dowodzone były przez Menottiego i Ricciottiego Garibaldich. Zginął pod Dijon.
Jedyny syn z małżeństwa z Marią Elżbietą Kaczanowską (ur. 1834, zmarła w Cannes) Maurycy Józef (1870-1950), dyrektor gazowni w Cannes, spędził całe życie we Francji, a zmarł w Lozannie. Żonaty z Margaret Tscharner, potomstwa nie pozostawił i na nim wygasła hrabiowska gałąź Hauków pochodząca od generała Józefa (starszego).
Grób generała znajduje się na cmentarzu w Carouge. Na białym pomniku wyryty jest polski napis: "Hrabia Józef Hauke-Bosak ur. w Petersburgu19.III.1834 r., Generał Naczelny w Województwie Krakowskim, Sandomierskim i Kaliskim podczas powstania 1863-1864 roku walczył za niepodległość Polski. Poległ pod Diżonem 21.01.1871 r., walcząc za Rzeczpospolitą w Armii Wogezskiej".
Żona i syn generała zostali później pochowani w tym samym grobie, co przypomina osobny napis na pomniku.

</doc>
<doc id="390214" url="https://pl.wikipedia.org/wiki?curid=390214" title=".pro">
.pro

.pro – internetowa domena najwyższego poziomu przeznaczona do użytku przez profesjonalistów. Została utworzona w 2002 r. Operatorem jest Registry Services Corporation. Założeniem było przeznaczenie do użytku domeny identyfikującej kwalifikowanych profesjonalistów.
Uprawnienia abonenta muszą zostać potwierdzone, a sama domena stanowi formę certyfikatu.
Domena posiada trzy domeny drugiego poziomu: 
Bezpośrednie rejestracje na drugim poziomie, udostępnione w późniejszym terminie, objęte są dodatkowymi restrykcjami.

</doc>
<doc id="390215" url="https://pl.wikipedia.org/wiki?curid=390215" title="Narodowe Siły Zbrojne po 1944 roku">
Narodowe Siły Zbrojne po 1944 roku



</doc>
<doc id="390219" url="https://pl.wikipedia.org/wiki?curid=390219" title="Koercja">
Koercja



</doc>
<doc id="390221" url="https://pl.wikipedia.org/wiki?curid=390221" title="Borisław Michajłow">
Borisław Michajłow

Borisław Biserow Michajłow (bułg. Борислав Бисеров Михайлов; ur. 12 lutego 1962 roku) – bułgarski piłkarz grający na pozycji bramkarza i działacz sportowy.
Kariera klubowa.
Jest wychowankiem Lewskiego Sofii, w którego barwach w bułgarskiej ekstraklasie zadebiutował w wieku dziewiętnastu lat. Przez kolejnych siedem sezonów był podstawowym graczem Lewskiego. Zdobył z nim trzy tytuły mistrza kraju oraz dotarł do ćwierćfinału Pucharu Zdobywców Pucharów. W 1985 roku jego kariera stanęła pod znakiem zapytania, gdyż Bułgarski Związek Piłki Nożnej nałożył na niego dożywotnią dyskwalifikację za udział w bijatyce w finale Pucharze Bułgarii. Kara została jednak uchylona z powodu zbliżających się mistrzostw świata.
W 1986 roku został – jako trzeci bramkarz w historii – wybrany na najlepszego piłkarza w Bułgarii.
Po upadku komunizmu wyjechał za granicę. Wysoką formę utrzymał w portugalskim CF Os Belenenses (gdzie trenerem był jego rodak Christo Mładenow) oraz we francuskim drugoligowcu FC Mulhouse. Po Mundialu 1994 niespodziewanie wrócił do Bułgarii, do Botewu Płowdiw, ale już w kolejnym sezonie został kupiony przez grający w Division 1 Reading F.C. W Anglii jednak najczęściej był rezerwowym dla Shaki Hislopa. Podobnie zresztą jak w kolejnym klubie, szwajcarskim FC Zürich, gdzie musiał zadowolić się rolą trzeciego bramkarza, po Ike'u Shorunmu i Marku Pascolo. W barwach FC Zürich w 1999 roku zakończył piłkarską karierę.
Kariera reprezentacyjna.
W reprezentacji Bułgarii zadebiutował w 1983 roku. Początkowo rywalizował o miejsce w składzie z Iliją Wyłowem, ale na Mundialu 1986 selekcjoner Iwan Wucow wybrał 24-letniego bramkarza Lewskiego. Przez kolejne lata także grał w pierwszej jedenastce, mimo iż Bułgarzy przegrywali eliminacje. Stracił miejsce w kadrze tylko raz, na przełomie 1988 i 1989 roku, kiedy selekcjonerem po raz drugi został Wucow. Tym razem trener, skonfliktowany z Michajłowem, postawił na Wyłowa, ale po czterech porażkach z rzędu (0:1 z Grecją, 1:2 z Brazylią, 0:2 ze Szwajcarią i 0:2 ze Szwecją) pod naciskiem prasy i kibiców przywrócił pierwszego bramkarza.
Na kolejnych mistrzostwach – w 1994 roku – Bułgarzy doszli do półfinału, a Michajłow, który był kapitanem zespołu, został uznany za jednego z najlepszych bramkarzy turnieju. Zawiódł dopiero w meczu o 3. miejsce ze Szwecją, kiedy w pierwszej połowie przepuścił cztery gole i w przerwie został zmieniony przez Płamena Nikołowa. Dwa lata później grał w Euro 1996. Niedługo po tym turnieju, na początku 1997 roku, z powodu spadku formy, stracił miejsce w kadrze na rzecz Zdrawko Zdrawkowa. Na Mundial 1998 pojechał jako rezerwowy.
Łącznie w drużynie narodowej wystąpił 102 razy.
Sukcesy piłkarskie.
W reprezentacji Bułgarii od 1983 do 1998 roku rozegrał 102 mecze (rekord Bułgarii) – start na Mundialach 1986 (1/8 finału) i 1994 (IV miejsce) oraz na Euro 1996 (runda grupowa).
Kariera działacza.
W latach 2001-2005 był wiceprezesem Bułgarskiego Związku Piłki Nożnej. W 2005 roku przejął od Iwana Sławkowa obowiązki prezesa.
Życie prywatne.
Pochodzi ze sportowej rodziny: jego ojciec Biser w latach 60. i 70. również był golkiperem Lewskiego Sofia. Zaś jego syn, Nikołaj, kontynuuje rodzinne tradycji i podobnie jak ojciec i dziadek grał w Lewskim na pozycji bramkarza. Żoną Borisława od 1998 roku jest Maria Petrowa, była gimnastyczka bułgarska.

</doc>
<doc id="390222" url="https://pl.wikipedia.org/wiki?curid=390222" title=".name">
.name

.name – internetowa domena najwyższego poziomu, przeznaczona do osobistego użytku. Została ogłoszona 16 listopada 2000 r., w pełni operacyjna jest od stycznia 2002 r. Nazwą domeny może być imię, nazwisko, pseudonim lub nick zarówno osób prawdziwych jak i fikcyjnych.
Pierwotna koncepcja zakładała rejestrację na trzecim poziomie przy współużytkowaniu drugiego poziomu. W tym ujęciu osoba identyfikująca się imieniem i nazwiskiem Jan Kowalski mogła posiadać domenę jan.kowalski.name oraz usługę przekazywania poczty internetowej z adresu jan@kowalski.name. Domena kowalski.name pozostawać miała w puli zarezerwowanej – współużytkowanej z innymi osobami o nazwisku Kowalski.
Począwszy od stycznia 2004 r. zostało umożliwione rejestrowanie domen drugiego poziomu, zrywające z wcześniejszą strukturą.

</doc>
<doc id="390225" url="https://pl.wikipedia.org/wiki?curid=390225" title=".museum">
.museum

.museum – internetowa domena najwyższego poziomu, przeznaczona do obsługi muzeów i towarzystw historycznych. Domena została ogłoszona 16 listopada 2000 r., w pełni operacyjna od czerwca 2001 r.

</doc>
<doc id="390226" url="https://pl.wikipedia.org/wiki?curid=390226" title=".mobi">
.mobi

.mobi – domena najwyższego poziomu przyjęta przez Internet Corporation for Assigned Names and Numbers (ICANN) w lipcu 2005 r., przeznaczona dla witryn internetowych zaprojektowanych specjalnie dla telefonów komórkowych i urządzeń przenośnych, a więc dostosowanych do małych wyświetlaczy i niskich przepustowości łącza.
Nazwa została wprowadzona z inicjatywy grupy największych operatorów sieci telefonii komórkowych i producentów telefonów (m.in. Hutchison 3, Ericsson, Nokia, Samsung, Microsoft Corporation).
Krytyka.
Zarówno Konsorcjum WWW jak i wielu bloggerów zajmujących się tematyką standardów sieciowych krytykują domenę jako niepotrzebną, sprzeczną z opracowanymi technologiami niezależności stron od urządzenia i wprowadzającą podział w Internecie. Tim Berners-Lee (przewodniczący W3C) opublikował nawet własną opinię na ten temat.
Jako „kompletną stratę czasu” określił domenę .mobi Jon S. von Tetzchner, CEO firmy Opera Software, producenta przeglądarek Opera, Opera Mini i Opera Mobile, które przystosowane są do wyświetlania zwykłych stron na urządzeniach przenośnych.

</doc>
<doc id="390229" url="https://pl.wikipedia.org/wiki?curid=390229" title="Dichroizm kołowy">
Dichroizm kołowy

Dichroizm kołowy – zjawisko polegające na różnej absorpcji przez substancje światła spolaryzowanego kołowo prawoskrętnie i lewoskrętnie. Dichroizm kołowy może występować w widmach oscylacyjnych w obszarze widmowym podczerwieni (jest to tzw. wibracyjny dichroizm kołowy, ang. "vibrational circular dichroism", VCD) lub w widmach elektronowych w obszarze widmowym widzialnym i nadfiolecie (jest to tzw. elektronowy dichroizm kołowy, ang. "electronic circular dichroism", ECD). Samym terminem "dichroizm kołowy" określa się na ogół elektronowy dichroizm kołowy.
Dichroizm kołowy wykazują substancje optycznie czynne (chiralne). Substancje nieczynne optycznie (achiralne) mogą wykazywać zjawisko dichroizmu kołowego pod wpływem zewnętrznego pola magnetycznego – zjawisko to znane jest jako magnetyczny dichroizm kołowy (ang. "magnetic circular dichroism", MCD). 
Dichroizm kołowy powoduje zmianę polaryzacji światła z liniowej na eliptyczną.
Zjawiskiem powiązanym z dichroizmem kołowym jest dyspersja skręcalności optycznej.

</doc>
<doc id="390230" url="https://pl.wikipedia.org/wiki?curid=390230" title="Ethiopia hoy dess ibalish">
Ethiopia hoy dess ibalish

Ethiopia hoy dess ibalish – hymn państwowy Etiopii w latach 1930-1975. Słowa napisano kolektywnie, a muzykę skomponował Kevork Nalbandian. Hymn został po raz pierwszy wykonany podczas koronacji cesarza Hajle Syllasje I.

</doc>
<doc id="390233" url="https://pl.wikipedia.org/wiki?curid=390233" title="Węże (województwo mazowieckie)">
Węże (województwo mazowieckie)

Węże – wieś w Polsce położona w województwie mazowieckim, w powiecie sokołowskim, w gminie Sokołów Podlaski.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="390237" url="https://pl.wikipedia.org/wiki?curid=390237" title="Podbrodzie">
Podbrodzie

Podbrodzie (lit. "Pabradė") – miasto na Litwie, w Auksztocie, nad Żejmianą, u ujścia Dubinki, 38 km na południowy zachód od Święcian, stacja kolejowa na linii Wilno–Dyneburg dawnej Kolei Warszawsko-Petersburskiej.
Położone w okręgu wileńskim, w rejonie święciańskim, do 1939 w Polsce, w województwie wileńskim, w powiecie święciańskim.
Miasto jest ośrodkiem kultury polskiej na Litwie, znajduje się tutaj polska szkoła średnia.
Historia.
Pierwsze wzmianki o Podbrodziu pochodzą z końca XV wieku. W tym czasie była to tylko mała wieś, w której do 1928 nie było żadnej szkoły. Po rozbiorach Polski w zaborze rosyjskim. W końcu XIX wieku, wraz z przeprowadzeniem przez Podbrodzie Kolei Warszawsko-Petersburskiej, znacznie wzrosła liczba mieszkańców (około 312 domostw). Większość ludzi było niepiśmiennych, zamożniejsi wyjeżdżali uczyć się do Kiemieliszek.
W 1905 we wsi Bajorele obok Podbrodzia (dzisiaj to część miasta) założono trzyletnią szkołę początkową. Uczniowie 1, 2 i 3 klasy uczyli się w jednym pokoju. Nauczanie odbywało się w języku rosyjskim, z wyjątkiem lekcji języka polskiego. W czasie I wojny światowej wprowadzono lekcje języka niemieckiego.
W 1919 przejazdem do rodzinnego dworku w Zułowie na stacji kolejowej w Podbrodziu zatrzymał się Józef Piłsudski. Podbrodzianie zwrócili się wówczas do niego z prośbą o nadanie Podbrodziu statusu miasta. W drodze wyjątku status ten został przyznany. 
12 lipca 1920 r. miała miejsce zwycięska bitwa wojsk polskich z wojskami sowieckimi.
W okresie II RP Podbrodzie było siedzibą wiejskiej gminy Podbrodzie.
W 1928 rozpoczęto budowę szkoły, środki pochodziły z Fundacji J. Piłsudskiego. Prace trwały trzy lata. Po zbudowaniu szkoły nadano jej imię Marszałka Józefa Piłsudskiego. Prezesem Komitetu Wykonawczego Budowy Szkoły im. Marszałka Józefa Piłsudskiego w Podbrodziu był mjr Franciszek Karassek. Była to szkoła siedmioletnia. Uczono w niej religii, języka polskiego, historii, geografii, przyrody, arytmetyki z geometrią, rysunków, śpiewu. Kierownikiem szkoły był Antoni Duchnowicz.
Kiedy tę część Wileńszczyny przyłączono do Litwy, w Podbrodziu nauczyciele Polacy zostali wymienieni na Litwinów. Większość uczniów opuściła szkołę, ze względu na nieznajomość języka litewskiego.
Po II wojnie światowej i utracie miasta przez Polskę, do 1 listopada 1946 z rejonu podbrodzkiego w obecne granice Polski wysiedlono 5,5 tys. Polaków, natomiast ok. 10,4 tys. wciąż pozostawało w rejonie.
Garnizon Wojska Polskiego.
W latach 1922 – 1924 w Podbrodziu stacjonowało dowództwo 4 Pułku Ułanów Zaniemeńskich wraz z 1 szwadronem. W latach 1927-1935 stacjonował tu 23 Pułk Ułanów Grodzieńskich (część szwadronów stacjonowała w Nowych Święcianach, Berezweczu i Białym Dworze – do roku 1931). W latach 1935 – 1939 w Podbrodziu stacjonował 3 Dywizjon Artylerii Konnej, który został przeniesiony tu z Wilna.
Architektura.
Architektura zabytkowa:
Architektura powojenna i najnowsza:

</doc>
<doc id="390241" url="https://pl.wikipedia.org/wiki?curid=390241" title="Sylwester Kaliski">
Sylwester Kaliski

Sylwester Damazy Kaliski (ur. 19 grudnia 1925 w Toruniu, zm. 16 września 1978 w Warszawie) – polski wojskowy i naukowiec, generał dywizji WP w czasach PRL, profesor (1961), inżynier, komendant-rektor Wojskowej Akademii Technicznej im. Jarosława Dąbrowskiego w Warszawie (1967–1974), członek rzeczywisty Polskiej Akademii Nauk (1969–1978), działacz partyjny i państwowy, członek Komitetu Centralnego PZPR (1975–1978), minister nauki, szkolnictwa wyższego i techniki (1974–1978). Poseł na Sejm PRL VI i VII kadencji. Budowniczy Polski Ludowej.
Życiorys.
Dzieciństwo i młodość.
Był synem Wincentego (starszego ogniomistrza w 8 Pułku Artylerii Ciężkiej Wojska Polskiego) i Walerii z domu Szynalewskiej. Do 1939 ukończył sześć klas szkoły powszechnej i jedną klasę gimnazjum w Toruniu. W 1940 został wywieziony do prac przymusowych w Niemczech, skąd w 1941 zbiegł i powrócił do rodzinnego miasta. W Toruniu pracował w warsztacie tapicerskim i związał się z ruchem oporu. We wrześniu 1943 został wcielony do służby w Kriegsmarine. Za odmowę służby oraz próbę ucieczki został aresztowany i osadzony w więzieniu wojskowym. W lutym 1944 został przewieziony do Gestapo w Bydgoszczy, następnie do obozu koncentracyjnego w Potulicach. Po zakończeniu wojny pracował jako mierniczy w Oddziale Reformy Rolnej, następnie krótko w Milicji Obywatelskiej w Toruniu i jednocześnie kontynuował naukę.
Okres powojenny.
W sierpniu 1945 eksternistycznie zdał maturę w Liceum Matematyczno-Fizycznym im. Stefana Żeromskiego w Toruniu i rozpoczął studia na Wydziale Inżynierii Lądowo-Wodnej Politechniki Gdańskiej (specjalność: budowy mostów i budownictwa przemysłowego), które ukończył 12 listopada 1949 z tytułem magistra inżyniera budowy mostów. Na trzecim roku studiów został asystentem. Jako student opublikował swoją pierwszą pracę naukową: "Pasmo płytowe nieskończenie długie sprężyście zamocowane w dźwigarach". Po ukończeniu studiów pozostał w uczelni jako starszy asystent, a następnie adiunkt w Katedrze Budowy Mostów. Jednocześnie pracował jako samodzielny pracownik naukowy w Zakładzie Mechaniki Budowli Politechniki, współpracując przy projektach budowli przemysłowych. Prowadził również zajęcia w Wieczorowej Szkole Inżynierskiej w Gdańsku. Równolegle samodzielnie studiował matematykę oraz fizykę.
31 grudnia 1950 został skierowany na kurs oficerów rezerwy (w grupie kwaterunkowo-budowlanej) w Centrum Wyszkolenia Kwatermistrzowskiego w Poznaniu. Kurs ukończył 6 kwietnia 1951 i rozpoczął zawodową służbę wojskową.
W kwietniu 1951 został pracownikiem Wojskowej Akademii Technicznej im. Jarosława Dąbrowskiego w Warszawie, gdzie początkowo był pomocnikiem kierownika sekcji programów i planowania w Wydziale Wyszkolenia. Od 18 marca 1952 był inspektorem Fakultetu Uzbrojenia. Od 6 września 1952 był zastępcą szefa Katedry Mechaniki Teoretycznej i Wytrzymałości Materiałów, a od 17 września 1953 był jednocześnie starszym wykładowcą w tej katedrze. Od 17 grudnia 1956 ponadto był starszym wykładowcą przedsięwzięć inżynieryjnej obrony przeciwatomowej. Od 1959 był kierownikiem Pracowni Teorii Drgań Ośrodków Ciągłych w Zakładzie Badań Drgań. Następnie był szefem Katedry Podstaw Mechaniki i Fizyki Technicznej (1961–1974) oraz zastępcą komendanta WAT do spraw naukowych. W latach 1962–1965 pełnił funkcję zastępcy komendanta Wydziału Chemii i Fizyki Technicznej do spraw szkolenia. W latach 1967–1974 był komendantem-rektorem WAT. W latach 1954–1978 był pracownikiem Instytutu Podstawowych Problemów Techniki Polskiej Akademii Nauk.
W 1966 awansował na stopień generała brygady, a w 1972 na stopień generała dywizji. Na podstawie rozkazu personalnego MON nr 07 z 4 stycznia 1975 został zwolniony z zawodowej służby wojskowej i przeniesiony do rezerwy.
Stopień naukowy kandydata nauk technicznych uzyskał 27 listopada 1954 na podstawie pracy pt.: "Stateczność udarowa pręta" (promotorem pracy był prof. Stefan Zięba). Z dniem 21 września 1961 po zmianie ustawy o stopniach i tytułach naukowych nadano mu z mocy prawa stopień naukowy doktora nauk technicznych. Stopień doktora habilitowanego uzyskał w IPPT PAN w 1956 na podstawie pracy pt.: "Pewne problemy brzegowe dynamicznej teorii sprężystości i ciał niesprężystych". Obie prace miały charakter niejawny, ich przedmiotem były de facto techniczne zagadnienia konstrukcji rakiet bojowych.
Tytuł naukowy profesora nadzwyczajnego uzyskał w 1958, a profesora zwyczajnego – w 1961. Od 1962 był członkiem korespondentem, a od 1969 członkiem rzeczywistym PAN.
W 1976 utworzył Instytut Fizyki Plazmy i Laserowej Mikrosyntezy i został jego pierwszym dyrektorem. W 1973 przeprowadził eksperyment kontrolowanej mikrosyntezy termojądrowej, osiągając temperaturę plazmy 10 milionów stopni (tzw. "Eksperyment „Focus”"). Był wybitnym specjalistą w dziedzinie teorii pól sprzężonych, badań termojądrowych, twórcą polskiej elektronofononiki.
Podał teorię ciągłego wzmacniania ultradźwięków i hiperdźwięków w kryształach półprzewodnikowych. Był inicjatorem polskich badań nad mikrosyntezą termojądrową za pomocą lasera.
Od 1959 był redaktorem naczelnym czasopisma „Proceedings of Vibration Problems”, a następnie „Journal of Technical Physics”.
Opublikował około 550 prac naukowych, w tym książkę "Lasery – synteza jądrowa" (tom 284 serii wydawniczej Omega, Warszawa 1975). Ostatnia jego praca: "Wydatek neutronów podczas pobudzonej wybuchowo kompresji deuter-tryt w układzie cylindrycznym z warstwą o dużej inercji" została opublikowana już po jego śmierci – w 1979, w założonym przez niego czasopiśmie „Journal of Technical Physics”. Był autorem wielu ważnych wynalazków, opatentowanych w kraju i za granicą.
Od 28 stycznia 1959 był członkiem Polskiej Zjednoczonej Partii Robotniczej, w latach 1975–1978 członkiem Komitetu Centralnego PZPR, posłem na Sejm PRL VI i VII kadencji, przewodniczącym Sejmowej Komisji Nauki i Postępu Technicznego, w latach 1974–1978 ministrem nauki, szkolnictwa wyższego i techniki.
Był doktorem honoris causa Moskiewskiego Uniwersytetu Państwowego i Uniwersytetu Sofijskiego, a także laureatem wielu nagród m.in. Maksymiliana Tytusa Hubera (1954, 1957) oraz czterokrotnie nagrody państwowej I stopnia (1964, 1970, 1974, 1978) i dwukrotnie nagrody ministra obrony narodowej (1958 i 1968 – I stopnia).
Okoliczności śmierci.
Zmarł 16 września 1978 w Centralnym Szpitalu Klinicznym Wojskowej Akademii Medycznej w Warszawie w następstwie ciężkich obrażeń, odniesionych 5 sierpnia 1978 w wypadku samochodowym koło Mostowa pod Koszalinem (prowadził samochód Fiat 132-2000, nr rej. WAA 114C, jego żona była ciężko ranna i została sparaliżowana na stałe). Został pochowany 19 września 1978 na Cmentarzu Wojskowym na Powązkach w Warszawie (kwatera B4-tuje-6). W pogrzebie gen. dyw. Sylwestra Kaliskiego wzięli udział m.in. przewodniczący Rady Państwa prof. Henryk Jabłoński, prezes Rady Ministrów Piotr Jaroszewicz oraz minister obrony narodowej gen. armii Wojciech Jaruzelski.
Życie prywatne.
Mieszkał w Warszawie. Od 1950 był żonaty z Ireną z domu Jankowicz (1925–2018). Małżeństwo miało syna Wojciecha Sylwestra (ur. 1954).
Upamiętnienia.
Zarządzeniem Prezesa Rady Ministrów z 24 lipca 1979 ustanowiono nagrodę jego imienia (indywidualną i zbiorową), przyznawaną za wybitne prace naukowe, związane z obronnością kraju i przyczyniające się do rozwoju nauk technicznych oraz fizycznych.
Jest patronem ulicy w dzielnicy Bemowo w Warszawie, ulicy w Bydgoszczy na Fordonie (znajduje się przy niej Politechnika Bydgoska) oraz w dzielnicy Koniuchy w Toruniu. W listopadzie 2017 na mocy ustawy dekomunizacyjnej nazwa ulicy została zmieniona na ul. gen. Witolda Urbanowicza, ale 7 grudnia 2018 Naczelny Sąd Administracyjny przywrócił ją wraz z kilkudziesięcioma innymi zmienionymi nazwami ulic. Od 5 maja 1989 jego imię nosi również Zespół Szkół Technicznych w Turku.

</doc>
<doc id="390246" url="https://pl.wikipedia.org/wiki?curid=390246" title="Wielkanoc (wieś)">
Wielkanoc (wieś)

Wielkanoc – wieś w Polsce położona w województwie małopolskim, w powiecie miechowskim, w gminie Gołcza.
W latach 1975–1998 miejscowość administracyjnie należała do województwa krakowskiego.
Przez miejscowość płynie rzeka Gołczanka, która jest prawym dopływem Szreniawy.

</doc>
<doc id="390253" url="https://pl.wikipedia.org/wiki?curid=390253" title="Przeczos">
Przeczos

Przeczos (łac. "excoriatio") – powierzchniowy, linijny ubytek w skórze uprzednio niezmienionej. 
Przeczos powstaje w wyniku mechanicznych urazów takich jak np. drapanie. Przeczosy są charakterystyczne dla stanów chorobowych przebiegających z nasilonym świądem, takich jak: nasilona żółtaczka, świerzb, wszawica czy atopowe zapalenie skóry.

</doc>
<doc id="390259" url="https://pl.wikipedia.org/wiki?curid=390259" title="Permanides">
Permanides



</doc>
<doc id="390262" url="https://pl.wikipedia.org/wiki?curid=390262" title="Wilanów (województwo świętokrzyskie)">
Wilanów (województwo świętokrzyskie)

Wilanów – wieś w Polsce położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 miejscowość administracyjnie należała do województwa kieleckiego.

</doc>
<doc id="390264" url="https://pl.wikipedia.org/wiki?curid=390264" title="Kołaczkowice (województwo świętokrzyskie)">
Kołaczkowice (województwo świętokrzyskie)

Kołaczkowice – wieś w Polsce, położona w województwie świętokrzyskim, w powiecie buskim, w gminie Busko-Zdrój.
Do 1954 roku siedziba gminy Szczytniki, a w latach 1973–1976 gminy Kołaczkowice. W latach 1975–1998 miejscowość administracyjnie należała do województwa kieleckiego.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
Historia.
W 1783 r. Kołaczkowice były własnością wojewodziny wołyńskiej Anny z Sapiehów Sanguszkowej.
Od 1929 roku działa Ochotnicza Jednostka Straży Pożarnej, jedna z 19 w gminie Busko-Zdrój. Jest wyposażona w motopompę. W Kołaczkowicach mieści się Ośrodek Zdrowia
Szkoła podstawowa.
We wsi znajduje się Szkoła Podstawowa im. Batalionów Chłopskich założona w 1863 roku. Początkowo sala szkolna i mieszkanie dla nauczycieli mieściły się w budynku wspólnym z zarządem gminy. Do szkoły uczęszczały dzieci z Kołaczkowic, Janiny, Ruczynowa, Strzałkowa, Szczytnik i Zaborza. W roku 1911 został zbudowany specjalny budynek szkolny, w którym mieściła się jedna izba szkolna o powierzchni 82 m² i mieszkanie dla nauczycieli. W roku 1934 zbudowano drugi budynek drewniany o 4 salach szkolnych, który w okresie okupacji został przez Niemców prawie zupełnie zdewastowany – pod budynkiem szkolnym wykopano bunkier, a w jednej z klas urządzono łaźnię dla żołnierzy. Obecna siedziba szkoły to rezultat akcji 1000 szkół na 1000-lecie Państwa Polskiego.

</doc>
<doc id="390278" url="https://pl.wikipedia.org/wiki?curid=390278" title="Wkra">
Wkra



</doc>
<doc id="390279" url="https://pl.wikipedia.org/wiki?curid=390279" title="Wkra (powiat ciechanowski)">
Wkra (powiat ciechanowski)

Wkra – wieś w Polsce, położona w województwie mazowieckim, w powiecie ciechanowskim, w gminie Glinojeck, nad Wkrą.
W latach 1975–1998 miejscowość administracyjnie należała do województwa ciechanowskiego.
Wierni Kościoła rzymskokatolickiego należą do parafii św. Stanisława Biskupa Męczennika w Glinojecku.

</doc>
<doc id="390287" url="https://pl.wikipedia.org/wiki?curid=390287" title="Gilgamesh">
Gilgamesh

 – anime oparte na mandze autorstwa Shōtarō Ishinomoriego. Film opowiada o ataku terrorystycznym spowodowanym przez Enkidu czyli Terumichiego Madokę, ojca dwójki rodzeństwa, Tatsui i Kiyoko.
W instytucie badawczym zwanym Wrotami Niebios przeprowadzano różne eksperymenty. Między innymi klonowano. Przez dojście do Delphys i połączenie się z T.E.A.R. profesor Madoka spowodował ogromny wybuch, który na wiele lat zakrył niebo lustrzaną, nieprzepuszczalną powłoką mieniącą się różnymi kolorami o nazwie Osłona Nieba.
Matka Kiyoko i Tatsui, Azusa, zadłużyła się u ludzi z mafii i zmarła. Według umowy Kiyoko miała sprzedać ciało, a Tatsuya organy, zamiast pieniędzy.
Podczas ucieczki przed mafią natknęli się na dom, w którym spotkali członków Gilgamesha. Niedługo potem są świadkami walki członków Gilxxa z O.R.G.A. Potem rodzeństwo zostało przejęte przez Hrabinę Wendenberg. Okazuje się, że Tatsuya posiadł Dynamis, czyli moc, którą dysponowali Fuuko Omuro, Tooru Tsukiota i Isamu Fujisaki, dzieci służące Hrabinie, ORGA. Kiyoko nie posiadła tej mocy. W dalszych odcinkach Kiyoko zachodzi w ciążę z jednym z Gilgameshów – Novem'em, zakochuje się w nim, jednak dziecko, które w sobie nosi, jest potworem. Kiedy Hrabina chce usunąć dziecko, Kiyoko na to się nie zgadza, ale niestety umiera. Na końcu okazuje się, że wszyscy podopieczni hrabiny są klonami naukowców pracujących we Wrotach Niebios. W ostatnich odcinkach pojawia się Enkidu wraz z oryginałami O.R.G.A. Okazuje się, że T.E.A.R to tak naprawdę serce hrabiny. Novem wyznaje miłość Kiyoko a właściwie mówi Tatsuyi że ją kochał. Wszystkie klony zostają zabite, hrabina niszczy świat a Tatsuya i Kiyoko spotykają się w niebie.
Tematyką tego anime jest walka ze złem tego świata o uratowanie gatunku ludzkiego, który Enkidu chce zniszczyć, aby powstał nowy byt, o wiele doskonalszy od ludzkiego.
Postacie.
Gilgamesh, Orga i Wrota.
Orga są klonami naukowców z instytutu Wrota Niebios. Wyglądają, mówią i poruszają się jak zwykli ludzie a wyróżnia ich tylko pochodzenie i moc Dynamis. W anime były wzmianki o wielu ludziach którzy posiedli tą moc lecz ich siła ledwie pozwalała wykrzywiać łyżki na odległość. Najsilniejsi Orga zostali zgromadzeni przez Hrabinę i wyszkoleni do walki z gilgameshem. Moc Orga jest wynikiem przypadkowego napromieniowania przez T.E.A.R. – nową niematerialną formę życia, która przyczyniła się do globalnej katastrofy – a ze względu na ograniczenia w czasie silniejsi często przekazują słabszym część własnej mocy.
Gilgameshe z kolei to coś zupełnie innego niż Orga, są bardzo piękni, zawsze noszą charakterystyczny mundur, w ich wypowiedziach czuć wrażenie wyższości i najczęściej zamiast chodzić teleportują się korzystając z Dynamis. Gilgameshe nie są klonami tylko wynikiem eksperymentu w wyniku którego połączono ludzki i boski kod genetyczny. Moc gilgameshy jest znacznie większa niż Orga, mają oni także zdolności nieosiągalne dla innych, jak np. przemiana w drugą, półboską formę; przemianę otaczającej ich przestrzeni; wpływanie na umysły innych bez kontaktu fizycznego. Z 10 Gilgameshy czworo posiadło zdolność kontroli żywiołów, reszta dysponuje jednak silniejszą tradycyjną mocą (przypomina bardzo silną telekinezę). 10 Gilgameshy służy Enkidu i wspólnie tworzą najgroźniejszą grupę terrorystyczną w historii. Całej sytuacji grozy dodaje fakt że każdy Gilgamesh może wskrzeszać poległych towarzyszy, wystarczy więc, że choć jeden umknie a wkrótce wrócą wszystkie.
Wrota Niebios to instytut naukowy zrzeszający największych geniuszy świata. Został zbudowany na jaskini zwanej przestrzenią Delphys w której zachodziły zdarzenia paranormalne, była ona uważana za grób Gilgamesha. Mimo że dokonywano tam przełomów w niemal każdej dziedzinie, najważniejszym celem instytutu zawsze były badania nad boskim DNA pozyskanym z grobowca. Po jakimś czasie w Delphys powstała żywa forma antymaterii, została nazwana T.E.A.R. (czyli "rozdarcie"), jej promieniowanie zatruwało Wrota Niebios. Wkrótce po zaobserwowaniu T.E.A.R. doszło do eksplozji którą nazwano podwójnym X (ze względu na datę zdarzenia). Do ataku przyznał się Enkidu, czyli Terumichi Madoka – naukowiec instytutu i ojciec głównych bohaterów – przeżył dzięki T.E.A.R. z którym się połączył, zabrał 10 przedmiotów eksperymentu i usunął się w cień. Dopiero gdy Gilgameshe dojrzały, Enkidu wrócił by ostatecznie skończyć z ludzką plagą.
Anime Gilgamesh wyprodukowane zostało przez studio Japan Vistec.

</doc>
<doc id="390288" url="https://pl.wikipedia.org/wiki?curid=390288" title="Wodzisław (ujednoznacznienie)">
Wodzisław (ujednoznacznienie)



</doc>
<doc id="390290" url="https://pl.wikipedia.org/wiki?curid=390290" title="Jan-Ove Waldner">
Jan-Ove Waldner

Jan-Ove Waldner (ur. 3 października 1965 w Sztokholmie) – szwedzki tenisista stołowy, mistrz olimpijski z Barcelony (1992), sześciokrotny mistrz świata, dwukrotny zdobywca pucharu świata, jedenastokrotny mistrz europy. Nazywany „Mozartem tenisa stołowego”. Uznawany za najlepszego tenisistę stołowego w historii. Jedyny zawodnik spoza Azji, któremu udało się zdobyć tytuł mistrza olimpijskiego w tenisie stołowym. Zdobywca tzw. "Wielkiego szlema" (mistrzostwo świata, puchar świata i mistrzostwo olimpijskie w grze pojedynczej).
Życiorys.
Kariera juniorska i pierwsze lata w szwedzkiej Elitserien.
Początki (1971–1978).
Grę w tenisa stołowego rozpoczął mając 6 lat, w czasach, gdy sport ten był w Szwecji bardzo popularny (spowodowane było to m.in. tytułem mistrza świata zdobytym przez Stellana Bengtssona – jako pierwszy Szwed w historii). Pierwszym klubem Waldnera był Stockholms Spårvägars GoIF, w barwach którego w ciągu całej kariery występował łącznie przez 17 lat.
Mając 9 lat z zaproszenia Szwedzkiego Związku Tenisa Stołowego uczestniczył w odbywającym się w Örebro obozie tenisowym. Gdy matka Waldnera – Marianne – przyjechała zabrać go do oddalonego o ok. 250 km domu, ten odrzekł: „Jutro odbywa się tutaj turniej. Za wszelką cenę nie chcę, żeby mnie ominął”. W 1975 zdobył mistrzostwo Szwecji w kategorii wiekowej do lat 11&lt;ref name="75/76"&gt;&lt;/ref&gt;, co udało mu się także w 1976&lt;ref name="76/77"&gt;&lt;/ref&gt;.
Ledwie rok później, 5 października 1977 roku zadebiutował w szwedzkiej ekstraklasie w barwach klubu Stockholms Spårvägars GoIF i wkrótce wygrał swój pierwszy mecz. Jego przeciwnik pytał potem „jak można pokonać kogoś, kogo się nie widzi?” – Waldner miał wtedy bowiem tylko 140 cm wzrostu.
W 1978 zdobył tytuł wicemistrza Szwecji w kategorii wiekowej do lat 13&lt;ref name="78/79"&gt;&lt;/ref&gt;, przegrywając w finale zawodów z Jörgenem Perssonem w dwóch setach (21-19, 21-19). Był to pierwszy mecz między tymi zawodnikami, którzy przez całą karierę w samej grze pojedynczej mierzyli się 102 razy.
Lata występów na Mistrzostwach Europy Juniorów (1979–1983).
1979.
W rozgrywanych w Rzymie Mistrzostwach Europy Juniorów 1979 roku awansował do finału kategorii wiekowej kadetów, wygrywając w ćwierćfinale z Columem Slevinem z Irlandii (21-16, 21-16) i w półfinale z Pavlem Kroslakiem z Czechosłowacji (22-20, 21-18). Mimo wygrania dwóch meczów bez straty seta, Waldner przegrał w finale z Miroslavem Brodą z Czechosłowacji w dwóch setach (19-21, 19-21). W rozgrywkach drużyn narodowych w kategorii wiekowej kadetów również zdobył srebrny medal, po tym jak reprezentacja Szwecji uległa Czechosłowacji 1-3. W ramach tego pojedynku Waldner ponownie przegrał z Brodą w grze pojedynczej (20-22, 21-9, 18-21) oraz w grze podwójnej (w parze z Jonnym Åkessonem) z parą Broda/Kroslak (21-15, 21-16).
W tym samym roku Waldner zdobył również klubowe wicemistrzostwo Szwecji (Elitserien) ze Stockholms Spårvägars GoIF.
1980.
W marcu 1980 roku Waldner odniósł swoje pierwsze zwycięstwo w turnieju Safir International (w grze pojedynczej, w kategorii wiekowej kadetów), pokonując w finale w trzech setach Jörgena Perssona (21-18, 13-21, 21-19). W odbywających się w tym samym miesiącu mistrzostwach Szwecji zdobył zaś brązowy medal w kategorii wiekowej do lat 15 (w grze pojedynczej), po tym jak w półfinale przegrał 2:1 w setach z Erikiem Lindhem.
Latem 1980 roku po raz pierwszy odwiedził Chiny, gdzie wystąpił w turnieju Shanghai Open. Na trybunach zasiadało wówczas 12 tysięcy kibiców. Waldner przyjeżdżał tam jako „młodzieżowa gwiazda tenisa stołowego”, jednak już w trakcie treningów wielokrotnie przegrywał z chińskimi młodymi zawodnikami.
W odbywających się w sierpniu owego roku w Poznaniu Mistrzostwach Europy Juniorów startował zarówno w kategorii kadetów (gra pojedyncza oraz drużynowo), jak i juniorów (gra podwójna). W grze pojedynczej dotarł do finału bez straty seta, pokonując w ćwierćfinale Carla Preana z Anglii (21-19, 21-17), a w półfinale Tibora Nagya z Węgier (21-16, 21-19). W decydującym spotkaniu Waldner przegrał jednak z Jörgenem Perssonem (21-12, 18-21, 16-21), zdobywając wicemistrzostwo Europy. W grze podwójnej zaś (w parze z Jonnym Åkessonem) zdobył złoty medal, pokonując w finale w dwóch setach parę Persson/Erik Lindh (21-18, 21-12). W owych mistrzostwach Waldner zdobył jeszcze jeden tytuł mistrza Europy, gdyż drużyna narodowa Szwecji pokonała Czechosłowację (3:0 w meczach).
1981.
W marcu 1981 roku Waldner ponownie wygrał mistrzostwo Szwecji w kategorii wiekowej do lat 15 (w grze pojedynczej), pokonując w finale w trzech setach Jörgena Perssona (21-18, 20-22, 21-16). Wygrał jednak także w grze pojedynczej w kategorii wiekowej do lat 17, zdobywając przy tym srebrny medal w tej samej kategorii wiekowej w grze podwójnej.
W odbywających się na przełomie lipca i sierpnia 1981 roku Mistrzostwach Europy Juniorów w Topolczanach, Waldner startował już tylko w kategorii wiekowej juniorów. W czwartej rundzie gry pojedynczej znów pokonał on Tibora Nagya (21-16, 21-13), a ćwierćfinale Vladislava Brodę (21-18, 26-24). Po pokonaniu Vladimíra Dvořáka ze Związku Radzieckiego (21-19 i 21-14), Waldnerowi ponownie przyszło grać o złoty medal, który ostatecznie zdobył, wygrywając w dwóch setach z Miroslavem Brodą (21-18, 21-14). Również w grze podwójnej zdobył wówczas mistrzostwo Europy, po tym jak wraz z Jonnym Åkessonem pokonali w finale braci bliźniaków – Vladislava Brodę i Miroslava Brodę (21-19, 21-19). Trzeci złoty medal w owych mistrzostwach Waldner zdobył dzięki zwycięstwu drużyny narodowej Szwecji (w składzie Waldner, Persson, Lindh) nad Czechosłowacją (5:3 w meczach). W starciu tym przegrał on jednak 2 z 3 rozgrywanych meczów.
Jesienią 1981 roku zdobył także złoty medal Mistrzostw Krajów Nordyckich Juniorów w grze pojedynczej, ponownie pokonując w finale Perssona (23-21, 21-17). Mając w owym roku 16 lat, Waldner wygrał swoją pierwszą nagrodę o dużej wartości – samochód Porsche, którego jednak przez kolejne lata nie mógł prowadzić.
1982.
W 1982 Waldner po raz drugi zwyciężył w turnieju Safir International (tym razem w kategorii Elite), pokonując w dwóch setach Mikaela Appelgrena (21-5, 22-20). Wygrał także ponownie mistrzostwo Szwecji w kategorii wiekowej do lat 17, po tym jak pokonał w finale 2:1 Jonnego Åkessona (21-23, 21-11, 21-19).
W mistrzostwach Europy Juniorów w Hollabrunn zdobył zaś cztery medale – trzy złote i jeden srebrny. W grze pojedynczej w czwartej rundzie pokonał Aleksandra Stadnichenko ze Związku Radzieckiego (21-11, 21-10), a następnie Paula Haldana z Rumunii (21-19, 19-21, 21-7). W półfinale mierzył się z Vladislavem Brodą, którego pokonał w dwóch setach (21-15, 21-18), a w rozstrzygającym o medalu spotkaniu wygrał, również w dwóch setach, z partnerem z gry podwójnej – Jonnym Åkessonem (21-15, 21-18).
W grze podwójnej zaś razem z Åkessonem pokonali w ćwierćfinale w dwóch setach (21-10, 21-16) parę Marat Abzhigitov (Związek Radziecki)/Josef Leinweber (Węgry). W walce o finał Waldner znów spotkał Perssona, który grał w parze z Zoltanem Kaposztasem (Węgry). Waldner i Åkesson okazali się zwycięscy w dwóch setach (21-29, 21-14). Aby zdobyć złoty medal musieli oni pokonać jeszcze parę bliźniaków Broda. Wygrali w trzech setach (15-21, 21-10, 21-19).
Trzeci złoty medal Waldner zdobył w grze drużyn narodowych, po tym jak drużyna Szwecji pokonała Czechosłowację 5:0 w meczach, z czego 2 mecze wygrał Waldner (z Miroslavem Brodą – 21-17 i 21-16, a także Vladislavem Brodą – 21-12, 20-22, 21-11).
Srebrny medal Waldner zawdzięcza awansowi do finału w mikście, gdzie, grając w parze z Katalin Bolvari, ulegli parze Jörgen Persson i Olga Nemes (Rumunia) w trzech setach (23-21, 12-21, 16-21).
W tym samym roku Waldner po raz drugi zdobył wicemistrzostwo Szwecji z klubem Stockholms Spårvägars GoIF.
1983.
W rozgrywanych w marcu 1983 roku mistrzostwach Szwecji Waldner zdobył srebrny medal w grze pojedynczej w kategorii juniorów, po tym, jak przegrał w finale z Jörgenem Perssonem (26-24, 23-21). W grze podwójnej zaś wygrał brązowy medal.
W tym samym roku, w rodzimej Szwecji – Malmö – występował po raz ostatni w Mistrzostwach Europy Juniorów, zdobywając złoty medal w grze pojedynczej oraz srebrny w grze podwójnej mieszanej i drużynowo.
W rozgrywkach indywidualnych najpierw pokonał w czwartej rundzie Nicky’ego Masona z Anglii (21-13, 21-14), a potem Ilija Lupulesku z Jugosławii (21-15, 22-20). W kolejnej rundzie przeciwnikiem Waldnera był Andrei Mazunov ze Związku Radzieckiego, z którym to wygrał w trzech setach (15-21, 21-8, 21-19). W meczu o złoty medal Waldner pokonał Carla Preana z Anglii (21-10, 21-18).
W mikście tym razem występował w parze Pią Eliasson ze Szwecji. W ćwierćfinale pokonali oni węgierską parę Sándor Varga/Szonja Pircsak (21-11, 21-17), a w kolejnej rundzie parę radziecką Mazunov/Flera Khasanova (12-21, 21-10, 21-13). W finale dla Waldnera powtórzył się wynik sprzed roku (mimo zmiany partnerki). Razem z Eliasson przegrali bowiem z parą Persson/Nemes (21-15, 21-11).
Rozgrywki drużyn narodowych Szwecja zakończyła na drugim miejscu, po tym, jak przegrała w finale ze Związkiem Radzieckim (5:4 w meczach). W starciu tym Waldner wygrał dwa z trzech rozgrywanych przez siebie meczów (przegrał w dwóch setach z Mazunovem – 23-21 i 24-22).
Pod koniec roku Waldner ponownie grał w finale Mistrzostw Krajów Nordyckich Juniorów z Jörgenem Perssonem, lecz tym razem przegrał 3:1 w setach (21-19, 13-21, 21-9, 21-19).
Również w 1983, jako zawodnik Stockholms Spårvägars GoIF, zdobył pierwsze w karierze klubowe mistrzostwo Szwecji.
Kariera seniorska.
W wieku lat 17 zdobył pierwsze mistrzostwo Szwecji seniorów, a także pierwszy medal w seniorskich międzynarodowych zawodach – srebrny medal mistrzostw Europy. W finale zawodów uległ rodakowi Mikaelowi Appelgrenowi, z którym przyjaźnił się i trenował od 1972. Appelgren wygrał po pięciu setach i niemal godzinie gry. W tym samym roku (1983) wraz z reprezentacją Szwecji zdobył swój pierwszy medal mistrzostw świata (srebrny).
Waldner grał w Stockholms Spårvägars GoIF w latach 1978–1984, 1987–1991 i 2012–2016, gdzie też zakończył karierę. W sezonie 2015/2016 klub ten występował pod nazwą Ängby/Spårvägen Elit. W latach 1991–1995 Waldner występował w Ängby SK , a w latach 1995–2003 w Kalmar BTK. Z klubem tym zdobywał mistrzostwo w 1996, 1999, 2000 i 2002. Następnie trafił do niemieckiej Bundesligi, będąc zawodnikiem SV Plüderhausen (2003–2005) oraz TTC RhonSprudel Fulda-Maberzell (2005–2012). Wraz z tym zespołem zwyciężył w Pucharze ETTU (Europejskiego Związku Tenisa Stołowego) w sezonie 2004/2005.
Sukcesy.
Podsumowanie.
Jest jednym z ledwie pięciu tenisistów stołowych, którzy wygrali tzw. "Wielkiego Szlema", tj. zdobyli w grze pojedynczej mistrzostwo świata, puchar świata i mistrzostwo olimpijskie. Jest liderem pod względem liczby zwycięstw w turnieju Europa Top 12 (16).
Wystąpił w 15 edycjach mistrzostw świata, przy czym ostatni raz w 2006. W rozgrywanych w 1997 w Manchesterze Mistrzostwach Świata zdobył złoty medal nie przegrywając w całym turnieju choćby seta. Uczestniczył także w pięciu igrzyskach olimpijskich. Jest jedynym zawodnikiem spoza Azji, któremu udało się zdobyć tytuł mistrza olimpijskiego w tenisie stołowym.
Sukcesy turniejowe.
Za czasów kariery seniorskiej.
Igrzyska olimpijskie.
"Na podstawie""."
Mistrzostwa świata.
"Na podstawie""."
Mistrzostwa Europy.
"Na podstawie."
Puchar świata.
"Na podstawie"", o ile nie zaznaczono inaczej."
Europa Top 12 (16).
"Na podstawie."
Mistrzostwa Szwecji.
"Na podstawie""."
Inne turnieje (tylko zwycięstwa).
World Tour.
"Na podstawie".
Safir International.
"Na podstawie"", o ile nie zaznaczono inaczej."
Za czasów kariery juniorskiej.
Mistrzostwa Europy.
"Na podstawie, o ile nie zaznaczono inaczej."
Mistrzostw Krajów Nordyckich.
"Na podstawie."
Mistrzostwa Szwecji.
"Na podstawie""."
Sukcesy klubowe.
Ligowe.
"Na podstawie, o ile nie zaznaczono inaczej."
Puchar kraju.
"Na podstawie."
Rywalizacje.
Jörgen Persson.
Przez całą karierę Waldner mierzył się z Jörgenem Perssonem w oficjalnych rozgrywkach 102 razy. Częściej, bo 53 razy, triumfował Persson (Waldner wygrał 49 spotkań). Pierwszy mecz między oboma zawodnikami rozegrany został 16 grudnia 1978 roku – był to finał Mistrzostw Szwecji w kategorii wiekowej do lat 13, w którym to zwyciężył Persson w dwóch setach (21-19, 21-19). W 1980 mierzyli się oni w finale Mistrzostw Europy w kategorii wiekowej kadetów. Spotkanie to również zakończyło się zwycięstwem Perssona, lecz tym razem w trzech setach (12-21, 21-18, 21-16).
Na Igrzyskach Olimpijskich w Seulu w 1988 obaj zawodnicy spotkali się w meczu o siódme miejsce, które po zwycięstwie w trzech setach (21-15, 21-16 i 21-17) ostatecznie zajął Persson. Dwukrotnie spotkanie między Waldnerem a Perssonem rozstrzygało o tytule mistrza świata – w 1989 (wygrał Waldner – 21-17, 21-18, 20-22, 18-21, 21-10) i w 1991 (wygrał Persson – 21-19, 21-18, 21-18). Ponadto 14 razy spotykali się oni w rozgrywkach szwedzkiej ekstraklasy, w tym w dwóch meczach finałów playoffs 1995/1996 (oba wygrał Waldner), oraz pięciokrotnie w Bundeslidze. Dwa razy spotkania między Waldnerem i Perssonem decydowały o mistrzostwie Szwecji – w 1984 i 1997. W 1984 Waldner wygrał w czterech setach (18-21, 21-14, 22-20, 21-13), a w 1997 w trzech (21-17, 21-17, 21-18).
W 1996 mierzyli się oni także w finale Mistrzostw Europy. Mecz ten i zarazem złoty medal wygrał Waldner, po tym, jak pokonał Perssona w czterech setach (16-21, 21-15, 22-20, 21-17).
Ostatnie spotkanie w grze pojedynczej między tymi zawodnikami odbyło się 3 marca 2012 roku podczas Zamkniętych Mistrzostw Szwecji w Borås. Zwyciężył Persson w czterech setach (11-8, 12-10, 12-10, 11-3).
Mikael Appelgren.
Waldner i Mikael Appelgren przyjaźnili się i trenowali wspólnie od 1972. W czasie trwania karier zawodowych obu zawodników rozegrali oni 55 spotkań, z czego 29 zakończyło się zwycięstwem Waldnera. W 1981 po raz pierwszy rywalizowali w oficjalnych zawodach w kategorii seniorów – w półfinale mistrzostw Szwecji, który ostatecznie wygrał Appelgren 3-0 w setach.
W 1982, gdy Waldner po raz pierwszy dotarł do finału międzynarodowych seniorskich zawodów – mistrzostw Europy – jego rywalem był właśnie Appelgren. Po pięciu setach i niemal godzinie gry, wspomniany finał zakończył się zwycięstwem Appelgrena (17-21, 17-21, 21-18, 22-20, 21-19).
W 1983 obaj zawodnicy spotkali się w finale Pucharu Świata, a w meczu tym również triumfował Appelgren (21-14, 13-21, 21-12, 21-17). W latach 1983, 1989, 1991 i 1996 między oboma zawodnikami rozstrzygała się kwestia tytułu mistrza Szwecji. Każde z tych spotkań kończyło się zwycięstwem Waldnera: w 1983 3-0, w 1989 3-1 (21-17, 22-20, 19-21, 21-12), w 1991 3-0 (23-21, 21-17, 21-17), a w 1996 3-2 (15-21, 21-15, 21-16, 21-18).
Ostatnie spotkanie rozegrali oni 12 lutego 2002 roku, w ramach meczu ligi szwedzkiej między Ängby SK-Kalmar BTK. Wygrał wówczas Waldner 3-1 w setach (11-5, 11-7, 6-11, 11-4).
Erik Lindh.
Z Erikiem Lindhem Waldner mierzył się łącznie 36 razy, z czego 28 meczów zakończył zwycięstwem. W 29 z owych 36 meczów zawodnicy mierzyli się w ramach rozgrywek ligi szwedzkiej, w 7 zaś w ramach turniejów. Pierwszy raz w oficjalnych rozgrywkach Waldner mierzył się z Lindhem 23 marca 1980 roku, w ramach półfinału mistrzostw Szwecji w kategorii wiekowej do lat 15 (w grze pojedynczej). Waldner przegrał to spotkanie 2:1 w setach i ostatecznie zdobył brązowy medal.
W 1983 obaj zawodnicy rywalizowali w półfinale Pucharu świata. Mecz ten wygrał Waldner 3-2 w setach (21-18, 17-21, 14-21, 21-7, 21-19), zdobywając następnie (po przegranej w finale z Mikaelem Appelgrenem) srebrny medal (Lindh zaś zdobył brązowy medal, po tym jak pokonał w meczu o trzecie miejsce Zorana Kalinicia). Trzy lata później – w 1986 – mecz między Waldnerem a Lindhem decydował o mistrzostwie Szwecji, które ostatecznie zdobył Waldner po zwycięstwie 3-2 w setach (15-21, 21-16, 21-19, 17-21, 22-20).
W 1992 zawodnicy Ci dwukrotnie mierzyli się w finałach playoffs ligi szwedzkiej między Falkenbergs BTK, w którym występował Lindh, i drużyną Waldnera – Ängby SK. Oba spotkania kończyły się zwycięstwem Waldnera: 2-1 i 2-1. Również mistrzowski tytuł zdobyła wówczas drużyna Ängby SK"".
Po raz ostatni w oficjalnych zawodach mierzyli się oni 20 stycznia 2003 roku, w ramach meczu ligi szwedzkiej między Kalmar BTK (drużyna Waldnera) i BTK Enig. Zwyciężył Lindh 3-1 w setach (11-6, 8-11, 11-7, 11-8).
Uznanie.
Waldner jest powszechnie uznawany za najlepszego tenisistę stołowego w historii. Określa się go mianem „Mozarta tenisa stołowego”. Jest też najbardziej rozpoznawalnym (po Michaelu Jordanie) zagranicznym sportowcem w Chinach, gdzie też nazywany jest , co oznacza "„Stary Waldner”" i , tj."„Wiecznie zielone drzewo”". Według "The New York Times" chińczycy traktują go jak "„gwiazdę rocka przechadzającą się po Manhattanie”". Jako jeden z niewielu obcokrajowców otrzymał zgodę na otwarcie własnego baru w Pekinie, a w 2013 jego podobizna znalazła się na chińskich znaczkach pocztowych (jako jedynego żyjącego obcokrajowca w historii). Owych znaczków sprzedano kilkanaście milionów sztuk. Wcześniej na chińskim znaczku, jako jedyny obok Waldnera obcokrajowiec, pośmiertnie znalazł się Karol Marx. W 2007 Waldner znalazł się też na benińskim znaczku pocztowym.
Uznanie to wynika m.in. z faktu, iż był postrzegany jako jedyny zawodnik, który był w stanie rywalizować z chińskimi tenisistami. Chińscy fani nie postrzegali go jednak jak innych europejskich tenisistów – jako przeciwnika dla swoich reprezentantów, a jako kogoś, od kogo oczekują wygranej. Na pojedynkach tych wychowywało się wielu sportowców, m.in. Kong Linghui, który pokonał go w finale Igrzysk Olimpijskich w Sydney w 2000 roku. Waldner dowiódł bowiem, że można pokonać każdego, nawet tych, którzy wydawali się niemożliwi do pokonania. Trener chińskiej kadry i dwukrotny mistrz olimpijski Liu Guoliang, a także Wang Liqin – również dwukrotny mistrz olimpijski – uważali Waldnera za wzór do naśladowania dla przyszłych pokoleń tenisistów.
W 1992 został nagrodzony nagrodą Svenska Dagbladets guldmedalj, a w stworzonym przez szwedzki dziennik Dagens Nyheter rankingu 150 najlepszych sportowców w historii tego kraju zajął trzecie miejsce (za Björnem Borgiem i Zlatanem Ibrahimoviciem).
W 2003 został włączony do galerii sław Międzynarodowej Federacji Tenisa Stołowego.
Zespół, w którym grał w latach 1995–2003 – Kalmar BTK, nazwał swoją halę na cześć Waldnera – JO Waldnerhallen.
Życie prywatne.
Wychował się w okolicach Sztokholmu. Matka Waldnera – Marianne – pracowała jako sprzedawca w sklepie, ojciec – Åke – jako asystent graficzny w gazecie. Oboje angażowali się w karierę syna. Ma o dwa lata starszego brata – Kjell-Åke, który również został zawodowym tenisistą stołowym – trzykrotnie zdobywał mistrzostwo ligi szwedzkiej z drużyną Stockholms Spårvägars GoIF. Trenowali oni razem w starym porzuconym kinie zlokalizowanym w Aspudden.
Jest pierwszym w historii tenisistą stołowym, który zarobił milion dolarów. Stworzył własną markę ubrań i perfum, której hasłem przewodnim jest "„Załóż legendę”".
Był uzależniony od hazardu i poddawał się leczeniu. Według doniesień medialnych przegrał w kasynach około pół miliona euro. W związku z uzależnieniem i wielkimi sukcesami porównywano go do Diego Maradony.
Mieszka w Sztokholmie.

</doc>
<doc id="390294" url="https://pl.wikipedia.org/wiki?curid=390294" title="AAT">
AAT



</doc>
<doc id="390307" url="https://pl.wikipedia.org/wiki?curid=390307" title="Kroniki policyjne">
Kroniki policyjne

Kroniki Policyjne – szósty album polskiego punkrockowego zespołu The Analogs, wydany w 2004 roku. Zawiera 14 premierowych piosenek i teledysk.

</doc>
<doc id="390310" url="https://pl.wikipedia.org/wiki?curid=390310" title="Kawanishi H6K">
Kawanishi H6K

Kawanishi H6K (oznaczenie amerykańskie – Mavis lub Tillie) – japońska łódź latająca patrolowa, pasażerska i transportowa dalekiego zasięgu z okresu II wojny światowej.
Historia.
W 1934 roku dowództwo lotnictwa japońskiej marynarki wojennej ogłosiły wymagania "9-shi" na projekt latającej łodzi patrolowej. Na podstawie tych wymagań w wytwórni Kawanishi opracowano projekt, który wzorowano m.in. na amerykańskiej łodzi latającej Sikorsky S-42. 
Projekt oznaczony jako Model S został pozytywnie zaopiniowany i w 1936 roku przystąpiono do budowy 4 prototypów. Przy czym w prototypach zastosowano dwa różne silniki: Nakajima Hikari o mocy 837 KM (620 kW) i Mitsubishi Kinsei 43 o mocy 1000 KM (740 kW). Po przeprowadzeniu badań ostatecznie do dalszej produkcji przyjęto prototypy wyposażone w silniki Mitsubishi Kinsei 43, które wprowadzono do służby pod oznaczeniem H6K1. 
Na podstawie wersji H6K1 rozpoczęto produkcję serii przedprodukcyjnej oznaczoną jako H6K2 w liczbie 10 sztuk. W tym czasie opracowano także wersje cywilną tego samolotu oznaczoną jako H6K2-L, która zabierała na pokład 16 pasażerów i została zbudowana w liczbie 16 sztuk. Potem jeszcze wersję sztabową H6K3 dla przewozu VIP-ów, która została zbudowana w liczbie 2 sztuk.
Na podstawie doświadczeń ostatecznie rozpoczęto produkcję seryjną łodzi latającej oznaczonej H6K4 w której zastąpiono grzbietową wieżyczkę dwoma bocznymi stanowiskami karabinów maszynowych z oszkleniem kropelkowym i jednym stanowiskiem otwartym. W tylnej części kadłuba umieszczono ręcznie uruchamianą wieżyczkę z działkiem kal. 20 mm. Zbudowano 127 samolotów tej wersji i były to w początkowym okresie II wojny światowej podstawowa latająca łódź patrolowa japońskiej marynarki wojennej. Zbudowano także w liczbie 20 sztuk wersję transportową H6K4-l.
W 1942 roku przystąpiono do produkcji kolejnej wersji samolotu oznaczonej jako H6K5 wyposażonej w silniki Mitsubishi Kinsei 53 o mocy 1300 KM (960 kW). W tej wersji samolot miał opancerzoną kabinę.
Wersja H6K5 została zbudowana w liczbie 36 sztuk. Wkrótce jednak zaniechano jej produkcji w związku z opracowaniem nowej łodzi latającej Kawanishi H8K.
Łącznie wyprodukowano 215 łodzi latających Kawanishi H6K wszystkich wersji. 
Użycie w lotnictwie.
Łódź latająca Kawanishi H6K była podstawową łodzią latającą lotnictwa japońskiej marynarki wojennej w początkowym okresie II wojny światowej. 
Działały one na południowo-zachodnim Pacyfiku jako łodzie patrolowe i bombowe. Wykonywały one rajdy w rejon Rabaulu i Holenderskich Indii Wschodnich.
Po II wojnie światowej samoloty te były używane przez lotnictwo Indonezji.
Opis konstrukcji.
Łódź latająca Kawanishi H6K była czterosilnikowym, zastrzałowym górnopłatem o konstrukcji całkowicie metalowej. 
Kadłub łodziowy o dwuredanowym podłodziu, z klasycznymi pływakami wspornikowymi. Trójdzielny płat składał się z prostokątnej części środkowej, wspartej nad kadłubem i podpartej układem równoległych zastrzałów oraz z trapezowej części skrajnej z zaokrąglonymi końcówkami. Część środkowa płata wyposażona była w klapy a skrajna w lotki. Kadłub miał konstrukcję półskorupową, w tylnej części podniesiony dla oddalenia usterzenia od wody. 
Załoga rozmieszczona była w osłoniętej kabinie pilotów i w kilku stanowiskach strzeleckich. 
Napęd samolotu stanowiły cztery silniki gwiazdowe zabudowane przed krawędzią centralnej części płata.
Uzbrojenie obronne składało się z kilku karabinów maszynowych kal. 7,7 mm w stanowiskach: dziobowym, grzbietowym i rufowym. Mógł również zabierać ładunek do 1600 kg w tym 2 bomby lub 2 torpedy po 800 kg, które podwieszano pod głównymi zastrzałami, które były wzmocnione dodatkowymi rozpórkami. 

</doc>
<doc id="390311" url="https://pl.wikipedia.org/wiki?curid=390311" title="Kwalifikacje">
Kwalifikacje



</doc>
<doc id="390317" url="https://pl.wikipedia.org/wiki?curid=390317" title="Mleczaj rydz">
Mleczaj rydz

Mleczaj rydz, rydz ("Lactarius deliciosus" (L.) Pers.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Zgodnie z zasadami nomenklatury botanicznej (dotyczącej także grzybów) przyjęto, że gatunek ten został poprawnie zdiagnozowany taksonomicznie po raz pierwszy przez Karola Linneusza (jako "Agaricus deliciosus") w "„Species Plantarum”" z 1753 r. Do rodzaju "Lactarius" został przeniesiony przez Samuela Graya w "„A Natural Arrangement of British Plants”" w 1821 r. i zatwierdzony przez Eliasa Friesa.
Synonimów naukowych ma ok. 30. Niektóre z nich.
Nazwę polską podał Franciszek Błoński w 1889 r. W polskim piśmiennictwie mykologicznym gatunek ten ma też inne nazwy: bedłka rydz, rydz prawdziwy. Przez grzybiarzy nazywany jest po prostu rydzem, ale ma też inne regionalne nazwy: rydz pański, rydzyk, rydzek, rycek, ryżyk, ryżok.
Morfologia.
Średnicy 4–12 cm, barwy cielistoczerwonawej lub w różnych odcieniach pomarańczowej, czasami z domieszką zieleni. Powierzchnia koncentrycznie strefowana, czasami jamkowato-plamista. U młodych owocników pokrój kapelusza jest wypukły, dojrzewający wklęsły, z płytkim wgłębieniem na środku, u starych okazów lejkowaty, długo z podwiniętymi brzegami. Pokryty śluzowatą przy dużej wilgotności powietrza skórką.
Blaszkowy, blaszki barwy pomarańczowożółtawej, podobnej jak kapelusza, o różnej długości (mieszane), prosto przyrośnięte lub lekko zbiegające na trzon, cienkie i kruche. Po uszkodzeniu wybarwiają się lekko zielonawo.
Długości 3–7 cm i 1–2,5 cm średnicy, barwy kapelusza lub jaśniejszy, z ciemniejszymi jamkowatymi plamkami (poza tym gładki), przesiąknięty mleczkiem. Cylindryczny, początkowo pełny, potem pusty, przy podstawie zwężony.
Zbudowany z kulistawych komórek, które powodują jego specyficzną kruchość i nieregularny przełam. Barwy bladopomarańczowej, zwarty, u dojrzałych owocników kruchy, przesiąknięty jaskrawopomarańczowym mleczkiem. Ma lekko gorzkawy, cierpki smak i słodkawą, owocową woń.
Pomarańczowe, nie zmienia barwy na powietrzu, ulega tylko powolnemu rozjaśnieniu lub pociemnieniu. W smaku jest łagodne, zostawia jednak gorzki posmak.
Wysyp zarodników jasnoochrowy. Zarodniki szerokoowalne o rozmiarach 7,1–9,1 × 6–7,5 μm. Na powierzchni posiadają brodawki połączone siateczką łączników o różnej grubości. Podstawki mają rozmiar 36–45 × 4,5–7 μm. Wąskowrzecionowate cystydy występują nielicznie i niemal nie wystają ponad hymenium.
Występowanie i siedlisko.
Jest szeroko rozprzestrzeniony na całej półkuli północnej na obszarach o klimacie umiarkowanym. Występuje także w Australii. W Polsce jest pospolity.
Rośnie na ziemi w lasach i młodnikach iglastych, na piaszczystych glebach. Tworzy mykoryzę z sosnami ("Pinus sp."). W Polsce pojawia się od sierpnia do listopada.
Znaczenie.
Grzyb jadalny. Owocniki mleczaja rydza są jadalne, określane jako "„wysoko cenione”", "„wyborne”". Mleczaj rydz jest najsmaczniejszym wśród kilku podobnych gatunków „rydzy”. Podczas przyrządzania cierpki posmak owocników znika. Często używa się ich do marynowania w occie, gdyż przy takim przyrządzeniu nabierają doskonałego, korzennego smaku. Mogą być również konserwowane soleniem, nadają się do panierowania, smażenia i do zupy, a w niektórych krajach są kiszone. Według niektórych autorów nie nadają się do suszenia, według innych suszyć można wszystkie grzyby o niezbyt miękkim i niezbyt soczystym owocniku. Wadą rydzy jest ich wrażliwość na uszkodzenia podczas transportu i podatność na robaczywienie.
Z owocników wyizolowano związki seskwiterpenowe o nazwie laktarowiolina, laktarazulen i laktarofulwen. Laktarowiolina wykazuje działanie antybiotyczne w stosunku np. do prątka gruźlicy i pałeczki duru brzusznego.
Gatunki podobne.
Najbardziej charakterystycznymi cechami mleczaja rydza są: występowanie pod sosnami, wyraźne prążkowanie kapelusza i zieleniejące mleczko i miąższ po uszkodzeniu. Wśród grzybów o morfologicznie zbliżonych owocnikach wymienia się następujące gatunki:
Przez grzybiarzy gatunki te zazwyczaj są nierozróżniane; rozróżnienie ich tylko na podstawie wyglądu jest bardzo trudne, a czasami niemożliwe. Należy brać pod uwagę jeszcze inne cechy; miejsce występowania, kolor mleczka i zmianę koloru miąższu po uszkodzeniu. Z punktu widzenia grzybiarzy rozróżnienie gatunków nie jest bardzo istotne; gatunki te są bowiem jadalne, chociaż dość znacznie różnią się smakiem. Jedynie mleczaj modrzewiowy jest lekko trujący.
Bardzo podobny do mleczaja rydza jest mleczaj wełnianka ("L. torminosus"), który w większości krajów Europy uważany jest za grzyb trujący. Różni się obecnością włosków i piekącym smakiem oraz białym mleczkiem.

</doc>
<doc id="390321" url="https://pl.wikipedia.org/wiki?curid=390321" title="Tabor (województwo mazowieckie)">
Tabor (województwo mazowieckie)

Tabor – wieś w Polsce położona w województwie mazowieckim, w powiecie otwockim, w gminie Celestynów.
Nazwa wsi pochodzi od węgierskiego słowa "tabar" oznaczającego „obóz”, „namiot” lub od słowa "topór" określającego przedmiot, który był używany do karczowania lasów przez tureckich jeńców, wziętych do niewoli po bitwie pod Wiedniem, którzy się tam osiedlili. Rozwój gospodarczy wsi zagwarantowało położenie przy trakcie z Osiecka do Karczewa. W latach 1863–1864 w pobliskich lasach swe kryjówki mieli powstańcy. W okresie 1975-1998 miejscowość administracyjnie należała do województwa warszawskiego. Do dziś we wsi zachował się jeden drewniany dom oraz kilka przydrożnych krzyży. Obok jednego z nich w XIX w. stała karczma.

</doc>
<doc id="390322" url="https://pl.wikipedia.org/wiki?curid=390322" title="Trucizna (album)">
Trucizna (album)

Trucizna – piąty album polskiego zespołu punkrockowego The Analogs, wydany w 2002 roku. Zawiera 14 utworów oraz bonus w stylu ulicznego punk rocka.

</doc>
<doc id="390323" url="https://pl.wikipedia.org/wiki?curid=390323" title="Belvedere (wódka)">
Belvedere (wódka)

Belvedere (klasa super premium) – luksusowa polska wódka zbożowa, produkowana wyłącznie w Polsce, w Żyrardowie.
Belvedere jest czterokrotnie destylowana, produkowana w małych partiach. Na butelce widnieje pałac Belweder (wł. "Belvedere" – piękny widok), siedziba Naczelnika Państwa i (w różnych okresach) Prezydenta RP. Każda butelka jest dokładnie sprawdzana pod względem dokładności wzorów, ilości alkoholu itd. Wódka jest eksportowana na cały świat, w 1996 roku weszła na rynek amerykański.
W teście wódek klasy super premium magazynu "Logo" w roku 2007 zajęła pierwsze miejsce.
Wódka Belvedere jest jedną z marek LVMH, który jest największym na świecie producentem dóbr luksusowych. W Polsce wyłącznym dystrybutorem wódki Belvedere jest Moët Hennessy Polska Sp. z o.o.

</doc>
<doc id="390324" url="https://pl.wikipedia.org/wiki?curid=390324" title="Tama">
Tama

Rzeki w Japonii
Miasta, części miast w Japonii
Miejscowości w Polsce:
Miejscowości w USA:
Gminy w USA:
Hrabstwa w USA:

</doc>
<doc id="390328" url="https://pl.wikipedia.org/wiki?curid=390328" title="Urząd Regulacji Telekomunikacji i Poczty">
Urząd Regulacji Telekomunikacji i Poczty

Urząd Regulacji Telekomunikacji i Poczty (URTiP) – istniejący w latach 2002–2006 urząd administracji rządowej, obsługujący Prezesa Urzędu Regulacji Telekomunikacji i Poczty. URTiP zastąpił działający wcześniej Urząd Regulacji Telekomunikacji. 
Prezes Urzędu Regulacji Telekomunikacji i Poczty (Prezes URTiP) jako nowy centralny organ administracji rządowej został ustanowiony z dniem 1 kwietnia 2002 r. Utworzono go w miejsce, zniesionego z dniem 31 marca 2002 r. na mocy art. 1 ust. 1 pkt 1 lit. h oraz art. 6 ust. 1 ustawy z dnia 1 marca 2002 r. o zmianach w organizacji i funkcjonowaniu centralnych organów administracji rządowej i jednostek im podporządkowanym oraz o zmianie niektórych ustaw
(Dz. U. Nr 25, poz. 253 z późn. zm.), centralnego organu administracji rządowej – Prezesa Urzędu Regulacji Telekomunikacji.
Nadzór nad Prezesem URTiP sprawował minister właściwy do spraw łączności, którego funkcję pełnił w tym okresie Minister Infrastruktury. 
Na stanowisko Prezesa URTiP z dniem 1 kwietnia 2002 r. powołany został Witold Graboś i pełnił tę funkcję do czasu likwidacji urzędu w styczniu 2006.
Prezes URTiP wykonywał swoje zadania przy pomocy Urzędu Regulacji Telekomunikacji i Poczty (URTiP). Utworzenie URTiP stanowiło jeden z elementów reformy administracji, mającej na celu obniżenie kosztów funkcjonowania systemu administracji publicznej w Polsce. Nowo utworzony URTiP podlegał reorganizacji zmierzającej do oszczędniejszego gospodarowania środkami publicznymi oraz sprostaniu dotychczasowym i nowym zadaniom nakładanym na Prezesa URTiP przez ustawy. 
We wskazanych przepisami prawa przypadkach Prezes URTiP był zobowiązany do współpracy z innymi naczelnymi i centralnymi organami administracji publicznej, a w szczególności z Krajową Radą Radiofonii i Telewizji (w obszarze gospodarki częstotliwościowej) oraz Prezesem Urzędu Ochrony Konkurencji i Konsumentów (w obszarach regulacji rynku telekomunikacyjnego i rynku usług pocztowych oraz kontroli rynku wyrobów). 
Kompetencje i obowiązki Prezesa URTiP określone zostały przez ustawodawcę przede wszystkim w ustawie z dnia 21 lipca 2000 r. – Prawo telekomunikacyjne (Dz. U. nr 73, poz. 852 z późn. zm.), a ponadto również w innych ustawach i aktach prawnych niższego rzędu regulujących dziedziny telekomunikacji, radiokomunikacji i poczty.
Prezes URTiP kształtował pozycję krajowego regulatora rynku telekomunikacyjnego oraz pocztowego poprzez podejmowanie działań zmierzających w kierunku skutecznego osiągania celów wskazanych w Prawie telekomunikacyjnym, a w szczególności: 
Realizacji powyższych celów służyło wydawanie rozstrzygnięć regulacyjnych stanowiących ustawową kompetencję Prezesa URTiP, jak również nadzór nad zgodnością działania podmiotów świadczących usługi telekomunikacyjne, pocztowe i radiokomunikacyjne z przepisami prawa i, wydanymi na ich podstawie, indywidualnymi decyzjami administracyjnymi.
Zakres zadań Prezesa URTiP był również określony w Prawo pocztowe (Dz. U. z 2003 r. Nr 130, poz. 1188), ponadto ustawa z dnia 30 sierpnia 2002 r. o systemie oceny zgodności (Dz. U. z 2002 r. Nr 166, poz. 1360) ustanowiła Prezesa URTiP organem wyspecjalizowanym w zakresie kontroli wyrobów emitujących lub podatnych na emisję pola elektromagnetycznego, w tym aparatury i urządzeń telekomunikacyjnych wprowadzonych do obrotu handlowego.
Od dnia 3 września 2004 r. zaczęło obowiązywać w Polsce nowe Prawo telekomunikacyjne. Zapisy ustawy nałożyły na Prezesa Urzędu Regulacji Telekomunikacji i Poczty wiele nowych zadań, z których najważniejsze to m.in. prowadzenie postępowań konsultacyjnych, postępowań konsolidacyjnych, postępowań mediacyjnych w sporach pomiędzy konsumentami a dostawcami publicznie dostępnych usług telekomunikacyjnych i przedsiębiorcami oraz nowe podejście do analizy konkurencyjności na 18 rynkach telekomunikacyjnych. Nowa ustawa wprowadziła także instytucję Sądu Polubownego.
W styczniu 2006 r. URTiP został zastąpiony przez Urząd Komunikacji Elektronicznej.

</doc>
<doc id="390331" url="https://pl.wikipedia.org/wiki?curid=390331" title="OMX Helsinki 25">
OMX Helsinki 25

OMX Helsinki 25 (OMXH25, wcześniej HEX25) to indeks giełdowy akcji notowanych na Giełdzie Papierów Wartościowych w Helsinkach (Helsinki Stock Exchange). W jego skład wchodzi 25 spółek o najwyższym obrocie.

</doc>
<doc id="390335" url="https://pl.wikipedia.org/wiki?curid=390335" title="UKE">
UKE



</doc>
<doc id="390336" url="https://pl.wikipedia.org/wiki?curid=390336" title="Michael Maze">
Michael Maze

Michael Maze (1 września 1981 w Faxe) – duński tenisista stołowy, brązowy medalista Igrzysk Olimpijskich w Atenach (2004), medalista mistrzostw świata oraz mistrzostw Europy.
Życiorys.
Trenować w tenisa stołowego zaczął w wieku 7 lat. Będąc zawodnikiem KVIK Næstved został po raz pierwszy powołany do młodzieżowej reprezentacji Danii. W młodzieżowych mistrzostwach Europy 1995 roku (kategoria wiekowa kadetów) zdobył srebrny medal w turnieju drużyn narodowych (jako członek kadry Danii) oraz brązowy w grze podwójnej. Rok później (w tej samej kategorii wiekowej) został mistrzem Europy w grze pojedynczej oraz wicemistrzem w grze podwójnej. W 1998 zdobył zaś dwa srebrne, a w 1999 dwa złote medale w kategorii wiekowej juniorów – w obu przypadkach w grze pojedynczej oraz w grze podwójnej.
W 2003 zajął trzecie miejsce w turnieju Europa Top 12, a rok później turniej ten wygrał. Również w 2004 zdobył brązowy medal Igrzysk Olimpijskich w Atenach w grze podwójnej (w parze z Finnem Tugwellem). W 2005 zaś zdobył brązowy medal Mistrzostw Świata w grze pojedynczej oraz złoty medal w turnieju drużyn narodowych Mistrzostw Europy.
W 2007 zdobył brązowy medal Mistrzostw Europy w grze pojedynczej, a w 2009 medal złoty. Zdobył wówczas także wraz z reprezentacją Danii srebrny medal w turnieju drużyn narodowych.
Drugie miejsce w turnieju Europa Top 12 w 2014 było jego ostatnim międzynarodowym sukcesem.
W 2016 zakończył karierę z powodu nawracającej kontuzji, której doznał w 2010. W 2018 zaś ogłosił wznowienie kariery.
Sukcesy.
"Na podstawie."

</doc>
<doc id="390338" url="https://pl.wikipedia.org/wiki?curid=390338" title="Najlepsze z najgorszych">
Najlepsze z najgorszych

Najlepsze z najgorszych – album polskiej punkrockowej grupy The Analogs wydany w 2005 roku przez Jimmy Jazz Records. Winylowy album zawiera 15 najbardziej znanych piosenek zespołu z lat 1995-2005. W 2007 roku album został wydany na CD. Dołączona do niej została płyta DVD z filmem Moniki Petryczko "Te chłopaki" oraz teledyskami do utworów: "Na ulicach miast", "Twoje kłamstwa", "Era techno", "Zjednoczeni" i "Pieśń aniołów".

</doc>
<doc id="390340" url="https://pl.wikipedia.org/wiki?curid=390340" title="Tarło (ujednoznacznienie)">
Tarło (ujednoznacznienie)



</doc>
<doc id="390341" url="https://pl.wikipedia.org/wiki?curid=390341" title="Guybrush Threepwood">
Guybrush Threepwood

Guybrush Threepwood – fikcyjna postać będąca głównym bohaterem serii komputerowych gier przygodowych "Monkey Island".
Guybrush pojawia się w następujących grach:

</doc>
<doc id="390342" url="https://pl.wikipedia.org/wiki?curid=390342" title="Visual Basic .NET">
Visual Basic .NET

Visual Basic .NET (VB.NET) – obiektowy język programowania zaprojektowany przez firmę Microsoft. Program napisany w tym języku kompilowany jest do kodu pośredniego wykonywanego w maszynie wirtualnej zgodnej z .NET. Oznacza to, że do uruchomienia programu napisanego w języku VB.Net w systemie Windows wymagana jest (zwykle bezpłatna) biblioteka uruchomieniowa taka jak .NET Framework lub Mono.
Język VB.NET ma wiele cech wspólnych z językami programowania Visual Basic i BASIC.
Nazwa.
Nazwa może być myląca, szczególnie dla tych, którzy słyszeli o ograniczeniach Visual Basica w wersji do 6.
Zaadaptowanie VB do platformy .NET częściowo wymusiło, a częściowo pozwoliło na dość duże zmiany, znacznie poszerzając możliwości języka.
Jako że jednym z celów (lub też ubocznym skutkiem) stworzenia platformy .NET było danie programiście wyboru odnośnie do stosowania składni wybranego przez siebie języka przy zachowaniu funkcjonalności, język Visual Basic .NET ma funkcjonalność bardzo podobną co C#, a kod produkowany przez kompilatory obu języków często jest identyczny.
Składnia.
Język wywodzi się z rodziny BASIC.
Jego podstawowe cechy odróżniające od rodziny C to:
Każdy blok instrukcji posiada strukturę postaci
np.
While True
End While
Do While True
 Do Until False
 Do
 Do
 Loop Until False
 Loop While True
 Loop
Loop
For x As Double =-3.5 To 30
 For y As Integer =10 To 0 Step -2
 ' Komentarz
 Next ' Opcjonalnie Next y
Next 'opcjonalnie Next x
Class
End Class
Tablice definiuje się np. tak:
Dim Tab(4,9) As String
co wyklucza potrzebę używania nawiasów kwadratowych w składni, a oznacza zdefiniowanie tablicy o wymiarach 5 na 10 – bo z zakresu 0..4,0..9. Wynika to z faktu, że Visual Basic (nie VB.NET) pozwalał na zdefiniowanie tablicy (_od_ To _do_) np. (5 To 100) lub używając tylko _do_ (np. (100) co implikowało (0 To 100)). Niestety tzw. Common Type System narzuca kompilatorom ograniczanie sposobu indeksowania tablic do tablic zaczynających się indeksem zerowym co wyklucza sens składni _od_ To _do_ choć sama wirtualna maszyna CIL pozwala na tworzenie tablic o indeksie początkowym innymi niż 0.
Tablice można też deklarować w stylu C (nadal 0-indeksowo).
Dim Tab(4)(9) As String
gdzie sugerujemy, że każdy Tab(i) prowadzi na tablicę 10-elementową.
Można też:
Dim Tab(,) As Cos ' Tablica 3-wymiarowa
Wymaga to użycia
Redim Tab(x,y,z)
Lub:
Dim Tab()()() As Cos 'Tablica tablicy tablicy - tablica 3-wymiarowa
Wymaga to inicjalizacji zmiennej Tab Tablica(Array), każdego elementu tablicy tablica, i każdego elementu tej tablicy Cosiem.
Trzeba jednak pamiętać, że tablica T()() oraz T(,) mają odzwierciedlenie w postaci innych typów w prekompilowanym pseudokodzie CIL.
JakasFunkcja(2,"abc", New Klasa() {New Klasa, New Klasa} ,44 ,55)
Występuje jeden operator "=" oznaczający przypisanie lub porównanie.
Kompilator przyjmuje, że jeżeli wyrażenie ma postać
 Zmienna = Dalsze wyrażenie
Lub
 Dim Zmienna As Typ = Dalsze wyrażenie
oznacza to przypisanie wartości z prawej strony do zmiennej Zmienna.
W innych przypadkach "=" porównuje wyrażenia zwracając wartość boolowską.
np.
 Dim A As Boolean, B, C As Integer
 A = B = C
oznacza, że wartości liczb B i C zostaną porównane, a wynik tego porównania zostanie zwrócony jako 'True' lub 'False' a to z kolei przypisane do zmiennej A.
Podobnie w składni warunkowej
 If zmienna = zmienna Then
 ElseIf warunek Then
 Else
 End If
Operator ":=" występuje natomiast przy odwoływaniu się do parametrów funkcji i procedur z użyciem notacji imiennej
np.
 JakasProcedura (jakis_parametr:= wartosc1, inny_parametrr := wartosc2)
Jest to przydatne gdy dana funkcja (procedura) przyjmuje dużą ilość argumentów opcjonalnych.
 Dim a As String = "A wtedy on powiedział ""Dajcie mi spokój."""
 ' A zawiera: A wtedy on powiedział "Dajcie mi spokój."
Nie występują znaki specjalne w formacie \" \n itp.
 Dim b As String = "zmienna x=""" &amp; a &amp; """" &amp; Chr(10) &amp; _
 "następna linijka."
 'b zawiera: zmienna x="A wtedy on powiedział "Dajcie mi spokój.""
 ' następna linijka.
W tej kwestii rodzina Basic zachowuje się podobnie do języka Ada.
Znak 10 to znak końca linii tak więc Chr(10) daje znak końca linii. Chr() zwracający znak o kodzie podanym jako argument jest funkcją inline, także w trakcie kompilacji zamienia się w znak końca linii (wniosek: nie różni się prędkością wykonywania kodu od znanego z C "\n").
Imports do ustalania domyślnych przestrzeni nazw.
With do skracania ścieżki dostępu przy pracy z obiektami o dużych zagnieżdżeniach.
Using również do pracy na obiektach. Przemianowujące zmienną lub tworzące zmienną na obszar bloku using i implikujące zarazem blok Try Catch
Dalsze przykładowe programy.
Prosty program napisany w języku VB.NET. Po jego skompilowaniu i uruchomieniu zobaczymy napis „Hello world!”.
Imports System
Public Class PrzykladowaKlasa
 Public Shared Sub Main() 'Procedura współdzielona między instancjami klasy
 System.Console.WriteLine("Hello world")
 For i As Integer = 1 To 10
 System.Console.WriteLine("To jest linia " &amp; i)
 Next
 End Sub
End Class
Lub
 Module Nazwa Modulu 'Moduł jako bezobiektowy element grupujący w przestrzeń nazw.
 Public Sub Main() ' nie ma słowa Shared bo moduł wydziela kod, natomiast
 ' nie ma możliwości powołania obiektu typu modułowego
 System.Console.WriteLine("Hello world")
 For i As Integer = 1 To 10
 System.Console.WriteLine("To jest linia " &amp; i)
 Next
 End Sub
 End Module
Zamiast pisać System.Console.WriteLine można wykorzystać specjalną składnię do pracy z obiektem:
 Public Sub Main()
 With System.Console
 .WriteLine("Hello world")
 For i As Integer = 1 To 10
 .WriteLine("To jest linia " &amp; i)
 Next
 End Sub
Kolejny przykładowy program demonstruje technikę programowania interfejsu graficznego (GUI). Po jego skompilowaniu i uruchomieniu system operacyjny utworzy okienko aplikacji.
Imports System 'Domyślnie szukaj elementów w System
Imports System.Windows.Forms 'a także w System.Windows.Forms
Public Class PrzykladoweOkno
Inherits Form
 'Konstruktor z dziedziczeniem konstruktora macierzystego
 Sub New()
 MyBase.New()
 End Sub
 Public Shared Sub Main()
 Application.Run( New PrzykladoweOkno() );
 End Sub
End Class
Następny przykład pokazuje konstrukcję interfejsu, czyli rodzaju nagłówka klasy definiującego mechanizmy implementowane przez klasę.
Klasa, która implementuje pewien interfejs (co programista może łatwo sprawdzić (If TypeOf NazwaObiektu Is IJakisInterfejs)), zobowiązuje się posiadać zaadaptowane do swoich warunków wszystkie procedury, funkcje, właściwości, zdarzenia itd. określone w interfejsie.
Interface INazwa
Inherits InnyInterfejs
 Sub CosRob()
 ReadOnly Property Cos As Integer
End Interface

</doc>
<doc id="390344" url="https://pl.wikipedia.org/wiki?curid=390344" title="Amfibrach">
Amfibrach

Amfibrach (gr. "amphíbrachys", dosł. "z obu stron krótki") w metryce iloczasowej – stopa metryczna składająca się z trzech sylab: jednej długiej między dwiema krótkimi.
W polskich wierszach odpowiednikiem jest sekwencja składająca się z jednej sylaby akcentowanej między dwiema nieakcentowanymi. W języku polskim występuje bardzo często, prawie każdy trzysylabowy wyraz jest amfibrachem (np. "kolega"), łatwo też układać z amfibrachów wiersze sylabotoniczne, np.
&lt;poem&gt;
Po morzach wędrował, był kiedyś Farysem,
Pod palmą spoczywał, pod ciemnym cyprysem,
Z modlitwą Araba był w gmachach Khaaba,
&lt;/poem&gt;

</doc>
<doc id="390349" url="https://pl.wikipedia.org/wiki?curid=390349" title="Napoleon Eugeniusz Bonaparte">
Napoleon Eugeniusz Bonaparte

Napoleon Eugeniusz Ludwik Jan Józef Bonaparte, zwany "Loulou" (ur. 16 marca 1856, zm. 1 czerwca 1879) – jedyny syn cesarza Francuzów Napoleona III i jego małżonki cesarzowej Eugenii i ostatni następca tronu II Cesarstwa Francuskiego z oficjalnym tytułem "książę cesarski i Syn Francji" (fr. "Prince Impérial et Fils de France"), bonapartystyczny pretendent do tronu Francji od 1873, jako Napoleon IV.
Dzieciństwo i młodość.
Napoleon III był, po zgonie brata Napoleona Ludwika (zmarł w roku 1831) i stryja Józefa Bonaparte (zmarł w 1844 roku), jedynym przedstawicielem starszej linii dynastii i po jego bezdzietnej śmierci prawa do tronu cesarskiego przeszłyby na nielubianego kuzyna, księcia Napoleona zwanego Plonplon, syna b. króla Westfalii Hieronima Bonapartego, wielka była zatem radość pary cesarskiej, gdy po trzech latach małżeństwa urodził im się 16 marca 1856 roku syn zwany przez rodziców Loulou ("od Louisa"). Pierwszą edukację młody napoleonida odbierał w domu, w rodzinnym pałacu Tuileries w Paryżu wraz ze swymi kuzynkami, księżniczkami Alba. Przystosowywano go także od dzieciństwa do kariery wojskowej (jak przystało członkowi dynastii Bonapartych), do której wątły i chorowity chłopiec właściwie się nie nadawał.
Po wybuchu wojny francusko-niemieckiej w roku 1870 czternastoletni Louis wysłany został przez ojca jako obserwator na front koło Metzu i rzeczywistość wojny, którą teraz ujrzał, wywołała w nim głęboki uraz psychiczny. Po przegranej wojnie ta ostatnia z francuskich monarchii została obalona i cesarzowa wraz z synem udała się na wygnanie do Anglii, gdzie wkrótce dołączył się do nich więziony dotychczas w Kassel były cesarz Napoleon III. Cesarska rodzina osiedliła się w wynajętym pałacyku "Camden House" w miejscowości Chislehurst w hrabstwie Kent (dziś część Londynu w dystrykcie Bromley), gdzie Napoleon III zmarł na kamicę nerkową 9 stycznia 1873 roku.
Wcale nie tak nieliczni bonapartyści we Francji obwołali wówczas młodego księcia cesarzem jako Napoleona IV i przywódcą ich ruchu, który swą koncepcję monarchii przeciwstawiał legitymistom (zwolennikom Henryka hrabiego de Chambord, ostatniego potomka Karola X) oraz orleanistom (zwolennikom wygnanej w 1848 roku orleańskiej linii Burbonów). Tymczasem Louis, mimo szoku doznanego na wojnie 1870 roku, przygotowywał się do kariery wojskowej jako oficer artylerii (idąc śladami wielkiego przodka, Napoleona I) i uczęszczał do szkoły kadetów w Woolwich, którą mimo trudności językowych ukończył z wyróżnieniem w roku 1878, po czym odbył podróż do krewnych w Skandynawii (panujący wówczas w Szwecji i Norwegii Oskar II był jak on prawnukiem cesarzowej Józefiny).
Śmierć w Afryce.
W 1879 roku uzyskał zezwolenie na przyłączenie się jako obserwator do armii brytyjskiej walczącej w Afryce Południowej z plemieniem Zulusów (zob. wojna brytyjsko-zuluska). 1 czerwca wziął udział w zwiadzie, udając się z małym oddziałem w stronę rzeki iTyotosi. Oddział został jednak zaatakowany, a brytyjscy żołnierze rzucili się do ucieczki porzucając młodego księcia, którego zobowiązani byli chronić. Osamotniony książę stanął w obliczu ok. 36 Zulusów, z których 7 bezpośrednio go zaatakowało. Napoleon zginął w walce, a jego nagie zwłoki odnaleziono dopiero dwa dni później. Wg relacji przesłuchiwanych później Zulusów książę odznaczył się niebywałą odwagą „walcząc jak lew” (na jego zwłokach znajdowało się ok. 20 ran kłutych zadanych włóczniami od przodu - co mogło potwierdzać zażartą walkę). Zulusi podkreślając swoje uznanie określali go również jako "prawdziwego lwa, nie człowieka" jednocześnie zapewniając, że oszczędziliby go, gdyby wiedzieli kim był.
Jego zwłoki po zabalsamowaniu przewieziono do Anglii. Niedoszły cesarz został najpierw pochowany obok ojca w kościele w Chislehurst, a następnie przeniesiony do ufundowanego przez cesarzową Eugenię opactwa w miejscowości Farnborough. W pogrzebie brali udział królowa Wiktoria i książę Walii Albert (późniejszy król jako: Edward VII) oraz około 100 000 żałobników, w tym 20 000 zwolenników dynastii z Francji. Trumnę nieśli m.in. książę Albert, Gustaw V (następca tronu Szwecji i Norwegii) oraz kuzyni zmarłego z rodzin Ornano i Murat. Spadkobiercą i następcą w prawach do tronu mianowano księcia Napoleona Wiktora Bonapartego, omijając jego ojca Plonplona. Matka Napoleona - Eugenia do końca życia nie zdjęła żałoby.
Upamiętnienie.
Napoleon poległ w służbie armii brytyjskiej, więc królowa Wiktoria zamierzała wystawić mu pomnik w londyńskim Westminster Abbey, ale projekt upadł większością 15 głosów liberałów pod przewodnictwem Chamberlaina. Królowa jednak się nie poddała i uczciła księcia pomnikiem w St. George’s Chapel na zamku Windsor, obok posągu swego męża Alberta. Mieszkańcy Chislehurst wystawili mu również pomnik koło Camden House.
Odkryta w 1857 roku planetoida została nazwana (45) Eugenia na cześć jego matki, Eugenii, a satelicie tej planetoidy, odkrytemu w roku 1999, nadano nazwę "Petit-Prince" na cześć Napoleona IV, ze względu na pewne analogie jego życiorysu do dziejów bohatera powieści Antoine’a de Saint-Exupéry’ego pt. "Mały Książę".

</doc>
<doc id="390350" url="https://pl.wikipedia.org/wiki?curid=390350" title="Łuparka (do kamienia)">
Łuparka (do kamienia)

Łuparka, łupiarka lub kostkarka to obrabiarka służąca do mechanicznego łupania kamienia.
Ze względu na przydatność do wykonywania określonego asortymentu produkcji łuparki dzielą się na:
Do produkcji łupanej nadają się w szczególności granit, sjenit (na formaki, kostkę brukową, słupki graniczne, kamień murowy) i piaskowiec.

</doc>
<doc id="390351" url="https://pl.wikipedia.org/wiki?curid=390351" title="Brzeziny (powiat biłgorajski)">
Brzeziny (powiat biłgorajski)

Brzeziny – wieś w Polsce położona w województwie lubelskim, w powiecie biłgorajskim, w gminie Józefów.
W latach 1975–1998 miejscowość należała administracyjnie do województwa zamojskiego. Według Narodowego Spisu Powszechnego (III 2011 r.) liczyła 162 mieszkańców i była dziewiątą co do wielkości miejscowością gminy Józefów.
Miejscowość położona jest na granicy Roztocza, otaczają ją lasy Puszczy Solskiej i bagna. Przebiega tędy droga powiatowa biegnąca ze wsi Górecko Stare do drogi wojewódzkiej nr 853, z którą się łączy około 2 km na zachód od siedziby gminy - miasteczka Józefów. W Brzezinach znajdują się pozostałości po dawnym jeziorze położonym między piaskowymi wydmami.
Historia.
Pierwsza wzmianka o miejscowości pochodzi z 1719 roku. 
Wieś znana była w wieku XIX, wówczas w gminie Aleksandrów i parafii Górecko. Spis z roku 1827 wykazał we wsi 24 domy i 158 mieszkańców.
W czasie II wojny światowej, w lutym 1943 roku, podczas koncentracji oddziałów AK pod Brzezinami, odbyło się tu pierwsze oficjalne spotkanie kadry AK z ,Miszką Tatarem", który dowodził zbiegłymi z niewoli niemieckiej jeńcami radzieckimi.
Urodził się tu Czesław Mużacz – dowódca partyzancki na Zamojszczyźnie – komendant Rejonu AK Józefów.

</doc>
<doc id="390355" url="https://pl.wikipedia.org/wiki?curid=390355" title="Obwód kałuski">
Obwód kałuski

Obwód kałuski (ros. Калужская область) – jednostka administracyjna Federacji Rosyjskiej.
Geografia.
Położenie i powierzchnia.
Obwód kałuski leży na zachodzie europejskiej części Rosji i zajmuje obszar 29 900 km², co stanowi niespełna 0,18% powierzchni całej Federacji Rosyjskiej. Z północy na południe region rozciąga się na długości 220 km, a ze wschodu na zachód – także na długości 220 km.
Obwód graniczy z:
Przynależność administracyjna.
Pod względem administracyjnym obwód kałuski wchodzi w skład utworzonego w 2000 Centralnego Okręgu Federalnego.
Strefa czasowa.
Obwód należy do moskiewskiej strefy czasowej (MSK). UTC +4:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Rzeźba terenu i geologia.
Region leży na terenie Niziny Wschodnioeuropejskiej, a ściślej – na obszarze wchodzącej w skład tej niziny niewysokiej Wyżyny Środkoworosyjskiej. Z tego powodu przeważająca część obwodu leży na terenie pagórkowatej równiny, poprzecinanej dolinami rzecznymi i wąwozami oraz wałami.
Hydrologia.
Największą rzeką regionu jest Oka; do jej dorzecza należy znaczna większość pozostałych cieków wodnych obwodu, m.in. Ugra – druga co do wielkości rzeka regionu.
Klimat.
Na terenie obwodu kałuskiego panuje klimat umiarkowany typu kontynentalnego, charakteryzujący się umiarkowanie chłodną zimą i zwykle ciepłym, wilgotnym latem. Cechą lokalnego klimatu są występujące do późnej wiosny przymrozki oraz naprzemienne występowanie upalnych oraz chłodnych lat. Najchłodniejszą częścią obwodu są jego północne i północno-wschodnie rejony. Średnioroczna temperatura powietrza w regionie waha się od 3,5-4 °C na północy i północnym wschodzie do 4-4,6 °C na południu. Najzimniejszym miesiącem jest styczeń, kiedy to przeciętna temperatura wynosi –9 °C, a najcieplejszym – lipiec, z temperaturą +18 °C. Długość okresu ze średniodobowymi dodatnimi temperaturami to ok. 215-220 dni; długość okresu bez przymrozków – 113-127 dni.
W regionie rocznie spada od 690 do 826 mm opadów. Najwięcej pada na północy i zachodzie obwodu (w zależności od rejonu – od 780 do 826 mm), a najmniej (690 do 760 mm) – na południu. Większość opadów przypada na półrocze ciepłe, zaś maksimum występuje w lipcu.
Roślinność.
Obwód kałuski leży na terenach strefy lasów liściastych i mieszanych, które zajmują dużą część powierzchni regionu. Na północy i zachodzie obwodu dominującą formacją roślinną są lasy mieszane ze znacznym udziałem gatunków iglastych, głównie świerków i sosen oraz przymieszkami brzóz i osik. Bardziej na południe rosną lasy liściaste, w których przeważają dęby, lipy, klony i wiązy. W pobliżu rzek i obszary podmokłe porasta typowa dla tego rodzaju ekosystemów roślinność, wśród których są m.in. osiki.
Świat zwierzęcy.
Na terenie obwodu żyją m.in. wilki, łosie, lisy, dziki, wydry, tchórze, zające, wiewiórki, susły itd.
Z ptaków spotkać można np. gawrony, skowronki, jaskółki, jerzyki, wróblowate, dzikie kaczki i gęsi, a z ryb m.in. płotki, okonie, leszcze, szczupaki i miętus pospolityy.
Ludność.
Obwód kałuski zamieszkuje 1014,2 tys. osób (2006). Liczba ta systematycznie spada w wyniku niskiego przyrostu naturalnego i ujemnego salda migracji; jeszcze 2002 żyło tutaj 1 041 641 osób.
Średnia gęstość zaludnienia w regionie to obecnie 34,2 os./km² (w 2002 – 34,8 os./km²). Ludność miejska stanowi 74,9% populacji (2006). Około 1/3 wszystkich mieszkańców obwodu zamieszkuje w jego stolicy – Kałudze.
Wyznania.
Zdecydowana większość ludności wyznaje prawosławie. Po okresie ateizacji w czasach ZSRR pozostała duża liczba niewierzących. Z nielicznych mniejszości wyznaniowych żyje tutaj niewielka mniejszość muzułmańska (kilka tysięcy osób), a także małe grupki protestantów oraz Świadków Jehowy.
Narodowości.
Zdecydowaną większość populacji (ok. 97%) stanowią Rosjanie. Na terenie obwodu żyją ponadto niezbyt liczne grupy przedstawicieli ponad 100 innych narodowości, spośród których najliczniejsi są:
"Wymieniono tylko grupy liczące powyżej tysiąca osób"
Miasta i osiedla typu miejskiego.
Największe miasta i osiedla typu miejskiego (stan na 1 stycznia 2006):("wymieniono tylko miejscowości liczące powyżej 5 tys. mieszkańców")
Władza i administracja.
Obwód kałuski, podobnie jak inne podmioty Federacji Rosyjskiej posiada dość szeroki zakres autonomii w sprawach lokalnych.
Władzę prawodawczą w regionie sprawuje lokalny parlament. Składa się on z 40 posłów, spośród których 20 wybieranych jest w systemie większościowym z jednomandatowych okręgów, a 20 – w systemie proporcjonalnym, z jednego okręgu wyborczego złożonego z całego obwodu. Po ostatnich wyborach, które odbyły się 14 listopada 2004 bezwzględną większość głosów w parlamencie (22 na 40) ma partia "Jedna Rosja".
Naczelnym organem władzy wykonawczej oraz funkcję głowy obwodu sprawuje gubernator, który stoi także na czele lokalnego rządu. Obecnie funkcję gubernatora sprawuje Anatolij Artamonow.
Podział administracyjny.
Obwód kałuski dzieli się na 24 rejony. 2 największe miasta regionu nie wchodzą w skład tego podziału i stanowią wydzielone okręgi miejskie.
Rejony municypalne dzielą się na mniejsze jednostki administracyjne – osiedla (ros. "поселения" – czyt. "posielienia") wiejskie i miejskie. Osiedla miejskie obejmują miasto (niekiedy też niewielkie podmiejskie wioski), zaś osiedla wiejskie składają się z jednej lub kilku wsi. W ramach 24 rejonów istnieją w sumie 293 osiedla, w tym 31 osiedli miejskich i 262 wiejskie.
Okręgi miejskie.
25. Kaługa (ros. "Калуга")26. Obnińsk (ros. Обнинск)
Gospodarka.
Przemysł.
Spośród gałęzi przemysłu w regionie najważniejszym jest przemysł maszynowy; ponadto dużą rolę odgrywają przemysł budowlany, leśny (wraz z celulozowo-papierniczym), lekki, spożywczy i hutnictwo żelaza.
W 2007 na terenie obwodu została otwarta fabryka "Volkswagena"; wybudowano fabryki "Volvo" i "Samsung".
Głównym ośrodkiem przemysłowy regionu jest jego stolica – Kaługa. W obwodzie kałuskim znajduje się także bardzo ważny rosyjski ośrodek naukowo-badawczy – miasto Obnińsk, gdzie wykonuje się doświadczenia i wdraża technologie z zakresu m.in. techniki atomowej i kosmonautyki. Właśnie w tym mieście 27 czerwca 1954 uruchomiono pierwszą na świecie doświadczalną elektrownię jądrową.
Rolnictwo.
Użytki rolne w regionie zajmują powierzchnię 1350 tys. ha (2005), co stanowi blisko 45% całej powierzchni obwodu. Większość tej liczby to grunty orne. W strukturze zasiewów dominują zboża, zwłaszcza pszenica, jęczmień i żyto, ponadto gryka, len, ziemniaki i warzywa.
Chów i hodowla zwierząt obejmuje bydło domowe, świnie i drób.
Transport.
Sieć transportowa w regionie jest dość gęsta. Prowadzą tędy liczne drogi łączące Rosję z innymi krajami Europy; najważniejszą z nich jest droga Moskwa – Kaługa – Briańsk – Kijów – Lwów – Warszawa.
Bogactwa naturalne.
Głównymi bogactwami naturalnymi regionu są węgiel brunatny, fosforyty i surowce stosowane w budownictwie, m.in. wapień, rozmaite gliny i piaski oraz kreda.
Historia.
Obszar dzisiejszego obwodu został zasiedlony we wczesnym średniowieczu przez plemiona wschodniosłowiańskie, spośród których najważniejszym byli Wiatycze. W IX – X wieku znaleźli się oni pod wpływem Chazarów, a w X wieku zostali podbici przez Ruś Kijowską. Po rozpadzie dzielnicowym tego kraju ziemie regionu nie stanowiły odrębnego bytu politycznego, ani też politycznej jedności i wchodziły w skład m.in. księstwa czernichowskiego. W okresie tym głównym miastem regionu był Kozielsk, założony w 1146. W 1238 region podbili Mongołowie, którzy całkowicie zniszczyli Kozielsk, bohatersko broniony przez 7 tygodni. W czasie zależności od chanów ziemie obwodu były podzielone pomiędzy kilka z 12 niewielkich państewek, określanych zbiorczym mianem Księstw Wiernichowskich. W okresie tym powstała stolica regionu – Kaługa, o której pierwsza wzmianka pochodzi z 1371. Od wyparcia Mongołów (Tatarów), tj. od końca XIV wieku poszczególni kniaziowie wierchowscy zmuszeni zostali do płacenia trybutu Wielkiemu Księstwu Litewskiemu. Pod koniec XV wieku nastąpiło masowe przechodzenie książąt wierchowskich na stronę Wielkiego Księstwa Moskiewskiego, które w połączeniu z moskiewską pomocą wojskową doprowadziły do tego, iż w końcu przed 1500 całość ziem dzisiejszego obwodu znalazła się w granicach Moskwy, a w 1547 Rosji.
W wiekach następnych obszar ten przechodził koleje losów typowe dla zachodniej Rosji; m.in. na początku XVII w. region zajęły wojska polskie, w 1812 tereny te zostały zajęte przez wojska napoleońskie (m.in. zwycięstwo Francuzów pod Małojarosławcem), a w 1941 – przez niemiecki Wehrmacht.
Na terenie obwodu, w Kozielsku, w latach 1939-1940 funkcjonował obóz jeniecki dla oficerów (także podchorążowie) służby stałej i rezerwy Wojska Polskiego, wziętych do niewoli przez Związek Radziecki po zajęciu wschodnich obszarów Polski po 17 września 1939, których większość następnie zgładzono w Katyniu. Pod koniec wojny Kaługa była punktem zbiorczym wywózki żołnierzy Armii Krajowej pojmanych przez Sowietów po operacji Ostra Brama.
Obwód kałuski został utworzony w 1944. Kontynuuje on tradycje istniejącej w okresie Imperium Rosyjskiego guberni kałuskiej.
Symbole regionu.
Herb obwodu kałskiego nawiązuje do herbu dawnej guberni kałuskiej, który z kolei został opracowany na podstawie herbu stolicy regionu – Kaługi.
Flaga obwodu nawiązuje do herbu regionu.
Tablice rejestracyjne.
Tablice pojazdów zarejestrowanych w obwodzie kałuskim mają oznaczenie 40 w prawym górnym rogu nad flagą Rosji i literami RUS.

</doc>
<doc id="390358" url="https://pl.wikipedia.org/wiki?curid=390358" title="Zatoka Alaska">
Zatoka Alaska

Zatoka Alaska () – otwarta zatoka Oceanu Spokojnego u południowego wybrzeża stanu Alaska (Stany Zjednoczone), obejmująca wody od półwyspu Alaska i wyspy Kodiak na zachodzie do Archipelagu Aleksandra na wschodzie.
Według Międzynarodowej Organizacji Hydrograficznej południową granicę zatoki wyznacza linia biegnąca od przylądka Kabuch Point, na południowo-zachodnim końcu półwyspu Alaska, do przylądka Cape Spencer, na wybrzeżu zatoki Cross Sound. Według US Geological Survey południowa granica przebiega między południowym krańcem wyspy Kodiak na zachodzie a cieśniną Dixon Entrance na wschodzie. 
W zatoce znajduje się wiele półwyspów i wysp, m.in.: Archipelag Aleksandra, Kodiak, Afognak. Temperatura zimą 2-7°C, w lecie 10-15°C. Ciekawym przedstawicielem fauny jest gatunek wieloryba, pływacz szary. Główne porty: Anchorage, Juneau, Seward, Sitka i Valdez. Rozwinięte rybołówstwo dzięki obfitym łowiskom łososi, dorszy i śledzi.

</doc>
<doc id="390359" url="https://pl.wikipedia.org/wiki?curid=390359" title="CAC 40">
CAC 40

CAC 40 (fr. Cotation Assistée en Continu – "notowania ciągłe") – francuski indeks akcji, benchmark giełdy Euronext. Indeks ten skupia 40 najsilniejszych spółek spośród 100 o najwyższej kapitalizacji na .
CAC 40 wystartował 31 grudnia 1987 roku z poziomu 1000 punktów. W lutym 2009 roku jego kurs jest na poziomie około 2700 punktów (po spadku z 6000 w maju 2007 roku).
Skład indeksu.
Stan na 13 marca 2023:

</doc>
<doc id="390360" url="https://pl.wikipedia.org/wiki?curid=390360" title="Miejski Zarząd Komunikacji w Tychach">
Miejski Zarząd Komunikacji w Tychach

Miejski Zarząd Komunikacji w Tychach (MZK Tychy) – organizator publicznego transportu zbiorowego z Tychów, istniejący w latach 1996-2018. Miejski Zarząd Komunikacji został utworzony uchwałą nr 372 Rady Miasta Tychy z dnia 12 września 1996 r. jako zakład budżetowy miasta Tychy. Począwszy od 1 stycznia 2008 r. został przekształcony w jednostkę budżetową miasta Tychy. Obsługiwał 42 linie autobusowe (w tym 1 linię pośpieszną), 6 linii trolejbusowych, 9 linii mikrobusowych, 4 linie cmentarne kursujące w okresie Wszystkich Świętych oraz 4 linie szkolne. Od 1 stycznia 2019 r. za organizację transportu publicznego na terenie Górnośląsko-Zagłębiowskiej Metropolii (w tym m.in. Tychów) odpowiada Zarząd Transportu Metropolitalnego. Samo zaś MZK zostało pozostawione w stan likwidacji.
Gminy członkowskie.
Miejski Zarząd Komunikacji w Tychach organizował komunikację dla miasta Tychy oraz dla 14 innych gmin, które przekazały Tychom, w drodze porozumienia, zadania związane z organizowaniem komunikacji zbiorowej. Były to gminy: Mikołów, Orzesze, Wyry, Łaziska Górne, Lędziny, Kobiór, Ornontowice, Bojszowy, Bieruń, Chełm Śląski, Imielin, Gmina i Miasto Oświęcim, Miedźna, Pszczyna i Mysłowice. Poszerzenie sieci MZK związane było z upadłością i przejęciem linii po PKSiS OŚWIĘCIM SA.
Autobusy MZK Tychy docierały także do innych gmin – m.in. Katowic, Gliwic, Żor, Gierałtowic i Rudy Śląskiej.
Zakres działalności.
Do podstawowych zadań MZK Tychy należała organizacja komunikacji zbiorowej, w szczególności:
Taryfa.
Nowe bilety metropolitalne.
Od 1 stycznia 2018 roku w sprzedaży pojawiły się nowe bilety metropolitalne, ważne na liniach MZK Tychy oraz MZKP Tarnowskie Góry i KZK GOP.
Bilety zwykłe jednorazowe.
Taryfę MZK Tychy stanowiły bilety czasowe (bilet był ważny przez określony czas od momentu skasowania 20 min, 40 min lub 90 min, dodatkowo ulgowy bilet 20 min alternatywnie upoważnia każdego pasażera do przejazdu w czasie nie większym niż 5 min). Dlatego na przystankach podany był wykres przystanków poszczególnej linii (ich liczba, oraz planowy czas jazdy). W związku obowiązywała opłata za przewóz bagażu i zwierząt. W przypadku podróży autobusem pospiesznym obowiązkowa była dopłata do biletu, lub zakup biletu dedykowanego trasom pospiesznym.
W ramach promocji bilety 90-minutowe uprawniały w święta i weekendy do przejazdu dwóch osób.
Bilety wieloprzejazdowe.
Taryfę MZK uzupełniały bilety wieloprzejazdowe dobowe i tygodniowe.
Bilety okresowe.
W MZK Tychy obowiązywały dodatkowo bilety okresowe miesięczne (ważne na jedną lub na dwie i więcej gmin), kwartalne (ważne na jedną- od 1 maja 2015 r., lub dwie i więcej gmin), półroczne trasowane bilety szkolne dedykowane uczniom szkół podstawowych i gimnazjalnych- od 1 maja 2015 r., oraz bilety okresowe na okaziciela.
Bilety pomarańczowe (autobusowo-trolejbusowo-kolejowe).
W pociągach Szybkiej Kolei Regionalnej obowiązywała Taryfa Pomarańczowa obok zwykłej taryfy Kolei Śląskich. Wszystkie bilety pomarańczowe były ważne w pociągach SKR, w pociągach KŚ oraz na autobusowych i trolejbusowych liniach zwykłych MZK Tychy.
Począwszy od dnia 9 grudnia 2012 r. za emisję taryfy pomarańczowej odpowiadały Koleje Śląskie, a nie jak miało to miejsce wcześniej MZK Tychy.
Inne usługi.
Kasowanie biletów komórką.
Miejski Zarządu Komunikacji w Tychach z dniem 21 grudnia 2009 roku uruchomił dodatkowy, nowoczesny kanał dystrybucyjny – sprzedaż biletów za pośrednictwem telefonu komórkowego. Nowe rozwiązanie umożliwiało każdemu pasażerowi posiadającemu telefon komórkowy z zainstalowaną aplikacją moBILET, zakupienie dowolnego biletu zwykłego jednorazowego oraz dobowego, przez 24 godziny na dobę, w każdym dniu roku oraz na obszarze całej sieci komunikacyjnej MZK Tychy.
Począwszy od dnia 16 marca 2015 r. MZK Tychy dołączył do usługi SkyCash. MZK TYCHY jako pierwszy w województwie Śląskim udostępnił pasażerom zakup pełnej palety biletów zarówno okresowych jak i jednorazowych. Kolejną nowością była możliwość zapłaty za bilet przez telefon za pośrednictwem własnej karty płatniczej.
Rozkład jazdy na komórkę.
Miejski Zarząd Komunikacji w Tychach od 1 października 2007 roku udostępnił rozkład jazdy w formacie umożliwiającym wprowadzenie go do osobistego telefonu komórkowego.
Dzięki aplikacji Ginger pasażer miał dostęp do mobilnych rozkładów jazdy, nie ponosząc przy tym żadnych kosztów ponieważ, aplikacja nie łączyła się z Internetem.
Kiedy Przyjedzie.
MZK Tychy dołączyło dnia 10 stycznia 2014 r. do ogólnopolskiej usługi Kiedy Przyjedzie.
Kiedy Przyjedzie to usługa informująca pasażerów o bieżących przyjazdach autobusów za pośrednictwem strony internetowej tychy.kiedyprzyjedzie.pl, oraz serwisowi SMS. Kiedy przyjedzie lokalizuje autobusy dzięki telefonom komórkowym posiadanym przez kierowców, dzięki czemu pasażer z wyprzedzeniem wiedział, kiedy jego autobus przyjedzie. Serwis dostarczał też MZK dane do dynamicznej informacji pasażerskiej na tablicach LED. Generował też on dla przewoźnika różnego rodzaju statystyki i dane.
Linie.
W dniu likwidacji MZK Tychy organizował komunikację na następujących liniach:
Przewoźnicy.
Od 1 lipca 2015 na zlecenie MZK Tychy, przewozu ludzi, bagażu i zwierząt dokonywało już tylko dwóch przewoźników:

</doc>
<doc id="390361" url="https://pl.wikipedia.org/wiki?curid=390361" title="MZK Tychy">
MZK Tychy



</doc>
<doc id="390363" url="https://pl.wikipedia.org/wiki?curid=390363" title="Puchar Narodów Afryki 2006 (składy)">
Puchar Narodów Afryki 2006 (składy)

25 turniej o tytuł najlepszej drużyny Afryki rozpoczął się 20 stycznia 2006 roku na stadionie w Kairze. Gospodarzem imprezy był Egipt. W nawiasach podano aktualny klub gracza.
Trener: Luís de Oliveira Gonçalves (ur. )

Trener: Hassan Shehata (ur. )

Trener: Ratomir Dujković (ur. )

Trener: Patrice Neveu (ur. )

Trener: Artur Jorge (ur. )

Trener: Claude Le Roy (ur. )

Trener: Ilija Lončarević (ur. )

Trener: Mohamed Fakhir (ur. )

Trener: Augustine Eguavoen (ur. )

Trener: Theodore Dumitru (ur. )

Trener: Abdoulaye Sarr (ur. )

Trener: Stephen Keshi (ur. )

Trener: Roger Lemerre (ur. )

Trener: Henri Michel (ur. )

Trener: Kalusha Bwalya (ur. )

Trener: Charles Mhlauri (ur. )

</doc>
<doc id="390364" url="https://pl.wikipedia.org/wiki?curid=390364" title="Okrąg (województwo kujawsko-pomorskie)">
Okrąg (województwo kujawsko-pomorskie)

Okrąg – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 368 mieszkańców. Jest trzynastą co do wielkości miejscowością gminy Lipno.

</doc>
<doc id="390367" url="https://pl.wikipedia.org/wiki?curid=390367" title="Partia Centrum (Finlandia)">
Partia Centrum (Finlandia)

Partia Centrum (fiń. "Suomen Keskusta", skr. "Kesk.", szw. "Centern i Finland"), fińska partia polityczna.
Partia Centrum jest centrową partią agrarystyczną. Jest jedną z trzech największych partii politycznych w kraju, wraz z Partią Socjaldemokratyczną (SDP) oraz Partią Koalicji Narodowej. Aktualnie Partia Centrum posiada 31 z 200 mandatów w fińskim parlamencie.
Partia jest członkiem Międzynarodówki Liberalnej oraz Porozumienia Liberałów i Demokratów na rzecz Europy oraz sygnatariuszem liberalnych manifestów tych organizacji. Jej członkowie w Parlamencie Europejskim zasiadają we frakcji liberałów (ALDE). Pierwotnie Partia Centrum uzyskała status obserwatora w Międzynarodówce Liberalnej w 1983 roku po tym, jak Liberalna Partia Ludowa weszła w sojusz z Partią Centrum w 1982 roku. W roku 1986 Liberalna Partia Ludowa zrezygnowała z sojuszu z Partią Centrum, mimo wszystko Partia Centrum wystąpiła o przyjęcie jej do Międzynarodówki Liberalnej i w roku 1988 została przyjęta jako pełnoprawny członek tej organizacji.
Mimo to można kwestionować fakt przynależności Partii Centrum do partii liberalnych w palecie fińskich partii politycznych, ponieważ jej poglądy w wielu kwestiach są konserwatywne, zwłaszcza w wykonaniu polityków starszej generacji. Większość polityków partii, wywodzącej się ze starej Partii Ludowej, opowiada się za Wspólną Polityką Rolną w ramach Unii Europejskiej. Fiński aforyzm mówi że: „istnieje taka rzecz jak skrajne centrum”. Rzecznicy tej idei twierdzą, że partia może ewoluować do rangi partii liberalnej, największym jednak rzecznikiem idei liberalnych w fińskim parlamencie jest nadal Partia Szwedów (SFP), jakkolwiek konserwatywna Partia Centrum gości także w swoich szeregach zwolenników wolnego rynku.
Partia Centrum została założona w 1908 roku przez Santeri Alkio, pod nazwą Partii Ludowej lub "Maalaisliitto". Obecnie rolnicy tylko w małym stopniu, bo w ok. 10%, głosują na Partię Centrum. Partia Centrum otrzymuje największe poparcie od grup zawodowych. Jednakże nawet obecnie rolnicza Finlandia oraz małe miasteczka są najmocniejszym elektoratem Partii Centrum. Partia Centrum mierzy także w kierunku zdobycia elektoratu w miastach południowych Finlandii.
Mimo że partia posiada ideologiczne podłoże w XIX-wiecznym ruchu ugrupowania "fennoman", partia jest raczej bezpośrednią kontynuacją Stanu Chłopskiego z sejmów sprzed 1906 roku.
19 kwietnia 2015 roku partia ta wygrała w Finlandii wybory parlamentarne z wynikiem 21,1% głosów, czyli z przewagą 2,9% głosów nad ich głównym przeciwnikiem, czyli wcześniej urzędującą Partią Koalicji Narodowej.

</doc>
<doc id="390371" url="https://pl.wikipedia.org/wiki?curid=390371" title="Obrót uszlachetniający">
Obrót uszlachetniający

Obrót uszlachetniający – w handlu międzynarodowym polega na wysyłaniu za granicę produktu niewykończonego w celu poddania go dalszej obróbce, po czym towar powraca do kraju pochodzenia.
Rozróżniamy następujące rodzaje:

</doc>
<doc id="390372" url="https://pl.wikipedia.org/wiki?curid=390372" title="Intel Itanium 2">
Intel Itanium 2



</doc>
<doc id="390373" url="https://pl.wikipedia.org/wiki?curid=390373" title="Normy społeczne">
Normy społeczne



</doc>
<doc id="390375" url="https://pl.wikipedia.org/wiki?curid=390375" title="Obwód kamczacki">
Obwód kamczacki

Obwód kamczacki ("ros. Камчатская область") – istniejąca do 1 lipca 2007 r. jednostka administracyjna Federacji Rosyjskiej. 
Geografia.
Obwód leżał we wschodniej Azji, w południowej części półwyspu Kamczatka.
Historia.
Obwód utworzono 20 października 1932. 1 lipca 2007 r. wraz z Koriackim Okręgiem Autonomicznym utworzył Kraj Kamczacki.
Tablice rejestracyjne.
Tablice pojazdów zarejestrowanych w obwodzie kamczackim mają oznaczenie 41 w prawym górnym rogu nad flagą Rosji i literami RUS.

</doc>
<doc id="390380" url="https://pl.wikipedia.org/wiki?curid=390380" title="Socjaldemokratyczna Partia Finlandii">
Socjaldemokratyczna Partia Finlandii

Socjaldemokratyczna Partia Finlandii, (fiń. "Suomen Sosialidemokraattinen Puolue", szw. "Finlands Socialdemokratiska Parti") – fińska lewicowa, socjaldemokratyczna partia polityczna. Obecną przewodniczącą partii jest Sanna Marin.
Historia.
Geneza.
Ruch robotniczy w Finlandii w porównaniu do pozostałych państw Europy, narodził się dość późno. Niewiele czasu minęło od powstania organizacji robotniczych a zyskaniem przez nie dużego poparcia. Za prekursora SDPF uważane są stowarzyszenia proletariatu działające w ośrodkach przemysłowych w Helsinkach, Turku czy Tampere. Główną rolę odgrywała organizacja robotników z Helsinek, kierowana przez Wiktora von Wrighta. Wright i jego ugrupowanie znajdowało się pod wpływem solidaryzmu społecznego. Organizacja Wrighta miała stanowić forum dyskusji między przedsiębiorcami a robotnikami. Często przedstawicielami kierownictw takich organizacji byli liberałowie niechętni ideom socjalistycznym. W latach 90. XIX wieku, coraz więcej robotników odrzuciło ideologie solidaryzmu, uważano, że poprawę losu robotników przynieść mogą reformy państwowe.
Działalność partii.
Powstanie i początek działalności.
W lecie 1899 roku zjazd organizacji robotników utworzyło Robotniczą Partię Finlandii (RPF). Jej pierwszy program nie odwoływał się do socjalizmu i walki klas. Partia wystąpiła do całego społeczeństwa z apelem o postęp socjalny i ekonomiczny. Pierwszym liderem partii został liberał Nils Robert af Ursin. Do Partii Robotniczej dołączyło dwie trzecie członków organizacji robotniczych pozostali członkowie znaleźli się pod wpływami organizacji kierowanych przez burżuazję lub Kościół.
III Zjazd partii w 1903 roku podjął decyzję o zmianie nazwy partii na obecną – Socjaldemokratyczna Partia Finlandii. Na zjeździe przyjęto program partii zbliżony do program lewicy z Austrii i Niemiec. Pierwszym dużym sukcesem fińskich socjalistów był udany strajk na jesieni 1905 roku. Strajk wywołany został jako protest przeciwko naruszeniu autonomii Finlandii przez carskie władze Rosji. Po sukcesie protestujących, rząd carski zgodził się na stworzenie parlamentu i powszechne prawo wyborcze. Tym samym wzrosło poparcie dla partii socjaldemokratycznej a socjaldemokraci umocnili swoje pozycje wśród związkowców. Organizacja Związków Zawodowych (założona w 1907 roku) zgłosiła zbiorowy akces do Partii Socjaldemokratycznej. W wyborach do parlamentu SDPF uzyskała aż 80 mandatów (na 200 możliwych), w wyborach partia została poparta przez m.in. chłopów którzy masowo głosowali na socjaldemokratów.
Program partii i jej dyskurs nie był oczywisty, większość miał nurt rewolucyjny, istniały też grupy reformistyczne. W 1916 roku socjaldemokraci po raz pierwszy w historii Finlandii uzyskali parlamentarną większość bezwzględną a w senacie blisko połowę miejsc. Socjalista został też wiceprzewodniczącym rządu Finlandii (przewodniczącym był Rosjanin). Reformiści umocnili się po rewolucji lutowej 1917 roku w Rosji. Rosyjski Rząd Tymczasowy zdecydował się w lipcu 1917 roku na rozwiązanie zdominowanego przez socjaldemokratów parlamentu, była to odpowiedź na przegłosowanie przez parlament przekazania uprawnień cara w ręce parlamentu fińskiego. W październiku 1917 roku socjaldemokraci utracili bezwzględną większość i zdobyli 92 mandaty.
Rozwiązanie poprzedniego parlamentu przez Rosjan spowodowało wzrost radykalizmu. Strajkowi z 13-20 listopada 1917 towarzyszyły zbrojne wystąpienia klasy robotniczej. Strajkującym udało się wywalczyć ośmiogodzinny dzień pracy. W listopadzie odbył się nadzwyczajny zjazd socjaldemokratów wybrano wówczas nowe kierownictwo w którym większość miała frakcja rewolucyjna.
Większość rewolucyjna opowiedziała się za powstaniem. 6 grudnia 1917 roku ogłoszono niepodległość Finlandii a 31 grudnia suwerenność kraju uznana została przez rząd Rosji Radzieckiej, nie doprowadziło to jednak do osłabnięcia tendencji radykalnych. 26 stycznia 1918 roku, wcześniejsze oddziały lewicowe przekształciły się w Czerwoną Gwardię. Gwardziści zdobyli Helsinki, gdzie 28 stycznia proklamowani rząd ludowy z Kullervo Manerą na czele. Do wystąpień rewolucyjnych doszło też w Tampere. Zwolennicy rewolucji kontrolowali południe Finlandii, środkowa i północna Finlandia zajęta została przez Białą Gwardię. Do końca kwietnia białym udało się pokonać czerwonych. W wyniku represji białych partii socjaldemokratyczna została rozbita. Przedstawiciele frakcji rewolucyjnej wyemigrowali do Rosji gdzie już jako uchodźcy założyli Komunistyczną Partią Finlandii.
Lata międzywojenne i II wojna światowa.
Po zakończeniu działań wojennych grupa reformistycznych socjalistów która niezaangażowana się w działania wojenne i popierała pokój, ponownie zorganizowała partię socjaldemokratyczną. Na czele partii stanęli Vaino Tanner (były przewodniczący związku spółdzielczego robotników) i Matti Passivuori (były przewodniczący partii). Partia skupiła się na organizacji związków i ruchu spółdzielczego. Partia przyjęła program rewizjonistyczny oparty na myśli Eduarda Bernsteina i Karla Kautsky'ego. Wzorzec modelu przyjęto od partii takich jak Socialdemokraterne, Szwedzka Socjaldemokratyczna Partia Robotnicza czy brytyjska Partia Pracy.
Pozycja socjaldemokratów stopniowo została unormowana, w 1926 roku Tanner został premierem jednopartyjnego rządu socjaldemokratów. Wraz z wielkim kryzysem doszło do wzrostu skrajnej prawicy doprowadziło to do delegalizacji w 1930 roku Organizacji Robotników i Drobnych Rolników znajdujących się w zasięgu wpływów komunistów a kręgi skrajnej prawicy domagały się nawet zdelegalizowania Partii Socjaldemokratycznej. Socjaldemokraci zbliżyli się do Związku Agrariuszy chcąc zahamować wzrost wpływów organizacji faszystowskich (ruch laupański i Patriotyczny Ruch Ludowy). W wyborach prezydenckich 1937 roku socjaldemokraci poparli kandydata Związku Agrariuszy a w tym samym roku po dziesięcioletniej przerwie powrócili do rządu. W latach 30. ostatecznie tendencje reformistyczne uzyskały w partii większość.
W 1939 roku socjaldemokraci poparli wojnę ze Związkiem Radzieckim. W tym samym roku ministrem spraw zagranicznych został Väinö Tanner, przedstawiciel socjaldemokratów. Kolejna wojna z ZSRR w 1941 roku została poparta przez większość socjaldemokratów choć istniała grupa „opozycji pokojowej”, która uważała, że druga wojna z ZSRR nie jest potrzebna. Opozycja pokojowa na czele z Mauno Pekkalą w 1944 roku opuściła partię i weszła w skład organizacji Demokratycznego Związku Narodu Fińskiego (DZNF). We wrześniu 1944 roku zakończyły się działania wojenne a partia socjaldemokratyczna w wyborach z 1945 roku utraciła 35 mandatów. Było to spowodowane głównie pozyskaniem jej wyborców przez DZNF.
Socjaldemokraci w powojennej Finlandii.
Po wojnie socjaldemokraci stanęli przed wieloma dylematami; stosunkiem do ZSRR czy współpracy z ruchem komunistycznym; osądzeniem postawy fińskich liderów z okresu II wojny światowej. Przewagę w partii zyskała frakcja umiarkowana, która zastąpiła prawicowe kierownictwo partii. Skrzydło umiarkowane zdecydowało się na poparcia budowy z ZSRR stosunków dobrosąsiedzkich, polityka ta prowadzona była już od 1944 roku przez prawicowego premiera (a następnie prezydenta) Juho Kusti Paasikivi. W 1946 roku liderem socjaldemokratów został Emil Skog. Do 1963 roku wewnątrz partii miała miejsce batalia między frakcją prawicową a frakcją centrową. W 1957 roku na lidera partii został przedstawiciel prawicy partyjnej Tanner. Tanner spędził wcześniej pięć lat i sześć miesięcy w więzieniu za swoją rolę w decyzji o wypowiedzeniu wojny ZSRR w 1941 roku. Decyzja o wyborze Tannera na lidera partii doprowadziła do rozłamu w jej szeregach. W 1959 roku zwolennicy centrowego skrzydła z Skogiem na czele założyli nową partię; Socjalistyczny Związek Robotników i Drobnych Rolników. Do rozłamów doszło też w organizacjach masowych i związkach zawodowych.
Na powojennej scenie politycznej główną rolę odgrywają cztery partie które zdobywają łącznie 80% głosów. Po 1966 roku przez pewien czas socjaldemokraci stali się najbardziej popularną w społeczeństwie partią polityczną, pozostałymi największymi partiami są Koalicja Narodowa (konserwatywna), Partia Centrum (do 1965 pod nazwą Związek Agrariuszy, profil liberalno-chłopski) oraz Związek Lewicy (do 1990 roku Demokratyczny Związek Narodu Fińskiego powstały jeszcze w czasie wojny front narodowy). Do 1966 roku największą partią byli chłopscy liberałowie a z partii chłopskiej wywodził się Urho Kekkonen, na drugim miejscu do tego czasu znajdowała się Socjaldemokratyczna Partia Finlandii. Socjaldemokraci stanowili obok komunistów największą partię ruchu robotniczego. Najczęściej rządy powojennej Finlandii kształtowała koalicja agrariuszy i socjaldemokratów do sytuacji takich doszło m.in.; do 1948 roku gdy partie te zawarły koalicję z DZNF.
W latach 1948-1959 koalicje sprawowały małe partie liberałów a po 1966 koalicja komunistów i liberałów. W okresie 1958-1962 socjaldemokraci współpracowali z konserwatystami i tworzyli wspólną opozycję wobec rządu i prezydenta z ramienia agrariuszy.
Sytuacja kryzysowa w partii zakończona została na zjeździe z 1963 roku. Nowym przewodniczącym został wtedy Rafael Passio, ustabilizowanie partii doprowadziło do odbudowy poparcia dla socjaldemokracji (po 1954 roku poparcie systematycznie malało). W wyborach z 1966 roku socjaldemokracja zdobyła najlepszy wynik od czasu wojny, uzyskali wtedy 55 mandatów. Centryści przeforsowali zmiany m.in. poparto neutralny statut Finlandii na arenie międzynarodowej i rozwój przyjaznych stosunków ze Związkiem Radzieckim. Zmiana pozycji z bardziej prawicowych na bardziej centrowe doprowadziły do powrotu socjaldemokratów do rządu (po ośmiu latach). W 1966 Rafael Passio został premierem rządu w skład którego weszli też przedstawiciele komunistów co tym samym zakończyło wcześniejszą antykomunistyczną postawę partii z okresu kierownictwa prawicowego.
Od 1966 roku z drobnymi przerwami przez dość długi okres istniała koalicja liberałów z Partii Centrum, socjaldemokratów i DZNF. Koalicja nie miała oparcia we wspólnych programach; dokumenty zgłaszane przez Komunistyczną Partię Finlandii (wchodziła w skład DZNF) były odrzucane przez socjaldemokratów. Jednym z powodów zbliżenia socjaldemokratów do komunistów i liberałów było pogorszenie stosunków na linii konserwatyści-centrolewica. Po 1975 kontynuowano sojusz socjaldemokratów z DZNF. Głównym rywalem centrolewicy był partie skrajnej prawicy – Partia Konstytucyjna i Związek Chrześcijański oraz skrzydła prawicowe Szwedzkiej Partii Ludowej i Koalicji Narodowej. Do pewnego zdystansowania się socjaldemokratów od Partii Centrum i Liberalnej Partii Ludowej doszło pod koniec lat 70. na skutek wzrostu w tych partiach tendencji konserwatywnych domagających się wyjścia z rządu współtworzonego przez lewicę. Socjaldemokraci odeszli z rządu w 1979 roku gdy wybory wygrała prawicowa Koalicja Narodowa. W wyniku zmian na scenie politycznej władzę w partii objął lider frakcji prawicowej, Mauno Koivisto.
W wyborach parlamentarnych w 2003 roku centrolewica otrzymała 53 miejsca w parlamencie, co dało jej wynik bliski wynikowi Partii Centrum. Socjaldemokrata Paavo Lipponen został przewodniczącym parlamentu a socjaldemokraci, PC i Szwedzka Partia Ludowa powołali rząd koalicyjny. SDP w rządzie otrzymało osiem stanowisk ministerialnych.
Program.
W historii SDPF tylko dwa razy uchwalono program partii było to w latach 1903 oraz 1952. Partia z partii robotniczej i rewolucyjnej przekształciła się w partię głoszącą hasła rewizjonistyczne i reformistyczne. Po wojnie przez pewien czas uczestniczyła wraz z komunistami we froncie ludowym a po zaostrzeniu stosunków zimnowojennych po 1948 roku na pewien czas przeszła na pozycje antykomunistyczne. Centrowy wizerunek partii wypracowany został na zjeździe SDPF z 1920 roku. Na zjeździe określono cele partii; poprawa i reforma ustroju Finlandii miała odbyć się poprzez ruch związkowy, organizacje kulturalne i oświatowe oraz ruch spółdzielczy. Program z 1952 roku nawiązywał do poprzedniego programu a prace nad nowym program rozpoczęto w roku 1979. Podstawą ideologiczno-teoretyczną partii jest stwierdzenie z programu z 1952 roku: "marksistowskie, materialistyczne, pojmowanie dziejów, zgodnie z którym przemiany techniczno-ekonomiczne powodują zmiany ustroju politycznego, gospodarczego, społecznego i zmianę form kultury oraz w decydujący sposób wpływają na istotę i tempo przemian stosunków produkcji".
SDPF nie prezentuje się jako oparta ogólnonarodowa według swoich deklaracji dąży ona do poprawy sytuacji robotników, rolników i pracowników umysłowych. Program partii odwołuje się właśnie do interesów tych grup społecznych a nie tradycyjnych dla ruchu socjaldemokratycznego haseł tj. wolność, równość i sprawiedliwość. Polityka wewnętrzna centrolewicy ukierunkowana została na realizację reform socjalistycznych czyli w zamyśle partii takich które poszerzają demokrację polityczną, ekonomiczną, a także wyrównają warunki życia. We wrześniu 1978 roku na łamach partii wybuchła debata na temat modelu gospodarczego który przyjąć powinna partia. Paavo Lipponen uważał, że partia powinna przyjąć postulat gospodarki mieszanej (w Finlandii oznacza ona możliwości funkcjonowania państwa i samorządów lokalnych jako przeciwwagę dla sił rynkowych). Poglądy popierane przez rzeczników Lipponena zostały jednak odrzucone przez partyjną większość. W latach 50. i 60. socjaldemokraci w koalicji rządowej zajmowała czołową rolę, partia realizowała politykę budowy państw dobrobytu. Z inicjatywy centrolewicy wprowadzono ustawodawstwo pracy, reformy szkolnictwa, ochrony zdrowia oraz emerytur.
Fińscy socjaldemokraci jako jedna z pierwszych partii socjalistycznych w Europie zachodniej nawiązała współpracę z ruchem komunistycznym. Wchodząc w 1966 roku w koalicje z DZNF (w skład której wchodzili komuniści) partia sprzeciw stawiła się antykomunistycznej uchwale Międzynarodówki Socjalistycznej, która zakazała kontaktów bezpośrednich z partiami komunistycznymi. W październiku 1967 roku socjaldemokracji odegrali dużą rolę w utworzeniu komisji do spraw współpracy partii socjalistycznych i komunistycznych. Wbrew polityce wewnętrznej fińskiej centrolewicy, na XI Kongresie Międzynarodówki w 1969 roku przyjęto kolejną uchwałę o charakterze antykomunistycznym. SDPF ze względów taktycznych (wraz z japońskimi socjalistami) odmówiła podpisania uchwały. Dzięki Kalevi Sorsie w 1972 roku Międzynarodówka Socjalistyczna zezwoliła partiom członkowskim na samodzielne decydowanie o relacjach z partiami komunistów.
Od początku lat 80. partia skłania się w stronę tzw. „nowej fali”, czyli zielonych, autonomistów czy propagatorów alternatywnej produkcji.
W 2020 premier Finlandii Sanna Marin (z tej partii) zapowiedziała wprowadzenie 4-dniowego tygodnia pracy, z 6-godzinnym dniem pracy z taką samą płacą jak za obecny 5-dniowy tydzień z 8-godzinnym dniem pracy. Na razie zmiany mają być testowane.
Polityka zagraniczna.
Uchwała SDPF z 1975 roku określiła cele partii w dziedzinie spraw zagranicznych. Partia za główny cel lewicy uznała działalność na rzecz pokoju. Zdaniem socjaldemokratów za utrzymanie pokoju na świecie największa odpowiedzialność spadała na Stany Zjednoczone i Związek Radziecki a oba mocarstwa powinny doprowadzić do końca rozmowy SALT. SDPF była partią która wzbudziła zainteresowanie postulatem światowego rozbrojenia pozostałe partie wchodzące w skład Międzynarodówki. Na konferencji Międzynarodówki w Helsinkach w 1978 roku w której uczestniczyli obserwatorzy z USA i ZSRR, Kalevi Sorsa wybrany został przez uczestników konferencji na przewodniczącego grupy mającego zająć się problemem zbrojeniowym. Sorsa reprezentował grupę na rzecz rozbrojenia w rozmowach z Jimmym Carterem, Leonidem Breżniewem, liderem ruchu państw niezaangażowanych – premierem Sri Lanki Ranasinghą Premadasą oraz sekretarzem generalnym ONZ Kurem Waldheimem. Owocem pracy grupy roboczej Sorsy było złożenia raportu na kongresie Międzynarodówki w Madryce w listopadzie 1980 roku.
SDPF w okresie poprzedzającym Konferencję Bezpieczeństwa i Współpracy w Europie nawiązała kontakty z partiami z państw demokracji ludowej. W grudniu 1974 roku na zaproszenie KPZR delegacja socjaldemokratów na czele z Kalevi Sorsą oraz Rafaelem Paasio odwiedziła Moskwę. W uchwale zjazdu SDPF z 1978 ("Kierunek socjaldemokracji") roku socjaldemokraci na pierwszym planie postawili stosunki fińsko-radzieckie, na drugim rozwój relacji z pozostałymi państwami Skandynawii. Sorsa postulował aby kraje Skandynawii wzięły udział w inwestycjach na obszarze ZSRR. Jermu Laine proponował aby dopuszczono ZSRR do udziału w rozwiązywaniu problemów natury ekonomicznej czy komunikacyjnej na północy Skandynawii gdzie przebiega granica ZSRR, Norwegii, Szwecji oraz Finlandii. Do postulatów socjaldemokratów w czasie rozmów odnośnie do utworzenia Skandynawskiego Banku Inwestycyjnego, nawiązał rząd fiński jednak pozostałe kraje Skandynawii odrzuciły propozycje Finów.
Partia popiera integrację europejską. Socjaldemokraci fińscy jak pierwsi zgłosili propozycję aby miejscem obrad KBWE stała się stolica Finlandii, Helsinki. Już w 1966 roku w czasie gdy pierwsza delegacja SDPF złożyła wizytę w ZSRR, delegaci SDPF opowiedzieli się za powołaniem konferencji państw Europy. Na forum Międzynarodówki Socjalistycznej w czasie konferencji helsińskiej (1971) i londyńskiej (1972) ponowiła postulat zwołania takiej konferencji. W cieniu problematyki rozbrojeniowej i integracji europejskiej pozostają inne sprawy międzynarodowe.
Partia w swoich uchwałach potępia terror faszystowski, dyskryminację polityczną lub rasową oraz kolonializm. Uchwała "Kierunek socjaldemokracji" deklaruje że SDPF popiera "Zgodnie z zasadami solidarności międzynarodowej socjaldemokracja popiera postępowe ruchy społeczne w ich walce przeciw imperializmowi, o prawo samostanowienia, pokój, demokrację oraz postęp społeczny i ekonomiczny".
Struktury.
W latach 80. partia liczyła ponad 100 tysięcy członków, w 2011 roku liczba członków partii wynosiła 50 tysięcy osób. 60% członków to mężczyźni. SDP jest federacją 15 okręgowych organizacji w okręgach działają też organizację socjaldemokratów pochodzenia szwedzkiego. Organizacja okręgowa stanowi federację lokalnych klubów partyjnych, jedynie kluby partyjne mają indywidualnych członków.
Najwyższą władzę w partii stanowi Zjazd który organizowany jest co trzy lata. Delegaci na Zjazd wybierani są przez okręgi. Liczba delegatów na Zjazd zależna jest od liczby działaczy partii w określonym okręgu. Między zjazdami obraduje Rada SDP która wybrana zostaje przez Zjazd. Organem wykonawczym jest Komitet SDP do którego wchodzi: przewodniczący, sekretarz generalny, dziewięciu członków oraz pięciu zastępców, Komitet sprawuje kontrolę nad Biurem partii.
Z partią powiązane są organizacje tj. Centralny Związek Młodzieży Socjaldemokratycznej, Związek Studentów Socjaldemokratów, Centralny Związek Młodych Orłów i Centralny Związek Emerytów. Partia współpracuje z m.in. Centralną Organizacją Fińskich Związków Zawodowych. W Centralnej Organizacji Fińskich Związków Zawodowych zasiada 14 socjaldemokratów i 8 komunistów. Socjaldemokrata jest I i III przewodniczącym Centralnej Organizacji oraz sekretarz generalny tejże organizacji. Duże wpływy socjaldemokraci mają też w Centralnej Organizacji Spółdzielni Spożywców.
Wraz z ludowymi demokratami, socjaldemokraci działają w Robotniczym Związku Sportowym. Socjaldemokraci współpracują też z Robotniczym Związkiem Oświatowym. Organem prasowym partii jest dziennik „Demari”. SDPF wydaje też siedem dzienników regionalnych oraz jeden dziennik szwedzkojęzyczny. Organem teoretycznym partii jest miesięcznik „Sosialistinen Aikakauslehti”.
Od 1923 do 1940 roku partia była członkiem Socjalistycznej Międzynarodówki Robotniczej, obecnie jest członkiem Międzynarodówki Socjalistycznej, Sojuszu Postępowego, Partia Europejskich Socjalistów i Nordyckiego Komitetu Współpracy Ruchu Robotniczego. Partia zasiada w europarlamentarnej frakcji Postępowy Sojusz Socjalistów i Demokratów w Parlamencie Europejskim.

</doc>
<doc id="390381" url="https://pl.wikipedia.org/wiki?curid=390381" title="Fińska Partia Socjaldemokratyczna">
Fińska Partia Socjaldemokratyczna



</doc>
