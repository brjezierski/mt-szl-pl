<doc id="392436" url="https://pl.wikipedia.org/wiki?curid=392436" title="Papirus Bodmer II">
Papirus Bodmer II

Papirus Bodmer II oznaczony symbolem formula_1 (Gregory-Aland) – wczesny papirusowy kodeks z końca II w. n.e. lub początku III wieku zawierający, z niewielkimi lukami, niemal całą Ewangelię Jana. Przechowywany jest w Bibliotece Bodmera w Cologny koło Genewy. Niewielkie jego fragmenty przechowywane są w Chester Beatty Library w Dublinie oraz w Institut für Altertumskunde w Kolonii. Jest jednym z najważniejszych rękopisów Nowego Testamentu, cenionym przez krytyków tekstu i wykorzystywanym w krytycznych wydaniach greckiego Nowego Testamentu.
Cieszy się opinią jednego z najcenniejszych rękopisów Nowego Testamentu, jednak tekst kodeksu nie jest równy i w różnych jego partiach dochodzą do głosu elementy różnych tradycji tekstualnych. Zasadniczo tekst jest pokrewny z Kodeksem Synajskim. Liczba błędów jest niewielka w początkowych partiach tekstu Ewangelii Jana, wzrasta natomiast w partiach końcowych. Skryba miał tendencję do poprawiania tekstu, częściej jednak opuszczał niż dodawał.
Opis.
Rękopis sporządzony został w formie kodeksu. Foliały stanowione są przez pojedyncze zgięte karty ("folios"). Oryginalny rękopis zawierał tekst Ewangelii Jana na 78 papirusowych kartach (w 39 foliałach), z których zachowało się 75. Ponadto zachowało się 39 niezidentyfikowanych fragmentów pochodzących prawdopodobnie z tego rękopisu. Rozmiary kart wynoszą 14,2 na 16,2 cm a ich format jest zbliżony do kwadratu. Tekst pisany jest jedną kolumną na stronę, w 14–25 linijkach na stronę. Atrament ma brunatny kolor.
26 jego pierwszych kart rękopisu zachowanych zostało w stanie nienaruszonym, co jest rzadkością. W najgorszym stanie zachowała się partia z tekstem Jana 14-21. Papirus Bodmer II jest najlepiej zachowanym wczesnym papirusowym rękopisem Nowego Testamentu. Kondycja rękopisu jest zaskakująco dobra, ponieważ nigdy przedtem nie odkryto tak wczesnego rękopisu w tak dobrym stanie.
Kodeks zawiera następujące teksty Ewangelii Jana: 1,1-6,11; 6,35b-14,26.29-30; 15,2-26; 16,2-4.6-7; 16,10-20,20.22-23; 20,25-21,9.12.17.
Karty zostały ponumerowane, numery stron wynoszą 1-156. Litery są średniej wielkości i mają okrągłe kształty. Nomina sacra pisane są skrótami, ale tylko w przypadku ΘΣ, ΚΣ, ΙΣ i ΧΣ konsekwentnie. Stosowane są ligatury, jak np. staurogram.
Prawdopodobnie kodeks sporządzony został przez profesjonalnego skrybę. Skryba mógł być chrześcijaninem, ze względu na znajomość innych partii Pisma Świętego, na co wskazują harmonizacje J 6,66 do Mt 16,16 i J 21,6 do Łk 5,5. Znajomość nomina sacra oraz staurogramu również świadczy o chrześcijańskim pochodzeniu skryby. Nad rękopisem pracowało jeszcze dwóch korektorów.
Skryba miał swobodne podejście do kopiowanego tekstu i niejednokrotnie zastępował słowa ich odpowiednikami, poprawiał tekst, gdy uznał, że jest zepsuty. Jednak w niektórych przypadkach pozostawił tekst niepoprawiony. Znaczna część jego błędów, to rezultat nieuważnego kopiowania. Praca skryby została poprawiona w około 450 miejscach, wpisanych między liniami tekstu, w miejsce startego wcześniejszego tekstu, na marginesie. Większość z nich pochodzi od pierwszego skryby. 50 korekt polegało na poprawieniu nonsensownych lekcji, a 284 uzgadniało rękopis z tekstem normatywnym.
Liczba błędów jest bardzo niska w partii Jan 1,1-6,51. James Royse daje mu skalę błędu na poziomie 1.0 i jedynie papirus formula_2 ma w tej partii mniejszą liczbę błędów (0.6). W następnych partiach liczba błędów wzrasta. W partii tekstu Jan 6,52-14,26, Royse daje ocenę 2.2, natomiast dla partii 14,29-21,9 skala błędu uzyskuje 5.7. Skryba miał tendencję raczej do opuszczania, niż dodawania:
Ernest Cadman Colwell był zdania, że skryba był bardzo nieuważny i nie miał nawet zamiaru stworzyć dobrej kopii. Opinię swą oparł na analizie tych lekcji kodeksu, które zostały poprawione. Wśród nich niemal 200 uznał za warianty nonsensowne. Royse natomiast uznał, że wiele spośród owych nonsensownych wariantów ma charakter wyłącznie ortograficzny. Według Royse'a, spośród papirusów Nowego Testamentu, tylko papirus 75 ma mniejszą liczbę błędów. Peter M. Head kontrargumentował, że krytyczna ocena Colwella opierała się na niepoprawionym tekście rękopisu, natomiast pozytywna ocena Ryose'a bazuje na tekście poprawionym. Skryba najpierw dokonywał swobodnych zmian w tekście, a następnie sam siebie poprawił. 
Trudną do wyjaśnienia zagadką są opuszczenia na początku 17. oraz w 19. rozdziale Ewangelii Jana. Wiele z nich jest długości około 17 liter, co może sugerować, że skryba kopiował z rękopisu, którego linie zawierały około 17 liter. Część badaczy tłumaczyła, że są one wynikiem niestarannego kopiowania ze strony skryby. Jednak opuszczenia te zachowują wewnętrzny sens, ponadto występują tylko w tej partii rękopisu. Inni badacze wyjaśniają więc, że pochodzą z rękopisu, z którego kopista kopiował. Opuszczenia te nie znajdują potwierdzenia w późniejszej tradycji tekstualnej.
Gordon Fee przypuszczał, że skryba korzystał z dwóch rękopisów. Pierwszy wykorzystał do kopiowania, drugi natomiast dla dokonania korekt. Erroll Rhodes zaproponował inne rozwiązanie, jego zdaniem korekty powstały w trzech etapach. W pierwszym etapie skryba poprawiał swój tekst podczas kopiowania. Po sporządzeniu pełnej kopii, skryba lub jego kolega, przejrzał cały rękopis poprawiając w nim błędy gramatyczne. W ostatnim etapie rękopis został przejrzany i poprawiony z punktu widzenia tekstualnej poprawności.
Część wątpliwości została wyeliminowana po przeprowadzeniu studiów paleograficznych, przez Karyn Berner oraz Comforta, nad drugim korektorem. Badania te wykazały, że wyszły one spod tej samej ręki, która dokonała paginacji rękopisu od strony 1. do 99. Korekty te na ogół uzgadniały rękopis z aleksandryjskim tekstem. Trzeci korektor dokonał paginacji od strony 100. do końca rękopisu. Dokonał on też nielicznych korekt w tekście.
Tekst.
Charakter tekstualny.
Tekst kodeksu jest mieszany, z elementami typowymi dla tradycji aleksandryjskiej oraz zachodniej. Posiada też nieco lekcji właściwych tekstowi bizantyńskiemu, z których większość ma charakter wtórny i ma na celu stworzenie łatwiejszego i bardziej zrozumiałego tekstu. Element zachodni jest silny w rozdziałach 6–7 i 11–12. Tekst zasadniczo jest bliższy Kodeksowi Synajskiemu niż Kodeksowi Watykańskiemu. Jednak w ośmiu pierwszych rozdziałach Ewangelii Jana jest pokrewny Kodeksowi Synajskiemu w zaledwie 43%, natomiast Kodeksowi Watykańskiemu w 79%. W pozostałej partii Ewangelii Jana jest bliższy Kodeksowi Synajskiemu.
Kurt Aland uznał go za „wolny tekst” i zaliczył do kategorii I.
Warianty tekstowe.
Nie uwzględnia fragmentu Pericope adulterae (Jan 7,53-8,11) i jest najwcześniejszym rękopisem nie zawierającym tej partii tekstu. Nie zawiera także tekstu J 5,3b-4 (anioł poruszający wodę).
W J 4,1 imię Ιησους ("Jezus") zamienione zostało na tytuł Κυριος ("Pan"), wariant jest obecny w Bodmerze XV, Kodeksie Aleksandryjskim, Watykańskim, Efrema, L, W, Ψ, 083.
W J 4,6 oryginalny skryba zastosował wariant επι τη πηγη ("na źródle"), zgodnie z innymi rękopisami, ale drugi korektor zamienił na επι τη γη ("na ziemi").
W J 4,21 oryginalny skryba ορει ("górze") zamienił na κοσμω ("świecie"); pierwszy korektor poprawił na ορι ("górze").
W J 6,1 „Morze Tyberiadzkie” zmienił na „Morze Galilejskie”; zamiana mogła wynikać z faktu, że dla chrześcijan z Egiptu określenie Morze Tyberiadzkie mogło być nieznane.
W J 7,52 προφητης ("prorok") opatrzony został rodzajnikiem.
W J 8,21 korektor dodaje ο Ιησους ("Jezus"). Według Comforta ο Ιησους pochodzi od oryginalnego skryby.
W J 10,15 τιθημι ("kładę") zamienia na διδωμι ("daję"), w czym jest zgodny z Kodeksem Synajskim, Bezy i Waszyngtońskim.
W J 12,1 "sześć dni" zamienia na "pięć dni".
W J 12,21 Βηθσαιδα ("Betsaida") zamienia na Βηδσαιδα ("Bedsaida"). Ten sam wariant stosuje Kodeks Bezy, Kodeks Cypryjski, Kodeks Waszyngtoński i 0250.
W J 13,5 przekazuje wariant ποδονιπτηρα ("misa do nóg") zamiast νιπτηρα ("misa").
W J 19,5 pominięta została fraza "i powiedział, „Oto człowiek”".
W J 19,28 pominięta została fraza "aby się wypełniło Pismo".
W J 19,38 pominięta została fraza "i Piłat pozwolił" harmonizując ten wers z Łk 23,52-53.
Historia.
Datowanie.
Wydawca datował rękopis na rok około 200, sugerował się w tej ocenie rękopisem P. Oxy. 1074. Hunger, założyciel Wiedeńskiego Instytutu Papirologii, uważał, że pochodzi z tego samego okresu co Papirus Rylandsa 457 oraz Ewangelia Egertona i jego zdaniem rękopis nie mógł powstać po roku 150. Turner natomiast datował na I połowę III wieku ze względu na szeroką literę "delta", szerokie "theta", wąskie "alfa", poprzeczkę w "epsilon". Papirolodzy G. Cavallo oraz R. Seider datowali rękopis na połowę II wieku. Metzger przyznał, że połowa II wieku jest możliwa. Aland datował na około rok 200. Instytut Badań Tekstu Nowego Testamentu datuje rękopis na pierwszą połowę III wieku.
Philip Comfort, polemizując z Turnerem, wskazał, że niektóre rękopisy z II wieku stosują szerokie delta (P. London 110, P. Berol. 9782). "Theta" nie jest szeroka, a jedynie poprzeczna kreska jest szeroka, co jest spotykane nawet w rękopisach z I wieku (np. P. Oxy. 216). Poprzeczka w "epsilon" jest charakterystyczna zarówno dla rękopisów z II, jak i III wieku. Comfort uznał, że z paleograficznego punktu widzenia rękopis jest pokrewny dla P. Oxy. 220, P. Oxy. 841, P. Oxy. 1434, P. Oxy. 2161 i 2162, PSI 1208–1210, Chester Beatty IX i X. Rękopisy te datowane są na koniec I lub na II wiek. W rezultacie Comfort datuje rękopis na połowę II wieku.
Pochodzenie.
Przypuszcza się, że rękopis powstał w Aleksandrii. Jego profesjonalne wykonanie wskazuje, iż wyszedł ze skryptorium. Prawdopodobnie służył do czytań w kościele.
Rękopis został nabyty w Kairze przez Bodmera w 1952 roku od handlarza. Handlarz nigdy nie wyjawił miejsca, z którego pochodzi rękopis. Pomimo tego uczeni domyślali się, że pochodzi on z regionu pomiędzy Panopolis (dzisiaj Achmim) a Tebami. W dwadzieścia lat po odkryciu, James Robinson, ekspert od rękopisów z Nag Hammadi, wskazał, że pochodzi z Jabal Abu Mana, położonego 12 km od Jabal al-Tarif, miejsca odkrycia rękopisów z Nag Hammadi. Robinson przypuszczał, że wraz z pozostałymi rękopisami Bodmera należał do biblioteki klasztoru Pachomiusza założonej około 320 roku. Pachomiusz często bywał w Aleksandrii i stamtąd mógł go przywieźć.
Miejsca przechowywania.
Kurt Aland zauważył, że przechowywany w Kolonii fragment papirusu Inv. Nr. 4274/4298 przekazuje tekst Ewangelii Jana i należał do tego samego rękopisu, co P. Bodmer II. Fragment ten zawiera tekst Jana 19, 8-11. 13-15. 18-20. 23-24. Przed Alandem fragment ten nie był identyfikowany jako rękopis Nowego Testamentu.
Zasadnicza partia rękopisu, tj. ta, która została odkryta przez Bodmera, przechowywana jest w "Bibliotece Bodmera" (P. Bodmer II) w Cologny koło Genewy. Ponadto niewielkie fragmenty pojedynczych kart przechowywane są w Chester Beatty Library w Dublinie oraz w "Institut für Altertumskunde" (Inv. Nr. 4274/4298) w Kolonii. Został on zidentyfikowany po odkryciu Bodmera.
Znaczenie dla krytyki tekstu NT.
Na listę greckich rękopisów Nowego Testamentu wciągnął go Kurt Aland w 1957 roku, oznaczając go przy pomocy siglum formula_1. Rękopis uwzględniony został w pierwszym wydaniu "Kurzgefasste". Rękopis wykorzystany jest w naukowych wydaniach greckiego Nowego Testamentu. Wykorzystany został w 24. wydaniu Nestle-Alanda (NA24) i w następnych wydaniach (NA25, NA26, NA27).
Odkrycie formula_1 podważyło teorię Horta, iż tekst aleksandryjski powstał w wyniku recenzji dokonanej przez Hezychiusza na początku IV wieku. Tekst opublikował w końcu 1956 roku Victor Martin i była to najważniejsza publikacja tekstu rękopisu od czasu opublikowania Papirusów Chester Beatty w latach 1933-1934. Wydanie to zawierało wiele błędów, zostały one poprawione przez Comforta. Wydanie Comforta zawierało też tekst zidentyfikowany przez Alanda.
Traktowany jest jako jeden z najważniejszych rękopisów przekazujących Ewangelię Jana. Głównymi rywalami rękopisu są Bodmer XIV-XV oraz Chester Beatty I, oba powstały w mniej więcej tym samym czasie, oba zawierają znaczne partie ewangelicznego tekstu. Pierwszy z nich oceniany jest przez krytyków tekstu jako bardziej dokładna kopia niż Bodmer II, natomiast drugi ma charakter parafrazy i jest niżej ceniony.

</doc>
<doc id="392438" url="https://pl.wikipedia.org/wiki?curid=392438" title="Sieć przepływowa">
Sieć przepływowa

Sieć przepływowa formula_1 – graf skierowany, w którym każda krawędź formula_2 należąca do zbioru krawędzi formula_3 ma nieujemną przepustowość formula_4 W sieci wyróżniamy dwa wierzchołki: źródło formula_5 i ujście formula_6
Pojęcia.
Przepływem w sieci formula_7 nazywamy każdą funkcję formula_8 spełniającą warunki:
Przepływ netto to wartość formula_15 przepływu z wierzchołka formula_16 do formula_17

</doc>
<doc id="392442" url="https://pl.wikipedia.org/wiki?curid=392442" title="Vb.net">
Vb.net



</doc>
<doc id="392444" url="https://pl.wikipedia.org/wiki?curid=392444" title="Vbasic.net">
Vbasic.net



</doc>
<doc id="392445" url="https://pl.wikipedia.org/wiki?curid=392445" title="VB.NET">
VB.NET



</doc>
<doc id="392455" url="https://pl.wikipedia.org/wiki?curid=392455" title="Cube 2">
Cube 2

Cube 2 (; zapis stylizowany: Cube²: Hypercube) – kanadyjski thriller science fiction z 2002 roku w reżyserii Andrzeja Sekuły, jest to druga część trylogii "Cube."
Opis fabuły.
Jest to kontynuacja filmu "Cube". Osiem obcych sobie osób pewnego dnia budzi się w nieznanym sobie miejscu. Nikt z nich nie wie, jak i dlaczego trafił do tajemniczego pomieszczenia, ani jak się z niego wydostać. Niektórzy sądzą, że biorą udział w przerażającym reality show, inni przypuszczają, że są ofiarami zbiorowej halucynacji, jeszcze inni myślą, że zostali porwani dla okupu. Żadna z tych osób nie zna pozostałych. Jednak wszyscy mieli styczność z potężnym konsorcjum zbrojeniowym o nazwie Izon.
Po pewnym czasie odkrywają, że znajdują się w teserakcie (odpowiedniku sześcianu w czterech wymiarach), gdzie występuje wymieszanie czasoprzestrzeni. Jeżeli chcą przetrwać, muszą rozwiązać tajemnicę tego czterowymiarowego więzienia.
Hipersześcian obfituje w wiele niespodzianek, np. zakłócony jest przepływ czasu powodujący anomalie. Tesserakt najeżony jest ponadto innymi śmiercionośnymi pułapkami. W tesserakcie dochodzi do zaginania przestrzeni przez czwarty wymiar i tym samym przemieszczanie się względem siebie sześciennych pokoi. Powtarzają się też rzeczywistości, na końcu tesserakt implodował z powodu zetknięcia się ich w jednym miejscu, co może wytrzymać tylko hipertesserakt (sześcian w 5 wymiarach). Pojawił się też hiperdwudziestoczterościan czterowymiarowy.

</doc>
<doc id="392456" url="https://pl.wikipedia.org/wiki?curid=392456" title="41.M Turán II">
41.M Turán II

41M Turán II – węgierski czołg ciężki. Nazywany również 41M Turan 75 Rovid.

</doc>
<doc id="392461" url="https://pl.wikipedia.org/wiki?curid=392461" title="Zofipole (województwo małopolskie)">
Zofipole (województwo małopolskie)

Zofipole – wieś w Polsce położona w województwie małopolskim, w powiecie krakowskim, w gminie Igołomia-Wawrzeńczyce przy drodze krajowej nr 79.
W latach 1975–1998 miejscowość należała administracyjnie do województwa krakowskiego.
Integralne części miejscowości: Błonie, Osiedle.
Zabytki.
Piece garncarskie z przełomu III i IV wieku odkryte na stanowisku archeologicznym.

</doc>
<doc id="392466" url="https://pl.wikipedia.org/wiki?curid=392466" title="Adam Tarło (1713–1744)">
Adam Tarło (1713–1744)

Adam Tarło herbu Topór (ur. 1713, zm. 16 marca 1744) – wojewoda lubelski od 1736, starosta jasielski, drohobycki, zwoleński i doliński, marszałek konfederacji dzikowskiej, marszałek Trybunału Skarbowego Koronnego w 1737, stronnik króla Stanisława Leszczyńskiego, przywódca opozycji wobec Augusta III.
Życiorys.
Urodził się w rodzinie Stanisława Tarło (zm. 1721), kuchmistrza koronnego i Anny Tarło z Podhajec (1674–1751), córki Kazimierza (zm. 1690), starosty gostyńskiego. Do rodzeństwa należeli: Antoni (1717–1759), kasztelan lubaczowski i Franciszka, późniejsza żona Wawrzyńca Lanckorońskiego (zm. 1751), rotmistrza chorążego pancernego. Dziad jego Adam Tarło (zm. 1710), pełnił obowiązki wojewody smoleńskiego, pradziad Zygmunt Aleksander (zm. 1654), był kasztelanem przemyskim. Po roku 1728 poślubił wdowę po hetmanie wielkim koronnym i wojewodzie mazowieckim Stanisławie Chomętowskim, Dorotę Tarło (zm. 1756). Dorota Tarło była córką Karola (1640–1703), wojewody lubelskiego. Małżeństwo było bezdzietne.
Adam Tarło w wieku 18 lat został rotmistrzem pancernym i deputatem do Trybunału Głównego Koronnego. Posłował na sejm 1733, potem był obecny na sejmie konwokacyjnym oraz elekcyjnym. Jako poseł na sejm konwokacyjny 1733 roku z województwa lubelskiego był członkiem konfederacji generalnej zawiązanej 27 kwietnia 1733 roku na tym sejmie. W 1733 roku podpisał elekcję Stanisława Leszczyńskiego. W czasie trwania konfederacji dzikowskiej sprawował funkcję marszałka generalnego, wcześniej będąc marszałkiem województwa sandomierskiego. Wybór na marszałka generalnego konfederacji zawdzięczał Janowi Tarle.
Po konfederacji Adam Tarło starał się o marszałkostwo sejmu pacyfikacyjnego, jednakże laskę sejmu objął wówczas Wacław Rzewuski. W 1736 w wieku 23 lat został mianowany wojewodą lubelskim. Był najmłodszym wojewodą w historii Polski. Rok później w 1737 został marszałkiem Trybunału Skarbowego Radomskiego. 10 lipca 1737 roku podpisał we Wschowie konkordat ze Stolicą Apostolską. W latach 1738-1741 przebywał we Francji, gdzie pełnił służbę w wojsku. Tam popadł w konflikt z Kazimierzem Poniatowskim, a po powrocie do Polski zaogniły się jego stosunki z całą Familią. Powodem konfliktu było nielegalne adoptowanie Anny Lubomirskiej, ukochanej Adama. Na tym tle zaostrzyły się także jego stosunki z Poniatowskim, z którym doszło nawet do nierozstrzygniętego pojedynku na balu u marszałka wielkiego koronnego Franciszka Bielińskiego. Tarło pod nieobecność Antoniego Lubomirskiego w Trybunale Radomskim, wydał dekret uderzający w regiment dragonii w Warszawie (komendantem był August Aleksander Czartoryski). Nie udało mu się jednak zaszkodzić zbytnio Familii. Potem w listopadzie 1743 roku obwiniał Czartoryskich o wypuszczenie paszkwilu na jego temat ("Szpieg pospolity i polityczny"). Sprawa została skierowana do Trybunału Koronnego, jednak do procesu nigdy nie doszło, gdyż Adam Tarło zginął w wyniku pojedynku z Kazimierzem Poniatowskim 16 marca 1744, w niejasnych do dzisiaj okolicznościach, prawdopodobnie dobity przez jednego ze sług Czartoryskich pod Warszawą.
Adam Tarło był człowiekiem niepospolitych zdolności i talentów, o wielkiej akceptacji i poważaniu we własnym narodzie oraz za granicą, szczególnie we Francji. Pojedynek Kazimierza Poniatowskiego i Adama Tarły został dokładnie opisany w Pamiętnikach Adama Moszczeńskiego i Jędrzeja Kitowicza. Biografia została zamieszczona w „Pamiętnikach historycznych” (wyd. Warszawa, 1861, tom II) przez Leopolda Huberta.

</doc>
<doc id="392467" url="https://pl.wikipedia.org/wiki?curid=392467" title="Harold Budd">
Harold Budd

Harold Montgomery Budd (ur. 24 maja 1936 w Los Angeles, zm. 8 grudnia 2020 w Arcadii) – amerykański muzyk reprezentujący styl awangardowy oraz ambient. Ponadto poeta.
Wraz z zespołem U2 nagrał piosenkę „Cedars of Lebanon”, która znalazła się później na albumie U2 "No Line on the Horizon".
Współpracował też z zespołem Cocteau Twins (płyta "The Moon and the Melodies").
Zmarł na COVID-19.

</doc>
<doc id="392468" url="https://pl.wikipedia.org/wiki?curid=392468" title="Sound system">
Sound system

Sound system (soundsystem) – grupa DJ-ów i techników współpracujących razem w celu tworzenia muzyki, zwykle jednego gatunku. 
Soundsystemy spopularyzowane zostały najpierw na Jamajce w środowisku reggae, a następnie wraz z emigrującymi Jamajczykami stały się od lat 70. znane w Wielkiej Brytanii.
Popularne dziś znaczenie tego terminu jest wynikiem wpływów jamajskiej kultury soundsystemowej, która z kolei wzięła swoją nazwę od przenośnych systemów nagłaśniających.
Soundsystemy wciąż często wiążą się z gatunkami muzycznymi wywodzącymi się z Jamajki, a niektóre zespoły i producenci muzyczni określają siebie właśnie tym słowem, jak na przykład Dub Narcotic Sound System i On-U Sound System. Kiedy grupa Asian Dub Foundation występuje w pełnym składzie ogłasza się właśnie pod tą nazwą, ale kiedy jej członkowie, wspierani przez MC, miksują i grają muzykę innych artystów oraz swoją, określają się jako Asian Dub Foundation Sound System.
Pojęcie soundsystem często odnosi się do tak zwanych free parties. W zależności od kontekstu może ono oznaczać grupę ludzi lub nagłośnienie. Potoczne określenie „ścianka” dotyczy przede wszystkim sprzętu grającego. Soundsystem natomiast obejmuje także ciężarówkę, głośniki, wzmacniacze, gramofony oraz osprzęt kablowy. Większe soundsystemy mają także swoje dymiarki, oświetlenie, projektory i agregat prądotwórczy. Kolektyw soundsystemowy składa się zwykle z kilku, a większy nawet z kilkudziesięciu osób, do których należą między innymi DJ-e, producenci muzyczni, czy zwolennicy tego typu imprez. Organizują oni tak zwane free parties oraz teknivale.
Czasami soundsystem wiąże się z częstym podróżowaniem.
Wędrowna scena techno ma swój początek w latach 90., a jej pionierami byli np. Bedlam Sound System oraz kolektyw Spiral Tribe.

</doc>
<doc id="392469" url="https://pl.wikipedia.org/wiki?curid=392469" title="Mleczna (dopływ Radomki)">
Mleczna (dopływ Radomki)

Mleczna – rzeka, prawobrzeżny dopływ Radomki o długości 27,8 km i powierzchni dorzecza ok. 348,5 km².
Bierze początek z kilku cieków źródłowych m.in. spod Kacprowic, Franciszkowa, Wolanowa i Młodocina, które łączą się w jeden ciek w okolicach wsi Gawronie.
Bieg.
Płynie na wschód przez stawy hodowlane w Kosowie, po czym skręca na północny wschód i biegnie przez Pruszaków (teren Muzeum Wsi Radomskiej), potem przez Wośniki, Borki (Zalew na Borkach), potem na północ przez Zamłynie, Obozisko, Koniówkę, Młynek Janiszewski, Firlej, Żyła, Wymysł, Młyn Wójtostwo, Krzemień, Wincentów, Augustów, Owadów. Wpada do Radomki w okolicy wsi Lisów.
Historia.
Pod koniec VIII w. nad rzeką powstała wczesnośredniowieczna osada (Piotrówka), która dała początek miastu Radom. Na terenie Radomia w obrębie dzielnicy Borki na Mlecznej utworzono zalew rekreacyjny o powierzchni 9 ha.
Dopływy.
prawe:
lewe:
Dopływy dziś nieistniejące:
Kontrowersje.
Niejasne nazewnictwo i stan prawny górnego odcinka rzeki (powyżej Zalewu na Borkach) powoduje dezorientację co do faktycznego przebiegu i nazewnictwa koryta rzeki. Tymczasem według Mapy Podziału Hydrograficznego Polski (arkusz m3419c oraz m3418d) Mleczna stanowi ciek III rzędu ze źródłami w okolicach Wolanowa na wysokości ok. 198 m n.p.m. W okolicach wsi Franciszków i Gawronie przyjmuje kilka mniejszych cieków m.in. spod Sławna, Garna i Młodocina i dalej, płynąc już jako jeden ciek, przecina drogę krajową numer 7 i zasila stawy w Kosowie. Na niektórych planach Radomia z końca XX wieku jako Mleczna określany był ciek wypływający ze Stawu Malczewskiego i płynący przez Łąki Godowskie, osiedle Południe, Żakowice i Wośniki, lecz według MPHP i jej nazewnictwa ten ciek to Dopływ spod Mazowszan (Strumień Godowski), na Łąkach Godowskich przyjmujący prawy Dopływ spod Janiszpola (Potok Malczewski). Górny odcinek Mlecznej od stawów w Kosowie do połączenia ze Strumieniem Godowskim nazywany też bywa Kosówką (wydaje się, że tą nazwą powinien być nazywany ciek faktycznie przepływający przez Kosów, prawy dopływ Mlecznej według nazewnictwa MPHP nazywany Dopływem spod Augustowa).

</doc>
<doc id="392475" url="https://pl.wikipedia.org/wiki?curid=392475" title="Amityville Horror (film)">
Amityville Horror (film)

Amityville Horror – horror produkcji amerykańskiej z 1979 roku w reżyserii Stuarta Rosenberga. Scenariusz do filmu powstał na podstawie powieści Jaya Ansona. Muzykę skomponował Lalo Schifrin, za którą otrzymał nominację do Oscara.
Fabuła.
Nocą 13 listopada 1974 roku w jednej z rezydencji na Long Island zostaje zastrzelonych sześcioro członków rodziny DeFeo. Kilka dni później do winy przyznaje się Ronald DeFeo jr. Twierdzi, że popełnił zbrodnię, ponieważ zmusiły go do tego tajemnicze głosy, które słyszał w domu. Mija 13 miesięcy. Posiadłość kupują George i Kathy Lutzowie. Oboje są przekonani, że znaleźli swoje miejsce na ziemi i nic nie zakłóci ich szczęścia. Niestety, gdy tylko wprowadzają się do domu, wokół nich zaczynają dziać się dziwne i przerażające rzeczy.

</doc>
<doc id="392477" url="https://pl.wikipedia.org/wiki?curid=392477" title="Przegląd Kulturalny">
Przegląd Kulturalny

Przegląd Kulturalny (1952–1963) to tygodnik społeczno-kulturalny, wydawany w Warszawie.
W okresie 1952–1956 był oficjalnym organem Rady Kultury i Sztuki. Redaktorem naczelnym do roku 1955 był Jerzy Andrzejewski (1909–1983), a później Gustaw Gottesman (1918–1998), którego zastępcą w latach 1955–1957 był Paweł Beylin. Tygodnik zajmował się zagadnieniami twórczości artystycznej, literaturą, teatrem, muzyką, filmem, plastyką, jak również filozofią. Tygodnik poświęcał dużo miejsca na swych łamach upowszechnianiu kultury.
Z pismem współpracowali między innymi: Marcin Czerwiński (1924–2001), Stanisław Dygat (1914–1978), Andrzej Kijowski (1928–1985), Jerzy Putrament (1910–1986) i Stanisław Lem (1921–2006). Pismo zostało zlikwidowane w roku 1963. Z fuzji części zespołu redakcyjnego Przeglądu Kulturalnego i części zespołu Nowej Kultury powstał tygodnik pod nazwą Kultura (1963–1981).

</doc>
<doc id="392478" url="https://pl.wikipedia.org/wiki?curid=392478" title="Rakietowe szlaki">
Rakietowe szlaki

Rakietowe szlaki – cykl antologii opowiadań science fiction, zapoczątkowany w latach pięćdziesiątych.
Pierwsze wydanie antologii, jedna z pierwszych takich książek fantastycznych wydanych w Polsce, ukazało się w roku 1958 nakładem wydawnictwa „Czytelnik”. Wyboru opowiadań dokonali Jan Zakrzewski i Julian Stawiński. Antologia zawiera głównie (poza tekstem Arthura C. Clarke'a) opowiadania amerykańskie z drugiej połowy lat 40. i początku lat 50. Obok "Kryształowego sześcianu Wenus" i cyklu "Kroki w nieznane" była to jedna z najbardziej znanych w Polsce antologii fantastycznych. Opowiadania tłumaczyli Julian Stawiński, Jan Zakrzewski i Krzysztof Zarzecki.
Wznowiona (w wyborze) w roku 1978 antologia zapoczątkowała serię „Z kosmonautą”. W tym samym roku wydano drugi tom antologii pod redakcją Lecha Jęczmyka zawierający kolejną porcję opowiadań autorów anglosaskich, tym razem z lat 60. i 70.
W latach 2011-2012 Wydawnictwo Solaris wydało siedem tomów nowej edycji "Rakietowych szlaków" pod redakcją Lecha Jęczmyka i Wojciecha Sedeńki. W zbiorze znalazły się nie tylko teksty autorów zachodnich, ale również polskich, rosyjskich i czeskich, które powstawały na przestrzeni prawie 80 lat (najstarsze, "Shambleau" C.L. Moore pochodzi z 1933 roku, najnowsze, "Opowieść Wigilijna" Marka Oramusa, z 2012).
Zawartość wydania z 2011-2012 r..
Tom I.
Wybór i wstęp: Lech Jęczmyk; Wydanie I z 2011; Agencja „Solaris” Małgorzata Piasecka.

</doc>
<doc id="392480" url="https://pl.wikipedia.org/wiki?curid=392480" title="Dub poetry">
Dub poetry

Dub poetry ("poezja dubowa") – gatunek muzyczny, obejmujący recytację lub melodeklamację tekstów poetyckich, zazwyczaj zaangażowanych społecznie, na tle muzyki reggae i dub. Korzenie stylu wywodzą się z Jamajki. Za pierwszy album dub poetry uważa się nagraną w 1978 w Londynie płytę "Dread, Beat an’ Blood" Lintona Kwesi Johnsona.
W odróżnieniu od techniki toastingu, poezja dubowa jest z reguły wcześniej ułożona, w większości przypadków wokalista pojawia się na scenie z grupą muzyków grających specjalnie ułożone podkłady pod jego teksty.
Do najbardziej znanych twórców dub poetry należą obok Johnsona Benjamin Zephaniah ("Rasta", 1979), Mutabaruka, Michael Smith oraz Jean ‘Binta’ Breeze.

</doc>
<doc id="392481" url="https://pl.wikipedia.org/wiki?curid=392481" title="Kontroler">
Kontroler



</doc>
<doc id="392482" url="https://pl.wikipedia.org/wiki?curid=392482" title="Bliska">
Bliska

Bliska – utworzona w 2006 roku polska sieć stacji paliw zaliczanych do tzw. niższego segmentu, czyli stacji, w których główny nacisk jest kładziony na niską cenę paliwa, a nie np. na bogate wyposażenie sklepu czy restaurację. Bliska jest grupą należącą w całości do Polskiego Koncernu Naftowego Orlen.
Początkowo PKN zapowiadał utworzenie 900 stacji pod tym brandem. Jednak w 2013 r. – kiedy ich liczba wynosiła ok. 500 – rozpoczął rebranding na markę Orlen, tłumacząc to zmieniającymi się zapotrzebowaniami klientów. Było to równoznaczne z ekspansją paliwa premium pod nazwą Verva. Przez pierwsze dwa lata stacje przemianowywano w równym tempie ok. 130 placówek na rok. Łącznie w latach 2015 i 2016 zamknięto 107 stacji, a przy marce pozostało 108 lokalizacji. Pod koniec września 2020 r. istniało jeszcze 30 stacji Bliska. Mimo objęcia strategii rozwoju usług pozapaliwowych w swoich punktach, PKN nie planuje całkowitego wycofania tej ekonomicznej marki.

</doc>
<doc id="392483" url="https://pl.wikipedia.org/wiki?curid=392483" title="Jane’s Addiction">
Jane’s Addiction

Jane’s Addiction – amerykański zespół muzyczny założony w 1985 w Los Angeles w Kalifornii.
Historia.
Początki.
Jane’s Addiction powstało po spotkaniu muzyków Psi Com i Flower Quartet. W tej pierwszej udzielał się Perry Farrell, a w drugiej Eric Avery. Farrell potrzebował basisty, by utrzymać Psi Com przy życiu, a Avery był bez zespołu, gdyż Flower Quartet się rozpadło. Wszystko to działo się w roku 1985.
Eric Avery dołączył do Psi Com, ale grupa i tak się rozpadła, nie zdążywszy nawet zagrać z nim koncertu. Niemniej on i Perry postanowili działać dalej. Kilka razy wystąpili razem jako Illuminotics. Mieli tylko bas i wokal więc ich działalność polegała tylko na jamach. Wkrótce nazwa zespołu zmieniła się na Jane’s Addiction – od Jane Bainter, która mieszkała razem z chłopakami nie raz ich utrzymując (była wielką fanką ich twórczości). Wbrew legendzie – prawdopodobnie nie była prostytutką.
Poszukując innych muzyków, muzycy wypróbowali gitarzystę Chrisa Brinkmana z poprzedniej kapeli Erica (Scrunge) oraz perkusistę Stephena Perkinsa. Stephen poznał kapelę poprzez siostrę Erica, z którą się spotykał. Chris nie zagrzał w zespole miejsca na długo, podobnie jak jego następca – Ed (nazwisko nieustalone). Wtedy Stephen zaproponował kandydaturę Dave'owi Navarro, z którym grał kiedyś w kapeli Disaster. Wreszcie wśród członków zaistniało porozumienie i tak narodził się pierwotny skład tej grupy.
W roku 1986 Jane’s Addiction działało pełną parą. Pisanie utworów, liczne i coraz popularniejsze występy świadczyły o rozwoju kapeli. Wzbudziło to zainteresowanie kilku wytwórni płytowych. Po koncercie w Roxy, który został upamiętniony na debiutanckiej płycie, wokół zespołu wrzało. Kapela ostatecznie podpisała kontrakt z wytwórnią Warner, która zaoferowała grupie dużą wolność artystyczną.
Pierwsza płyta.
Rok 1987 przyniósł kapeli debiut fonograficzny. Najpierw wczesna wersja "Pigs In Zen", ukazała się na składance klubu Scream, potem "Mountain Song", został użyty na soundtracku do filmu "Dudes". A we wrześniu ukazała się ich pierwsza płyta. Nazywała się po prostu – "Jane’s Addiction". Był to zapis styczniowego koncertu w klubie Roxy w Hollywood, wydany przez niezależną wytwórnię Triple X. Koncertu zagranego dla przyjaciół i dla przedstawicieli wytwórni płytowych (kontrakt i płyta były chronologicznie później niż koncert). Płytę wyprodukował Dave Jerden, bardzo zadowolony z rezultatu sesji. Choć już wtedy Avery kłócił się mocno z Farrellem, a Dave Navarro zamykał się mocno w sobie, co było związane również z nadużywaniem przez niego narkotyków.
Nothing's Shocking.
W roku 1988 ukazała się płyta "Nothing Shocking" z kontrowersyjną okładką zaprojektowaną przez Perry’ego. Widniała na niej Casey Niccoli w dwóch egzemplarzach, z płonącą głową. Pewne sklepy odmówiły dystrybucji płyty.
Zespół doczekał się też trasy jako atrakcja wieczoru i to także po innych krajach niż USA. Na koncertach muzycy skakali ze sceny, upijali się do nieprzytomności, pokazywali genitalia.
Rytuał Codzienności, Lollapalooza i rozpad.
Pod koniec roku 1989, zespół wszedł do studia by popracować nad trzecią płytą, ale z uwagi na zmęczenie, konflikty i nałogi muzyków, wysłano ich na urlop. Do nagrań powrócili na początku 1990 roku z tym samym producentem. Jednak atmosfera w zespole była fatalna. Prawie nigdy się nie zdarzyło aby w studio byli obecni wszyscy muzycy naraz. Tak wielkie były nieporozumienia. Dave Navarro twierdzi iż w jego pamięci „nagranie płyty nie trwało dłużej niż pięć minut”. Jednak po pięciu miesiącach trzecia płyta była gotowa.
Już pod koniec roku "Ritual de lo Habitual", została wydana. Okładka znów przysporzyła kontrowersji, na tyle poważnych, że część płyt została ubrana w „Jane Condom” – czarną folię. Powodem tego, jak i licznych problemów w dystrybucji, były wizerunki Perry’ego, Casey Niccoli i Xioli Bleu – nagich i w aureolach. Przygotowano nawet alternatywną, białą okładkę, by uciszyć krytyczne i oburzone głosy.
Kapela ruszyła w trasę, mogła też pochwalić się hitem z Top40 – "Been Caught Stealing". Na koncertach nie brakowało ekscesów między skłóconymi muzykami, nawet publika niekiedy się dołączała. A w Australii muzycy pobili się na scenie. Album sprzedał się wyjątkowo dobrze. Ale atmosfera w zespole taka nie była.
Wytwórnia płytowa chciała, aby zespół raz jeszcze ruszył w trasę, Perry zgodził się i zrobił wszystko po swojemu. Tak powstała Lollapalooza, jeden z najsłynniejszych festiwali objazdowych. W pierwszej edycji gwiazdą była Jane’s Addiction, a oprócz nich wystąpili m.in. Nine Inch Nails, Ice-T, Living Colour, Pixies, Butthole Surfers. Pomimo wielkiego sukcesu, jakim okazała się być trasa, zespół zmierzał ku końcowi, wcale się z tym nie kryjąc. 27 września 1991 po zagraniu dwóch koncertów na Hawajach grupa oficjalnie zakończyła działalność.
Projekty post-Jane’s Addiction.
Pomimo nałogów, muzykom udało zebrać się jeszcze raz. Perry zorganizował drugą Lollapaloozę, która wystartowała 18 lipca i do 12 września odbyło się 17 koncertów. Uczestniczyli: Lush, Pearl Jam, The Jesus And Mary Chain, Soundgarden, Ice Cube, Ministry, Red Hot Chili Peppers i Beastie Boys. Do tego oprócz koncertów w festiwalu brało udział mnóstwo innych formacji nie związanych z muzyką a raczej z kulturą. Należy dodać, iż ta edycja Lollapaloozy był wielkim sukcesem.
Perry i Stephen założyli Porno for Pyros. Zespół odniósł sukces artystyczny i nieco mniejszy komercyjny. Dwie płyty, kilka singli i tras a do tego pierwszy sygnał iż Jane’s Addiction może istnieć znów. Było to zaproszenie do udziału w nagrywaniu drugiej płyty tejże formacji, basisty Red Hot Chili Peppers i Dave’a. Ten to, odmówiwszy Guns N’ Roses zastąpienia gitarzysty Izzy'ego Stradlina (końcówka 1991 roku), przyłączył się do Red Hot Chili Peppers w roku 1994. Nagrał z nimi płytę One Hot Minute i zagrał wielką ogólnoświatową trasę.
Wokół odrodzenia Jane’s Addiction narastały plotki i nadzieje. Porno for Pyros grali na zakończenie swych koncertów "Mountain Song". Do tego Perry Farrell oraz Stephen wraz z Dave'em i Flea nagrali piosenkę na potrzeby filmu "Private Parts" ("Części intymne"). Utwór "Hard Charger" został ogłoszony powrotem Jane’s Addiction.
Zejście zespołu, "Kettle Whistle", i kolejny rozpad.
Pod koniec 1996 roku podczas pożegnalnej trasy Porno For Pyros, grają Flea i Dave Navarro. Na koncertach można było usłyszeć coraz więcej utworów z repertuaru Jane’s Addiction. Faktycznie, na początku 1997 roku, Perry Farrell ogłosił powrót zespołu. Dave Navarro i Stephen Perkins z chęcią przyłączyli się do Perry’ego, jednak Eric Avery odmówił. Składu dopełnił więc Flea.
Zachwytu dopełniła nowa płyta "Kettle Whistle". Materiał na niej zawarty był składanką nagrań live, demo, nie wydanych piosenek i dwóch premier nagranych wraz z Flea. Jednak trasa zespołu – jak wspomina basista – zaczęła się z wielką energią a skończyła na sporadycznych wystękanych koncertach. Zresztą trasa trwała od połowy października do 8 grudnia...
Po dłuższym milczeniu, kiedy to tylko Eric uświadczał fanów nową muzyką, plotki o kolejnej reaktywacji znów narastały. Miało to nastąpić na festiwalu Coachella w Kalifornii. Dodatkowo, Perry Farrell zapowiadał, iż potem kapela zagra pełną trasę, grając na objazdowym festiwalu Jubilee. Ostatecznie z festiwalu nic nie wyszło, jednak trzeci powrót Jane’s Addiction został dokonany.
Strays.
Eric Avery znów odmówił współpracy, podobnie jak Flea, zajęty Red Hot Chili Peppers. Basistą został więc Martyn Lenoble. Warto dodać, iż tuż przed początkiem trasy, Dave i Perry wydali swoje solowe albumy. Trasa, ochrzczona mianem "Jubilee Tour", nie była wielkim sukcesem komercyjnym, ale ważniejsze od tego jest, iż zespół postanowił nagrać kolejną płytę.
W trakcie prac nad nią, Martyn Lenoble został zwolniony, gdyż choć „świetnie radził sobie w Porno For Pyros, ale Jane’s Addiction go przerosło”. Na jego miejsce przyjęto Chrisa Chaneya, który nagrał wszystkie ścieżki basu, nawet te które zdążył skomponować poprzednik. Producentem został Bob Ezrin. Stephen Perkins poznał go tego samego dnia w którym on, Layne Staley (Alice in Chains), Tom Morello (Rage Against The Machine) nagrali jako "Another Brick In The Wall I&amp;II" do filmu "Oni". Tak więc, Bob Ezrin, który potrafił wytworzyć świetną atmosferę w studiu, wyprodukował płytę, która miała mieć pierwotnie nazwę "Hypersonic". Ostatecznie jednak, album nazwany Strays, został wydany w 2003 roku. Kapela intensywnie promowała swoje dzieło, poprzez klipy, single, wywiady i koncerty.
Kolejny rozpad i projekty Satellite Party oraz The Panic Channel.
Następnie zespół odbył trasę po Europie, i znów wrócił do Stanów. Dał kilka koncertów, po czym odwołał resztę, jako powód podając chęć odpoczynku. Odpoczynek przedłużył się do lata, kiedy Perry Farrell ogłosił koniec kapeli. Teraz Jane’s rozpadło się na dwa odrębne zespoły – The Panic Channel z Dave'em Navarro (gitara), Stephenem Perkinsem (perkusja), Chrisem Chaneyem (bas) oraz dopełniającym wokalistą Steve'em Isaacem, i na Satellite Party z Perrym (wokal), Nuno Bettencourt (gitara), Steve Ferlazzo (klawisze), Tony Kanal (bas) i Kevin Figueiredo (perkusja).
Jeden i Solucjoniści.
Pierwsi byli muzycy z The Panic Channel. Razem z Joshem Abrahamem nagrali hardrockowy krążek o dziwnej nazwie (ONe). Płyta stylistycznie przypomina inną tzw. „supergrupę” ze stajni Abrahama-Velvet Revolver. Krążek nie dostał pozytywnych recenzji, trasa koncertowa z Supernovą okazała się również klapą. Dość szybko skład opuścił Chris Chaney zastąpiony przez, troszkę anonimowego, Siggy Sjursena z Powerman 5000. Niedługo później odszedł wokalista zespołu Steve Issac i zespół się rozpadł. Projekt Perry’ego Farrella Satellite Party ostatecznie wydał w maju 2007 płytę zatytułowaną Ultra Payloaded z Nuno Bettencourtem, Carlem Restivo, Kevinem Figueiredo oraz Etty Lau Farrell, żoną Perry’ego Farrella. Płyta odniosła umiarkowany sukces, nie na skale Jane’s czy Porno For Pyros, jednak zyskała sporo ciepłych recenzji, w przeciwieństwie do (ONe) broniła się artystycznie. Całość była dość psychodelicznym koncept albumem o Solucionistach, ludziach którzy mają odmienić świat. Perry Farrell oznajmia że przez najbliższych 10 lat nie ma innych planów niż Satellite Party. Jednak bez wsparcia masy gości z płyty takich jak basisci Peter Hook i Flea, gitarzyści Peter Di Stefano oraz John Frusciante, muzyków z Thievery Corporation i Hybrid Satellite Party nie miało zbyt udanej trasy. Dość szybko po wydaniu płyty z zespołem rozstał się Nuno Bettencourt i Kevin Figueiredo. Dostali zastępstwo jednak Satellite Party nigdy nic więcej nie zagrało na żywo. Plany się rozmyły. Następną konsekwencją musiało być...
Jeszcze jedno zejście Jane’s Addiction.
Tym razem z oryginalnym basistą, bez Chrisa Chaneya. Pierwszy występ przypadł na Godlike Genius Award, gdzie Jane’s odbierali nagrodę. Zagrali „Stop!”, „Mountain Song”, „Ocean Size” i „Jane Says”. Potem dali kilka koncertów i ucichło. Dopiero oficjalna strona Nine Inch Nails przerwała milczenie co do przyszłości legendarnej formacji. Razem z zespołem Trenta Reznora i nowym projektem Toma Morello zagrają w letniej trasie koncertowej NINJA 2009. Do tego oficjalna strona umieściła epkę z sześcioma kawałkami tych trzech zespołów. Jane’s nagrało dwa-klasyki z ich debiutu „Chip Away” i „Whores” których nigdy nie słyszeliśmy w wersji studyjnej. Perry Farrell powiedział, że to tylko rozgrzewka...
W styczniu 2011 r. współpracę z zespołem rozpoczął David Andrew Sitek stając się członkiem "creative team" zespołu, mając za zadanie współpracę przy tworzeniu nowego albumu oraz grę na gitarze basowej.

</doc>
<doc id="392491" url="https://pl.wikipedia.org/wiki?curid=392491" title="Soca">
Soca

Soca lub soka – muzyka taneczna, która jest połączeniem calypso z muzyką indyjską. Nie jest to, jak często się mówi, połączenie soulu i calypso. Zawiera ona połączenie melodyjnie rytmującego dźwięku z wyraźnym brzmieniem perkusji.
Powstała w okolicach Trynidadu i Tobago oraz Barbadosu, a za jej twórcę uznaje się Ras Shorty I (znanego jako Lord Shorty nim został rastafaranem). W 1963 roku jego nagranie pt. „Cloak and Dagger” zaczęło ten nowy trend w muzyce.
Najwięksi przedstawiciele tego gatunku muzycznego.
Współcześni przedstawiciele:

</doc>
<doc id="392506" url="https://pl.wikipedia.org/wiki?curid=392506" title="Blackstreet">
Blackstreet

Blackstreet, zapis stylizowany: BLACKstreet – amerykańska grupa R’n’B stworzona w 1994 roku przez Teddy’ego Rileya, pioniera gatunku New Jack Swing, znanego z zespołu Guy. Członkami grupy byli: Teddy Riley, Chauncey Hannibal, Eric Williams, i Terrell Philips (a wcześniej również Joe Stonestreet, Levi Little, David Hollister i Mark Middleton).
Historia zespołu.
Ich debiutancka płyta, zatytułowana "BLACKstreet", odniosła umiarkowany sukces – głównie dzięki singlom "Booti Call" i "Before I Let You Go". Obydwa znalazły się w 40 najlepiej sprzedających się singli w Stanach Zjednoczonych.
Kolejny album BLACKstreet, "Another Level", był płytą przełomową – przyczynił się do tego singel "No Diggity", na którym gościnnie pojawiają się Queen Pen, raperka z Brooklynu, oraz pionier i twórca G-Funku – Dr. Dre. Singel "No Diggity" dotarł do pierwszego miejsca listy przebojów Billboard Hot 100 w listopadzie 1996 roku, przyczynił się również – razem z utworem "Don't Leave Me" – do otrzymania przez BLACKstreet nagrody Grammy w 1998 roku w kategorii „Najlepsze Wykonanie Utworu R’n’B Przez Duet Lub Grupę Wokalną”.
Sam album ostatecznie pokrył się w Stanach Zjednoczonych poczwórną platyną i osiągnął pozycję numer 3 na liście przebojów Billboardu. "No Diggity" znalazło się na 91. miejscu w rankingu magazynu Rolling Stone i telewizji MTV „100 Największych Popowych Utworów”, a BLACKstreet znalazło się na miejscu 214. w 500-pozycyjnym rankingu Najlepszych Popowych Wykonawców Ostatnich 25 Lat.
BLACKstreet współpracowali również z raperem Jayem-Z przy nagrywaniu singla "The City Is Mine". Spory sukces odnieśli w 1999 roku singlem "Girlfriend/Boyfriend", nagranym z Janet Jackson [do utworu tego nakręcony został wysokobudżetowy teledysk przedstawiający piosenkarzy jako elementy pinballa]. Warto też wspomnieć, iż był to jeden z pierwszych utworów R’n’B, gdzie pojawił się Ja Rule oraz raperka EVE. Niestety, zmiany w składzie grupy doprowadziły w końcu do jej rozpadu. Po wielu długich utarczkach w sądzie grupa reaktywowała się, by wydać w 2003 roku album "Level II".

</doc>
<doc id="392510" url="https://pl.wikipedia.org/wiki?curid=392510" title="Rada Polityczna NSZ">
Rada Polityczna NSZ

Rada Polityczna NSZ – polityczny organ nadrzędny nad NSZ-ZJ (nie scalonymi)
Powstała w drugiej połowie 1944 r. na tle rozłamu w ramach NSZ związanego ze scaleniem z AK w miejsce Tymczasowej Narodowej Rady Politycznej, której działalność uległa dezintegracji. Na czele Rady Politycznej NSZ stanął Władysław Marcinkowski ps. „Jaxa”. Jej członkami byli wyłącznie działacze Grupy „Szańca” wchodzący w skład tajnej Organizacji Wewnętrznej (m.in. Kazimierz Gluziński, Jerzy Olgierd Iłłakowicz, Stanisław Kasznica, Otmar Wawrzkowicz). Jej pierwszą decyzją było mianowanie na p.o. komendanta głównego NSZ mjr./ppłk. NSZ Stanisława Nakoniecznikowa-Klukowskiego, dotychczasowego komendanta Okręgu II Mazowsze Północne i Okręgu XII Białostockiego. Prowadziła ona także działania zmierzające do zwalczania tej części NSZ, która scaliła się z AK (NSZ-AK).
W sytuacji wkroczenia na wschodnie tereny Polski wojsk sowieckich, Rada Polityczna NSZ powołała 9 sierpnia 1944 r. – w uzgodnieniu z komendantem głównym NSZ gen. bryg. Tadeuszem Jastrzębskim ps. „Powała” – Radę Polityczną NSZ-Zachód. Przejęła ona zwierzchnictwo polityczne nad komendami Okręgów i oddziałami NSZ znajdującymi się na zachód od ówczesnej linii frontu wschodniego. Jej przewodniczącym został K. Gluziński ps. „Franciszek Górnicki”. Następnego dnia zostało wydane zarządzenie nr 1/44, na mocy którego miała powstać Grupa Operacyjna Zachód, czyli późniejsza Brygada Świętokrzyska NSZ. Po zajęciu całości ziem polskich przez Armię Czerwoną, działalność Rady Politycznej NSZ-Zachód uległa likwidacji. W jej miejsce powstał Komitet Pomocniczy.

</doc>
<doc id="392512" url="https://pl.wikipedia.org/wiki?curid=392512" title="Święty Antoni Padewski">
Święty Antoni Padewski



</doc>
<doc id="392514" url="https://pl.wikipedia.org/wiki?curid=392514" title="Theodor Storm">
Theodor Storm

Theodor Storm, właśc. Hans Theodor Woldsen Storm (ur. 14 września 1817 w Husum; zm. 4 lipca 1888 w Hanerau-Hademarschen) – niemiecki pisarz i poeta. Autor wierszy, największą sławę przyniosły mu jednak jego nowele. Jeden z najważniejszych autorów niemieckiego XIX-wiecznego realizmu.

</doc>
<doc id="392516" url="https://pl.wikipedia.org/wiki?curid=392516" title="Science Power Platform">
Science Power Platform

Science Power Platform, SPP (ros. Научно-энергетическая платформа, НЭП lub NEP) – anulowany rosyjski moduł Międzynarodowej Stacji Kosmicznej, który miał być dostarczony na orbitę przez amerykański wahadłowiec, by zapewnić dodatkowe źródło energii elektrycznej dla ISS (głównie rosyjskim modułom stacji).
NEP został zaprojektowany przez rosyjską firmę RKK Energia. Pierwotnie przeznaczony był dla stacji Mir-2 i wyniesienia przez rakietę Zenit.
SPP miał składać się z:
Łączna masa Science Power Platform miała wynieść ok. 15 ton; panele miały dostarczać 25 kW energii elektrycznej.
Projekt modułu SPP został zarzucony. Rolę modułu NEP przejęły moduły:

</doc>
<doc id="392522" url="https://pl.wikipedia.org/wiki?curid=392522" title="Dialekt starogotlandzki">
Dialekt starogotlandzki

Dialekt starogotlandzki – wymarły dialekt języka staronordyjskiego używany na Gotlandii. Wykazuje dużą liczbę różnic od starowschodnionordyckich dialektów takich jak staroszwedzki czy staroduński, uznawany jest dlatego za odrębną gałąź. Z dialektu starogotlandzkiego wywodzi się współczesny język gotlandzki.

</doc>
<doc id="392527" url="https://pl.wikipedia.org/wiki?curid=392527" title="Airsoft">
Airsoft

Airsoft – gra zespołowa polegająca na umownym i ograniczonym odzwierciedlaniu potyczek oddziałów zbrojnych przy wykorzystaniu pneumatycznych replik broni strzeleckiej strzelających plastikowymi kulkami o kalibrze 6 (rzadziej 8) mm.
Wstęp.
Podstawowym celem w grze jest trafienie przeciwnika plastikową, najczęściej nie powodującą obrażeń, kulką. Scenariusze gry zazwyczaj naśladują fikcyjne bądź historyczne działania wojenne, policyjne lub potyczki oddziałów paramilitarnych. W czasie rozgrywki obowiązuje zestaw zasad bezpieczeństwa spisanych w tzw. prawie ASG. Najważniejszą z nich jest obowiązek używania okularów ochronnych. Ustalenia szczegółowe zasad trafienia, czasu powrotu do gry, warunków zwycięstwa itp. zależą od typu rozgrywki.
W czasie rywalizacji gracze stosują taktyki przypominające taktykę wojskową, jednak dostosowane do specyfiki replik jak zasięg czy nieprzebijalność zasłon.
Rozgrywki.
W grach airsoftowych może uczestniczyć od kilku do kilku tysięcy osób. Odbywają się one najczęściej w odludnych miejscach o dużej powierzchni (lasy, poligony wojskowe, puste budynki pofabryczne).
Gry airsoftowe najczęściej należą do 5 kategorii:
Zazwyczaj rozgrywki airsoftowe łączą w sobie elementy tych kategorii.
Wyposażenie.
Repliki ASG cechują się dużym podobieństwem zewnętrznym do prawdziwej broni palnej, często są nie do odróżnienia dla laika. Nie są jednak bronią w rozumieniu prawa, jako że energia wylotowa kulki nie przekracza 17 dżuli, a zazwyczaj mieści się w przedziale 1-3 dżule. W związku z tym nie jest potrzebna ich rejestracja i mogą być używane przez nieletnich. Repliki zależnie od mocy i modyfikacji strzelają celnie na odległość od 15 do nawet 100 metrów. W jednym magazynku mieści się od 5 do kilku tysięcy kulek, występują także repliki z wewnętrznym magazynkiem takim jak rewolwery, oraz granatniki wystrzeliwujące nawet dziesiątki kulek naraz. Zazwyczaj repliki ASG sprzedawane są z magazynkami typu hi-cap na 200-500 kulek, bądź rzadziej mid-cap o pojemności około 140 kulek, które nie wymagają charakterystycznego dla hi-cap'ów ich podkręcania.
Znaczna część graczy modyfikuje swoje repliki, zarówno w sposób wizualny, jak i techniczny. Zmiany kosmetyczne sprowadzają się najczęściej do pomalowania repliki odpowiednimi farbami w celach kamuflażu, bądź zamontowaniu chwytów, laserów czy latarek, które sprawiają, że jej używanie jest wygodniejsze, natomiast modyfikacje techniczne, tzw.: mocowe, potrafią diametralnie zmienić osiągi replik. Podstawową, tanią i dość łatwą do wykonania zmianą w tańszych replikach jest wymiana gumki Hop-Up i oraz kupno baterii Li-Po wraz z dobrą ładowarką, która powoduje głównie zauważalne zwiększenie zasięgu repliki oraz jej szybkostrzelności.
Podstawowym elementem wyposażenia są okulary ochronne, które dla bezpieczeństwa powinny posiadać atesty. Okularów nie powinno się „przestrzeliwywać”, tzn. strzelać z bliska aby zobaczyć czy wytrzymają, gdyż może to prowadzić do osłabienia konstrukcji. Bardzo często gracze używają także maski typu „stalker”, czyli osłonę na okolicę ust zrobioną z metalowej siatki, która zapobiega przede wszystkim uszkodzeniom zębów. Ze względów praktycznych przydatny jest również mundur, buty wojskowe oraz kamizelka taktyczna na ekwipunek i magazynki. Wielu początkujących graczy posiada tylko replikę i stopniowo dokupuje resztę wyposażenia. Część z nich angażuje się z czasem w rekonstrukcje historyczne, czyli odtwarzanie umundurowania i wyposażenia prawdziwych formacji zbrojnych.
Bezpieczeństwo.
Ślad po trafieniu kulką z repliki jest niewielki – podobny do ugryzienia komara. Jednak postrzelenie z bardzo bliska może spowodować siniaka a nawet przebicie skóry. Z tego względu niedopuszczalne jest strzelanie z małych odległości replikami o dużej mocy. W zależności od mocy repliki za rozsądny dystans minimalny uznaje się od 3 do 15 metrów. Oczy, będące najwrażliwszą na uszkodzenie częścią ciała zawsze powinny być chronione odpowiednio wytrzymałymi okularami lub maską.
Ewentualne niebezpieczeństwo wiąże się przede wszystkim z terenami na których odbywają się gry – zazwyczaj są to lasy lub opuszczone budynki. Często organizator gry sprawdza teren przed rozgrywką i oznacza potencjalnie niebezpieczne miejsca jednak aby uniknąć zagrożeń należy przede wszystkim zachować zdrowy rozsądek.
Podstawowe zasady.
Poniższe zasady są umowne i mogą podlegać zmianom zależnie od decyzji graczy/organizatorów rozgrywek.
Organizator bądź gracze mogą postanowić o wprowadzeniu dodatkowych zasad takich jak ograniczenie ilości amunicji, ograniczenie terenu gry, dodatkowe zasady bezpieczeństwa i inne. Również wymienione powyżej zasady często podlegają modyfikacjom.
Airsoft a paintball.
Kulki airsoftowe nie zawierają w sobie farby, w przeciwieństwie do kulek paintballowych. Z tego względu graczy obowiązuje kodeks honorowy wymagający przyznania się do trafienia. Historycznie paintball rozwijał się w USA i ma charakter przede wszystkim rozrywki, sportu drużynowego (szczególnie w wydaniu speedballowym). Airsoft wywodzi się z Azji – w Japonii, Hongkongu, Chinach i na Tajwanie projektowana i produkowana jest większość sprzętu. Między innymi ogromnej popularności airsoftu w Korei Południowej czy na Tajwanie, krajach wysoce zmilitaryzowanych i permanentnie zagrożonych przez sąsiadujące potęgi wojskowe, airsoft zawdzięcza swój odmienny od paintballa charakter – nacisk na maksymalne podobieństwo replik do prawdziwej broni palnej. Głównymi nurtami paintballa są woodsball (gra w środowisku naturalnym), oraz speedball (gra na boisku otoczonym siatką między sztucznymi przeszkodami). Speedball w zupełności nie przypomina airsoftu, woodsball najczęściej uprawiany jest w tych samych miejscach co airsoft (lasy, opuszczone fabryki itp). Realizm wyglądu replik airsoftowych jest znacznie większy niż markerów paintballowych, jednakże ich ceny wraz z jakością wykonania kształtują się podobnie. Znaczna różnica występuje w cenie kulek – airsoftowe są dużo tańsze, gdyż nie zawierają w sobie farby i łatwiej je wytwarzać. Zasadniczo realizm pola walki bardziej oddaje airsoft, jednak w kwestii replik, markery typu Real Action najlepiej oddają funkcjonowanie prawdziwej broni. Podobnie jest w przypadku amunicji Simunition (naboje podobne do broni palnej, z kulką z farbą), jednak nie można jej posiadać bez pozwolenia.
Historia.
Repliki ASG powstały po II wojnie światowej w Japonii aby umożliwić ćwiczenia oddziałom militarnym, które podlegały wówczas rygorystycznym przepisom dotyczącym posiadania i używania broni palnej. U podstaw airsoftu leży więc tradycja bushidō, kładąca nacisk na honor, szacunek dla przeciwnika i samodoskonalenie – hasła wciąż żywe w airsofcie. Pierwsze komercyjne repliki pojawiły się na rynku w latach osiemdziesiątych. Dzięki pojawieniu się tanich replik produkowanych w Chinach airsoft stał się stosunkowo rozpowszechnioną rozrywką.

</doc>
<doc id="392528" url="https://pl.wikipedia.org/wiki?curid=392528" title="Rainbow Family">
Rainbow Family

Rainbow Family, Rodzina Tęczy, a dokładnie "The Rainbow Family of Living Light" jest to międzynarodowy luźny i niesformalizowany ruch osób różnych dróg, filozofii i wyznań których wspólnym celem jest dążenie do wprowadzenia na Ziemi pokoju i wolnej miłości.
Tęcza oznacza włączenie wszystkich kolorów i ras. Uczestnicy zgromadzeń Rodziny Tęczy często nazywają ją największą "nieorganizacją" "nieczłonków" na świecie. Czasami nazywają ją też "dezorganizacją". Ruch ten nie ma kierowników, struktur, oficjalnych rzeczników, ani formalnego członkostwa.
Zamiast tego wspólnota organizuje społeczność osób kochających Ziemię i zgromadzenia (gatherings) na których każdy prosi swoich bogów lub Boga o pokój na Ziemi. Zgromadzenie zarządzane jest przez rady w których mogą uczestniczyć wszyscy ci którzy mają ochotę.
Rodzina tęczy opiera się na kilku zasadach:
Ważnym ustaleniem organizacyjnym jest nie zażywanie podczas spotkań alkoholu i innych chemicznych środków odurzających.
Oprócz tych zasad podejmowane są również w kręgu konsensusy, dotyczące szczegółowych ustaleń, np. konsensus mówiący o nie zamieszczaniu informacji na temat dokładnego miejsca gatheringu na publicznie dostępnych stronach www.
Tęczowe Kręgi.
Zgromadzenia Rodziny noszą nazwę "Rainbow Gatherings" i są organizowane od roku 1969. Rodzina organizuje kręgi cały czas w różnych miejscach świata. Największe spotkania odbywają się w ramach poszczególnych kontynentów, oprócz tego odbywa się krąg światowy i lokalne kręgi krajowe. Na krąg zjeżdżają się ludzie z wielu kontynentów, o różnych wyznaniach, jest wielu rastafarian, muzułmanów i chrześcijan różnych wyznań. Zwykle są organizowane warsztaty grania na różnych instrumentach (np. bębnach, różnego rodzaju piszczałkach, fletach), artystyczne, teatralne. Uczestnicy wymieniają się wrażeniami z podróży po świecie, przekazują sobie informacje i umiejętności związane z grupami etnicznymi czy wyznaniami.
Kręgi kontynentalne i światowe trwają najczęściej miesiąc. Rozpoczynają się ok. dwóch tygodni przed pełnią księżyca. Uczestnicy nie używają innych rzeczy niż naturalne, myją się gliną lub popiołem, który jest gromadzony już podczas przygotowań obozowiska. Mieszkają w namiotach, szałasach i tipi. Miejsce i czas nie są podawane w mediach masowych czy internecie. Informacje te są przekazywane bezpośrednio od człowieka do człowieka (z ust do ust, czy też za pośrednictwem maila, ulotki rozprowadzanych w ramach lokalnej rodziny).
W Polsce odbyły się dwa kręgi europejskie: w 1991 roku na Tworylnem w Bieszczadach i w rok później na Polanach Surowicznych w Beskidzie Niskim. Oprócz tego Polska Rodzina Tęczy organizuje co roku lokalne polskie spotkanie. Rozpoczyna się ono tydzień przed ostatnią pełnią czerwca, kończy tydzień po niej. Dotychczas spotkania te odbywały się w Bieszczadach i Beskidzie Niskim.
W 2015 roku odbyło się pierwsze regionalne spotkanie polsko-czesko-słowackie na Słowacji, w pobliżu trójstyku PL-CZ-SK. Spotkania te będą kontynuowane w latach następnych.
W grudniu 2015 roku odbyło się światowe spotkanie w Egipcie, na półwyspie Synaj, w 2016 roku w Maroku, w 2017 roku w Indonezji, w 2018 roku planowane jest na Tajwanie.
W ostatnich latach spotkania europejskie odbyły się w:

</doc>
<doc id="392536" url="https://pl.wikipedia.org/wiki?curid=392536" title="Kryształowy sześcian Wenus">
Kryształowy sześcian Wenus

Kryształowy sześcian Wenus. Opowiadania amerykańskie – wydana w roku 1966 antologia amerykańskich opowiadań science fiction, jedna z pierwszych takich antologii wydanych w Polsce. Wyboru opowiadań, podobnie jak w przypadku wydanych w roku 1958 "Rakietowych szlaków" dokonał Julian Stawiński, który był także tłumaczeń większości z nich. Każde opowiadanie jest też opatrzone komentarzem Stawińskiego. 
Książkę wydały Iskry w ramach serii wydawniczej „Fantastyka-Przygoda”. Antologia zawiera głównie opowiadania amerykańskie z lat pięćdziesiątych i początku lat sześćdziesiątych, uznawanych za czołowych pisarzy gatunku w tym okresie. Obok "Rakietowych szlaków" i cyklu "Kroki w nieznane" to jedna z najbardziej znanych w Polsce antologii fantastycznych. 

</doc>
<doc id="392540" url="https://pl.wikipedia.org/wiki?curid=392540" title="Rodzina Tęczy">
Rodzina Tęczy



</doc>
<doc id="392555" url="https://pl.wikipedia.org/wiki?curid=392555" title="Wydawnictwo Iskry">
Wydawnictwo Iskry

Wydawnictwo Iskry – polskie wydawnictwo założone w 1952 w Warszawie jako Państwowe Wydawnictwo Młodzieżowe „Iskra”, następnie Państwowe Wydawnictwo „Iskry”, wydawca literatury dla dzieci i młodzieży; sprywatyzowane w 1992.
Przez pierwsze 62 lata działalności siedziba Iskier mieściła się przy ul. Smolnej 11, w dawnym warszawskim mieszkaniu Tadeusza Boya-Żeleńskiego. W 2014 redakcja przeniosła się na al. Wyzwolenia 18.
Państwowe Wydawnictwo „Iskry”.
Nazwa wydawnictwa nawiązywała do wydawanego w latach 1923–1939 tygodnika dla młodzieży „Iskry” i serii książek „Biblioteka Iskier”. W dokumencie założycielskim wydawnictwa ujęto, że głównym jego zadaniem jest wydawanie literatury dla młodzieży. W 1952 wydano zaledwie 11 tytułów, w 1955 już 169, a przez pierwsze 20 lat blisko 3000 (w tym 705 wznowień).
Wśród wydawanych autorów rekordzistami byli Arkady Fiedler (12 książek wydanych w „Iskrach”, łączny nakład 2 070 000 egz.), Janusz Meissner (19 tytułów, łączny nakład 1 715 000 egz.), Zenon Kosidowski (4 pozycje książkowe, nakład łączny ponad 1 000 000 egz.), czy Marian Brandys (5 książek, nakład łączny 450 000 egz.). W „Iskrach” wydawali także inni popularni autorzy, tacy jak Melchior Wańkowicz, Alina i Czesław Centkiewiczowie, czy Janusz Przymanowski (ogólny nakład książki "Czterej pancerni i pies" wyniósł do 1972 r. 530 000 egz.).
Wydawnictwo w okresie PRL-u zgromadziło wokół siebie czołowych pisarzy uprawiających reportaż krajowy i zagraniczny (m.in. Jerzy Ambroziewicz, Olgierd Budrewicz, Kazimierz Dziewanowski, Wiesław Górnicki, Thor Heyerdahl, Ryszard Kapuściński, Krzysztof Kąkolewski, Stefan Kozicki, Jerzy Lovell, Andrzej Mularczyk).
Wydawano znanych pisarzy dla młodzieży, wśród nich m.in.: Jack London (ponad dwadzieścia tytułów, nakład ponad 2 590 000 egz.), James Oliver Curwood (nakład blisko 2 000 000 egz,), James Fenimore Cooper, Robert Louis Stevenson, Mark Twain i in.
W Państwowym Wydawnictwie „Iskry” debiutowali m.in. Ernest Bryll, Stanisław Grochowiak, Małgorzata Hillar, Eugeniusz Kabatc, Magda Leja, Aleksander Minkowski, Natalia Rolleczek, Edward Stachura (debiut poetycki), Andrzej Szypulski. Wydawnictwo było też inicjatorem powołania miesięcznika literackiego dla debiutantów „Nowy Wyraz” (1972).
Znakiem rozpoznawczym „Iskier” stały się jednak przede wszystkim seryjne edycje wydawnicze, m.in.:
W siedzibie Wydawnictwa utworzono „Salon Boya-Żeleńskiego”, gdzie przechowywano pamiątki po słynnym tłumaczu, krytyku i pisarzu.
Wydawnictwo „Iskry”.
Nakładem „Iskier” ukazywały się m.in. książki Erwina Axera, Tadeusza Boya-Żeleńskiego, Jarosława Borszewicza, Jerzego Bralczyka, Konstantego Ildefonsa Gałczyńskiego, Jarosława Iwaszkiewicza, Brunona Jasieńskiego, Stefana Kisielewskiego, Jalu Kurka, Aleksandra Krawczuka, Władysława Łozińskiego, Andrzeja Mleczki, Karola Modzelewskiego, Marka Nowakowskiego, Owidiusza, Daniela Passenta, Mieczysława F. Rakowskiego, Janusza Rolickiego, J.D. Salingera, Andrzeja Strzeleckiego, Edwarda Stachury, Janusza Tazbira, Stefana Themersona, Krzysztofa Teodora Toeplitza, J.R.R. Tolkiena, Juliana Tuwima, Marka Twaina, Jana Stanisława Witkiewicza i Aleksandry Ziółkowskiej-Boehm.
Wydawnictwo specjalizuje się w literaturze faktu, poezji, wydaje autorów polskich piszących o historii i kulturze polskiej. Prezesem wydawnictwa jest Wiesław Uchański.

</doc>
<doc id="392556" url="https://pl.wikipedia.org/wiki?curid=392556" title="Ian McEwan">
Ian McEwan

Ian McEwan (ur. 21 czerwca 1948 w Aldershot) – brytyjski pisarz, nazywany czasem „Ian Makabra” z powodu tematyki swej wczesnej twórczości.
Studiował na University of Sussex i University of East Anglia. Jako pierwszy ukończył także kurs kreatywnego pisarstwa Malcolma Bradbury’ego.
Zadebiutował w 1975 zbiorem opowiadań "First Love, Last Rites", za który rok później otrzymał nagrodę Somerset Maugham Award. W 1998 został nagrodzony Nagrodą Bookera za "Amsterdam". W roku 2006 za powieść "Sobota" ("Saturday") otrzymał nagrodę James Tait Black Memorial. "Pokuta" z 2001 nominowana była do Nagrody Bookera.
Twórczość.
Powieści
Zbiory opowiadań
Oba zbiory wydano po polsku również w 1987 r. w jednym tomie "Pierwsza miłość, ostatnie posługi i inne opowiadania".
Twórczość dla dzieci
Sztuki
Scenariusze
Ekranizacje.
Lista filmów powstałych na podstawie twórczości Iana McEwana:
Polskie ekranizacje

</doc>
<doc id="392557" url="https://pl.wikipedia.org/wiki?curid=392557" title="Wiklewko">
Wiklewko

Wiklewko (niem. "Klein Winkeldorf") – przysiółek wsi Wiklewo w Polsce, położony w województwie warmińsko-mazurskim, w powiecie kętrzyńskim w gminie Korsze.
W latach 1975–1998 przysiółek administracyjnie należał do województwa olsztyńskiego. Miejscowość należy do sołectwa Parys.
Przysiółek zamieszkują jedynie trzy rodziny (14 osób).

</doc>
<doc id="392558" url="https://pl.wikipedia.org/wiki?curid=392558" title="Fantastyka-Przygoda">
Fantastyka-Przygoda

„Fantastyka-Przygoda” – seria książek z gatunku fantastyki naukowej Wydawnictwa „Iskry” ukazująca się od 1966 do 1994. W serii ukazały się 122 pozycje, w tym 13 wznowień. Przeciętny nakład wynosił 30 tysięcy egzemplarzy. Seria początkowo nie miała redaktora prowadzącego, po pewnym czasie został nim Lech Jęczmyk, któremu przypisuje się powstanie serii. Ostatnim redaktorem serii był Mirosław Kowalski.
Serie wydawnicze „Iskier”, czyli właśnie „Fantastyka-Przygoda” oraz cykl antologii "Kroki w nieznane", (a później: seria „Z kosmonautą” – S.W. „Czytelnik”, „Fantastyka i Groza” – Wydawnictwa Literackiego, „Stało się jutro” – IW „Nasza Księgarnia” i „Fantazja–Przygoda–Rozrywka” – KAW) przez wiele lat były w Polsce głównym źródłem literatury zwanej fantastyką naukową. W tym gatunku wydawnictwo Iskry opublikowało również dwa cykle niedużych objętościowo Zeszytów fantastyczno-naukowych.
Oprawa graficzna.
Oprawa graficzna serii była uznawana za "przyzwoitą". Seria w ciągu 30 lat kilkakrotnie zmieniała format i szatę graficzną. W 1974, po ukazaniu się 26 tytułów, zmieniono format i dotychczasowy projekt okładki. Następne zmiany w szacie graficznej wprowadzone zostały od 1979 (ale "Sny szybkie" z 1979 miały okładkę według „starego” wzoru). Kolejną innowację wprowadzono w 1982 – zbiór opowiadań pt. "Kosmodrom" miał już zmieniony i format, i okładkę. W 1988 "Opus na trzy pociski" i następne książki znów wyglądają inaczej niż poprzednio wydane (wyjątek: "Długa podróż „Ikara”"). Z okładek książek wydanych w 1992 znika znak graficzny, który towarzyszył serii od początku, a na książkach Zelazny’ego z roku 1993 nie pojawił się nawet napis „Fantastyka-Przygoda”.
Odbiór.
Już w 1979 r. seria została opisana jako ciesząca się "olbrzymim powodzeniem", a po latach, jako ciesząca się "wielką popularnością" i "ogromnie poszukiwana przez młodzież".
Pozycje.
Na początku serii dbano o zachowanie równowagi pomiędzy autorami wschodnimi i zachodnimi. Publikowano utwory niedawno napisane, co dawało serii styl "nowości", pozycje starsze wydawano w serii "Klasyka Fantastyki".

</doc>
<doc id="392564" url="https://pl.wikipedia.org/wiki?curid=392564" title="Owiesno">
Owiesno

Owiesno (niem. "Habendorf", do XIX w. także "Owesno") – wieś w Polsce, położona w województwie dolnośląskim, w powiecie dzierżoniowskim, w gminie Dzierżoniów, między wzgórzami Bielawskimi a Niemczańskimi.
W latach 1945–1954 siedziba gminy Owiesno. W latach 1975–1998 wieś administracyjnie należała do województwa wałbrzyskiego.
Historia.
Owiesno wzmiankowane było po raz pierwszy w kronikach już w roku 1260 (Ovesonovo). Istniał tam wówczas gród obronny. W średniowieczu wieś należała do dóbr starego śląskiego rodu Pogorzelów (von Pogarell), który wzniósł tu swoją siedzibę. Po roku 1579 dobra kilkakrotnie zmieniały właścicieli, by ostatecznie znaleźć się w roku 1797 w rękach rodziny von Seidlitz (do roku 1945). Wieś dzieliła losy całego Dolnego Śląska, przechodząc w roku 1526 pod władzę Habsburgów, a od roku 1742 wchodząc w skład Prus. Po zajęciu przez wojska radzieckie w maju 1945 została przekazana Polsce, a niemieccy mieszkańcy zostali wysiedleni w nowe granice Niemiec. 
Zabytki.
Do wojewódzkiego rejestru zabytków wpisane są obiekty:
Zespół zamkowy.
Na początku XIV wieku w okolicy opuszczonego grodu obronnego zbudowano zamek rycerski rodu Pogorzelów (von Pogarell). Budowlę wzniesiono na planie zbliżonym do koła o średnicy 30 m. Zamek posiadał okrągły dziedziniec i kwadratową wieżę, a całość była otoczona kamiennym murem i fosą. Zamek pełnił rolę siedziby rodu aż do roku 1797, kiedy to miejscowe dobra przeszły na własność rodziny von Seidlitz. Zamek w pierwszej połowie XVII i XVIII wieku został przebudowany na barokową rezydencję. Podwyższono wówczas mury, a wieża została powiększona o ośmioboczną nadbudówkę. Przebudowy te, a także kolejna, przeprowadzona w drugiej połowie XIX wieku, istotnie zmieniły wygląd budowli, zachowując jednak jej pierwotny, obronny układ. Zamek był zamieszkiwany przez von Seidlitzów do II wojny światowej. Odebrany w roku 1945 przez polską komunistyczną administrację, podzielił powojenne losy wielu innych rezydencji dolnośląskiej szlachty. Unikalna w swojej formie budowla, która w dobrym stanie przetrwała lata wojny, od lat 50. XX wieku pozbawiona została elementarnej opieki i w szybkim tempie zaczęła przeistaczać się w ruinę. W roku 1964 zawaliła się wieża. Z dawnego zamku obejmującego cylindryczną wieżę i kamienne mury obwodowe pozostały do dziś jedynie fragmenty ścian z barokowym portalem, nad którym znajduje się medalion z męską i damską głową oraz napisem "Nec Vita Nec Mors Separabit" (Ani życie, ani śmierć nie rozdzieli).
Na pozostałości zespołu rezydencjonalnego składają się dziś:
Aktualnie ruiny zamku znajdują się pod opieką Fundacji "Zamek Chudów", która oczyściła zamkową fosę oraz odgruzowała i uporządkowała obiekt. W roku 2009 przeprowadzono pierwsze prace zabezpieczające, które objęły wieżę, na lewo od głównego wejścia.
Kościół.
Kościół filialny pod wezwaniem Św.Trójcy z lat 1581-83, przebudowany w XVIII w. restaurowany w XIX w. Jest to kościół orientowany, murowany z kamienia, jednonawowy, z wieżą od zachodu, z prezbiterium zakończonym ścianą prostą i nakryty dwuprzęsłowym sklepieniem krzyżowo-żebrowym. We wnętrzu zachowane barokowe wyposażenie z początków XVIII w., renesansowe epitafium z 1592 r. oraz szereg płyt nagrobnych z XVI i XVII w.
Szlaki turystyczne.
 droga Szklary-Samborowice - Jagielno - Przeworno - Gromnik - Biały Kościół – Nieszkowice – Żelowice – Ostra Góra – Niemcza - Tatarski Okop - Gilów - Marianówek - Piława Dolna - Owiesno - Myśliszów - Góra Parkowa - Bielawa - Kalenica - Nowa Ruda - Tłumaczów - Radków - Pasterka - Karłów - Skalne Grzyby - Batorów - Duszniki-Zdrój - Szczytna - Zamek Leśna - Polanica-Zdrój - Bystrzyca Kłodzka - Igliczna - Międzygórze - Przełęcz Puchacza

</doc>
<doc id="392566" url="https://pl.wikipedia.org/wiki?curid=392566" title="Wiesiołów">
Wiesiołów

2 miejscowości w Polsce:

</doc>
<doc id="392569" url="https://pl.wikipedia.org/wiki?curid=392569" title="Wieszki (wieś w województwie kujawsko-pomorskim)">
Wieszki (wieś w województwie kujawsko-pomorskim)

Wieszki – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
Wieś duchowna, własność kościoła szubińskiego, położona była w XVII wieku w powiecie kcyńskim województwa kaliskiego. 
Historia.
Od roku 1306 wieś była własnością Pałuków nadaną im przez Władysława Łokietka. W czasie lokacji Szubina, Sędziwój Pałuka ofiarował wieś jako beneficjum kościołowi św. Marcina w Szubinie. Własność ta była potwierdzona przez Jagiełłę, w Łęczycy 28 lipca 1430.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 277 mieszkańców. Jest trzynastą co do wielkości miejscowością gminy Nakło nad Notecią.

</doc>
<doc id="392577" url="https://pl.wikipedia.org/wiki?curid=392577" title="Czterej jeźdźcy Apokalipsy">
Czterej jeźdźcy Apokalipsy

Czterej jeźdźcy Apokalipsy – postacie z Apokalipsy św. Jana. Mają wyruszyć na koniach przed Sądem Ostatecznym.
Według jednej tradycji imiona czterech jeźdźców to (kolejno): Wojna, Zaraza, Głód i Śmierć. Według innej interpretacji pierwszy jeździec to Jezus Chrystus, a pozostali symbolizują nieszczęścia w dniach końca: wojnę (2), głód (3) i przedwczesną śmierć (4). Apokalipsa wymienia z imienia tylko czwartego jeźdźca – Śmierć i jego towarzyszkę Otchłań (Hades, piekło). Istnieją również przesłanki ku temu, aby pierwszym jeźdźcem był sam Antychryst, jako że jeźdźcy przynosili Ziemi niekorzystne skutki, a nie ma wyraźnych powodów ku temu, żeby pierwszy jeździec miał symbolizować Chrystusa (podczas Wielkiego Ucisku Ziemia będzie pod rządami Antychrysta, Chrystus pojawia się jako jeździec znacznie później). Eduard Lohse odrzuca obie interpretacje, wskazując, że jeźdźcy pojawiają się na początku katastrof eschatologicznych, podczas gdy Antychryst w ich pełni, a Chrystus na ich końcu. Jeździec na pierwszym koniu, uzbrojony w łuk, odpowiada jeźdźcom Partów, którzy u Rzymian budzili lęk, natomiast u ludów podbitych – nadzieję upadku Rzymu.
Motyw czterech jeźdźców apokalipsy jest często wykorzystywany w dziełach literackich, grach komputerowych, filmach, jak i obrazach.
Fragment z Apokalipsy w tłumaczeniu Biblii Gdańskiej:
"I widziałem, gdy otworzył Baranek jedną z owych pieczęci, i słyszałem jedno ze czterech zwierząt mówiące, jako głos gromu: Chodź, a patrzaj!"
"I widziałem, a oto koń biały, a ten, który na nim siedział, miał łuk, i dano mu koronę, i wyszedł jako zwycięzca, ażeby zwyciężał."
"A gdy otworzył wtórą pieczęć, słyszałem wtóre zwierzę mówiące: Chodź, a patrz!I wyszedł drugi koń rydzy; a temu, który na nim siedział, dano, aby odjął pokój z ziemi, a iżby jedni drugich zabijali, i dano mu miecz wielki."
"A gdy otworzył trzecią pieczęć, słyszałem trzecie zwierzę mówiące: Chodź, a patrzaj! I widziałem, a oto koń wrony, a ten, co na nim siedział, miał szalę w ręce swojej.""I słyszałem głos z pośrodku onych czworga zwierząt mówiący: Miarka pszenicy za grosz, a trzy miarki jęczmienia za grosz; a nie szkodź oliwie i winu."
"A gdy otworzył czwartą pieczęć, słyszałem głos czwartego zwierzęcia mówiący: Chodź, a patrzaj!"
"I widziałem, a oto koń płowy. , a tego, który siedział na nim, imię było Śmierć, a Otchłań mu towarzyszyła; i dana im jest moc nad czwartą częścią ziemi, aby zabijali mieczem i głodem, i morem, i przez zwierzęta ziemskie."

</doc>
<doc id="392579" url="https://pl.wikipedia.org/wiki?curid=392579" title="Zaraza">
Zaraza

Masowe występowanie zachorowań:
Rośliny:
Miejscowości:
Muzyka:
Film:
Literatura:
Mitologia:

</doc>
<doc id="392580" url="https://pl.wikipedia.org/wiki?curid=392580" title="Manifa">
Manifa

Manifa – doroczna demonstracja feministyczna organizowana w związku z Dniem Kobiet w różnych częściach Polski, w Warszawie przez nieformalną grupę Porozumienie Kobiet 8 Marca. Odbywa się 8 marca lub w najbliższe temu dniu soboty lub niedziele. Nazwa pochodzi od slangowego skrócenia słowa "manifestacja", używanego w tej formie przez opozycję antyrządową w latach 80. XX w.
Manifa, która początkowo została jednorazowo zorganizowana w proteście przeciwko policyjnej akcji w Lublińcu, gdzie policjanci na podstawie anonimowego donosu zatrzymali w czasie badania pacjentkę ginekologa i zmusili ją do poddania się badaniu kryminalistycznemu, przerodziła się z czasem w ogólnopolską demonstrację feministyczną oraz ogólnie antydyskryminacyjną, a także otwarcie antyklerykalną. Nastąpiła stopniowa radykalizacja haseł.

</doc>
<doc id="392583" url="https://pl.wikipedia.org/wiki?curid=392583" title="Kapitan Planeta">
Kapitan Planeta



</doc>
<doc id="392597" url="https://pl.wikipedia.org/wiki?curid=392597" title="Pál Teleki">
Pál Teleki

Pál Teleki hrabia Szék, właśc. Pál János Ede Teleki de Szék (ur. 1 listopada 1879 w Budapeszcie, zm. 3 kwietnia 1941 tamże) – węgierski polityk, minister wychowania i dwukrotny premier Węgier w latach 1920–1921 oraz 1939–1941, hrabia. Również delegat na Konferencji pokojowej w Paryżu. Z wykształcenia geograf, członek Węgierskiej Akademii Nauk i założyciel węgierskiego skautingu.
Teleki bywa określany mianem polityka kontrowersyjnego. Za jego rządów wprowadzone zostały prawa o wydźwięku antyżydowskim. Jednocześnie jednak 24 sierpnia 1939 r. Teleki odmówił wzięcia udziału w przygotowywanym przez Niemcy ataku na Polskę, powołując się na względy moralne i historyczne. Powiedział, że: „prędzej wysadzi swoje własne linie kolejowe, niż weźmie udział w inwazji na Polskę”.
Dzieciństwo i wczesna kariera.
Rodzicami Pála Telekiego byli Géza Teleki (1844-1913), węgierski polityk, i jego żona Irén Muráty (Muratisz, 1852-1941). Teleki rozpoczął edukację w 1885 r. i ukończył studia na uniwersytecie w 1903 r. Następnie został profesorem i wykładowcą geografii i stosunków socjoekonomicznych na Węgrzech przed I wojną światową; jednym z jego uczniów był Erik von Kuehnelt-Leddihn.
Gromadząc dane społeczne i geograficzne, wykonywał mapy o świetnej jakości, nawet przyjmując kryteria Systemu Informacji Geograficznej.
W 1916 r. Pál Teleki został naczelnikiem Węgierskiego Towarzystwa Turańskiego.
W 1919 r. Teleki został delegatem na konferencję pokojową w Wersalu.
Skauting.
Tematem skautingu Pál Teleki zainteresował się po rozmowie z Fritzem de Molnár, skautmistrzem jego syna. Latem 1927 r. młody Géza Teleki podczas wodniackiego wyjazdu do Helsingør w Danii nie wykonał polecenia de Molnára. Gdy skautmistrz zagroził poinformowaniem ojca, chłopiec odparł: „Och, taty nie interesuje skauting”. To zmotywowało de Molnára do rozmowy z hrabią Telekim.
Pál Teleki zainteresował się ideą skautingu. Wkrótce zaprzyjaźnił się z Robertem Baden-Powellem, został Węgierskim Naczelnikiem Skautowym i członkiem Międzynarodowego Komitetu Skautowego na przestrzeni lat 1929–1939. Był komendantem obozu podczas IV Światowego Skautowego Jamboree w Gödöllő, w Lesie Królewskim na Węgrzech. Jego działalność i inspiracja wpłynęły na kształt i skalę ruchu skautowego na Węgrzech oraz w świecie.
Sprawa polska.
Na uwagę zasługuje jego postępowanie wobec Polski i Polaków. W początkach lipca 1920 rząd Węgier premiera Pála Telekiego podjął decyzję o udzieleniu militarnej pomocy Polsce, przekazując nieodpłatnie i dostarczając w krytycznym momencie wojny polsko-bolszewickiej na własny koszt drogą przez Rumunię zaopatrzenie wojskowe: 48 mln naboi karabinowych do Mausera, 13 mln naboi do Mannlichera, amunicję artyleryjską, 30 tysięcy karabinów Mauser i kilka milionów części zapasowych, 440 kuchni polowych, 80 pieców polowych. 12 sierpnia 1920 do Skierniewic dotarł transport m.in. 22 mln naboi do Mausera z fabryki Manfréda Weissa w Czepel.
Po rozpadzie Czechosłowacji 15 marca 1939 r. Węgry zaatakowały Ruś Zakarpacką i w wyniku tzw. małej wojny zajęły obszar wokół Stakčína i Sobranec. Odtąd Polska i Węgry miały, jak przez wieki, wspólną granicę.
Tuż przed atakiem w 1939 roku na zapytanie strony niemieckiej o możliwość dokonania inwazji z terytorium Węgier, kierowany wielowiekową tradycją dobrych stosunków z Polską, Teleki odparł: „Prędzej wysadzę nasze linie kolejowe, niż wezmę udział w inwazji na Polskę. Ze strony Węgier jest sprawą honoru narodowego nie brać udziału w jakiejkolwiek akcji zbrojnej przeciw Polsce”. W depeszy wysłanej do Adolfa Hitlera z 24 lipca 1939 roku Teleki argumentował, że Węgry „nie mogą przedsięwziąć żadnej akcji militarnej przeciw Polsce ze względów moralnych”. List ten wywołał wściekłość kanclerza Trzeciej Rzeszy.
Po polskiej klęsce wrześniowej węgierski rząd podjął decyzję o otwarciu granic dla polskich uchodźców oraz zapewnił im wszelką możliwą pomoc – na Węgrzech działały polskie szkoły i organizacje społeczne, aż do momentu wkroczenia na Węgry Niemców w 1944 roku. Polskie oddziały, m.in. zmotoryzowana 10 Brygada Kawalerii płk. Maczka, uzyskały możliwość ewakuacji żołnierzy do Francji.
Sprawa jugosłowiańska.
Nie chcąc się ugiąć przed żądaniami Niemiec dotyczącymi ataku na Jugosławię (z którą Węgry były do tej pory sprzymierzone), 3 kwietnia 1941 r. – na wieść o wkroczeniu wojsk niemieckich na terytorium Węgier w drodze do Jugosławii – popełnił samobójstwo strzałem z pistoletu. Zostawił list pożegnalny, w którym napisał: „Naród czuje, że straciliśmy nasz honor. Sprzymierzyliśmy się z draniami. Staniemy się narodem śmieci. Ja jestem temu winny”.
Winston Churchill, premier Wielkiej Brytanii, komentując to wydarzenie, oświadczył, że samobójcza śmierć Telekiego była „ofiarą, która oczyściła naród węgierski z hańby umożliwienia niemieckiego ataku na Jugosławię”.
Teleki został pochowany na cmentarzu Máriabesnyő w Gödöllő.
Odznaczenia i upamiętnienie.
W 1930 otrzymał Łańcuch Odznaki Korwina.
W 1938 został uhonorowany Krzyżem Wielkim Węgierskiego Orderu Zasługi.
26 września 1940 został odznaczony Krzyżem Wielkim Orderu św. Stefana przez Regenta Królestwa Węgier admirała Miklósa Horthyego.
Rok 1991 został na Węgrzech ogłoszony rokiem Telekiego.
W 2001 r. postanowieniem prezydenta RP Aleksandra Kwaśniewskiego został pośmiertnie odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.
Jego nazwisko nosi jedna z warszawskich ulic. W Krakowie na Woli Duchackiej-Zachód od roku 2018 również jedna z ulic nosi jego imię.
3 kwietnia 2004 r. w miejscowości Balatonboglár odbyła się uroczystość odsłonięcia pomnika Pala Telekiego.
14 sierpnia 2021 w Krakowie został odsłonięty pomnik Pála Telekiego.
Pal Teleki ma też swój pomnik w Skierniewicach przy dworcu kolejowym (wraz z pomnikami Józefa Piłsudskiego, Ukraińca Symona Petlury i Francuza Charles'a de Gaulle'a). Pomnik został odsłonięty w listopadzie 2020 roku i jest to jedyny w Polsce pomnik poświęcony stuleciu Bitwy Warszawskiej. Politykom towarzyszą skrzynie mające przypominać o węgierskim transporcie amunicji, jaki 12 sierpnia sto lat wcześniej, wjechał na skierniewicki dworzec. Upamiętnienie uosabia narody Europy, które solidarnie pomogły Polsce walczącej z bolszewicką Rosją.

</doc>
<doc id="392600" url="https://pl.wikipedia.org/wiki?curid=392600" title="Bartosz Głogowski">
Bartosz Głogowski

Bartosz Głogowski (ur. 1979 w Warszawie) – polski aktor. W 2003 ukończył studia na Akademii Teatralnej w Warszawie.

</doc>
<doc id="392607" url="https://pl.wikipedia.org/wiki?curid=392607" title="Słudwia">
Słudwia



</doc>
<doc id="392613" url="https://pl.wikipedia.org/wiki?curid=392613" title="1948 w literaturze">
1948 w literaturze



</doc>
<doc id="392616" url="https://pl.wikipedia.org/wiki?curid=392616" title="Tortuga">
Tortuga

Tortuga (fr. "Île de la Tortue") – wyspa na Morzu Karaibskim, u północnych wybrzeży Haiti, ok. 2 km od miasta Port-de-Paix.
Wyspa otrzymała nazwę "Tortuga del Mar" (z hiszp. „żółw morski”) ze względu na charakterystyczne ukształtowanie terenu, nasuwające skojarzenia ze skorupą żółwia.
Historia.
Wyspę początkowo zamieszkiwali Indianie, którzy zostali zasymilowani lub wymordowani do połowy XVII w. Po dotarciu tu Europejczyków Tortuga, podobnie jak pobliska Hispaniola, została skolonizowana przez Hiszpanów. Już w początkach XVII w. zostali oni jednak wyparci przez Francuzów. Pozostałością po hiszpańskim panowaniu jest dzisiejsza nazwa wyspy. W 1629 Hiszpanie, w których rękach pozostawała cała wyspa Hispaniola, pod dowództwem Fabrique de Toledo zaatakowali kolonistów francuskich, by odzyskać wyspę, jednak atak został odparty. W późniejszym czasie, kiedy Francuzi umocnili się na wyspie, wyprawiali się na Hispaniolę na polowania dla skór, które następnie eksportowane były do Francji. W 1630 wyspa została podzielona między Anglię i Francję. W 1633 do pracy na plantacjach sprowadzono pierwszych czarnoskórych niewolników z Afryki.
Od 1640 bukanierzy, dysponujący królewskimi zezwoleniami i rezydujący na wyspie, urządzali ataki na przepływające w cieśninie między Tortugą a Hispaniolą statki hiszpańskie. Wkrótce wyspa stała się zresztą główną siedzibą piratów na Karaibach, napadających na pływające po Morzu Karaibskim statki, a piractwo szybko stało się dla mieszkańców wyspy głównym źródłem dochodu. Kres temu położono dopiero u schyłku XVII w. W 1684, na podstawie porozumienia w Ratyzbonie, Francja i Hiszpania zgodziły się skończyć z piractwem, bukanierzy przeszli na służbę królewską, ci zaś, którzy nie zgodzili się podporządkować, zostali uwięzieni i powieszeni. Do 1688 walka z piratami na Tortudze została praktycznie zakończona.

</doc>
<doc id="392617" url="https://pl.wikipedia.org/wiki?curid=392617" title="Kayserispor">
Kayserispor

Kayserispor Kulübü, ze względów sponsorskich Yukatel Kayserispor Kulübü – turecki klub piłkarski z siedzibą w mieście Kayseri, założony w 1966 roku, występujący w rozgrywkach Süper Lig.
Skład na sezon 2022/2023.
 (kapitan)

</doc>
<doc id="392619" url="https://pl.wikipedia.org/wiki?curid=392619" title="Karabin XM109">
Karabin XM109

XM109 – prototyp wielkokalibrowego karabinu wyborowego firmy Barrett. Jest to wersja karabinu wyborowego M107 używanego przez US Army. XM109 jest przystosowana do zasilania tą samą amunicją co granatnik automatyczny XM107. Podstawowym zadaniem nowej broni ma być zwalczanie celów lekko opancerzonych i lekkich umocnień na odległościach do 2000 m. Podstawowym problemem wykrytym podczas prób pierwszego prototypu jest nadmierny odrzut spowodowany niską skutecznością hamulca wylotowego.
Opis konstrukcji.
XM109 jest samopowtarzalnym karabinem wyborowym kalibru 25 mm. Zasada działania oparta na krótkim odrzucie lufy.
Kurkowy mechanizm spustowy umożliwia prowadzenia ognia pojedynczego. Zasilany z jednorzędowego magazynku pudełkowego na 5 naboi.
Lufa długości 447 mm z gwintem o skoku 558 mm, zakończona hamulcem wylotowym. Zamiast hamulca wylotowego mocowany może być tłumik dźwięku.
Kolba stała. Karabin XM109 wyposażony jest w dwójnóg i wspornik kolby. Nad łożem zamocowany jest składany uchwyt do przenoszenia broni. Na komorze zamkowej zamocowana jest szyna Picatinny służąca do montażu celowników. Prototyp wyposażony był w celownik optyczny, egzemplarze seryjne będą prawdopodobnie wyposażone w elektroniczny celownik będący połączeniem celownika optycznego, noktowizyjnego, dalmierza laserowego i komputera balistycznego.

</doc>
<doc id="392620" url="https://pl.wikipedia.org/wiki?curid=392620" title="Barrett XM109">
Barrett XM109



</doc>
<doc id="392621" url="https://pl.wikipedia.org/wiki?curid=392621" title="Pal Teleki">
Pal Teleki



</doc>
<doc id="392622" url="https://pl.wikipedia.org/wiki?curid=392622" title="Judyta Gejzówna">
Judyta Gejzówna

Judyta – rzekoma druga żona Bolesława Chrobrego. 
O drugiej żonie Chrobrego wspomina Thietmar. Nie podaje jednak żadnych danych jej dotyczących oprócz sugestii, że pochodziła z Węgier. Drugie małżeństwo władcy, z którego narodził się Bezprym, trwało prawdopodobnie w latach 986-987. Bolesław rozwiódł się z pierwszą, nieznaną z imienia, żoną prawdopodobnie na przełomie 985/986, a trzecią, Emnildę, poślubił w 987.
Imię Judyta, popularne w tamtej epoce, nadał anonimowej małżonce władcy Jan Długosz uznając jednocześnie, że była ona córką władcy węgierskiego Gejzy. Błąd kronikarza, powtarzany w starszej historiografii, został wyjaśniony przez Oswalda Balzera w "Genealogii Piastów" (1895).
Najnowsze badania węgierskich historyków oraz Błażeja Śliwińskiego wskazują na to, że matka Bezpryma mogła być córką księcia Siedmiogrodu Gyuli. Byłaby zatem siostrą Sarolty siedmiogrodzkiej, małżonki węgierskiego księcia Gejzy. Przypuszcza się, że jej imię mogło brzmieć Karolda.
Według aktualnego stanu wiedzy o drugiej żonie Bolesława Chrobrego da się powiedzieć tylko tyle, że małżeństwo zostało zawarte najprawdopodobniej w 986, małżonka urodziła Bezpryma, została odprawiona w 987, pochodziła z Węgier i prawdopodobnie wywodziła się z panującego rodu Arpadów lub ich konkurentów do władzy.

</doc>
<doc id="392624" url="https://pl.wikipedia.org/wiki?curid=392624" title="Dawid Kowal">
Dawid Kowal

Dawid Kowal (ur. 17 grudnia 1988 w Zakopanem) – polski skoczek narciarski, reprezentant klubu AZS Zakopane. Medalista mistrzostw świata juniorów (2004 i 2008) oraz mistrzostw Polski.
Jego ojciec, Jan Kowal, także był skoczkiem narciarskim.
Przebieg kariery.
Dawid Kowal zaczął skakać w wieku 9 lat. Pierwszym jego sukcesem było zajęcie 6. miejsca podczas mistrzostw Polski na dużej skoczni pod koniec 2003 w Zakopanem. Nieco ponad miesiąc później stanął na podium mistrzostw na skoczni normalnej w Karpaczu. Zajął 3. lokatę.
Został powołany przez Heinza Kuttina na mistrzostwach świata juniorów w Stryn, gdzie indywidualnie był 25., a z drużyną zdobył tytuł wicemistrzowski.
Po powrocie z mistrzostw zwyciężył w kategorii juniorów młodszych mistrzostwa TZN. Kilka dni później wygrał w swojej kategorii zawody ogólnopolskiej olimpiady młodzieży w Wiśle-Łabajowie.
Po raz ostatni w międzynarodowych zawodach wystąpił w lutym 2011 (były to zawody Pucharu Kontynentalnego w Zakopanem, gdzie zajął 65. i 67. miejsce), po czym zakończył karierę.

</doc>
<doc id="392626" url="https://pl.wikipedia.org/wiki?curid=392626" title="Tylopilus">
Tylopilus

Tylopilus P. Karst. (goryczak) – rodzaj grzybów z rodziny borowikowatych ("Boletaceae"). W Polsce występuje 1 gatunek, a na świecie około 130 gatunków o potwierdzonym statusie.
Systematyka i nazewnictwo.
Pozycja w klasyfikacji według Index Fungorum: "Tylopilus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe: "Leucogyroporus" Snell, "Phaeoporus" Bataille, "Porphyrellus" E.-J. Gilbert, "Rhodobolites" Beck, "Rhodoporus" Quél. ex Bataille.
Polską nazwę podał Krzysztof Kluk, do piśmiennictwa mykologicznego wprowadził F. Błoński w 1888 r.
Charakterystyka.
Grzyby kapeluszowe o dużych lub średnich owocnikach. Kapelusz matowy, w czasie wilgotnej pogody lepki. Rurki oraz pory po uszkodzeniu zmieniają kolor na szaroróżowawy.

</doc>
<doc id="392627" url="https://pl.wikipedia.org/wiki?curid=392627" title="Pertsivka">
Pertsivka

Horilka lub pertsivka, horilka z pertsem (piercowka) jest rodzajem wódki ukraińskiej; gorzałka z papryką. Czasami w butelce pertsivki znajduje się suszony owoc, chili lub aromatyczne zioła. Zwykle destylowana ze zbóż, ziemniaków, i miodu.

</doc>
<doc id="392628" url="https://pl.wikipedia.org/wiki?curid=392628" title="Departament Północno-Zachodni">
Departament Północno-Zachodni

Departament Północno-Zachodni ("Nord-Ouest") – jeden z dziesięciu departamentów, na jakie podzielone jest Haiti. Departament położony jest w północno-zachodniej części kraju. Zajmuje powierzchnię 2176 km² i jest zamieszkany przez 488 000 osób (2002). Stolicą jest Port-de-Paix. W granicach departamentu znajduje się wyspa Tortuga.
Z wyjątkiem Tortugi oraz fragmentu wybrzeża wokół Port-de-Paix, północno-zachodnia część kraju jest jałowa i nieurodzajna. Stolica departamentu, Port-de-Paix, niegdyś duży ośrodek eksportu bananów i kawy, dziś stanowi centrum przemytu amerykańskich produktów.
Departament dzieli się na 3 arrondissement

</doc>
<doc id="392636" url="https://pl.wikipedia.org/wiki?curid=392636" title="Departament Zachodni">
Departament Zachodni

Departament Zachodni ("Ouest") – jeden z dziesięciu departamentów, na jakie podzielone jest Haiti. Departament zajmuje całą środkową część kraju, na wschodzie graniczy z Dominikaną. Zajmuje powierzchnię 4827 km² i jest zamieszkany przez 2,9 mln osób (2002). Departament gospodarczo i kulturalnie jest zdominowany przez szybko rozrastające się Port-au-Prince, stolicę całego kraju i jego główne miasto, które wraz z przedmieściami oraz sąsiednimi mniejszymi miastami (m.in. Carrefour tworzy "Aire Metropolitaine" (obszar stołeczny).
Departament dzieli się na 5 arrondissement:

</doc>
<doc id="392639" url="https://pl.wikipedia.org/wiki?curid=392639" title="Pogórze Bukowskie">
Pogórze Bukowskie

Pogórze Bukowskie (513.69) – mezoregion fizycznogeograficzny Pogórza Środkowobeskidzkiego w południowo-wschodniej Polsce.
Pogórze Bukowskie obejmuje pas wzgórz i kotlin o wysokościach na ogół od 300 do 500 m n.p.m., rozciągających się równoleżnikowo między Kotliną Jasielsko-Krośnieńską na północy a Beskidem Niskim na południu przez Pasmo Bukowicy. Na zachodzie Pogórze Bukowskie poprzez dolinę Jasiołki graniczy z Pogórzem Jasielskim. Na wschodzie Kotlina Sanocka oraz Góry Słonne oddzielają Pogórze Bukowskie od Gór Sanocko-Turczańskich i Bieszczadów Zachodnich. Region jest przecięty doliną górnego Wisłoka oraz Osławy. Gospodarkę leśną na tym obszarze prowadzą: Nadleśnictwo Brzozów, Rymanów i Lesko.
Miejsca historyczne.
Pogórze zasiedlone było już od czasów starożytnych – wykopaliska archeologiczne potwierdzają ślady kultury przeworskiej z II wieku n.e. Na terenie miejscowości Prusiek odkryto pierwsze cmentarzysko kultury przeworskiej w Karpatach, datowane na drugą połowę II wieku n.e. Prace wykopaliskowe prowadzone od 2000 roku ujawniły, że ludność, do której należało cmentarzysko, posiadała powiązania z wschodnią strefą kultury przeworskiej. Chronologicznie znaleziska z Prusieka są zgodne z przekazem Klaudiusza Ptolemeusza, mówiącym o przenikaniu pewnych grup Wandalów – Lakringów, Hasdingów i Wiktofalów na południe, na tereny dorzecza górnej Cisy. Można przypuszczać, że część ludności kultury przeworskiej stanowili Wandalowie, którzy na pewien czas w drodze na południe zasiedlali te tereny i założyli swą nekropolię w Prusieku, W miejscu największego przewężania Sanu, gdzie krzyżują się granice Pogórza Bukowskiego i Kotliny Sanockiej, przy ujściu Sanoczka do Sanu, u podnóża Gór Słonnych znajduje się drugie najstarsze wielokulturowe stanowisko archeologiczne w południowo-wschodniej Polsce tzw. Horodyszcze.
Po dawnej architekturze obronnej historycznej ziemi sanockiej na tym terenie zachowały się ślady zamków i dworów obronnych m.in. Sobień, Lesko, Sanok, Nowotaniec, Płonna i Zboiska.
W okresie I wojny światowej od 8 do 10 maja 1915 Pogórze było miejscem krwawych walk oddziałów, stron konfliktu. Rzeka Wisłok w górnym biegu na odcinku od Odrzechowej do Beska stanowiła linię oporu wojsk rosyjskich (m.in. kozaków dońskich) przed nacierającymi od zachodu pułkami austriacko-niemieckimi. W nocy z 9 na 10 maja pułki bośniackie usiłowały kilkakrotnie sforsować Wisłok w Besku, w miejscu gdzie rzeka płynie głębokim jarem. Cmentarz i pomnik upamiętniający ofiary wydarzeń z lat I wojny światowej znajduje się w Bukowsku.
We wrześniu 1944 podczas operacji dukielskiej na Pogórzu Bukowskim toczyły się ciężkie walki pomiędzy niemieckimi 96 i 68 dywizjami piechoty XXIV korpusu pancernego a radzieckim 67 korpusem piechoty oraz 167 i 129 korpusem strzelców 107 dywizji piechoty, nacierającymi od wschodu. Dowództwa zgrupowania wojsk niemieckich Generalleutnanta Richarda Wirtza znajdowało się w Bukowsku, natomiast Generalleutnanta Paula Scheuerpfluga w Woli Sękowej. Działały tu też m.in. oddziały partyzanckie Adama Winogrodzkiego z Poraża i Antoniego Żubryda z Niebieszczan.
Etnografia Pogórza.
Obok takich miejscowości jak Bukowsko, Nowotaniec, Nagórzany czy Niebieszczany Pogórze do Operacji „Wisła” leżało na terenach południowego pograniczna kulturowego poza zasięgiem zwartego osadnictwa polskiego (wyspa językowa), otoczone wsiami z dominującą przewagą ludności rusińskiej.
Ludność polska posługiwała się "dialektem sanockim", będącym gwarowym wariantem dialektu małopolskiego.
Do 1946 większość Pogórza zamieszkana była przez rusińskich Łemków. „Gdzie ich nazywano (1851), albo Sanockimi Góralami, albo też Lemkami, od przysłówka Lem, który używają, a który odpowiada co do znaczenia przysłówkowi „tylko”. Właśnie wśród tych Górali Sanockich czyli jak ich zwać chcą Lemków, leży ponad Osławą trzy wioski w niewielkiej odległości od siebie, gdzie w jednej mówią ludzie „Lem” w drugiej „Nem” w trzeciej „Łeż”, tem samym tedy prawem można by ich nazywać Lemkami, Memkami, i Łeżkami”. Rozproszone enklawy tej grupy etnicznej pozostały w dorzeczu Osławy m.in. w Mokrem, Szczawnem i Komańczy.
Pogórze Bukowskie od połowy XI wieku leżało na zachodnim pograniczu ziem Rusi Czerwonej, wraz z którą w 1340 zostało przyłączone do Królestwa Polskiego. Ziemie te po kolejnych najazdach tatarskich od XIII do XIV wieku pozostawały praktycznie niezamieszkane. Do ich kolonizacji na prawie wołoskim oraz polskim, prowadzonej głównie przez rody Balów i Herburtów, doszło dopiero na przełomie XIV i XV wieku. Osadnictwo wołoskie dało początek zamieszkującym te tereny grupom etnicznym wschodniosłowiańskiej proweniencji: Łemkom i Dolinianom obok których ukształtowała się również grupa polskich Pogórzan, w dawnej literaturze zwana Głuchoniemcami
W 1946 w okresie nasilonych walk ze zbrojną partyzantką ukraińską całkowitemu zniszczeniu uległo kilkanaście wsi polskich i ukraińskich leżących na obszarze Pogórza. W nocy z 4 na 5 kwietnia, sotnie UPA dokonały największego napadu na polskie miejscowości – Bukowsko oraz okoliczne wsie. Upowcy spalili wówczas większość budynków Bukowska, z których ocalał tylko kościół i kilka domów mieszkalnych. Ogółem banderowcy spalili tej nocy 420 zabudowań w Bukowsku, 125 domów w sąsiednim Nowotańcu i 110 budynków mieszkalnych w Nagórzanach, dach nad głową straciło w tym dniu ponad 3500 osób.
W roku 1947 w wyniku działań podjętych przez władze państwowe w ramach Akcji „Wisła” opuszczonych zostało kilkanaście wsi ukraińskich, łemkowskich i doliniańskich, po który pozostały do dziś ślady cmentarzy wiejskich, oraz cerkwiska. W latach 60. XX wieku wiele tych wsi np. Wola Piotrowa zostało ponownie zasiedlonych m.in. przez osadników ze Śląska Cieszyńskiego.
Architektura.
Pozostałości dawnej zabudowy dworskiej m.in. ; murowane parterowe dwory z XIX wieku w miejscowościach Tarnawa Górna, Markowce, Poraż, Wola Postołowa, Czaszyn (ruiny dworu zniszczonego w roku 1915), pozostałości parków dworskich w Woli Sękowej, Pisarowcach, Pielni, Pobiednie, Nadolanach i Zboiskach. Nad Sanem, na granicy Pogórza i Gór Słonnych znajduje się zamczysko Sobień.
Historia gospodarki.
Pogórze Bukowskie jest jednym z najstarszych ośrodków górnictwa naftowego na świecie, kopalnie ropy naftowej istniały w takich miejscowościach jak Tokarnia, Morochów czy Mokre przed rokiem 1884.
W roku 1874 została ukończona linia kolejowa biegnąca przez Pogórze od Przełęczy Łupkowskiej znana jako Pierwsza Węgiersko-Galicyjska Kolej Żelazna. Stacje kolejowe znajdowały się w Komańczy, Szczawnem, Mokrem i Czaszynie oraz stacja węzłowa w Zagórzu. Łączyła ona prowincje Austro-Węgier leżące po dwóch stronach łańcucha karpackiego – Galicję i Węgry. Linia początkowo była jednotorowa (od 1896 r. – dwutorowa).
W Zarszynie oraz wsi Odrzechowa rozwinęła się hodowla bydła simentalskiego sprowadzonego ze Szwajcarii ponad 150 lat remu.
Krajowa Wystawa Bydła Simentalskiego oraz Regionalny Championat Konia Huculskiego.
Międzynarodowa impreza organizowana rokrocznie od roku 2000 w ramach cyklu „Pożegnanie lata”. Miejsce wystawy znajduje się w dolinie Wisłoka, gdzie rzeka tworzy zakole pod wysokim urwiskiem, pomiędzy wsiami Pastwiska i Puławy Dolne. Wystawcami zwierząt są głównie hodowcy z południowych powiatów województwa podkarpackiego. Wśród odwiedzających największą grupę stanowią Niemcy, Czesi, Słowacy i Węgrzy. Gośćmi wystawy w roku 2008 byli m.in. pochodzący z Odrzechowej prezes Polskiego Związku Hodowców Koni dr. inż. Władysław Brejta oraz dr Josef Kočera – dyrektor Federacji Hodowców Bydła Simentalskiego w Republice Czeskiej, który pełnił również funkcję głównego sędziego zawodów; poseł Jan Bury, Eugeniusz Kłopotek, marszałek województwa podkarpackiego, sanocki starosta powiatowy oraz wojewoda podkarpacki i wielu innych. Wystawie towarzyszy pokaz najnowszych maszyn i urządzeń rolniczych.
Rezerwaty i parki przyrodnicze.
Na pogórzu Bukowskim leżą Jaśliski Park Krajobrazowy oraz rezerwaty przyrody:
Turystyka.
Przez Pogórze przebiega rowerowy i pieszy szlak śladami dobrego wojaka Szwejka. Ponadto prowadzą tędy szlaki piesze:
W Karlikowie, Puławach Górnych działają wyciągi narciarskie.
Przez Pogórze przebiega Europejski długodystansowy szlak pieszy E8.
Gospodarstwa agroturystyczne istnieją w miejscowościach Puławy, Tokarnia, Nagórzany, Nadolany, Nowotaniec, Bukowsko, Wola Sękowa, Wola Piotrowa, Karlików, Płonna, Szczawne, Rzepedź, Lesko, Zagórz, Poraż, Wysoczany, Zboiska, Pobiedno, Lesko, Kulaszne, Wysoczany, Czaszyn.

</doc>
<doc id="392641" url="https://pl.wikipedia.org/wiki?curid=392641" title="Mozyrz">
Mozyrz

Mozyrz (biał. Мазыр, "Mazyr") – miasto na Białorusi w obwodzie homelskim, siedziba rejonu mozyrskiego. Historycznie na Polesiu. W mieście znajduje port rzeczny nad Prypecią, rafineria ropy naftowej, zakładu przemysłu drzewnego i elektrotechnicznego. W 2014 liczyło 112 tys. mieszkańców.
Miejsce obrad sejmików ziemskich powiatu mozyrskiego od XVI wieku do pierwszej połowy XVIII wieku.
Historia.
Przed 1142 w miejscowości istniały dwa klasztory prawosławne: żeński św. Paraskiewy i męski św. św. Piotra i Pawła. Prawa miejskie nadał Mozyrzowi w 1609 król Zygmunt III Waza. Miasto królewskie w 1782 roku. W latach 1907-1909 w Mozyrzu działało koło prowincjonalne Polskiego Towarzystwa „Oświata” w Mińsku, które zajmowało się wspieraniem polskiej edukacji. W 1909 roku naczelnik policji powiatu mozyrskiego wydał raport, w którym donosił, że koło to prowadziło nielegalnie 5 polskich szkółek. Doprowadziło to do likwidacji całej organizacji. W 1909 roku, w czasie wyborów samorządowych, do rady miejskiej zostało wybranych 13 Rosjan, 1 Polak i 1 Żyd.
W okresie wielkiego terroru Sobór św. Michała Archanioła służył jako więzienie NKWD obwodu poleskiego. W kryptach świątyni zamordowano około 300 osób. Masowe groby z tego okresu znajdują się również w pobliżu miejscowości Rudnia, 27 km na południe od Mozyrza.

</doc>
<doc id="392647" url="https://pl.wikipedia.org/wiki?curid=392647" title="Orsza">
Orsza

Orsza (biał. Орша, Ворша) – miasto na Białorusi, nad Dnieprem, u ujścia Orszycy, w obwodzie witebskim, siedziba rejonu orszańskiego; około 114 tys. mieszkańców (2019).
Miasto należało do Wielkiego Księstwa Litewskiego oraz do I Rzeczypospolitej. Do I rozbioru było miastem królewskim i stolicą powiatu orszańskiego w województwie witebskim. Stanowiło ważną litewsko-polską twierdzę Bramy Smoleńskiej.
Historia.
Orsza już w epoce brązu i epoce żelaza była miejscem zagospodarowanym.
Od XIII wieku pod panowaniem książąt litewskich. W 1394 litewski książę Witold Kiejstutowicz osadził tu swego namiestnika. Wkrótce Orsza stała się obok Smoleńska jedną z najważniejszych warowni blokujących dostęp do Rzeczypospolitej od strony Moskwy (w tzw. Bramie Smoleńskiej). Wielki książę litewski Witold Kiejstutowicz około 1407 r. prowadził w Orszy budowę murowanego zamku, której nie ukończono i górna partia wież i murów nawet w XVI w., pozostawała drewniana. W 1501 roku Orsza została zajęta na krótko przez wojska moskiewskie. Pierwsza ważna bitwa rozegrała się tutaj w 1508 roku.
W dniu 8 września 1514 roku książę Konstanty Ostrogski odniósł w zakolu Dniepru na północny wschód od Orszy świetne zwycięstwo nad 3-krotnie liczniejszymi wojskami moskiewskimi.
Zdobycie Smoleńska w czerwcu 1514 roku przez wojska Wasyla III spowodowało, że po rozejmie w 1522 roku granica z państwem moskiewskim przesunęła się na zachód i trzeba było utworzyć nową linię obronną. Dlatego już w latach dwudziestych XVI wieku przystąpiono do rozbudowy fortyfikacji Orszy, która miała przejąć dotychczasową rolę obronną Smoleńska. W celu rozbudowy umocnień w 1551 roku król Zygmunt II August zwolnił miasto na 10 lat od płacenia podatków. Powstał wtedy silny kompleks obronny, wyposażony w artylerię. Mury zamkowe miały wysokość 8 metrów i szerokość 2 metrów z 5 basztami, a miasta bronił ziemny wał z 3 bramami. Dzięki rozbudowie umocnień odparto kolejne ataki wojsk moskiewskich w latach 1535, 1562, 1564.
W dniu 7 lutego 1564 hetman Mikołaj Radziwiłł Rudy pokonał tutaj wojska moskiewskie. W roku 1566 ustanowiono w Orszy sejmik powiatowy poprzedzający obrady litewskiej Konwokacji (sejmiki odbywały się w Orszy do 1772). W tym samym roku starostą został tutaj rotmistrz Filon Kmita. W 1580 roku hetman Lew Sapieha ufundował jezuitom drewniany kościół. Latem 1581 roku Orsza stała się centrum obrony organizowanej przez starostę Filona Kmitę Czarnobylskiego przed atakiem gdy moskiewskiej armii Serebriannego.
Orsza straciła swoje militarne znaczenie dzięki odzyskaniu przez Rzeczpospolitą w 1611 roku Smoleńska i zabezpieczeniu jej w ten sposób przed najazdami moskiewskimi. Zyskała jednak dzięki temu pod względem gospodarczym i na początek XVII wieku przypada okres jej największego rozwoju. Miała wtedy 5 tysięcy mieszkańców, przez co stała się jednym z większych miast na północnym wschodzie Rzeczypospolitej. W 1620 roku król Zygmunt III Waza nadał Orszy prawa miejskie magdeburskie. Po 1630 działała tu drukarnia.
W dniu 7 maja 1653 roku miasto zniszczył ogromny pożar, po którym król zwolnił Orszę od podatków i stacji żołnierskich na 4 lata. W 1654 wojska moskiewskie rozbiły pod miastem wojska litewskie hetmana Janusza Radziwiłła co spowodowało zajęcie w dniu 11 sierpnia miasta przez wojska Jakowa Czerkaskiego. Orszę odzyskał rotmistrz Krzysztof Stetkiewicz na początku 1655 roku, jednak Moskwa ponownie opanowała miasto w lecie 1655 roku, które było okupowane do grudnia 1659 roku, co spowodowało jego wyludnienie i upadek. Po rozejmie w Andruszowie zaczęto odbudowę. Po odpadnięciu od Rzeczypospolitej województwa smoleńskiego, ziemia orszańska została przyłączona w 1667 roku do województwa witebskiego, tworząc odrębny powiat. Szlachta ziemi orszańskiej sejmikowała w Orszy i wysyłała na sejm dwóch posłów i dwóch deputatów do Trybunału. W Orszy znajdowało się starostwo grodowe (obok Witebska). Starostwo orszańskie należało do dóbr królewskich. Dzięki pomocy króla Jana III Sobieskiego jezuici zbudowali w 1690 roku murowany kościół i dwupiętrowe kolegium, a w 1693 powstał tu „Kodeks orszański” będący zbiór dramatów i sztuk teatralnych, popularny w teatrach m.in. Warszawy, Witebska, Nowogródka, Połocka. Jezuici założyli też w Orszy szkołę teatralną i park, który istnieje do dzisiaj. We wrześniu 1708 oddziały cara moskiewskiego Piotra Wielkiego doszczętnie spaliły miasto. Od XVIII w. w mieście zaczyna zamieszkiwać coraz więcej Żydów.
Od czasów Rozbiorów Polski miasto znajdowało się w Rosji. 6 lipca i 20 listopada 1812 roku przez Orszę przechodziły wojska Napoleona. Po 1918 roku Orsza znalazła się poza granicami II Rzeczypospolitej. W latach 1937–1940 na Kobylackiej Górze na północnych przedmieściach Orszy Sowieci zamordowali ponad 500 Polaków i 1100 Białorusinów, co upamiętnia tablica. Egzekucji dokonywano także w lesie przy drodze z Orszy do Mohylewa, w pobliżu wsi Poddębce (tzw. Charkowski las). W 1941 roku miasto zostało zajęte przez wojska III Rzeszy. W czasie walk pod Orszą po raz pierwszy Armia Czerwona użyła katiuszy – wydarzenie to upamiętnia tutaj pomnik katiuszy.
Zabytki.
Zabytki niezachowane
Gospodarka.
W mieście rozwinął się przemysł maszynowy, materiałów budowlanych, lniarski oraz spożywczy.

</doc>
<doc id="392650" url="https://pl.wikipedia.org/wiki?curid=392650" title="Mołodeczno">
Mołodeczno

Mołodeczno (, "Maładzieczna"; , "Mołodieczno") – miasto położone nad Uszą, stolica rejonu w obwodzie mińskim Białorusi, na wschodnich krańcach historycznej Wileńszczyzny.
Siedziba utworzonej w 2014 r. prawosławnej eparchii mołodeczańskiej.
Miasto magnackie, położone było w końcu XVIII wieku w powiecie oszmiańskim województwa wileńskiego.
Nazwa.
Istnieje kilka wersji pochodzenia nazwy miasta. W podaniach ludowych opowiada się o wielkim księciu litewskim, który podarował młodszemu (biał. маладзейшы) synowi niewielkie miasteczko z czasem nazwane Mołodecznem. Późniejsza legenda opowiada o podróżującej Traktem Starowileńskim cesarzowej Katarzynie, która z zachwytu nad pięknem ziemi mołodeczańskiej zawołała "Raduj się, krasna dziewico!" (ros. Радуйся, красная девица!). Od jej okrzyku trzy miejscowości otrzymały swoje nazwy Radoszkowicze, Krasne i Mołodeczno.
Nazwa może się wywodzić od rzeki Mołodeczanki, w miejscu ujścia której do Uszy powstał zamek i rozwinęła się osada. Słownik toponimiczny Wadzima Żuczkiewicza z 1974 roku podaje pochodzenie nazwy od wyrazu "mołodiec" (ros. молодец) w znaczeniu parobek, członek drużyny księcia. Badacz Mikałaj Tamaszeuski wywodzi nazwę Mołodeczna od dwóch jej składowych "moł" (starosł. i ros. мол) – nasyp z piasku i kamieni na powierzchni wody, oraz "dieczno" (starosł. дечно) – w słowniku starosłowiańskim obszar pomiędzy czymś, rozmieszczony gdzieś obszar lub rozmieszczenie czegoś w miejscu. W połączeniu dwóch wyrazów nazwa miasta może oznaczać miejsce, rozmieszczone na "mole". Historyk Hienadź Kachanouski wiąże nazwę miasta ze starobiałoruskimi wyrazami "mała" (мала) i "nadeczana" (надэчана), co oznacza miejsce o małej powierzchni.
Położenie geograficzne.
W średniowieczu Mołodeczno było jedną z osad, położonych na pograniczu ziem słowiańskich i litewskich. Zgodnie ze "Słownikiem geograficznym Królestwa Polskiego" położone nad Uszą, przy drodze pocztowej z Mińska do Wilna oraz w odległości 1,5 wiorsty od kolei Libawo-Romieńskiej i 20 wiorst na południe od Wilejki Mołodeczno należało do powiatu wilejskiego i wchodziło w skład pierwszego okręgu policyjnego. Przed 1945 rokiem było siedzibą powiatu w województwie wileńskim.
Współczesne Mołodeczno położone jest w północno-zachodniej części obwodu mińskiego, na północy rejonu mołodeczańskiego. Sąsiednie miasta rejonowe to: na północnym zachodzie – Smorgonie, na północnym wschodzie – Wilejka, na południowym zachodzie – Wołożyn, na południowym wschodzie – Mińsk.
Klimat.
Klimat Mołodeczna jest umiarkowany. Według klasyfikacji klimatów Köppena odnosi się do klasy Dfb (klimat wilgotny kontynentalny z łagodnym latem i opadami przez cały rok). Średnia temperatury rocznej wynosi 6 °C, średnia maksymalna temperatura roczna – 10 °C, średnia minimalna – 2,1 °C. Najcieplejszym miesiącem jest lipiec, średnia temperatura którego wynosi 17,3 °C, najchłodniejszym – styczeń ze średnią –6,6 °C. Średnia temperatura w miesiącach zimowych wynosi –5,1 °C, wiosennych – 5,9 °C, letnich – 16,75 °C, jesiennych – 6,6 °C. Średnia roczna opadów wynosi 54 mm. Najmniej opadów jest lutym – średnio 31 mm, najwięcej w czerwcu – 82 mm. W miesiącach zimowych średnia opadów jest 39 mm, wiosennych – 46 mm, letnich – 78 mm, jesiennych – 53 mm.
Układ przestrzenny.
W 1623 roku Mołodeczno miało siedem ulic: Ciukomska, Lebiedziewska, Mała Zamkowa, Mińska, Sadowa, Rynkowa, Wielka Zamkowa. W 1651 roku pojawiła się Chożowska. Centrum miasteczka stanowił rynek, gdzie odbywał się handel. W XIX wieku, jak wzmiankuje "Słownik geograficzny Królestwa Polskiego", Mołodeczno było "nędznie zabudowane". W 1938 roku w mieście istniało dwanaście ulic: Barty, Batorego, Chrystusa, Dąbrowskiego, Jagiellońska, Kościuszki, Lotnicza, Mickiewicza, Piłsudskiego, Słowackiego, Starościṅska, Zamkowa. W centrum znajdował się Plac 3 Maja.
Zgodnie z opisem, sporządzonym po drugiej wojnie światowej, Mołodeczno składało się z oddalonych od siebie osiedli, które łączyły drogi, wiodące przez niezabudowane obszary. Miasto nie miało jeszcze regularnego systemu ulic i dróg. Wyjątek stanowiło Staroje Miesta, poprzecinane ulicami wylotowymi Sawieckaja, Maksima Horkaha, Asipienki.
W dzielnicy Buchowszczyna głównymi arteriami komunikacyjnymi były ulice Rewolucyjna (obecnie Prytyckiego) i Komunistyczna (dzisiaj nie istnieje, brała początek tam, gdzie obecnie rozpoczyna się w Wielki Gościniec – na wysokości dzielnicy Zdziemielewo – prowadziła do placu Centralnego, po czym gwałtownie skręcała na północ i prowadziła do torów, wzdłuż dzisiejszej ulicy Wileńskiej, po drugiej stronie torów przechodziła w ulicę Sowiecką). Ulice Rewolucyjna i Komunistyczna łączyły dworzec kolejowy z dzielnicą Staroje Miesta. Na ich skrzyżowaniu znajdował się plac targowy. Główne ulice miasta były brukowane, ich szerokość wahała się od dwunastu do osiemnastu metrów, jezdnia nie przekraczała sześciu metrów. Pozostałe ulice mołodeczańskie były niebrukowane.
Powierzchnia miasta wynosi 33,49 km². 12,5% obszaru zajmuje przestrzeń budownictwa wielomieszkaniowego, skoncentrowanego głównie w południowej części Mołodeczna. Wydziela się tu cztery duże skupiska kamienic: na zachodzie – dzielnice Hielenowa i Zialony Haradok, w centrum – mikrorejon o pięcio- i dziewięciopiętrowych zabudowaniach oraz mikrorejony nr 1–4. Dalej na wschód znajdują się mikrorejony nr 6 i 10 z przeważnie dziewięciopiętrowymi blokami, za nimi – formujący się mikrorejon nr 11 (Wschodni) o pięciopiętrowych kamienicach. Przestrzeń domków jednorodzinnych zajmuje 29% miasta. Zlokalizowana jest w częściach: północnej – dzielnice Lasnyja, Zaliniejny, zachodniej – Zdziemielewa, Buchauszczyna, wschodniej – Wialikaje Siało, południowo-wschodniej – Sznury oraz północno-wschodniej i wschodniej – dzielnice o zabudowaniu wiejskim.
Przestrzeń publiczną, zajmującą 4,9% miasta i zlokalizowaną głównie w centrum miasta, tworzą obiekty handlowe i urzędowe, które sąsiadują z kilkupiętrowymi kamienicami. Dwa największe skupiska przemysłowe położone są na wschód i zachód od centrum miejskiego i przylegają do torów. Powierzchnia przemysłowa zajmuje 27,8% Mołodeczna. 5,1% powierzchni przeznaczona jest na przestrzeń rekreacyjno-krajobrazową. Składają się na nią skwery miejski, Park Pieramohi w centrum miasta, Park Kamsamolski – na północy, park w miejscu byłej jednostki wojskowej – na zachodzie i powstający park na południowym wschodzie.
Historia.
Przed rozbiorami.
Wykopaliska archeologiczne wykazały, że na terenie obecnego miasta znajdowały się wcześniejsze osady, pochodzące z epoki kultury ceramiki sznurowej.
Pierwsza historyczna wzmianka o Mołodecznie odnosi się do roku 1388. 16 grudnia 1388 roku Dymitr Korybut Olgierdowicz, książę Nowogrodu Siewierskiego, wydał na zamku w Mołodecznie dokument, zapewniający wierność hołdowniczą Władysławowi II Jagielle i królowej Jadwidze. W średniowiecznych dokumentach Mołodeczno jest nazywane „miejscowością” (tj. miastem), która od roku 1413 do wchodziła w skład województwa wileńskiego.
6 lipca 1501 roku król Polski Aleksander Jagiellończyk nadał dobra Mołodeczna kniaziowi Michałowi Mścisławskiemu pod warunkiem dawania koni pod przejazd posłów i gońców. Nadanie to zostało powtórnie potwierdzone 12 lipca 1511 roku za panowania króla Zygmunta I Starego. Po śmierci Michała Iwanowicza Mścisławskiego około roku 1525 dobra mołodeczańskie zostały podzielone między córki księcia – Nastazję, Teofilę i Agrafienę. Zamek przypadł Nastazji, żonie wojewody witebskiego – kniazia Stefana Zbaraskiego, który odsprzedał go Wasylemu (Bazylemu) Rahozie. W roku 1558 zamek powrócił do rodziny: nabyła go jedna z pozostałych dwóch sióstr, starościna łucka, małżonka kniazia Andrzeja Michałowicza Sanguszki Koszyrskiego. W dokumencie kupna, wystawionym 4 maja 1558 roku, zamek mołodeczański został nazwany uroczyszczem Żelazkowszczyzna. 1 maja 1561 roku starościna łucka zapisała zamek wraz z jedną czwartą częścią Mołodeczna kniahini Bohdanie Mścisławskiej. W roku 1567 całe Mołodeczno przeszło na własność kniahini Nastazji Zbaraskiej, córki kniazia Michała Iwanowicza Mścisławskiego.
W 1567 roku w Mołodecznie odbyły się wstępne rozmowy przedstawicieli Wielkiego Księstwa Litewskiego i Korony Królestwa Polskiego, dotyczące warunków późniejszej unii lubelskiej w 1569 roku.
Według dokumentów w roku 1617 właścicielem Mołodeczna był kanclerz wielki litewski Lew Sapieha, który 20 sierpnia 1621 roku sprzedał dobra Stanisławowi Szemiotowi, podkomorzemu żmudzkiemu. Testamentem Stanisław Szemiot podzielił dobra mołodeczańskie między swoich usynowionych bratanków, synów Wacława Szemiota, z zastrzeżeniem, że spadek ma pozostać w ich rękach pod groźbą utraty dóbr na rzecz rodu Paców. Wacław Szemiot według testamentu otrzymał dożywotnie użytkowanie z zakazem sprzedaży ziemi. Mimo zakazu 16 stycznia 1628 roku Wacław sprzedał dobra mołodeczańskie wojewodzie smoleńskiemu Aleksandrowi Korwinowi Gosiewskiemu za sumę 87 825 złotych polskich, co wywołało długoletni proces sądowy: 18 listopada 1652 roku potomkowie Stanisława Szemiota wnieśli pozew przeciwko Gosiewskim o niesłuszne nabycie dóbr mołodeczańskich. Proces zakończył się podziałem dóbr mołodeczańskich między Gosiewskich, którzy nabyli część od Wacława Szemiota, a Paców, którym ziemie przypadły zgodnie z zapisem w testamencie Stanisława Szemiota. Wzmianki o istnieniu parafii katolickiej w Mołodecznie, która płaciła podymne z dóbr duchownych, sięgają 1653 roku. Kolejny raz parafia wzmiankowana jest w 1669 roku w zestawieniu tzw. Synodu Sapiehy.
W 1708 roku, w okresie wojny północnej (1700-1721), Mołodeczno zajęły wojska szwedzkie.
18 września 1711 roku biskup Bogusław Korwin Gosiewski sprzedał swoje dobra mołodeczańskie Ogińskim. W 1722 roku odziedziczył je Michał Kazimierz Kociełł, podskarbi litewski. W 1736 roku jego syn, Kazimierz, starosta markowski, sporządził testament, według którego dziedziczką miała zostać jego córka, Rozalia, żona Michała Kazimierza Ogińskiego, starosty babinowickiego. 13 maja 1738 roku Rozalia i Kazimierz Ogińscy zapisali swoje dobra mołodeczańskie Tadeuszowi Ogińskiemu, kasztelanowi trockiemu i pisarzowi litewskiemu. 14 czerwca 1740 roku kasztelan połocki Pac, właściciel połowy Mołodeczna, odstąpił swoją część Marcyanowi Michałowi Ogińskiemu, wojewodzie witebskiemu i ojcowi wyżej wspomnianego Tadeusza.
14 listopada 1740 roku król Polski August III Wettyn nadał Tadeuszowi Ogińskiemu przywilej organizowania dwóch targów tygodniowo – w piątek i niedzielę – oraz dwóch jarmarków rocznie – 22 (9) maja na świętego Mikołaja i 14 (1) października na Pokrowę.
19 stycznia 1744 roku Marcyan Michał Ogiński przekazał swoje dobra mołodeczańskie Rafałowi Alojzemu Oskierce i jego żonie Teresie z Ogińskich, którzy rok później ustąpili je Tadeuszowi Ogińskiemu. Dzięki fundacji Tadeusza Ogińskiego w mieście zbudowano kościół parafialny, oddany w roku 1762 ojcom trynitarzom.
3 grudnia 1747 roku biskup wileński Michał Jan Zienkowicz pozwolił na wystawienie w Mołodeczno szkoły żydowskiej i nadał miastu prawo do chowania zmarłych. W 1753 roku z fundacji Ogińskich zbudowano w Mołodecznie drewniany kościół katolicki pod wezwaniem Narodzenia Najświętszej Marii Panny. W 1762 roku osadzono w Mołodecznie zakon trynitarzy, a w 1777 roku rozpoczęto budowę dla nich murowanego klasztoru.
W 1783 roku, po śmierci Tadeusza Ogińskiego, właścicielem Mołodeczna został jego syn, Franciszek Ksawery, kuchmistrz litewski. W 1811 roku dzięki staraniom Franciszka Ogińskiego do Mołodeczna przeniesiono z Bobrujska gimnazjum, zamienione w 1863 roku w seminarium nauczycieli wiejskich wyznania prawosławnego. Gimnazjum mołodeczańskie ukończyli m.in. Aleksander Tyszyński, krytyk i profesor Szkoły Głównej Warszawskiej, oraz Antoni Muchliński, orientalista, profesor i dziekan Uniwersytetu Petersburskiego.
Pod zaborami.
W wyniki II rozbioru Rzeczypospolitej Obojga Narodów w roku 1793, Mołodeczno weszło w skład Imperium Rosyjskiego (powiat wilejski). Od 1809 roku w części klasztoru trynitarzy działała szkoła.
W 1812 roku przez Mołodeczno przemaszerowały wojska napoleońskie, wracając spod Moskwy. Cesarz Francuzów zatrzymał się w pałacu Ogińskich, przenocował tu i porzucił resztki Wielkiej Armii pod wodzą marszałka Claude’a Victora-Perrina, które zostały rozbite 4 grudnia 1812 roku.
W 1819 roku sukcesję po Franciszku Ogińskim przejął jego potomek, Michał Kleofas (1765-1833), podskarbi litewski i senator Imperium Rosyjskiego oraz kompozytor a obecnie patron kolegium muzycznego w Mołodecznie. W 2001 roku w mieście postawiono na jego cześć pomnik autorstwa F. Januszkiewicza.
W 1830 roku, od wybuchu powstania listopadowego, mieszkańcy Mołodeczna włączyli się do czynnych walk o niepodległość. W 1831 roku na ziemi mołodeczańskiej walczył oddział powstańców pod dowództwem I. Gicewicza i A. Wołodkowicza. Większą część oddziału stanowili uczniowie miejscowego gimnazjum. Wsparcia finansowego powstańcom udzielił rektor gimnazjum Dulski. Po upadku powstania ród Ogińskich popadł w długi. Dobra mołodeczańskie zostały podzielone na wiele części między Janem Konstantym Tyszkiewiczem, Adamem Łopacińskim (następnie jego sukcesorką – Aliną Niezabytowską), Modzelewskich, Raczkowskich, Burzymowskich, Berkmanów. Po upadku powstania listopadowego klasztor trynitarzy został skasowany.
W okresie powstania styczniowego (1863-1864) do szeregu powstańców zgłosili się studenci seminarium nauczycieli wiejskich.
W 1905 roku pracownicy stacji kolejowej wzięli udział w rewolucji. Podczas Październikowego ogólnorosyjskiego strajku robotnicy ogłosili przestój w pracy i zorganizowali manifestację mieszkańców Mołodeczna w Rynku. Stacja kolejowa była również centrum działalności miejscowej komórki Socjaldemokratycznej Partii Robotniczej Rosji, która współpracowała z analogicznymi organizacjami w Smorgoni, Radoszkowiczach i Wilejce, szerząc propagandę rewolucyjną wśród robotników.
I wojna światowa i okres wojny polsko-bolszewickiej.
Podczas I wojny światowej w pobliżu Mołodeczna stacjonował 170 Mołodeczański Pułk Piechoty 10 carskiej armii Frontu Zachodniego. Sztab wojskowy znajdował się w budynku seminarium nauczycielskiego.
W 1916 roku w miejscowej piekarni garnizonu mołodeczańskiego zaczęła działalność bolszewicka komórka partyjna. Przewidując, że w razie wybuchu rewolucji bolszewickiej i obalenia Rządu Tymczasowego w Rosji rej będą wodzić wojskowi, spiskowcy szerzyli propagandę wśród żołnierzy 170 Mołodeczańskiego Pułku Piechoty. W listopadzie 1917 roku na zjeździe SDPRR przyjęto rezolucję: cała władza w ręce Rad. Zjazd kolejarzy tydzień później poparł postanowienie bolszewików. Władza Rad utrzymała się do 18 lutego 1918 roku, ponieważ Mołodeczno zajęły wojska cesarza Wilhelma II. Na wieść, że w Niemczech wybuchła rewolucja listopadowa, okupanci opuścili miasto, a władzę ponownie zagarnęli bolszewicy.
4 lipca 1919 roku, w okresie walk polsko-bolszewickich (1919–1921), Mołodeczno zostało zajęte przez Wojsko Polskie, którym dowodził generał Stanisław Szeptycki. Kiedy nastąpiła kontrofensywa Armii Czerwonej, miasto ponownie znalazło się pod okupacją radziecką. 12 października 1920 Mołodeczno ponownie zostało zajęte przez WP. Traktat ryski z 18 marca 1921 roku ustabilizował granicę polsko-radziecką: Mołodeczno przeszło pod jurysdykcję Polski jako siedziba wiejskiej gminy, należącej do powiatu wilejskiego województwa nowogródzkiego.
Mołodeczno w okresie II Rzeczypospolitej.
13 kwietnia 1922 roku weszła w życie ustawa o objęciu władzy państwowej nad Ziemią Wileńską. W ramach przekształceń administracyjnych z województwa nowogródzkiego wyłączony został między innymi powiat wilejski z Mołodecznem, nad którym władzę administracyjną przejęła Ziemia Wileńska.
Na mocy Rozporządzenia Rady Ministrów Mołodeczno zostało 1 kwietnia 1927 r. siedzibą powiatu mołodeczańskiego.
Podług spisu miast Rzeczypospolitej z 1927 roku Mołodeczno było również centrum wiejskiej gminy Mołodeczno z wójtem I. Ganem na czele. Przez miejscowość biegły linie kolejowe Lida-Królewszczyzna i Wilno-Olechnowicze. Mołodeczno posiadało pocztę, linię telefoniczną i telegraf przy ulicy Zamkowej. W mieście urzędował starosta Jerzy Suchorski, po nim – Jan Janusz Piekutowski. W trzykondygnacyjnym budynku starostwa, przy ulicy Libawo-Romieńskiej, mieściła się kancelaria urzędu, inspektorat szkolny, oddział wojskowy, sąd ziemski, archiwum, komisariaty administracyjny, penitencjarny, kulturowy, oświatowy i ziemski oraz gabinety powiatowego lekarza i weterynarza. Życie społeczne Mołodeczna skupione było wokół placu 3 Maja – na Starym Mieście w Rynku. Wokół placu ulokowane były parafia katolicka św. Kazimierza (proboszcz – Longin Iwańczyk) i prawosławna ("batiuszka" – Józef Morozow) oraz synagoga (rabin – Mowsza Abramowicz), a także apteki i zakład typograficzny. Przy ulicy Zamkowej znajdowały się sztab 86 Pułku Piechoty, gabinety położnych (Anna Pawłowska, Gita Kopelowicz), dentysty (Fania Gurian), notariusza (Stanisław Chrząstowski), biblioteka, dom ludowy. Na ulicy Gminnej znajdował się szpital. Przy kościele znajdowało się gimnazjum imienia Tomasza Zana, którego dyrektorem był Tadeusz Jacuński.
21 maja 1929 r. na mocy rozporządzenia Rady Ministrów z dnia 26 kwietnia 1929 roku osadę Mołodeczno zaliczono w poczet miast, z równoczesnym włączeniem w jej granice administracyjne kilku miejscowości z gminy wiejskiej Mołodeczno. Były to: wieś Buchowszczyna, wieś i folwark Buchowszczyna Nowa, folwark Mołodeczno, folwark i zaścianek Helenowo, kolonia Zawań, zaścianek Tywidówka.
Od września 1922 do września 1939 w dzielnicy Helenowo stacjonował 86 Pułk Piechoty. W kampanii wrześniowej 1939 pułk walczył w składzie 19 Dywizji Piechoty.
Mołodeczno w granicach ZSRR.
II wojna światowa.
W związku z realizacją postanowień traktatu Ribbentrop-Mołotow pomiędzy ZSRR i III Rzeszą, wojska Armii Czerwonej przekroczyły polską granicę i 17 września 1939 roku zajęły Mołodeczno. Pod okupacją sowiecką miasto włączono w skład Białoruskiej Socjalistycznej Republiki Radzieckiej. 15 stycznia 1940 roku miasto zostało centrum rejonu w ramach obwodu wilejskiego.
25 czerwca 1941 roku Mołodeczno zostało zajęte przez wojska hitlerowskie. Od lipca tegoż roku w północno-wschodniej części miasta, przy ulicy Maksima Gorkiego (Zamkowej), został utworzony Stalag Nr 342 – obóz jeniecki. Lagier mieścił maksymalnie do trzydziestu tysięcy więźniów. Do czerwca 1944 roku w obozie zginęło 33 150 osób.
Od lipca 1941 roku do końca 1942 roku w Mołodecznie istniało getto dla około trzech tysięcy Żydów. W październiku 1942 roku dzielnica żydowska została zlikwidowana, a jej mieszkańcy wywiezieni za miasto w stronę Wilejki i rozstrzelani.
W czasie II wojny światowej zniszczone bądź spalone zostały 363 budynki mieszkalne i 755 użytkowych, dwa drewniane budynki szpitalne na 80 łóżek i lecznica chorób zakaźnych na 40 łóżek, budynki przychodni, polikliniki dziecięcej i konsultacji dla kobiet, budynek sanepidu i piętrowa miejska apteka, budynek żłobka na 40 miejsc i dwie szkoły. Zburzony został mołodeczański węzeł kolejowy: mieszkania kolejarzy, instalacje sanitarne i elektryczne, kolejowy klub i przychodnia oraz budynki diagnostyczno-naprawcze dla wagonów i lokomotyw. W czasie okupacji niemieckiej miasto było siedzibą Obwodu Armii Krajowej.
Miasto zostało zajęte 5 lipca 1944 roku przez wojska Trzeciego Frontu Białoruskiego pod dowództwem generała Iwana Czerniachowskiego. Wkrótce dokonano zmian administracyjnych, tj. zniesiono obwód wilejski i utworzono obwód mołodecki. Na taką zmianę administracyjną wpłynęło kilka czynników. Po pierwsze, Wilejka trzydzieści lat później (w roku 1904) niż Mołodeczno otrzymała połączenie kolejowe, więc przez prawie trzy dekady Mołodeczno rozwijało się prężniej pod względem ekonomiczno-demograficznym. Po drugie, w okresie II wojny światowej w Wilejce zostało zgładzonych ponad 6600 mieszkańców, co prawie wyludniło miasto.
Mołodeczno w pierwszych latach po wojnie.
20 października 1944 roku zebrało się pierwsze powojenne posiedzenie mołodeczańskiej miejskiej rady, na którym powołano władze miasta: przewodniczący – A. Ponomarew, jego zastępca – P. Sadonin, administrator gospodarki komunalnej – M. Kaczkan, sekretarz komitetu wykonawczego – F. Struj. 14 listopada 1944 roku, podczas sesji rady miejskiej uchwalono decyzję o odbudowaniu miasta i udziale w tym procesie ludzi pracy.
W 1946 roku został sporządzony przez instytut planowania urbanistycznego opis Mołodeczna. Według niego miasto składało się z czterech osiedli: Starego Miasta (północno-wschodnia część Mołodeczna), Buchowszczyny (na południu od węzła kolejowego), Helenowa – byłego miasteczka wojskowego (południowa część miasta) oraz Nowego Świata (na północy od kolei żelaznej).
Przemysł.
Główne skupisko miejskich zakładów przemysłowych znajdowało się w dzielnicy Staroje Miesta. W centrum dzielnicy mieściło się przetwórnia mleczna. Przy ulicy M. Gorkiego (Zamkowej) znajdował się zakład litowo-mechaniczny, zajmujący budynek byłego seminarium nauczycielskiego. W pobliżu szpitala i budynków mieszkalnych była ulokowana przetwórnia mięsna „Zagotskot”. Przy wyjeździe z Mołodeczna, na końcu ulicy Osipienki, znajdował się młyn. Na wschód od Starego Miasta, przy wyjeździe na Mińsk znajdowała się stacja dystrybucji paliw i spichlerz „Zagotzerno”. W południowej części miasta – Helenowie – mieściły się piekarnia państwowa i elektrownia.
System sanitarny.
Mieszkańcy dzielnicy Helenowo byli zaopatrywani w wodę przy pomocy wodociągu i pompy, pobierającej wodę z trzech studzien. W Buchowszczynie i Nowym Świecie pobierano wodę za pomocą pompy, zbudowanej nad Uszą. W dzielnicy Stare Miasto istniały szyb wodny na terenie miasteczka wojskowego i dwieście trzydzieści pięć studzien.
Miejski system kanalizacyjny został zniszczony podczas wojny, dlatego w Mołodecznie działał transport asenizacyjny, składający się z dwóch zaprzęgów konnych. Nieczystości wywożono na pola asenizacyjne – w kierunku północno-wschodnim, w odległości pięciu kilometrów od miasta.
W mieście działała łaźnia publiczna, położona na brzegu Mołodeczanki przy ulicy Lewaniewskiego (obecnie nie istnieje, została zintegrowana z ulicą Janki Kupały). Druga łaźnia znajdowała się w dzielnicy Nowy Świat i była przeznaczona dla kolejarzy.
Miasto miało pięć cmentarzy, z których trzy (katolicki – obecnie jest zamknięty, prawosławny – został zrównany z ziemią i żydowski – zniszczony podczas wojny, obszar został przeznaczony na poligon wojskowy) znajdowały się w dzielnicy Staroje Miesta. Cmentarz wojskowy był położony na północ od stacji kolejowej. W 1947 roku został wydzielony obszar pod nowy cmentarz – obok starego katolickiego.
Budynki publiczne i mieszkalne.
Do powojennych budynków reprezentacyjnych zaliczały się dworzec kolejowy i były gmach starostwa, położony przy ulicy Leninowskiej (obecnie Libawo-Romieńska). Instytucje administracyjne i placówki kulturalne znajdowały się w Helenowie. Obiekty o charakterze kulturalno-oświatowym i uczelnie znajdowały się w zagospodarowanych gmachach: dla instytutu nauczycielskiego przeznaczono budynek byłej szkoły średniej przy ulicy Sowieckiej, miejski kinoteatr, klub kolejowy i biblioteka mieściły się przy ulicy Rewolucyjnej (Prytyckiego), szkoły mołodeczańskie ulokowano w byłych budynkach mieszkalnych. Dla domu kultury socjalistycznej przeznaczono były klub „Helenowo”.
Mieszkalna zabudowa miasta składała się w większości z parterowych drewnianych domów. Wyjątkiem była dzielnica Helenowa z murowanymi dwu- lub trzykondygnacyjnymi blokami. Na około 7,1 mieszkańców powojennego Mołodeczno przypadał metraż 3,7 kilometrów kwadratowych. Generalny plan zabudowy Mołodeczna zakładał odbudowę i rozwój urbanistyki miejskiej do 1955 roku oraz projekty długoterminowe do 1970 roku. Planując rozbudowę miasta, zakładano, że w roku 1970 osiągnie ono 39 090 mieszkańców.
Od roku 1960 należy do obwodu mińskiego.
Demografia.
Najwcześniejsza informacja, odnosząca się do liczby ludności Mołodeczna pochodzi ze "Słownika encyklopedycznego Brockhausa i Efrona" – w XVI wieku Mołodeczno zamieszkiwały 882 osoby. W 1623 roku miejscowość miała ponad tysiąc mieszkańców, w XIX wieku – około 1332 (629 mężczyzn, 703 kobiety, w większości Żydów). W 1847 roku w mieście było 251 wyznawców religii mojżeszowej. Do rozwoju demograficznego Mołodeczna przyczyniło się powstanie Kolei Libawo-Romieńskiej. Spis ludności z 1897 roku odnotował liczbę 2393. W 1921 roku Pierwszy Powszechny Spis Ludności wykazał 1997 mieszkańców (952 mężczyzn, 1045 kobiet, 330 katolików rzymskich, 1301 prawosławnych, 2 ewangelików, 7 osób innego wyznania chrześcijańskiego, 357 wyznawców judaizmu, 1229 Białorusinów, 432 Polaków, 329 Żydów, 7 osób innej narodowości). Według Drugiego Powszechnego Spisu Ludności w 1931 roku Mołodeczno zamieszkiwały 5964 osoby. Przed rozpoczęciem drugiej wojny światowej liczba mieszkańców wzrosła do około 6,6 tysięcy.
Na 1 stycznia 1941 roku miasto miało około 9,5 tysięcy mieszkańców. Wskutek trzyletniej okupacji liczba ludności zmniejszyła się dwukrotnie. Po wojnie nastąpił jej wzrost i już spis ludności ZSRR 1959 roku odnotował 28 384 mieszkańców: 13 047 mężczyzn i 15 337 kobiet ("Wielka Encyklopedia Radziecka" podaje około 26,3 tysięcy). Spis z 1970 roku wskazał 50 413 osób: 23 091 mężczyzn, 27 322 kobiety, "Wielka Encyklopedia Radziecka" podaje około 58 tysięcy mieszkańców w 1973 roku, spis ludności z 1979 roku – 72 612 (33 829 mężczyzn, 38 783 kobiet), a z 1989 roku – 91 726: 43 173 mężczyzn i 48 553 kobiety (według innych źródeł 90,3 tysięcy osób).
W 1991 roku, zgodnie z "Wielkim Słownikiem Encyklopedycznym", w Mołodeczno mieszkało około 93,5 tysięcy osób. W 1999 roku było to około 96,6 tysięcy (dane przybliżone na podstawie spisu ludności 1999 roku, podane na potrzeby komunikatu prasowego z 2010 roku). W 2004 roku liczba wzrosła do około 98,4 tysięcy. Na początku 2007 roku wynosiła ona 98 432 osób. Spis ludności 2009 roku wykazał 94 282 mieszkańców (42 947 mężczyzn, 51 335 kobiet). Stan na początek 2011 roku – 98 344 mieszkańców, 2012 roku – 98 387, 2013 roku – 93 802, 2014 roku – 94 155, 2015 roku – 94 686.
Gospodarka.
Według danych z 2008 roku Mołodeczno liczyło dwadzieścia jeden państwowych zakładów przemysłowych, działających w siedmiu branżach: elektrotechnicznej, spożywczej, tekstylnej, budowlanej, metalurgicznej, medycznej oraz meblarskiej. Ponadto w mieście zarejestrowano trzydzieści dwa prywatne zakłady przemysłowe.
Transport.
Przez Mołodeczno przebiegają trzy drogi krajowe: Р28 Mińsk–Mołodeczno–Narocz, Р56 Mołodeczno–Wołożyn, Р106 Mołodeczno–Smorgonie.
Mołodeczno ma własną baze transportu samochodowego. 20 września 1946 roku w dzielnicy Wialikaje Siało powstała baza samochodowa nr 2 z liczbą samochodów 18 i możliwością przewozu 10 tysięcy ton ładunku rocznie. Dwa lata później do bazy przekazano z Mińska trzy autobusy GAZ-03230 o pojemności 16 miejsc, którymi przewożono pasażerów na linii Płoszcza Swabody–Dom Kultury. W 1950 roku w mieście pojawiły się autobusy ZiŁ-155 i dwie taksówki M-20 Pobieda. W 1953 roku w bazie było 156 jednostek transportu, rocznie przewożona do 215 tysięcy ton ładunku. 1 sierpnia 1955 roku z bazy wydzielono 144-osobowe biuro pasażerskie, pod zarządem którego znalazło się 12 autobusów, 8 taksówek osobowych i ciężarowych. Powstały dwie linie autobusowe, na których kursowało 5 autobusów. Zaczęły powstawać także linie międzymiastowe i międzynarodowe. W kwietniu 1960 roku biuro przekształcono w zajezdnię, przemianiowaną 1 kwietnia 1987 roku w Zajezdnię Autobusową nr 4. W sierpniu 2000 roku zajezdnia obsługiwała 23 linii międzynarodowych, 26 międzymiastowych, 11 miejskich. W 2005 roku przyłączono do niej zajezdnię transportu ciężarowego nr 2, a 1 października 2011 roku – miadziolską Zajezdnię Samochodową nr 4. W 2015 rok zajezdnia, jako filia Minabłautaransu, na stanie której znajduje się 140 autobusów, 72 samochody ciężarowe, 5 osobowych, odsługuje 17 połączeń pasażerskich międzynarodowych (Belgia, Bułgaria, Czarnogóra, Czechy, Francja, Niderlandy, Niemcy, Polska, Rosja, Słowacja, Ukraina), 5 ciężarowych międzynarodowych (Dania, Francja, Litwa, Niemcy, Rosja), 66 międzymiastowych, 25 linii miejskich.
Dworzec autobusowy zlokalizowany jest przy ulicy Libawa-Romiejskiej.
Mołodeczno jest jednym z głównych węzłów kolejowych Białorusi. W latach siedemdziesiątych XIX wieku w ramach powstającej kolei Libawo-Romieńskiej, łączącej ziemie białoruskie z Ukrainą z Morzem Bałtyckim, zbudowano stację kolejową, co przyczyniło się do gospodarczego rozwoju miasta. Pierwszy pociąg odjechał z Mołodeczna 14 stycznia 1873 roku. Na początku XX wieku przez Mołodeczno pociągnięto linię warszawsko-petersburską. Pierwsza poczekalnia znajdowała się w odległości około 64 m od peronu, w 1906 roku powstał dworzec kolejowy. W 1917 roku zakończyło się przekształcanie stacji Mołodeczno w węzeł kolejowy, składający się ze stacji pasażerskiej Mołodeczno-1 i towarowej Mołodeczno-2. Po drugiej wojnie światowej stacja została odnowiona, a w 1953 roku zbudowano osobne kasy biletowe dla pasażerów pociągów osobowych. Kolejny remont przeprowadzono w 1965 roku. W 1969 roku zakończono elektryfikację linii kolejowej. W latach 1975–1977 wzniesiono ceglane budynki kas biletowych i oddziału bagażowego. W 1998 roku utworzono kasę dla połączeń międzynarodowych. Następne modernizacje stacji przeprowadzono w latach 2003–2011. W 2001 roku w kierunku Mińska – na wysokości mikrorejonów 6, 10, 11 – powstał przystanek Fiestywalny, obsługujący podróżujących pociągami osobowymi Mińsk–Mołodeczno.
Przez Mołodeczno realizowane są połączenia regionalne do Grodna, Mińska, Mohylewa, Połocka, Witebska oraz połączenia międzynarodowe do Adlera, Czelabińska, Kaliningradu, Moskwy, Petersburga, Rygi, Wilna. Lokalne pociągi osobowe ze stacji Mołodeczno kursują w czterech kierunkach:
Edukacja.
Mołodeczański wydział oświaty sprawuje nadzór nad pięcioma sekcjami, działającymi w dziedzinie wychowania i edukacji:
Na terenie miasta działa czterdzieści dziewięć placówek edukacyjnych. W ramach pracy sekcji ochrony dzieciństwa prowadzi działalność Przedszkolne Centrum Rozwoju Dziecka. Sekcja pedagogiki przedszkolnej pełni nadzór nad 27 żłobkami wraz z przedszkolami, w tym jedną placówką o charakterze sanatorium. Szkolnictwo średnie w Mołodecznie znajduje się pod opieką sekcji edukacji średniej, w tym specjalnej. Miasto posiada czternaście szkół średnich: sześć o profilu ogólnym, trzy gimnazja, jedno liceum, szkoła o profilu plastycznym, gimnazjum-kolegium sztuk, szkoła o profilu sportowo-estetycznym oraz szkoła wieczorowa. W gimnazjum nr 10 – przedtem Białoruskim Gimnazjum Mołodeczańskim – zajęcia prowadzone były wyłącznie w języku białoruskim. Obecnie placówka ma jedynie formalnie status szkoły białoruskojęzycznej. W ramach pracy sekcji wychowania ideologicznego działają dwie szkoły sportowe. Sekcja metodyki sprawuje opiekę nad pracą Socjalno-Pedagogicznego Centrum Rejonu Mołodeczańskiego, Centrum Kształcenia Korekcyjno-Rozwojowego i Rehabilitacji oraz Centrum Twórczości Dzieci i Młodzieży.
Ponadto Mołodeczno posiada sześć kolegiów, w tym medyczne, politechniczne, handlowo-ekonomiczne i muzyczne. Absolwentami Mołodeczańskiego Kolegium Muzycznego są między innymi W. Prołat – solista Praskiej Opery Narodowej, J. Chodorkin – solista Teatru Operowego w Jekaterynburgu, L. Kołas – laureat międzynarodowego konkursu wokalistów im. Glinki i J. Antonow – rosyjski piosenkarz estradowy i kompozytor.
Kultura.
Od 1993 roku raz na dwa lata w mieście organizowany jest ogólnorepublikański festiwal poezji i piosenki białoruskiej „Mołodeczno”. Na trwającym przez kilka dni festiwalu prezentowany jest dorobek języka białoruskiego różnych pokoleń. Regularnie odbywa się również koncert „Gwiazdy Mołodeczna”. Co roku organizowany jest republikański festiwal teatralny „Przedwiośnie Mołodeczańskie”. W mieście co roku odbywa się ponad trzydzieści imprez kulturalnych. W tradycji zakorzeniły się obchody święta Kiermasz Mołodeczański i konkurs mody „Złote Nożyczki”.
Mołodeczno posiada dwadzieścia sześć instytucji kultury i sztuki, w tym Mińskie Obwodowe Muzeum Krajoznawcze, Miński Obwodowy Teatr Dramaturgiczny, Miński Obwodowy Teatr Lalek „Batlejka”. Na terenie miasta działają cztery biblioteki. W 2002 roku został otwarty Pałac Kultury, gdzie organizowane są liczne imprezy kulturalne na skalę obwodu i republiki.
Sport.
Przed wojną w mieście działał Wojskowy Klub Sportowy Mołodeczno założony w 1922 roku oraz Towarzystwo Gimnastyczne „Sokół” Mołodeczno. Obecnie swoją siedzibę ma tu białoruski klub piłkarski FK Mołodeczno-2013. W 2014 drużyna HK Dynama Mołodeczno podjęła występy w ekstralidze białoruskiej w hokeju na lodzie.
Miasta partnerskie.
Mołodeczno ma nawiązane stosunki partnerskie z następującymi jednostkami administracyjnymi: w Rosji – Kołomna, Kaługa, Czerepowiec, frunzienski rejon Petersburga, kuźminskij rejon Moskwy, borski okręg miejski, Swietłyj, rejon lubytińskij obwodu nowogrodzkiego; na Ukrainie – Irpień, w Mołdawii – Florești, na Litwie – Poniewież, w Polsce – Piotrków Trybunalski, Sokółka, Powiat kutnowski, w Bułgarii – Welingrad, w Niemczech – Esslingen am Neckar, Getynga, na Łotwie – Jełgawa.

</doc>
<doc id="392652" url="https://pl.wikipedia.org/wiki?curid=392652" title="Słonim">
Słonim

Słonim (, , , ) – miasto w obwodzie grodzieńskim Białorusi przy ujściu Issy do Szczary (dopływ Niemna). 49,9 tys. mieszkańców (2017); przemysł lekki, papierniczy, meblarski, spożywczy, elektromaszynowy, chemiczny; muzeum.
Od 1507 stolica powiatu województwa nowogródzkiego Wielkiego Księstwa Litewskiego, od 1569 Rzeczypospolitej Obojga Narodów. Miejsce obrad sejmiku generalnego Wielkiego Księstwa Litewskiego i sejmików ziemskich powiatu słonimskiego od XVI wieku do pierwszej połowy XVIII wieku.
Historia.
Miasto do XVIII w..
Pierwsze wzmianki o Słonimie pochodzą z połowy XIII w., gdy przypuszczalnie wchodził w skład księstwa turowskiego.
W 1241 gród Słonim został zniszczony przez wojska Batu-chana. Słonim w 1252 zajęty został przez Lwa Daniłowicza, a od 1258 władał nim litewski książę Mendog, po którym na stałe do Litwy przyłączył go książę Giedymin.
Około 1342 Monwid najstarszy syn Giedymina książę kiernowski i słonimski w Słonimie założył stolicę swojego księstwa, ale od 1348 Słonimiem rządził Kiejstut. W 1413 roku Słonim wszedł do woj.trockiego, a w 1507 do woj.nowogródzkiego. W 1460 roku Słonim został określony jako miasteczko królewskie. W 1490 roku wybudowano w Słonimie na Zarzeczu u stóp zamku katolicki kościół parafialny.
W 1532 roku król Polski Zygmunt I nadał miastu prawo magdeburskie, a król Zygmunt August w przywileju wydanym w Wilnie dnia 13 maja 1558 roku ustanowił dwa jarmarki dwutygodniowe. Od 1555 roku Słonim był siedzibą sądów ziemskich.
Dnia 4 stycznia 1591 król Zygmunt III odnowił prawa magdeburskie Słonima i nadał herb lwa złotego z krzyżem podwójnym (herb Lis na niebieskim polu). W tym czasie starostą słonimskim był kanclerz wielki litewski Lew Sapieha. Dzięki niemu Słonim od 1597 roku stał się miejscem obrad sejmików generalnych odbywanych w nim do 1685 roku i gromadzących szlachtę kilku województw. W 1641 król Władysław IV nadał przywilej na wybudowanie ulic i rynku, na utrzymanie których ustanowił opłatę targową.
Miasto uległo zniszczeniu w 1655 roku, gdy podczas wojny moskiewskiej spaliły je wojska kniazia Aleksieja Trubeckiego. W 1669 król Michał Korybut Wiśniowiecki odnowił wszystkie miejskie przywileje, co potwierdził Jan III Sobieski w 1679 roku. W 1740 roku rozpoczęto budowę kościoła Jezuitów.
Miasto rozkwitło za czasów hetmana wielkiego litewskiego Michała Ogińskiego, który został starostą słonimskim i osiadł w mieście ze swoim dworem po tym gdy wszedł w posiadanie ekonomii słonimskiej w 1761 roku. W centrum miasta w 1768 roku wybudowano pałac na planie podkowy, a także teatr (Operhaz), ujeżdżalnię i inne budynki. Około 1777 w Słonimie uruchomiona została drukarnia. Ogiński własnym kosztem połączył kanałem spławnym dorzecze Dniepru i Niemna.
Po III rozbiorze Polski ukazem Katarzyny II z 14 grudnia 1795 Słonim został stolicą guberni słonimskiej. Jednak już w 1797 roku został włączony do guberni litewskiej, a w 1801 – grodzieńskiej.
Miasto sejmików.
Słonim konkurował z Wołkowyskiem o miejsce sejmików generalnych. Miejsce zjazdów głównych pierwotnie ustalone było w Wołkowysku przez Stefana Batorego w 1576. Staraniem Lwa Sapiehy za zgodą króla Zygmunta III w 1631 sejm ustalił jako miejsce obrad sejmiku litewskiego Słonim. Wpłynęło to znacząco na rozwój miasta. W monografii "Życie Lwa Sapiehy" z 1805 r., w rozdziale XXIV pt. "Chwalebne utrzymywanie ziazdu Słonimskiego" zapisano to w sposób następujący: „Stany Rzeczyposplitey na Seym zgomadzone za przyłożeniem się Lwa Sapiehy...tak w konstytucyi napisali. „Przychylaiąc się do dawnych praw i zwyczaiów postanawiamy, aby na ziazd Słonimski, który Seym uprzedzać zwykł, wszyscy tak PP. Senatorowie, iako i Posłowie W.X.Lit:nie omieszkiwali” Konstytucye Seymu Warszawskiego za Zymunta III. roku 1631. Tom III fol: 703”.
Sejmiki w Słonimie odbywały się do 1685 r. Miasto było też miejscem sejmików powiatowych, podczas których wybierano posłów na sejm oraz deputatów do Trybunału Głównego Wielkiego Księstwa Litewskiego. W mieście raz w roku odbywał się też popis rycerstwa z terenu powiatu.
Miasto w XIX w..
W XIX w. miasto powiatowe w guberni grodzieńskiej. W 1803 roku przystąpiono do rozbiórki kościoła jezuitów. Zburzono też częściowo pałac Ogińskiego. W 1844 roku Rosjanie zlikwidowali klasztor Kanoników Laterańskich, a kościół Bożego Ciała zamieniono w cerkiew. W 1850 roku władze zaborcze skasowały klasztor benedyktynek i mariawitek. W 1851 roku Rosjanie rozebrali kościół dominikanów pw. św. Michała, a kościół benedyktynek pw. Znalezienia Krzyża św. rozebrano na cegłę w 1900 roku. W 1864 roku Rosjanie zamknęli klasztor bernardynów, a kościół klasztorny św. Trójcy zamienili w cerkiew.
Wygląd miasta pod koniec XIX w.:
W 1881 roku w mieście wybuchł pożar – spłonęło 900 domów. W tym czasie w mieście było kilka synagog i domów modlitwy, cerkiew soborowa pw. Przemienienia Pańskiego i parafialna pw. św. Trójcy. W 1886 roku do miasta doprowadzono kolej na linii Białystok – Baranowicze. Z katolickich obiektów sakralnych w mieście pozostały jedynie kościół parafialny na przedmieściu Zarzecze i filialny przy klasztorze bernardynek. W klasztorze tym gromadzone były na dożywocie zakonnice ze skasowanych innych klasztorów. W 1897 r. 11 515 na 15 863 mieszkańców (72,5%) było Żydami. W mieście przy ulicy Tatarskiej w pn.-zach. części miasta znajdował się też drewniany meczet, z którego korzystali miejscowi Tatarzy.
Wojna polsko-bolszewicka.
1 marca 1919 roku oddziały Wojska Polskiego pod dowództwem gen. Wacława Iwaszkiewicza-Rudoszańskiego odbiły Słonim z rąk bolszewików. Sowieci, którzy wcześniej oddawali teren bez walki, w Słonimie postawili zacięty, trwający siedem godzin opór. W trakcie walk po stronie polskiej ranny został m.in. por. Wojciech Korsak, dowódca 1. kompanii pułku mińskiego, która pierwsza wdarła się do miasta. W nocy z 10 na 11 marca bolszewicy przypuścili kontratak znacznymi siłami na miasto. W tym czasie w Słonimie obecny był jedynie niewielki polski garnizon pod dowództwem mjr. Rutkiewicza. Mimo to, po walkach na ulicach miasta, Polacy zdołali odeprzeć atak. W walce po stronie polskiej odznaczyła się 1. kompania pułku mińskiego dowodzona przez por. Korsaka.
W nocy z 20 na 21 lipca 1920 roku, w czasie ofensywy bolszewików wojska pod dowództwem Michaiła Tuchaczewskiego zajęły Słonim, wypierając z niego polską 4 Dywizję Piechoty na linię rzeki Zelwy.
W II Rzeczypospolitej.
Przed 1939 było to miasto powiatowe w województwie nowogródzkim. Starostą był Stanisław Henszel, burmistrzem – Wł. Plebański, zastępcą burmistrza Mojżesz Zabłocki. Dyrektorem szpitala powiatowego był dr Mowsza Epsztajn.
Świątynie: katolicka 1, greckokatolicka 1, prawosławna 1, muzułmańska 1, żydowska 2.
Szkoły: gimnazjum państwowe, gimnazjum prywatne, 2 seminaria nauczycielskie.
Słonim był garnizonem 79 Pułku Strzelców Słonimskich im. Lwa Sapiehy wchodzącym w skład 20 Dywizji Piechoty. Pułkiem dowodził między innymi płk Marian Turkowski. W latach 1931–1934 wybudowano w Słonimie dom Funduszu Kwaterunku Wojskowego według projektu warszawskiego architekta Wacława Wekera.
DANE ROZBIEŻNE:
Burmistrz: inż. Henryk Bieńkiewicz, wiceburmistrz Borys Piasecki.
Kościoły rzymskokatolickie – 4
"Rocznik Polityczny i Gospodarczy 1939", Warszawa Polska Agencja Telegraficzna
II wojna światowa 1939–1945.
W wyniku paktu Ribbentrop-Mołotow we wrześniu 1939 roku miasto zajęła Armia Czerwona. W 1940 roku dużą część ludności polskiej deportowano w głąb ZSRR. Wojska niemieckie zajęły miasto 25 czerwca 1941 roku. W lipcu oddział Einsatzgruppen zamordował 1200 Żydów ze Słonima w okolicach wsi Pietrolewicze, a w listopadzie Niemcy zamordowali 8 tys. Żydów koło wsi Czepielów. Ostatnich więźniów getta Niemcy rozstrzelali w grudniu 1942 r. Represje objęły także polskich mieszkańców miasta, np. na Górze Pietralewickiej rozstrzelano m.in. siostry zakonne: Ewę Noiszewską i Martę Wołowską, które w 1999 roku zaliczone w poczet błogosławionych Kościoła katolickiego. W marcu 1942 roku Niemcy rozstrzelali proboszcza kościoła św. Andrzeja księdza Kazimierza Grochowskiego, po którym funkcję proboszcza pełnił czasowo kapelan niepokalanek jezuita Adam Stark, rozstrzelany przez Niemców w grudniu 1942 za pomaganie ludności żydowskiej podczas Holocaustu.
Po 1945 roku.
W 1945 roku Słonim wcielono do ZSRR, a większość Polaków została wywieziona ze Słonima do Polski w nowych granicach. W tym samym roku władze sowieckie usunęły z miasta zakon niepokalanek. W 1946 roku Sowieci zamknęli kościół św. Andrzeja i zamienili w magazyn soli. W 1949 roku słonimski proboszcz ks. Henryk Drahel został aresztowany przez MGB i zesłany do łagru.
Po 1991 roku.
Od 1991 roku Słonim leży na terytorium Republiki Białorusi. W 1991 roku do miasta wróciły niepokalanki i rozpoczęły remont swojego dawnego kościoła bernardynek. W latach 1991–1993 ks. Witold Żelwietro podniósł z ruin kościół św. Andrzeja. W latach 1996–2003 odbudowano Sobór Spaski (zbudowany w miejscu kościoła Bożego Ciała i częściowo powtarzając jego plan). W mieście działa Polska Macierz Szkolna. Od 2004 roku w Słonimie odbywa się organizowany przez mniejszość polską Międzynarodowy Festiwal Poloneza. W 2010 roku władze białoruskie odmówiły zgody na dalsze istnienie w Słonimie placówki zakonu niepokalanek. W 2019 r. z placu Lenina usunięto pomnik Władimira Lenina i zastąpiono go pomnikiem Lwa Sapiehy.
Zabytki.
Niezachowane
Sport.
Do 1939 roku w mieście istniał klub piłkarski WKS Słonim.
Ludzie związani z miastem.
Słonim jest znany w Izraelu z dynastii rabinów chasydzkich.
Miejscowości na terenie powiatu przed 1939: Dziewiątkowicze, Dziewiątkowicze Nowe, Dziewiątkowicze Stare, Trybuszki

</doc>
<doc id="392653" url="https://pl.wikipedia.org/wiki?curid=392653" title="Holender tułacz">
Holender tułacz

Latający Holender vel Holender tułacz (polska premiera opery we Lwowie miała miejsce 6 lutego 1902 r. jako "Latający Holender" lecz większość realizacji jako "Holender Tułacz", niem. "Der fliegende Holländer") – opera romantyczna Richarda Wagnera (muzyka i libretto), składająca się z trzech aktów. Jej prapremiera miała miejsce w Dreźnie 2 stycznia 1843 roku.
Treść.
Akcja rozgrywa się około 1600 roku u wybrzeży Norwegii.
Akt I.
Statek żeglarza Dalanda przybija do portu u wybrzeży Norwegii, aby schronić się przed burzą. Marynarze schodzą pod pokład by odpocząć, a sternik sam czuwa na pokładzie. Kiedy jednak dopada go sen, burza wybucha ze zdwojoną siłą. Z szalejących morskich fal wyłania się nagle tajemniczy czarny statek z czerwonymi żaglami i rzuca kotwicę obok statku Dalanda. Dowódca statku schodzi na ląd i opowiada w monologu "Die Frist ist um" o swoim przekleństwie, które jest karą za zuchwałość, i o setkach lat poszukiwań kobiety, której miłość wyzwoli go od cierpień. Przeklęty żeglarz stracił już nadzieję na znalezienie wiernej ukochanej.
Daland wdaje się w rozmowę z tajemniczym żeglarzem. Gdy dowiaduje się, iż poszukuje on żony, po obejrzeniu wielkich bogactw na statku Holendra, proponuje mu rękę swej córki - Senty. Zaprasza przeklętego żeglarza do siebie w gościnę.
Akt II.
Drugi akt rozgrywa się w domu Dalanda, gdzie Senta pracuje z prządkami i wpatrując się w obraz przedstawiający Holendra tułacza marzy, że kiedyś wybawi go od ciążącej na nim klątwy. Śpiewa balladę o tajemniczym żeglarzu i jego okręcie – "Johohoe! Traff Ihr das Schiff". Tymczasem z wieścią o powrocie Dalanda przybywa do jej domu młody strzelec Eryk. Zakochany w Sencie bez wzajemności, słysząc jej słowa o pragnieniu uwolnienia tułacza, opowiada jej swój sen, w którym widział ją u boku tajemniczego żeglarza. W tej chwili w drzwiach staje Daland z niezwykłym gościem. Witając się z córką, przedstawia jej swój plan oddania jej ręki Holendrowi, a Senta nie waha się ani chwili wypełnić go.
Akt III.
Podczas gdy na statku Dalanda marynarze śpiewają wesoło (chór marynarzy: "Steuermann! Laß die Wacht! Steuermann! her zu uns! Ho! He! Je! Ha!" pol. "Sterniku, porzuć wachtę! Sterniku, chodź do nas!..."), statek widmo jest ponury i cichy. Nagle zrywa się wiatr i ciemne chmury gromadzą się wokół niego, woda zaczyna się burzyć. Marynarze Holendra tułacza wzywają swego dowódcę ponurymi słowami pieśni. Tymczasem Eryk próbuje odwieść Sentę od powziętej decyzji poślubienia żeglarza. Jego słowa wspominające dawne dni przypadkiem słyszy Holender. Źle je sobie tłumacząc, uznaje, że Senta to kolejna kobieta, która go zdradziła. Wchodzi na pokład swego statku i odbija od brzegu. Dziewczyna, zrozpaczona jego odejściem, rzuca się ze skały w morze. W tej samej chwili piorun uderza w odpływający statek widmo, a przeklęty żeglarz w śmierci znajduje ukojenie i koniec cierpień.
Zakończenie opery to apoteoza niezwykłej pary: Senty i Holendra, którzy wyłaniają się z morskich fal złączeni uściskiem i wznoszą się ku niebu.
Historia utworu.
W operze dają się słyszeć niewielkie wpływy oper włoskich i romantycznej opery francuskiej, jednak z całą pewnością jest to dzieło świadczące o niepospolitej indywidualności jego twórcy. Wagner określonym postaciom i sytuacjom przypisuje tutaj konkretne motywy przewodnie, którą to zasadę stosował będzie również w swych kolejnych dziełach.
Libretto opery oparte jest na jednym z opowiadań Heinego, opisującego jedną z legend skandynawskich. Opowiada o przeklętym żeglarzu skazanym na tułaczkę po morzach, do czasu aż znajdzie kobietę, która pokocha go prawdziwą miłością i zostanie mu wierną po grób.
Uwertura jest pełna grozy i tajemniczości. Zadaniem orkiestry jest odmalowanie dźwiękami szalejącej na morzu burzy. Z pojawiającym się na tym tle motywem tajemniczego żeglarza Holendra kontrastuje motyw miłości i poświęcenia Senty.
Prapremiera miała miejsce 2 stycznia 1843 roku w Dreźnie, a polska premiera odbyła się w Teatrze Miejskim Lwowie 6 lutego 1902 roku.

</doc>
<doc id="392655" url="https://pl.wikipedia.org/wiki?curid=392655" title="Zenitalna liczba godzinna">
Zenitalna liczba godzinna

Zenitalna liczba godzinna (ang. "zenithal hourly rate", ZHR) – liczba meteorów, jaką może zaobserwować na bezchmurnym niebie pojedynczy obserwator podczas jednej godziny przy widoczności granicznej LM = 6,5 mag i radiancie roju meteorów w zenicie.
Krótkoterminowy wskaźnik obfitości – EZHR (ang. "equivalent zenithal hourly rate") – parametr obfitości roju używany jako odpowiednik ZHR w przypadkach, gdy aktywność pozostaje na wysokim poziomie przez czas krótszy od jednej godziny.

</doc>
<doc id="392656" url="https://pl.wikipedia.org/wiki?curid=392656" title="Jaipur">
Jaipur

Jaipur (, trb. "Dźajpur", trl. "Jaypur"; ) – metropolia w północno-zachodnich Indiach, stolica Radżastanu i popularna atrakcja turystyczna zwana "różowym miastem" ze względu na kolor budynków, które wyłożone są różowym piaskowcem.
Historia.
Nazwa miasta pochodzi od imienia władcy radźpuckiego Jai Singha II. W 1727, kiedy państwo Mogołów przeżywało już kryzys, zdecydował on o przeniesieniu stolicy z pobliskiego fortu Amber do nowo wybudowanego miasta. Stąd Jaipur, w przeciwieństwie do wielu innych indyjskich miast, charakteryzuje się regularną, podzieloną na kwartały zabudową (obecnie otoczone murami Stare Miasto znajduje się w północno-wschodniej części Jaipuru).
Geografia.
Miasto położone jest we wschodniej części Radżastanu, na pograniczu pustyni Thar i płaskowyżu Malwa (region). Klimat jest gorący (temperatury do 48 °C) i suchy (średnie roczne opady około 500 mm).
Odległość Jaipuru od innych głównych miast Indii
Ludność.
Zgodnie ze spisem z 2011 roku, populacja Jaipuru liczy 3 073 350. Mężczyźni stanowią 53%, a wskaźnik alfabetyzacji wynosi 84%. W 2017 roku aglomeracja miała 3 575 000 mieszkańców na powierzchni 505 km2.

</doc>
<doc id="392658" url="https://pl.wikipedia.org/wiki?curid=392658" title="Polskie Wrota">
Polskie Wrota

Polskie Wrota – przełęcz położona na wysokości 660 m n.p.m. w południowo-zachodniej Polsce, w Sudetach Środkowych, między Pogórzem Orlickim a Górami Orlickimi.
Położenie.
Przełęcz położona jest około 3,0 km na zachód od centrum miejscowości Duszniki-Zdrój, na północnej granicy Obszaru Chronionego Krajobrazu Gór Orlickich i Bystrzyckich, po południowo-wschodniej stronie od wzniesienia Gomoła z ruinami zamku Homole. Jest to wyraźne szerokie obniżenie o stromym południowym skrzydle i łagodnych podejściach, płytko wcinające się w piaskowcowe podłoże między Pogórze Orlickie a Góry Orlickie. Przełęcz leży na dziale wodnym Odry i Łaby. Otoczenie przełęczy częściowo porastają dolnoreglowe lasy mieszane oraz kultury świerkowe.
Historia.
Dawniej wiódł przez obniżenie szlak handlowy z Czech do Polski (jedna z odnóg szlaku bursztynowego, stąd nazwa), później przebiegała tędy stara droga handlowa łącząca Śląsk z Czechami. Obecnie przebiega tu droga krajowa nr 8 (E67) łącząca Kłodzko i Náchod. Na wschód od przełęczy od drogi tej odbija na południe droga do Międzylesia, tzw. „Autostrada Sudecka”.
Szlaki turystyczne.
Przez Polskie Wrota przechodzą dwa szlaki turystyczne:

</doc>
<doc id="392660" url="https://pl.wikipedia.org/wiki?curid=392660" title="Zenital hourly rate">
Zenital hourly rate



</doc>
<doc id="392661" url="https://pl.wikipedia.org/wiki?curid=392661" title="Nagpur">
Nagpur

Nagpur (marathi नागपूर, trl. "Nāgpur", trb. "Nagpur"; ang. "Nagpur") – miasto w środkowej części Indii, w stanie Maharashtra, na wyżynie Dekan nad rzeką Nag, na wysokości 310 metrów. Około 2 mln mieszkańców.
Nagpur jest 13 co do wielkości miastem w Indiach i 114 na świecie.
W mieście rozwinął się przemysł bawełniany, taboru kolejowego, maszyn rolniczych, spożywczy, materiałów budowlanych, papierniczy oraz poligraficzny.
Toponimia.
Nagpur wzięło swoją nazwę od rzeki Nag, nad którą leży. Z kolei nazwa Nag, oznaczająca w języku marathi kobrę pochodzi od wijącego się koryta tej rzeki. Sylaba „pur” jest popularną końcówką nazw miejscowości w Indiach i najczęściej tłumaczona jest jako „miasto”. Kobra widnieje również na pieczęci miejskiej Nagpuru.
Nagpur jest słynne z rosnących tam pomarańczy i w związku z tym nosi przydomek „Miasto pomarańczy”.

</doc>
<doc id="392662" url="https://pl.wikipedia.org/wiki?curid=392662" title="Cesarska korona">
Cesarska korona



</doc>
<doc id="392663" url="https://pl.wikipedia.org/wiki?curid=392663" title="Madama Butterfly">
Madama Butterfly



</doc>
<doc id="392664" url="https://pl.wikipedia.org/wiki?curid=392664" title="Huambo">
Huambo

Huambo (daw. port. "Nova Lisboa") – jedno z większych miast Angoli, położone w głębi lądu, około 220 km na wschód od miasta Benguela. Stolica prowincji Huambo, drugie co do wielkości miasto kraju, założone przez Portugalczyków w 1912 roku.
Jedno z miast frontu południowego wojny domowej w Angoli odwiedzone przez Ryszarda Kapuścińskiego, opisane w książce "Jeszcze dzień życia".
W mieście rozwinął się przemysł spożywczy, skórzany oraz cementowy.

</doc>
<doc id="392666" url="https://pl.wikipedia.org/wiki?curid=392666" title="Półwiesk">
Półwiesk

Miejscowości w Polsce:

</doc>
<doc id="392675" url="https://pl.wikipedia.org/wiki?curid=392675" title="Pontiac (ujednoznacznienie)">
Pontiac (ujednoznacznienie)

Miejscowości w USA:
Gminy w USA:

</doc>
<doc id="392677" url="https://pl.wikipedia.org/wiki?curid=392677" title="Pakoszów (Piechowice)">
Pakoszów (Piechowice)

Pakoszów (niem. "Wernersdorf") – część miasta Piechowice, w województwie dolnośląskim, do 1999 osobna wieś. Sąsiaduje z Piastowem od północnego zachodu i resztą zabudowy Piechowic od południa. Założona na przełomie XIII i XIV wieku.
Zabytki.
Do wojewódzkiego rejestru zabytków wpisane są obiekty:
Historia.
Pałac w Pakoszowie położony jest na obecnych rogatkach Jeleniej Góry, na skraju wsi, w pobliżu rzeki Kamiennej. Niemal cały obszar Sudetów czerpał w początkach XVIII wieku wielkie zyski z płóciennictwa mającego tutaj swoje stare tradycje. Szczególnie wielkie dochody pozyskiwała Jelenia Góra, znana na rynkach światowych produkcji płócien, które w XVII stuleciu sprzedawano w całej zachodniej Europie. Bogacący się kupcy często budowali poza miastem rezydencje przypominające rozmachem i przepychem pałace szlacheckie. Jedną z niewielu do dzisiaj zachowanych tego rodzaju siedzib jest patrycjuszowski pałac w Pakoszowie. Dokładna data jego budowy nie jest znana. Początkowo należał on prawdopodobnie do rodziny Schafgottsch. Obecny, późnobarokowy wygląd nadała obiektowi przebudowa z 1725 r., zrealizowana dla burmistrza Jeleniej Góry Johanna Martina Gottfrieda, tytułującego się „kupcem królewskim”. Poza funkcją mieszkalną obiekt pełnił również rolę manufaktury wybielającej najwyższej jakości len (bielarni). Tkaniny moczono w znajdujących się na parterze kadziach z roztworem potasu i mydła, następnie płukano, po czym rozkładano na łąkach do wyschnięcia na słońcu, aby wreszcie wyekspediować je za granicę (w tym do Hiszpanii, a stamtąd do innych krajów świata).
W roku 1741 posiadłość przeszła na Georga Friedricha Smitha, który poślubił wdowę po Gottfriedzie. Drogą mariażu pałac w połowie XIX wieku przeszedł w ręce Hessów, spokrewnionych z najpotężniejszymi patrycjuszowskimi rodami jeleniogórskimi. W tym czasie został poddany drobnym przebudowom i uzupełnieniom w wystroju wnętrza. W 1768 i 1777 roku Pakoszów odwiedził król Fryderyk Wielki, który zatwierdził przywileje zakładu i prawdopodobnie zatrzymał się na odpoczynek w pałacu. Wraz z upadkiem płóciennictwa skrzydło pałacu mieszczące „bielarnie” zostało zmienione na magazyn rolny. W końcu XIX wieku majątek wraz z pałacem drogą dziedziczenia przeszedł w ręce rodziny Dreves, których własnością pozostawał do połowy 1945 roku.
Po II wojnie światowej pałac zamienionno na dom dziecka, a następnie na mieszkania.
Po wejściu Polski do Unii Europejskiej mocno zniszczony pałac odkupił wnuk przedwojennej właścicielki Hagen Hartmann i jego żona Ingrid, po czym w latach 2007–2012 wyremontowali go. 1 kwietnia 2012 w pałacu otwarto hotel z basenem, sauną i restauracją. Pałac otoczony jest 15-hektarowym ogrodem z 3 stawami.
Opis.
Jest to budowla barokowa, założona na rzucie prostokąta z bocznymi ryzalitami, dwukondygnacyjna, dwuprzęsłowa, kryta łamanym dachem. Wewnątrz zachowały się pomieszczenia sklepione kolebkowo, ze skromnymi dekoracjami stiukowymi oraz kominkami i klasycystyczną stolarką. Jeszcze do końca lat sześćdziesiątych w sali balowej na piętrze istniał plafon z malowidłami przedstawiającymi sceny alegoryczne (obecny jest rekonstrukcją), na ścianach znajdowały się portrety patrycjuszy i burmistrzów jeleniogórskich. Do 1945 roku wnętrza wypełniały wspaniałe barokowe meble, porcelana i wspaniała biblioteka. Obecnie najcenniejszą ozdobą pałacu jest dekoracja narożnego saloniku z kominkiem. Ściany tego małego wnętrza wyłożone są XVIII-wiecznymi fajansowymi płytkami z Delftu. Kafelki są dekorowane przestawieniami figuralnymi o motywach rodzajowych i biblijnych, przedstawionych w scenerii charakterystycznej dla XVIII-wiecznej Holandii, z którą Jelenią Górę wiązały ożywione stosunki handlowe.

</doc>
<doc id="392678" url="https://pl.wikipedia.org/wiki?curid=392678" title="Pakoszów (województwo opolskie)">
Pakoszów (województwo opolskie)

Pakoszów (niem. "Donnersmark") – wieś w Polsce, położona w województwie opolskim, w powiecie oleskim, w gminie Gorzów Śląski.
W latach 1975–1998 miejscowość należała administracyjnie do województwa częstochowskiego.
Nazwa.
15 marca 1947 r. nadano miejscowości polską nazwę Pakoszów.
Demografia.
W 1925 r. w miejscowości mieszkało 295 osób, w 1933 r. 288 osób, a w 1939 r. – 644.
Historia.
Do głosowania podczas plebiscytu uprawnionych było w Pakoszowie 228 osób, z czego 139, ok. 61,0%, stanowili mieszkańcy (w tym 135, ok. 59,2% całości, mieszkańcy urodzeni w miejscowości). Oddano 220 głosów (ok. 96,5% uprawnionych), w tym 220 (100%) ważnych; za Niemcami głosowały 192 osoby (ok. 87,3%), a za Polską 28 osób (ok. 12,7%).
1 kwietnia 1939 r. do Pakoszowa włączono miejscowość Budzów.

</doc>
<doc id="392682" url="https://pl.wikipedia.org/wiki?curid=392682" title="Wola Przybysławska I">
Wola Przybysławska I



</doc>
<doc id="392683" url="https://pl.wikipedia.org/wiki?curid=392683" title="Pałac w Werkach">
Pałac w Werkach

Pałac w Werkach – klasycystyczny pałac w Werkach, północnej dzielnicy administracyjnej Wilna, położony w malowniczym parku na wzgórzu nad Wilią, dzieło wileńskiego architekta Wawrzyńca Gucewicza.
Początki Werek.
Werki zamieszkane były już w czasach pogańskich, o czym świadczą dwa kurhany, niegdyś tutaj się znajdujące (jeden z nich rozkopano w XIX w.). Z czasami tymi wiąże się legenda, związana z początkami Wilna i rodu Radziwiłłów. W okolicy dzisiejszych Werków miała mieszkać piękna niewiasta, w której zakochał się arcykapłan. Nie mógł on jej pojąć za żonę, ale z tego nielegalnego związku wkrótce pojawiło się dziecię. Chcąc nowo narodzonego syna nie skazywać na potępienie już w dniu urodzenia, a także nie ściągać na swoją głowę burzy, kapłan obmyślił postęp. Gdy w tutejsze lasy wybierał się na polowanie książę, umieścił noworodka na drzewie w gnieździe, dokąd zwabiło ono swoim płaczem orszak książęcy. Wypadek ten został uznany za cud (bogowie mieli zesłać w ten sposób następcę kapłana, według jego interpretacji). Książę nakazał więc zająć się jego wychowaniem kapłanowi. Dziecko nazwano Lizdejko – od litewskiego słowa "lizda", oznaczającego gniazdo. Także nazwa Werki związana jest z tym wydarzeniem – ma pochodzić od starolitewskiego "werkt" czyli „płacz”. Sam Lizdejko po śmierci ojca został arcykapłanem, a powszechnie był potem uważany za protoplastę rodu Radziwiłłów. On to miał poradzić księciu Giedyminowi założenie Wilna, tłumacząc mu jego sen o żelaznym wilku.
Dwór biskupi do XVIII w..
W 1387 król Władysław Jagiełło przekazał Werki nowo powstałemu biskupstwu wileńskiemu. Piękne położenie oraz bliskość siedziby książęcej spowodowały, że wzniesiono tu drewniany pałac otoczony parkiem, który służył biskupom za letnią rezydencję. Dwóch z nich nawet zmarło tutaj: Albrecht Radziwiłł w 1519 i Abraham Woyna w 1649. Ten ostatni gościł tu dwukrotnie króla Władysława IV. Te wizyty świadczą o okazałości pałacu, o którego świetności świadczyć mogły płaskorzeźby Piotra Dankarsa-de-Ry.
W 1658 miała tutaj miejsce bitwa, w której wojska Dołgorukiego pokonały siły polskie hetmana Wincentego Gosiewskiego. Można podejrzewać, że pałac został uszkodzony, ponieważ od tego momentu zaczął popadać w ruinę. Odbudowę przeprowadził biskup wileński Konstanty Kazimierz Brzostowski, który ok. 1700 kazał rozebrać chylący się ku upadkowi dwór poprzedników i na jego miejscu wzniósł pałac barokowy, murowany. Zbudowany był na planie kwadratu i posiadał baszty narożne, przez co często określano go mianem zamku. W 1705 biskup gościł w nim cara Piotra Wielkiego.
Pałac biskupa Massalskiego.
W 1762 biskupem wileńskim został Ignacy Jakub Massalski, postać ówczesnej sceny politycznej, m.in. przewodniczący Komisji Edukacji Narodowej, ale też członek Rady Nieustającej i współautor traktatu rozbiorowego z 1793, powieszony podczas insurekcji kościuszkowskiej. Werki wywarły na nim wielkie wrażenie, w 1779 podpisał umowę z kapitułą wileńską o zamianie dóbr, pozyskując w ten sposób Werki dla siebie i swej rodziny.
Zaraz potem Massalski zadecydował o rozpoczęciu prac nad nową rezydencją. Stary, nienadający się do użytku pałac Brzostowskiego został rozebrany. Prace nad budową nowego pałacu rozpoczęto już w 1780. Początkowo kierował nimi architekt nadworny biskupa Marcin Knackfus, jednak już rok później kierownictwo przejął architekt Wawrzyniec Gucewicz. Nowy architekt zmienił plan budowy. Ostatecznie wybudowano bardzo okazały klasycystyczny pałac z dwiema oficynami i otoczony parkiem. Prace trwały do 1792, ale ostatecznie nie zdołano zrealizować projektu w całości z powodu zawirowań politycznych.
Budynek pałacu był założony na rzucie mocno rozciągniętego prostokąta o długości ok. 85 m, a szerokości ok. 10 m. Miał dwie kondygnacje, a elewacja frontowa odznaczała się trzema ryzalitami, z których środkowy ozdobiony był sześciokolumnowym portykiem jońskim, zamkniętym trójkątnym frontonem. Na polu frontonu znajdował się relief przedstawiający Cyncynata orzącego wołami pole. Płaskorzeźby ze scenami związanymi z pracami rolnymi zdobiły także inne części elewacji, a były dziełem Tommaso Righiego. Wszystkie elewacje były rozczłonkowane pilastrami jońskimi. Górą cały pałac obiegał fryz. Dach położono jedynie na skrzydle prawym (dwuspadowy) oraz na części środkowej (czterospadowy z kopułą) – skrzydła lewego nie wyposażono ani w dach, ani w sufity, ani nawet w okna. Znajdująca się kaplica też najprawdopodobniej nie została wykończona. Głównym pomieszczeniem pałacu miała być sala balowa, znajdująca się na piętrze, bezpośrednio pod kopułą.
Oficyny były również dwukondygnacyjne (choć z mezzaninem). Płytkie portyki miały po cztery kolumny z głowicami jońskimi, zaś wszystkie elewacje były boniowane i dzielone pilastrami. Otwory okienne były ozdobnie obramowane. W przeciwieństwie do pałacu obie oficyny zostały wykończone. Wschodnia została bardzo zbytkownie urządzona i to w niej miał mieszkać Massalski, gdy się tu pojawiał. Meble do niej sprowadzał ze znanych warsztatów paryskich, a także zgromadził tu bogatą kolekcję malarską. Zbiory te udostępniał publiczności, m.in. przy okazji uczt, zbierających elitę Wilna.
Dziełem Gucewicza było również kilkanaście innych budynków rozrzuconych wokół pałacu. Spośród nich dotrwało do naszych czasów tylko kilka, w tym stajnia (bardzo obszerna, dwukondygnacyjna, z sześciokolumnowym portykiem doryckim, wieżyczką i iglicą) oraz dom zwany czasem „małym pałacem”. Z niezachowanych budynków należy wymienić przede wszystkim dawny młyn, wzniesiony u stóp góry pałacowej w postaci otoczonej kolumnadą dorycką świątyni greckiej. Wszystkie te budowle znajdowały się w parku, który Massalski powiększył i uporządkował. Podzielił go na dwie części, tj. Park Górny – klasyczny, na wzór francuski, liczący 57 ha, oraz Park Wielki – prawie dwustuhektarowy, z sadzawkami i ogrodami.
Losy pałacu w XIX-XX w..
Massalski zapisał Werki swej bratanicy, Helenie Apolonii Massalskiej, której wychowaniem się zajmował. Ta, bohaterka skandalu obyczajowego (gdy opuściła swego męża księcia Karola Józefa de Ligne i zamieszkała z żonatym hrabią Wincentym Potockim), nie interesowała się Werkami, a Potocki (który ostatecznie ją poślubił) sprzedał je w 1800 marszałkowi szlachty powiatu wileńskiego Stanisławowi Piotrowi Jasieńskiemu. Ten chciał dokończyć budowę pałacu, nie posiadał jednak wystarczających środków. Mieszkał w jednej z oficyn, drugą wynajmował. Do ruiny pałac doprowadzili żołnierze napoleońscy stacjonujący w nim w 1812 (rok później z kolei przetrzymywani tutaj byli jako jeńcy).
Najprawdopodobniej ok. 1840 pałac odkupił od Jasieńskiego książę Ludwik Sayn-Wittgenstein-Sayn. To właśnie on zadecydował właściwie o dzisiejszym stanie tego miejsca. Przede wszystkim nakazał rozebrać zrujnowany budynek pałacu, na którego miejscu założono skwer z altaną. Natomiast na rezydencję przerobiono pod kierownictwem Bernarda Simona w latach 1842-1844 lewą oficynę, przebudowując ją i wspaniale wyposażając wnętrza. Znalazła się tam m.in. zbrojownia z Nieświeża (pierwsza bowiem żona Wittgensteina była córką Dominika Radziwiłła), a także posągi marmurowe i ok. 200 obrazów (m.in. galeria portretów Radziwiłłów, jeden z obrazów "Rozkosz Bachusa" Rubensa, a także płótna przypisywane Rembrandtowi i Leonardo da Vinci. Do boku lewego dawnej oficyny dobudowano nowe, wysunięte tak do przodu, jak i do tyłu skrzydło z salą balową na pierwszym piętrze, zwieńczone kwadratową wieżyczką. Natomiast do prawej elewacji bocznej dodano dwukondygnacyjny „ogród zimowy”, czyli oranżerię. Na trójkątnym szczycie portyku pojawiła się sztukateria z herbem właściciela. Na sufitach i ścianach wewnątrz znalazły się piękne plafony i freski. Rozbudowana oficyna przybrała charakter willi włoskiej, a cały kompleks ponownie budził wielki podziw odwiedzających. Postawił także książę kilka budynków gospodarczych na terenie parku. Park Górny przerobiono z francuskiego na angielski, a Park Wielki stał się parkiem pejzażowym. Na dziedzińcu pałacu zbudowano fontannę.
W odbudowanej rezydencji za czasów księcia Ludwika Wittgensteina kwitło życie, na podobieństwo czasów Massalskiego. W pałacu wydawano sławne „fety” dla elity wileńskiej i sąsiadów z okolicznych dworów. Książę Wittgenstein zmarł w 1866. Po pewnym czasie pałac ponownie zaczął niszczeć, od przełomu XIX i XX w. wielokrotnie zmieniając właścicieli. Wyposażenie pałacu wyprzedawano, dewastowano też ogród. Po II wojnie światowej pałac znacjonalizowano, a w 1959 przekazano go Akademii Nauk Litewskiej SRR. W latach sześćdziesiątych i siedemdziesiątych pałac i budynki w parku stopniowo odrestaurowano. Dziś znajduje się tu Instytut Botaniki Litewskiej Akademii Nauk, można zwiedzać wnętrza urządzone w stylu XIX-wiecznym, m.in. piękną Wielką Salę. Park liczy dzisiaj zaledwie 36 ha.

</doc>
<doc id="392685" url="https://pl.wikipedia.org/wiki?curid=392685" title="Numitor">
Numitor

Numitor – w mitologii rzymskiej król latyńskiego miasta Alba Longa, syn Prokasa, ojciec Rei Sylwii, dziad Romulusa i Remusa.
Pozbawiony władzy przez swego brata Amuliusa, odzyskał ją przy pomocy wnuków Romulusa i Remusa.

</doc>
<doc id="392686" url="https://pl.wikipedia.org/wiki?curid=392686" title="Jan Klata">
Jan Klata

Jan Klata (ur. 28 marca 1973 w Warszawie) – polski reżyser teatralny, dramaturg, w latach 2013–2017 dyrektor Narodowego Starego Teatru im. Heleny Modrzejewskiej w Krakowie, felietonista „Tygodnika Powszechnego”.
Życiorys.
W wieku 12 lat, w 1986 przysłał na konkurs dramaturgiczny Teatru Współczesnego we Wrocławiu sztukę "Słoń Zielony", która została następnie opublikowana przez miesięcznik „Dialog” oraz wystawiona przez Teatr im. Stanisława Ignacego Witkiewicza w Zakopanem.
W latach 1989–1993 uczęszczał do Liceum Ogólnokształcącego im. Stefana Batorego w Warszawie. W okresie szkolnym był stypendystą Krajowego Funduszu na rzecz Dzieci. Przez dwa lata studiował na Wydziale Reżyserii Państwowej Wyższej Szkoły Teatralnej w Warszawie, trzeci rok nauki kontynuował na Wydziale Reżyserii Dramatu PWST w Krakowie, gdzie współpracował z Krystianem Lupą, Jerzym Grzegorzewskim i Jerzym Jarockim.
Po studiach zajmował się różnymi pracami, nie zawsze związanymi z teatrem. Był m.in. copywriterem, dziennikarzem muzycznym oraz reżyserem talk-show w TV Puls. Na planie filmu "Matka swojej matki" (1996) podjął współpracę z reżyserem Robertem Glińskim.
Pierwszą samodzielną realizacją teatralną Klaty był spektakl "Rewizor" Nikołaja Gogola w Teatrze Dramatycznym im. Jerzego Szaniawskiego w Wałbrzychu (2003). Miesiąc później w Teatrze Polskim we Wrocławiu wystawił własną sztukę "Uśmiech grejpruta", którą prezentował wcześniej w formie warsztatów podczas Wrocławskiego Forum Dramaturgii Współczesnej Eurodrama w 2002.
W grudniu 2005 w Warszawie odbył się „Klata Fest”, przegląd spektakli Klaty.
W latach 2013–2017 był dyrektorem Narodowego Starego Teatru im. Heleny Modrzejewskiej w Krakowie.

</doc>
<doc id="392687" url="https://pl.wikipedia.org/wiki?curid=392687" title="Klata">
Klata



</doc>
<doc id="392688" url="https://pl.wikipedia.org/wiki?curid=392688" title="Metropolia ryska">
Metropolia ryska

Metropolia Ryska – metropolia kościoła rzymskokatolickiego ustanowiona w 1937 roku, obejmująca swoim zasięgiem całą Łotwę.
Historia.
Pierwsza prowincja kościelna na tym terenie powstała w 2. połowie XIII w. Papież Aleksander IV bullą "Cum universis" z 31 marca 1255 r. przeniósł siedzibę archidiecezji z Ikšķile do Rygi i ustanowił tu metropolię Prus, Inflant i Estonii, w której skład wchodziły archidiecezja ryska, diecezja dorpacka, diecezja ozylijska, diecezje pruskie (chełmińska, pomezańska, sambijska, warmińska), kurlandzka oraz Gotlandia.
Metropolia i archidiecezja zostały zlikwidowane w wyniku sekularyzacji inflanckiej gałęzi zakonu krzyżackiego. Diecezję ryską wskrzeszono w 1918 roku, a w 1923 r. podniesiono do rangi archidiecezji.
8 maja 1937 r. utworzono drugą na Łotwie diecezję w Lipawie, którą podporządkowano odnowionej metropolii ryskiej. 7 grudnia 1995 r. Stolica Apostolska utworzyła dwie kolejne diecezje i od tej pory metropolia ryska składa się z archidiecezji i trzech sufraganii.

</doc>
<doc id="392689" url="https://pl.wikipedia.org/wiki?curid=392689" title="Długołęka (województwo dolnośląskie)">
Długołęka (województwo dolnośląskie)

Długołęka (niem. "Langewiese") – wieś w Polsce położona w województwie dolnośląskim, w powiecie wrocławskim, w gminie Długołęka, należąca do aglomeracji wrocławskiej.
Położenie.
Długołęka leży nad prawym dopływem rzeki Dobrej – potokiem Toporem. Znajduje się około 3 km od stolicy województwa dolnośląskiego – Wrocławia.
Podział administracyjny.
W latach 1874–1945 Długołęka administracyjnie wchodziła w skład "Amtsbezirk Sibyllenort" dystryktu - powiatu Szczodre. W latach 1945–1951 lub 1954 Długołęka administracyjnie wchodziła w skład gminy Zakrzów w powiecie oleśnickim. W latach 1975–1998 miejscowość administracyjnie należała do województwa wrocławskiego. Miejscowość jest siedzibą gminy Długołęka.
Nazwa.
Pierwsze wzmianki o Długołęce pochodzą z końca XIII wieku. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Dlugalanka". Notowano również "Langewesin" (1361 r.), "Longum Pratum" (1376 r.), "Langewezen" (1478 r.), "villa Langewisse" (1486 r.), "Langewiese" lub "Langenwiesen" (od 1578 r.), "Langewiese" (od połowy XIX wieku) oznaczają "długą łąkę". Po II wojnie światowej Komisja Ustalania Nazw Miejscowości ustaliła obecną nazwę "Długołęka".
Historia.
Długołęka powstała w połowie XIII wieku. Na początku XIV wieku dzieliła się na 2 części: rycerską, połączoną ze Szczodrem oraz drugą, stanowiącą uposażenie biskupstwa wrocławskiego. Wieś poniosła duże straty w czasie wojny trzydziestoletniej (1618-1648). W latach 30. XVII wieku chłopi musieli chronić się w lasach i żyć w ziemiankach. Pod koniec wojny we wsi ocalało jedynie 8 ludzi. Odbudowa Długołęki po wojnie trwała bardzo długo. U schyłku XVII w. na granicy Długołęki i Szczodrego powstała karczma nazwana "karczmą przydrożną w Długołęce". Później została wcielona do Szczodrego. W roku 1785 w części należącej do księstwa oleśnickiego, gdzie znajdował się kościół i katolicka szkoła, mieszkało 147 osób i było 18 gospodarstw. W roku 1810 część Długołęki, która od XIV wieku stanowiła uposażenie biskupa wrocławskiego, przeszła na własność króla pruskiego. Było to spowodowane tym, że król pruski podpisał edykt kasujący kolegiaty i klasztory na Śląsku, gdyż musiał pozyskać środki na kontrybucję wojenną po przegranej wojnie z Francją.
Dopiero w roku 1850 obydwie części wsi, królewską i książęcą, połączono w jedną gminę. W XIX i XX wieku w Długołęce, inaczej niż w pozostałych wsiach gminy stale przybywało mieszkańców. I tak w roku 1785 wieś liczyła 305 mieszkańców, w roku 1837 - 368, a w roku 1885 już 498. Na początku poprzedniego stulecia – w 1905 roku – 547 osób, a w roku 1935 liczba ludzi przekroczyła 700 osób.
25 stycznia 1945 Długołęka została zajęta przez 73. Korpus Armijny dowodzony przez gen. mjr Sarkisa Martirosjana, dowodzącego prawym skrzydłem 52. Armii Ogólnowojskowej Związku Radzieckiego. W listopadzie 1945 w Długołęce żyło 388 osób: 118 Polaków i 270 Niemców.
Podczas II wojny światowej, w roku 1945 na jednym z pobliskich pól rozbił się niemiecki samolot myśliwski Messerschmitt Bf 109G, którego szczątki zostały wydobyte w 2008 r..
Po wojnie we wsi zaczęli się osiedlać repatrianci i przesiedleńcy. Ze sprawozdania naczelnika oddziału powiatowego PUR w Oleśnicy z 31 października 1946 wynika, że w Długołęce żyły 32 rodziny repatriantów, a w nich 118 osób oraz 68 rodzin przesiedleńców, a w nich 323 osoby (łącznie: 100 rodzin z 441 osobami). Życie w tej i okolicznych wsiach było trudne, ponieważ uciążliwa była samowola sowieckich żołnierzy, która objawiała się w awanturach i bójkach. Dodatkowym problemem był brak narzędzi rolniczych – szczególnie lekkich pługów, żywego inwentarza i zapasów zboża. Po wojnie ludzie zajmowali się głównie rolnictwem.
Rankiem 9 lipca 1977, ze stacji kolejowej w Długołęce wyruszył pociąg, który w okolicach Mirkowa brał udział w katastrofie kolejowej, w wyniku której zginęło 11 osób, a ponad 40 zostało rannych.
Zabytki.
Do wojewódzkiego rejestru zabytków wpisane są:
inne zabytki:
Czasy współczesne.
Obecnie (III 2011 r.) Długołęka jest wsią posiadającą 3002 mieszkańców. Jest drugą co do wielkości miejscowością gminy Długołęka (nieco większy jest tylko Kiełczów). W miejscowości przeważa zabudowa jednorodzinna, której budownictwo obecnie się rozwija. Większość ulic jest skanalizowana. Wiele dróg jest wyłożonych asfaltem lub wybrukowanych, niektóre jednak wymagają remontu, budowy chodnika oraz zamontowania oświetlenia. W środku wsi są 2 małe stawy, które niegdyś były stosowane jako zbiorniki przeciwpożarowe po tym, jak w latach 2000-2005 zostały wyremontowane stanowią jedną z ozdób miejscowości.
Główny ruch skupia się przede wszystkim przy ul. Broniewskiego (nie uwzględniając drogi krajowej), ze względu na pawilon handlowy oraz sklepy skupione przy tej ulicy. Jest to niejako centrum miejscowości.
Gospodarka.
W Długołęce ma swoje siedziby, przedstawicielstwa oraz magazyny wielu polskich i zagranicznych firm m.in.: hurtownie: Selgros, Schweiker Sp. z o.o., ERA; restauracja McDonald’s; salony samochodowe i serwisy: Kia Motors, Renault-Dacia, Land Rover, Jaguar, Citroën, Volvo Truck Center, DAF Trucks; salon meblowy Gawin; elektroniczne: LAPP Kabel, Phoenix Contact, Kajt24, Max Computers oraz pozostałe: Betard, Häfele Polska, Balex Metal.
We wsi znajduje się także: kilka sklepów wielobranżowych, piekarnia, apteka, hotel oraz inne zakłady usługowe.
Edukacja.
Obecnie.
Obecnie w Długołęce znajduje się Zespół Szkolno-Przedszkolny im. Jana Pawła II oraz Zespół Licealno-Gimnazjalny im. Olimpijczyków Polskich.
Dawniej.
Dawniej w Długołęce istniała katolicka szkoła. Pierwsze informacje o niej pochodzą z roku 1588. Ówczesnym nauczycielem był pisarz kościelny Mathro, następnie w szkole uczyli: Hans Senf (od roku 1594) a na początku XVII wieku Wiktor Hildebrand. Ze szkoły tej korzystały także dzieci katolików z Domaszczyna, Szczodrego, Bykowa, Kamienia i Mirkowa. Wszystkie dzieci nie mieściły się w szkole, dlatego też co jakiś czas trzeba było powiększać budynek. W roku 1789 w miejscowej szkole uczyło się 34 dzieci. W 1792 roku liczba uczniów wzrosła do 40. Latem jednak klasa świeciła pustkami. Większość uczniów wypasała bydło i zajmowała się innymi pracami. Budynek szkolny po wieloletnim użytkowaniu podupadł i groził zawaleniem. Dopiero w roku 1801 do dyspozycji był nowy budynek, mogący pomieścić 30 dzieci.
Nowoczesny, murowany budynek stanął w Długołęce w 1870 r. W roku 1924 dodano nowe piętro, na którym było mieszkanie służbowe kierownika szkoły. Na parterze były dwie izby klasowe i pokój nauczycielski.
Kultura.
Gminna Biblioteka Publiczna (GBP) mieści się na ul. Szkolnej 40a (obok budynku szkoły). W bibliotece działa pracownia komputerowa "IKONKA", utworzona dzięki projektowi realizowanemu w latach 2004-2006 przez Ministerstwo Spraw Wewnętrznych i Administracji. Pierwszy punkt znajduje się w GBP w Długołęce, a drugi w filii w Kiełczowie. Biblioteki filialne znajdują się w: Borowej, Brzeziej Łące, Dobroszowie, Kiełczowie, Łozinie, Mirkowie, Pasikurowicach, Węgrowie i Wilczycach.
Gminny Ośrodek Kultury (GOK) – działa w odremontowanym budynku starej szkoły w Długołęce, której fundamenty sięgają XVI wieku. Odbywają się w nim m.in.: warsztaty plastyczne, muzyczne, kursy tańca, imprezy okolicznościowe, święta narodowe, wystawy i wiele innych kulturowych wydarzeń. Pod opieką GOK-u jest 6 świetlic wiejskich na terenie całej gminy w Bielawie, Borowej, Bykowie, Kątnej, Pasikurowicach i Śliwicach).
Sport i rekreacja.
"Wyniki drużyny seniorów"
Szlaki turystyczne.
Przez Długołękę przebiegają 2 szlaki turystyczne:

</doc>
<doc id="392701" url="https://pl.wikipedia.org/wiki?curid=392701" title="Sertab Erener">
Sertab Erener

Sertab Erener (ur. 4 grudnia 1964 w Stambule) – turecka piosenkarka.
Laureatka 48. Konkursu Piosenki Eurowizji (2003).
Kariera muzyczna.
Karierę muzyczną rozpoczęła w 1989, występując z zespołem Klips w krajowych eliminacjach eurowizyjnych z utworem „Hasret”. W finale selekcji zajęła trzecie miejsce. W 1990 ponownie zakwalifikowała się do finału eurowizyjnych eliminacji, tym razem z piosenką „Sen benimlesin”, z którą zajęła szóste miejsce w finale. W 1992 wydała debiutancki album studyjny pt. "Sakin ol!", który sprzedano w nakładzie miliona egzemplarzy, dzięki czemu został najlepiej sprzedającą się płytą w Turcji.
Pod koniec listopada 2002 została wybrana wewnętrznie przez krajowego nadawcę publicznego Türkiye Radyo Televizyon Kurumu (TRT) na reprezentantkę Turcji w 48. Konkursie Piosenki Eurowizji, organizowanym w Rydze w maju 2003. W grudniu pojawiły się pogłoski, jakoby wytwórnia Sony Music nie wyraziła zgody na umieszczenie konkursowej piosenki Sertab na albumie kompilacyjnym konkursu, co uniemożliwiałoby występ reprezentantki w finale. Ostatecznie Erener uczestniczyła w konkursie z utworem „Everyway That I Can”, który został wybrany spośród trzech innych propozycji. Utwór został napisany przez Erener we współpracy z gitarzystą i producentem Demirem Demirkanem. Premiera utworu odbyła się w marcu podczas jednego z odcinków programu "Sayisal geçe". 24 maja wystąpiła w finale Konkursu Piosenki Eurowizji i zajęła w nim pierwsze miejsce po zdobyciu największej liczby 167 punktów. Podczas występu towarzyszyły jej cztery tancerki, z czego trzy pochodzące z Austrii. Po powrocie do kraju została oficjalnie powitana na lotnisku przez prezydenta Turcji Ahmeta Necdeta Sezera, premiera Recepa Tayyipa Erdoğana oraz marszałka parlamentu Bülenta Arınça. Singiel „Everyway That I Can” trafił na listy przebojów wielu krajów europejskich, w tym zajmując pierwsze miejsce w Szwecji, a dodatkowo na Cyprze zdobył status złotej płyty. W lipcu wyruszyła do Izraela, gdzie promowała album kompilacyjny pt. "Everyway That I Can".
W 2004 wydała pierwszy, anglojęzyczny album studyjny pt. "No Boundaries". Nagrała też własną wersję utworu Boba Dylana „One More Cup of Coffee” na potrzeby oficjalnej ścieżki dźwiękowej do filmu "Jeźdźcy Apokalipsy". Również w 2004 była gościem muzycznym podczas drugiej edycji festiwalu "Eurosong Live On Stage", organizowanego przez telewizję PSE-Belgium. W maju była gościem specjalnym 49. Konkursu Piosenki Eurowizji w Stambule oraz minikoncert tuż po półfinale konkursu. W lipcu zagrała koncert w tureckim Beleku, na którym gościnnie zaśpiewała Rusłana Łyżyczko, laureatka Konkursu Piosenki Eurowizji 2004.
W 2005 nagrała i wydała album studyjny pt. "Aşk ölmez", który promowała singlami „Aşk ölmez, biz ölürüz” i „Satılık kalpler şehri”. Również w 2005 jej cover piosenki Madonny „Music” znalazł się na oficjalnej ścieżce dźwiękowej filmu "Fatih Akın's Crossing the Bridge: The Sound of Istanbul". Pod koniec października wystąpiła w koncercie , organizowanym z okazji 50-lecia Konkursu Piosenki Eurowizji. Podczas koncertu, na którym wybierana była najlepsza piosenka w historii konkursu, utwór „Every Way That I Can” zajął dziewiąte miejsce.
W 2009 wraz z Demirem Demirkanem założyła zespół muzyczny Painted on Water. Kilka miesięcy później w Stanach Zjednoczonych wydali debiutancki album, zatytułowany po prostu "Painted on Water".
W 2010 wydała ósmy, solowy album studyjny pt. "Rengarenk". W 2012 nagrała dżingiel dla tureckich linii lotniczych – „Globally Yours” oraz wydała dziewiąty, solowy album studyjny pt. "Ey şûh-i Sertab".

</doc>
<doc id="392702" url="https://pl.wikipedia.org/wiki?curid=392702" title="Wieszczyce (województwo kujawsko-pomorskie)">
Wieszczyce (województwo kujawsko-pomorskie)

Wieszczyce – osada w Polsce położona w województwie kujawsko-pomorskim, w powiecie tucholskim, w gminie Kęsowo przy drodze wojewódzkiej nr 241.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 347 mieszkańców. Jest piątą co do wielkości miejscowością gminy Kęsowo.

</doc>
<doc id="392703" url="https://pl.wikipedia.org/wiki?curid=392703" title="Wieszczyce">
Wieszczyce



</doc>
<doc id="392704" url="https://pl.wikipedia.org/wiki?curid=392704" title="Posłowie IV kadencji">
Posłowie IV kadencji



</doc>
<doc id="392705" url="https://pl.wikipedia.org/wiki?curid=392705" title="Wieszczęta">
Wieszczęta

Wieszczęta (niem. "Wiestschont, Wieschtzend, Wieschtont", cz. "Věščút") – wieś sołecka w południowej Polsce, w województwie śląskim, w powiecie bielskim, w gminie Jasienica, w obrębie aglomeracji bielskiej. Powierzchnia sołectwa wynosi 199,4 ha, a liczba ludności 487, co daje gęstość zaludnienia równą 244,2 os./km².
Od północy graniczy z Roztropicami, od zachodu z Kowalami, od południa z Bielowickiem, od południowego wschodu z Łazami, a od północnego wschodu z Rudzicą. Pod względem fizycznogeograficznym położona jest na Pogórzu Śląskim, a pod względem historycznym – na Śląsku Cieszyńskim.
Historia.
Wieszczęta ("wieś Wieszcza") powstały w XVI wieku jako osada zagrodnicza. Po raz pierwszy wzmiankowane zostały w 1577. Do 1594 Wieszczęta znajdowały się w granicach wydzielonego z księstwa cieszyńskiego skoczowsko-strumieńskiego państwa stanowego. Następnie miejscowość dzieliła na powrót losy księstwa cieszyńskiego do połowy XIX wieku. W 1849 r. weszła w skład powiatu bielskiego, tworząc gminę wiejską. 
Według austriackiego spisu ludności z 1900 w 18 budynkach w Wieszczętach na obszarze 198 hektarów mieszkało 120 osób, co dawało gęstość zaludnienia równą 60,6 os./km². z tego 53 (44,2%) mieszkańców było katolikami, 65 (54,2%) ewangelikami a 2 (1,7%) wyznawcami judaizmu, 115 (95,8%) było polsko- a 5 (4,2%) niemieckojęzycznymi. Do 1910 roku przybyło: 1 budynek i 17 mieszkańców, z czego 12 katolików i 7 ewangelików, wszyscy zaś byli polskojęzyczni.
W 1945 r. utraciła samodzielność jako gmina, wschodząc kolejno w skład: gminy Grodziec, gromady Grodziec (od 1954) i od 1973 r. gminy Jasienica. W latach 1975–1998 położona była w województwie bielskim.
Religia.
Na terenie wsi działalność duszpasterską prowadzi Kościół Ewangelicko-Augsburski, parafia w Wieszczętach-Kowalach.

</doc>
<doc id="392706" url="https://pl.wikipedia.org/wiki?curid=392706" title="Wieszkowo">
Wieszkowo

Wieszkowo – wieś w Polsce położona w województwie wielkopolskim, w powiecie kościańskim, w gminie Krzywiń.
Wieś duchowna, własność opata benedyktynów w Lubiniu pod koniec XVI wieku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Wieszkowo należała do wsi większych w ówczesnym pruskim powiecie Kosten rejencji poznańskiej. Wieszkowo należało do okręgu krzywińskiego tego powiatu i stanowiło odrębny majątek, którego właścicielem był wówczas (1846) Józef Braunek. Według spisu urzędowego z 1837 roku Wieszkowo liczyło 203 mieszkańców, którzy zamieszkiwali 22 dymy (domostwa).
W latach 1975–1998 miejscowość administracyjnie należała do województwa leszczyńskiego.

</doc>
<doc id="392707" url="https://pl.wikipedia.org/wiki?curid=392707" title="Posłowie V kadencji">
Posłowie V kadencji



</doc>
<doc id="392708" url="https://pl.wikipedia.org/wiki?curid=392708" title="Instytut Chrystusa Króla">
Instytut Chrystusa Króla

Instytut Chrystusa Króla Najwyższego Kapłana (łac. "Institutum Christi Regis Summi Sacerdotis") – stowarzyszenie życia apostolskiego podlegające bezpośrednio Stolicy Apostolskiej. Skupia księży katolickich odprawiających Mszę Św. według nadzwyczajnej formy rytu rzymskiego. Kapłani Instytutu korzystają z ksiąg liturgicznych według wydań typicznych sprzed 1965 r.
Instytut został założony w 1990 r. w Gricigliano we Włoszech. Instytut działa zgodnie z przepisami Stolicy Apostolskiej i życzeniem papieża Jana Pawła II, zawartym w motu proprio „Ecclesia Dei” z 1988 r.

</doc>
<doc id="392709" url="https://pl.wikipedia.org/wiki?curid=392709" title="Wieska-Wieś">
Wieska-Wieś

Wieska-Wieś – wieś w Polsce położona w województwie mazowieckim, w powiecie sokołowskim, w gminie Jabłonna Lacka. Leży na lewym brzegu Bugu.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Wniebowzięcia Najświętszej Maryi Panny w Jabłonnie Lackiej.

</doc>
<doc id="392710" url="https://pl.wikipedia.org/wiki?curid=392710" title="Wieska Wieś">
Wieska Wieś



</doc>
<doc id="392711" url="https://pl.wikipedia.org/wiki?curid=392711" title="Dale Hawerchuk">
Dale Hawerchuk

Dale Hawerchuk (ur. 4 kwietnia 1963 w Toronto, zm. 18 sierpnia 2020 w Barrie) – kanadyjski były hokeista zawodowy. 
Kariera sportowa.
W latach 1981 - 1997 występował w lidze NHL na pozycji napastnika. Wybrany z numerem 1 w pierwszej rundzie draftu NHL w 1981 roku przez Winnipeg Jets. Grał w drużynach: Winnipeg Jets, Buffalo Sabres, St. Louis Blues, oraz Philadelphia Flyers. W 1982 roku uhonorowany nagrodą dla najlepszego debiutanta w NHL - Calder Memorial Trophy.
W sezonach zasadniczych NHL rozegrał łącznie 1188 spotkań, w których strzelił 518 bramek oraz zaliczył 891 asyst. W klasyfikacji kanadyjskiej zdobył więc razem 1409 punktów. 742 minuty spędził na ławce kar. W play-offach NHL brał udział 15-krotnie. Rozegrał w nich łącznie 97 spotkań, w których strzelił 30 bramek oraz zaliczył 69 asyst, co w klasyfikacji kanadyjskiej daje razem - 99 punktów. 67 minut spędził na ławce kar.

</doc>
<doc id="392714" url="https://pl.wikipedia.org/wiki?curid=392714" title="Bazylika katedralna Wniebowzięcia Najświętszej Maryi Panny w Płocku">
Bazylika katedralna Wniebowzięcia Najświętszej Maryi Panny w Płocku

Bazylika katedralna Wniebowzięcia Najświętszej Maryi Panny – jedna z pięciu najstarszych katedr w Polsce i najcenniejszy zabytek Płocka, położona na wznoszącym się 60 m nad Wisłą na Wzgórzu Tumskim, miejsce pochówku władców Polski. 
Historia.
Katedra romańska.
W 1130 na miejscu pierwszej, zburzonej katedry, którą wzniósł zapewne Bolesław Śmiały lub jego brat Władysław Herman, biskup płocki Aleksander z Malonne przystąpił do budowy nowej, okazałej świątyni. Została ona konsekrowana w 1144. Została ona wzniesiona ze starannie opracowanych ciosów granitowych (ciosy licowe były kwadratowe lub prostokątne o wymiarach: w warstwie niższej do 36 cm długości i do 21 cm wysokości, oraz w warstwie wyższej do 65 cm długości i do 32 cm wysokości). Była to trójnawowa, zapewne dwuchórowa bazylika z transeptem i prezbiterium zakończonym apsydą. Chór zachodni flankowały dwie wieże. Schematyczny obraz romańskiej katedry znajduje się na pieczęci katedry z 1289.
W trakcie przebudowy katedry w 1901 odnaleziono oryginalne głowice romańskie i wmurowano je w ściany przylegającego do katedry Muzeum Diecezjalnego. Podczas badań archeologicznych w roku 1980 odsłonięto fundament wschodniej apsydy.
Do katedry płockiej przeznaczone były dwuskrzydłowe drzwi z brązu, zwane "drzwiami płockimi". Zostały one odlane w Magdeburgu w latach 1152–1156. W niewyjaśnionych do dziś okolicznościach znalazły się one w Nowogrodzie Wielkim i tam do dziś zdobią sobór św. Zofii.
Katedra gotycka.
Burzliwy w Polsce XIII w. dał się we znaki katedrze płockiej. W 1233 została ona zniszczona przez pożar, w 1243 została zniszczona przez Prusów, a w latach 1288–1289 Litwinów. Ogromne zniszczenia domagały się prac zabezpieczających i renowacyjnych. Największą zmianą była dobudowa gotyckich wież zachodnich. Powstały one najpóźniej na przełomie XIII i XIV w. Stare zapiski z archiwum katedry informują, iż w tym czasie w ich przyziemnej części były dwie kaplice wieżowe.
Prace remontowe w tym czasie były jednak prowadzone wyłącznie dorywczo i zniszczenie świątyni postępowało. Kazimierz Wielki nakazał, aby kościół został gruntownie odnowiony po jego śmierci, czego jednak nie uczyniono. Spowodowało to dalszą dewastację katedry. Nadal prowadzono prowizoryczne naprawy. Dopiero w 1442 pokryto katedrę nową dachówką i dokonano jej gruntownego remontu, który jednak okazał się nietrwały, gdyż w 1492 dzwony katedralne, z obawy przed zawaleniem się wież, zostały przeniesione do wieży zegarowej pobliskiego zamku.
Katedra renesansowa.
W 1530 groźny pożar spowodował zawalenie się lewej nawy kościoła wraz ze sklepieniem, oraz stropu prezbiterium. W 1531 bp Andrzej Krzycki postanowił wznieść nową świątynię. W latach 1531–1534 zbudowano od fundamentów trójnawową orientowaną bazylikę katedralną o nowym obliczu renesansowym z kopułą. Do budowy ścian użyto częściowo granitowych ciosów pochodzących z romańskiej katedry. Prace wykończeniowe trwały jeszcze potem przez kilkanaście lat. Dokonano również koniecznych napraw i uzupełnień. Zachowano dawną strukturę przestrzenną bazyliki z transeptem, ale uzupełniono ją nowymi elementami i formami włoskiego odrodzenia. Nie wzniesiono przewidzianej w umowie wieży-dzwonnicy. Autorami byli włoscy budowniczowie pracujący przedtem dla króla Zygmunta na Wawelu – Bernardinus de Gianottis, Giovanni Cini ze Sieny i Filip z Fiesole.
Tymczasem nim zakończono te zasadnicze prace architektoniczne, niespodziewanie ukazały się nowe pęknięcia w sklepieniach. Częste zmiany na urzędzie biskupa płockiego powodowały, iż żaden z następców bp. Krzyckiego nie zdołał w pełni poświęcić się dalszemu remontowi. Uczynił to dopiero bp Andrzej Noskowski. Za jego rządów dokonano koniecznych napraw i uzupełnień, oraz doprowadzono do końca zasadniczą budowę płockiej świątyni renesansowej. Rozbudowano znacznie prezbiterium oraz dostawiono dwie zachodnie wieże z przedsionkiem i emporą muzyczną między nimi. Pracami kierował Jan Baptysta z Wenecji.
Czarną plamą w renesansowej przebudowie katedry jest zatracenie wszystkich przedrenesansowych grobowców i epitafiów.
Katedra klasycystyczna.
Dzięki bp. Michałowi Jerzemu Poniatowskiemu w latach 1784–1787 dokonano kolejnej przebudowy katedry. Najbardziej zagrożoną runięciem fasadę obudowano, zgodnie z założeniami klasycyzmu, grubymi murami, przyozdobionymi ciężką attyką z gzymsami, wspartą sześcioma jońskimi kolumnami. Taki wygląd fasady raził ówczesnych krytyków swym niezharmonizowaniem z pozostałą częścią kościoła. W tym samym czasie dokonano gruntownej renowacji będącej w złym stanie technicznym katedry i wykończono dwie nowe kaplice w świątyni – Najświętszego Sakramentu i św. Zygmunta.
Katedra obecna.
W 1900 okazało się, że stan katedry jest fatalny i niebezpieczny dla wiernych. Przy rozbiórce niektórych elementów ujawniły się pęknięcia aż do fundamentów. Kapituła zdecydowała się wówczas na gruntowny remont katedry, oraz odtworzenie wyglądu świątyni renesansowej. Projekt przebudowy zlecono Stefanowi Szyllerowi.
Restauracja polegała najpierw na odbudowaniu od zewnątrz dolnych partii starych murów i na zbudowaniu bocznych ścian z nowych ciosów granitowych. Górne ściany odbudowano z nowej cegły, której w tym celu wypalono milion sztuk. Najdelikatniejszą sprawą było dobudowanie zniszczonych już w XV w. wież. Zębate grzebienie szczytów nieco uzupełniono, wyprostowano i zakotwiczono. Wzniesiono nową kopułę zwieńczoną kamienną latarnią. W celu upamiętnienia najważniejszych prac architektonicznych związanych z katedrą od chwili jej powstania Zygmunt Langman wykonał w piaskowcu cztery tablice herbowe najbardziej zasłużonych dla katedry biskupów. Umieszczono je w blendach arkadowych szczytu fasady. W portalu wmurowano płaskorzeźbę przedstawiającą ofiarowanie katedry płockiej Matce Bożej.
W 1903 po trzech latach prac, 8 listopada biskup płocki Jerzy Szembek dokonał rekonsekracji katedry. Natomiast w latach 1904–1916 powstała polichromia autorstwa Władysława Drapiewskiego.
1 lipca 1910 papież Pius X obdarzył katedrę tytułem bazyliki mniejszej, pisząc o tym w specjalnym liście:
"Starożytnością swoją celuje nad wszystkimi kościołami katedralnymi w Polsce pod panowaniem rosyjskim. Odznacza się architekturą, malowidłami ściennymi i witrażami; niemniej sławią ją niezliczone pomniki sztuki dawnej. Tam dwaj królowie pochowani oczekują w pokoju na zmartwychwstanie, świetny ich sarkofag tenże kościół zdobi. Posiada też znakomite relikwie świętych, a głowę św. Zygmunta, króla burgundzkiego, od dawna przechowuje ze czcią religijną. Skarbiec obfituje w godne podziwu naczynia święte i w drogocenne aparaty. Przy kościele jest muzeum, które szczyci się posiadaniem sławnych okazów wszelkiego rodzaju sztuki".
Wygląd zewnętrzny.
Obecny wygląd zewnętrzny katedry pochodzi z czasów ostatniej przebudowy w latach 1901–1903. Główne wejście do bazyliki znajduje się od strony zachodniej, natomiast prezbiterium położone jest po stronie wschodniej. Jest to trójnawowa bazylika z dwiema wieżami, kopułą, czterema kaplicami bocznymi, dwiema zakrystiami, skarbcem i kapitularzem.
Na szczycie, znajdującym się na fasadzie, umieszczono w XX w. cztery tablice z herbami tych biskupów płockich, którzy odegrali największą rolę w budowie i przebudowach płockiej bazyliki: Aleksandra z Malonne, Andrzeja Noskowskiego, Michała Poniatowskiego i Jerzego Szembeka. Poniżej herbów neoromańska rozeta wykonana z piaskowca. Do katedry prowadzi współcześnie wykuty w kamieniu arkadowo-kolumnowy portal. W jego górnej części znajduje się tympanon, przedstawiający scenę ofiarowania Matce Bożej Mazowieckiej, której towarzyszą św. Zygmunt i św. Stanisław Kostka, oraz wykonawcy ostatniej przebudowy katedry z XX w. i przedstawiciele wszystkich stanów. Fasada bazyliki została gruntownie odnowiona w 2004 r.
W 2015 r. przeprowadzono remont elewacji północnej wieży łącznie z pokryciem dachu. W roku 2016 przeprowadzono remont elewacji wieży południowej wraz z pokryciem dachu. Przy tej okazji w kuli na szczycie wieży znaleziono "kapsułę czasu" z okolicznościowym tekstem z 1903 r. spisanym na pergaminie, a dotyczącym remontu katedry w latach 1901-1903. W 2020 r. rozpoczęto wymianę pokrycia dachowego nawy głównej.
Wnętrze.
Drzwi Płockie.
Powstały w połowie XII w. w Magdeburgu z przeznaczeniem dla płockiej katedry. Ich fundatorem był biskup Aleksander z Malonne. Wykonano je z brązu, składały się z 26 kwater. Z dotychczasowych badań wynika, że w płockiej bazylice były ok. 250 lat. Od XV w. zdobią sobór św. Zofii w Nowogrodzie Wielkim (Rosja). Jak do tego doszło – nie wiadomo. Jedna z hipotez mówi o zrabowaniu ich już w XIII w. przez Litwinów, inna twierdzi, że zostały przekazane przez biskupów płockich jako dar dla księcia nowogrodzkiego Szymona Lingwena, brata Władysława Jagiełły. Jeszcze przed II wojną światową liczne polskie autorytety postulowały, aby rząd polski odzyskał bezcenny zabytek. Po wojnie jednak rząd komunistyczny nie był zainteresowany tą sprawą. W efekcie 23 listopada 1981 r. w katedrze umieszczono wierną kopię Drzwi Płockich, którą 28 lutego 1982 r. poświęcił prymas Polski kard. Józef Glemp. Oddzielają one kruchtę od nawy głównej.
Nawa główna.
To obok prezbiterium najwyższa część katedry. Znajduje się tam wiele interesujących dzieł. Na pierwszym od prezbiterium filarze nawy głównej umieszczona jest od 1908 r. pseudorenesansowa ambona rzeźbiona w masywnym drewnie według projektu Stefana Szyllera. Wykonana została w Warszawie. Jej piedestał stanowi wiązka sześciu kolumn wraz z wysokim cokołem. Pełna balustrada prowadząca na górę ambony podzielona jest na pięć pól przedstawiających Chrystusa, oraz czterech ewangelistów. Najbardziej okazałą częścią zabytku jest baldachim o kopulastym zwieńczeniu z wieżyczką, otoczoną czterema pełnymi rzeźbami skrzydlatych aniołów, skierowanych w cztery strony świata. Naprzeciw ambony znajduje się reprezentacyjne dzieło Piusa Welońskiego – nagrobek biskupa płockiego Michała Nowodworskiego, siedzącego w stroju pontyfikalnym i nauczającego. Nad tym pomnikiem tablica z 1868 r. ku czci znanego płockiego lekarza Stanisława Siennickiego. Od 1965 r. nieopodal nagrobka bp. Nowodworskiego znajduje się figura św. Antoniego.
Prezbiterium.
Jego centralne miejsce stanowi ołtarz główny z 1937 r., wykonany z marmuru, wyłożony kamieniem. To neorenesansowe dzieło arch. Szyllera cechują właściwe proporcje i umiarkowane zdobnictwo. W niszach umieszczono osiem figurek aniołów z brązu, a w zagłębieniu centralnym figurę Chrystusa modlącego się w Ogrójcu. Rzeźby zostały zniszczone w czasie II wojny światowej. W 2007 nisze uzupełniono figurkami ośmiu świętych związanych z diecezją płocką. Ponad ołtarzem największy witraż katedry przedstawiający Wniebowzięcie Najświętszej Marii Panny.
Po bokach prezbiterium znajdują się drewniane stalle wykonane w latach 1906–1910. Wśród wyposażenia prezbiterium szczególnie wyróżnia się stalla biskupia. Dziełem sztuki snycerskiej jest także tron biskupi (po prawej stronie) z wycyzelowanym herbem kapituły płockiej, zaś arcydziełem fotel tronowy (po lewej stronie) z początku XX wieku.
W 2003 prezbiterium poddano gruntownej restauracji i nieznacznie je przebudowano. Pośrodku ustawiono posoborowy ołtarz wykonany z brązowego marmuru (z tego samego materiału zrobiono lektorium umieszczone przy wejściu do prezbiterium), zaś marmurowa balustrada oddzielająca tę część katedry od nawy głównej przeniesiono do kaplicy św. Zygmunta (w prezbiterium pozostały jedynie niewielkie jej fragmenty). Obok nowego ołtarza stoi zabytkowy, marmurowy kandelabr, w którym w okresie wielkanocnym umieszcza się paschał.
Epitafia
Północna nawa boczna.
Kaplica Królewska
Znajduje się pod północną wieżą bazyliki. W jej podziemiach spoczywają szczątki władców Polski – Władysława Hermana i Bolesława Krzywoustego oraz piętnastu książąt mazowieckich. W średniowieczu dewastowane przez różnych najeźdźców, zostały odnalezione dopiero w 1825 r. i staraniem bp. Prażmowskiego złożone w obecnym miejscu w sarkofagu z czarnego marmuru wykonanym według projektu Zygmunta Vogla. Umieszczono na nim napis:
"Władcy i dziedzice ziem: krakowskiej, sandomierskiej, śląskiej, wielkopolskiej, mazowieckiej, dobrzyńskiej, michałowskiej, łęczyckiej i Pomorza".
Na przodzie sarkofagu znajduje się orzeł z alabastru (wzorzec dla orła kościuszkowskiego), a na jego płycie złote insygnia królewskie.
Kaplicę tę nazywano dawniej "głogowianą" z powodu wzniesionego tu w 1580 r. w stylu późnorenesansowym epitafium humanisty, prałata Pawła Głogowskiego.
Po przeciwnej stronie tablicy stoi barokowy ołtarz z czarnego marmuru przeniesiony tu w 1783 r. z kaplicy Najświętszego Sakramentu. Znajduje się tu obraz św. Kazimierza Jagiellończyka pędzla Władysława Drapiewskiego. W górnej kondygnacji ołtarza umieszczono starszą płaskorzeźbę Ostatniej Wieczerzy.
Kaplica oddzielona jest od nawy bocznej neorenesansową kratą kutą w żelazie wykonaną w 1913 r. według projektu Stefana Szyllera.
W latach 2016-2017 prowadzono konserwację wnętrza kaplicy królewskiej wraz z epitafium Pawła Głogowskiego.
Ołtarz św. Stanisława Szczepanowskiego
Pochodzi z 1931 r. Jego projektantem jest Władysław Drapiewski. Wykonany w kieleckim marmurze techniką mozaikową; otaczają go w niszach skrzydeł bocznych umieszczone dwie alabastrowe stylizowane rzeźby aniołów, wykonane przez zakłady kamieniarskie Żurawno pod Lwowem.
Ołtarz Serca Jezusowego
Znajdujące się w nim figury Chrystusa oraz św. Dominika i św. Małgorzaty Marii Alacoque zostały wyrzeźbione w 1913 r. z marmuru kararyjskiego i umieszczone na tle nastawy z innych wielobarwnych marmurów. W tympanonie frontonu umieszczono wykonaną w Wenecji mozaikę – wierną kopię słynnej mozaiki Dobrego Pasterza z V wieku znajdującą się w Rawennie.
Kaplica Najświętszego Sakramentu
Jej centralne miejsce zajmuje ołtarz z tabernakulum ufundowany w 1900 r. przez bp. Michała Nowodworskiego. Jego projektantem był Józef Dziekoński. Został on wykonany z różnobarwnych marmurów i złoconego brązu w stylu neorenesansowym. Nad ołtarzem znajduje się witraż przedstawiający Serce Jezusa.
Na prawej ścianie kaplicy umieszczone jest epitafium biskupa Franciszka Pawłowskiego, zaś po lewej stronie tablica ku czci bł. Leona Wetmańskiego – biskupa pomocniczego diecezji płockiej zamordowanego w Soldau (KL) w Działdowie w 1941 r., beatyfikowanego w 1999 r. Kaplica oddzielona jest od transeptu marmurową balustradą.
Od tej części bazyliki Władysław Drapiewski rozpoczął malowanie polichromii katedry. W środku sklepienia kaplicy umieścił Chrystusa adorowanego przez aniołów, oraz symbole eucharystyczne. Na ścianach, po obu stronach przedstawił procesję aniołów.
W latach 2005–2007 miała miejsce gruntowna restauracja kaplicy. Właściwe prace (renowacja posadzki, ołtarza, zabytkowych tablic epitafijnych) trwały przez dwa lata. Ostatnim etapem prac było odnowienie polichromii tej części katedry.
Nagrobki i epitafia
Witraże
Wszystkie pochodzą z 1960
Transept (nawa poprzeczna).
Ołtarz Matki Bożej Mazowieckiej, patronki katedry
Umieszczony jest na lewym filarze przy wejściu do prezbiterium, wykonany z czarnego, brunatnego i białego marmuru w 1634. Znajduje się w nim czczona przez wiernych figura Matki Bożej Mazowieckiej, patronki katedry wykonana w białym marmurze. Dawniej ten ołtarz nazywano "kapłańskim", gdyż duchowni mieli szczególny obowiązek czczenia Maryi. Ołtarz został gruntownie odnowiony w 2007.
Ołtarz Ukrzyżowania
Umieszczony jest na prawym filarze przy wejściu do prezbiterium. To najstarszy zachowany ołtarz katedry, wzniesiony w 1600 r. z zestawionego kontrastowo marmuru z alabastrem. W jego górnej kondygnacji znajduje się popiersie św. Ignacego Loyoli, zaś centrum stanowią figury Jezusa Ukrzyżowanego oraz Matki Bożej i św. Jana. Warto dodać, że do 1781 w ołtarzu przechowywany był Najświętszy Sakrament. Ołtarz został gruntownie odnowiony w 2008.
Nagrobki
Południowa nawa boczna.
Kaplica św. Rodziny (również: kaplica Sierpskich)
Znajduje się pod południową wieżą. Naprzeciw wejścia dwukondygnacyjny, renesansowy pomnik z marmuru, gdzie pochowani są wojewoda płocki Andrzej Sieprski wraz z małżonką. Po prawej stronie XVIII-wieczny ołtarz Niepokalanego Poczęcia NMP, wykonany z wielobarwnego marmuru, przeniesiony tu po ostatniej przebudowie katedry z kaplicy św. Zygmunta. W dolnej części nastawy ołtarzowej umieszczono obraz przedstawiający św. Rodzinę, zaś w północnej kondygnacji popiersie św. Waleriana. Kaplica oddzielona jest od nawy bocznej neorenesansową kratą. Obok kaplicy znajduje się tablica z nazwiskami 137 kapłanów diecezji płockiej, którzy zginęli w czasie II wojny światowej. Konserwację wnętrza kaplicy przeprowadzono w latach 2018-2019.
Ołtarz św. Teresy od Dzieciątka Jezus
Wykonany w 1930 w Łodzi. Sama płaskorzeźba świętej pochodzi zaś z Włoch.
Ołtarz św. Stanisława Kostki
Wykonany w 1909 r. z wielobarwnego marmuru, według projektu Stefana Szyllera. W górnej części znajduje się mozaika patrona ołtarza, poniżej figury Matki Bożej, oraz św. Alojzego i św. Barbary. Ołtarz ten został ufundowany przez młodzież miasta Płocka.
Kaplica św. Zygmunta, patrona Płocka
Jej główną część stanowi ołtarz z wielobarwnego marmuru wykonany w 1913 r. według projektu Stefana Szyllera. Jest to najbardziej skromny ołtarz bazyliki. Nad nim umieszczono wykonany w 1956 r. witraż św. Zygmunta. Kaplica ta została zniszczona podczas bombardowania katedry we wrześniu 1939.
Na ścianach bliżej wejścia widnieją dwie rzeźby nagrobne: biskupa Konstantego Plejewskiego, zm. w 1838 r., oraz bł. Antoniego Juliana Nowowiejskiego – męczennika z Działdowa, beatyfikowanego w 1999 r. Jednak w tym drugim przypadku to tylko pomnik symboliczny, ciała abp. Nowowiejskiego nigdy nie odnaleziono. W kaplicy znajduje się barokowa, XVIII-wieczna chrzcielnica z czarnego marmuru na dwustopniowej podstawie. Ponadto nieopodal wejścia znajduje się obraz Jana Pawła II. Od 2003 r. kaplica oddzielona jest od pozostałej części katedry marmurową balustradą, przeniesioną tu z prezbiterium.
W latach 2016 oraz 2019–2020 przeprowadzono konserwację wnętrza kaplicy.
Nagrobki i epitafia
Witraże
Wszystkie witraże pochodzą z 1960.
Polichromia.
Wykonana na początku XX w. przez Władysława Drapiewskiego, jeden z najciekawszych elementów katedry. Obrazy zajmujące wszystkie ściany katedry przestawiają m.in. sceny biblijne, czy wizerunki Maryi z Litanii Loretańskiej.
W 2003 polichromia nawy bocznej została zdewastowana przez wandali, którzy namalowali na niej sprayem krzyże satanistyczne. Mimo początkowych obaw zostały bez naruszania oryginalnych malowideł usunięte w 2004. Ciekawym elementem polichromii są herby prawie wszystkich biskupów płockich od bp. Marka do abp. Stanisława Wielgusa. Jednakże herb abp. Wielgusa jest ostatnim jaki zmieścił się w przeznaczonym do tego miejscu w nawach bocznych. Do tej pory nie został namalowany herb jego następcy – bp. Piotra Libery.
Organy.
Zbudowane w 1907 przez firmę Wilhelma Sauera z Frankfurtu nad Odrą dla kościoła w Żarach. Po wojnie, na początku lat 50. XX w., wyjęte z nieczynnego kościoła poewangelickiego i przewiezione do Płocka, gdzie organmistrz Dominik Biernacki zainstalował je, rekonstruując liczne brakujące elementy. Płocki instrument dysponuje 4 manuałami i klawiaturą nożną (pedałem). Organy te należą do największych i najciekawszych w kraju. Posiadają trakturę pneumatyczną, 66 głosów (około 4300 piszczałek, najmniejsza 10 mm, a największa 6 m), wbudowane dzwony rurowe oraz dobudowany w latach 70. 7-głosowy pozytyw, którego 638 piszczałek rozmieszczono w kopule katedry. Użycie tego pozytywu (naukowo nazywanego z niemiecka "Fernwerkiem") pozwala na uzyskanie efektu daleko grających organów, słyszalnych jakby z niebiańskiej dali. Wybrane przez Sauera głosy o pięknym, romantycznym tembrze pozwalają na zastosowanie wiele różnych kombinacji brzmieniowych. Jest to instrument reprezentujący sobą romantyczny nurt w budownictwie organowym i jest jednym z najlepszych jego przykładów.
Co roku w maju i czerwcu w katedrze odbywa się "Płocki Międzynarodowy Festiwal Muzyki Organowej", podczas którego występują artyści z kraju i z zagranicy.
Skarbiec katedralny.
Znajduje się nad północną zakrystią. W okresie od XIII w., aż do końca I Rzeczypospolitej wieku należał do najbogatszych w Polsce. Obecnie większość jego zbiorów przeniesiono do pobliskiego Muzeum Diecezjalnego.
Najcenniejsze eksponaty:
Dzwony.
Pojawiły się w wieżach katedry w XV w. Ufundował je biskup płocki Kazimierz. Ze względu na pogarszający się stan techniczny wież, w 1492 dzwony przeniesiono do Baszty Wysokiej zamku płockiego. W XVIII w. było już sześć dzwonów o imionach: "św. Zygmunt", "Niedzielnik", "Biskup Jakub", "Św. Jan", "Za konających", oraz nieużyteczny dzwon bez serca. W czasie I wojny światowej Niemcy dzwony zarekwirowali i przetopili. Po wojnie zostały odtworzone i w 1922 poświęcono pięć nowych dzwonów "św. Zygmunt", "św. Wojciech", "św. Stanisław Kostka", "Maryja" i "św. Antoni". Wszystkie one zostały zrabowane w 1941. Po zakończeniu okupacji w 1948 zamówiono nowy dzwon "św. Stanisław Szczepanowski Męczennik".
Z inicjatywy biskupa płockiego Zygmunta Kamińskiego w 1995 wykonano i zamontowano trzy nowe dzwony: "św. Jakub Apostoł", "św. Stanisław Kostka" i "bł. Siostra Faustyna". Są one napędzane elektrycznie i sterowane elektronicznie.
Krypta biskupia.
Otwarta corocznie w dniach 1–2 listopada.
Kapituła katedralna.
Przy płockiej katedrze kapituła wykształciła się na przełomie XI i XII w. W połowie XII w. składała się ona już z sześciu godności: prepozyta, scholastyka, kustosza, dziekana, archidiakona, kantora, oraz osiemnastu kanoników gremialnych.
Od początku XIII w. do godności prałackich przybyły jeszcze urzędy: kanclerza, archidiakona dobrzyńskiego i archidiakona pułtuskiego. Liczba kanonikatów w ciągu wieków wzrastała i w połowie XVIII stulecia wynosiła już dwadzieścia siedem osób. Za rządów diecezją płocką biskupa Michała Jerzego Poniatowskiego w drugiej połowie XVIII w. nastąpiła częściowa redukcja niektórych godności. W jej wyniku pozostały w kapitule katedralnej w Płocku cztery urzędy, tzw. "prałatury": prepozyta, archidiakona płockiego, archidiakona pułtuskiego, kustosza, a liczba kanoników gremialnych została zmniejszona do ośmiu. Taki stan utrzymał się do chwili obecnej z tym, że w 1903 r. nastąpiła zmiana nazwy prałatur na: prepozyta, archidiakona, dziekana i scholastyka.
Obecny skład kapituły katedralnej płockiej:
"Źródło": oficjalna strona bazyliki katedralnej
Parafia katedralna.
Katedra w Płocku jest siedzibą rzymskokatolickiej parafii pod wezwaniem św. Zygmunta. Parafia wchodzi w skład dekanatu płockiego zachodniego.
Wieczysta Adoracja Najświętszego Sakramentu w katedrze płockiej.
Katedra płocka, mocą dekretu biskupa płockiego Piotra Libery jest świątynią, w której ma miejsce wieczysta adoracja Najświętszego Sakramentu. Odbywa się ona w dni powszednie od godz. 9:30 do 18:00. W tym czasie jest możliwość przystąpienia do spowiedzi.

</doc>
<doc id="392716" url="https://pl.wikipedia.org/wiki?curid=392716" title="1991 w literaturze">
1991 w literaturze



</doc>
<doc id="392717" url="https://pl.wikipedia.org/wiki?curid=392717" title="Melantkowate">
Melantkowate

Melantkowate ("Melanthiaceae" Batsch) – rodzina roślin jednoliściennych należąca do rzędu liliowców. We florze Polski jej przedstawicielami są dwa rodzaje – ciemiężyca i czworolist. Zasięg geograficzny rodziny obejmuje obszary klimatu umiarkowanego półkuli północnej, sięgając w Ameryce po pasmo Andów w Ameryce Południowej. Z danych filogenetycznych wynika, że rodzina wyodrębniła się ok. 107 milionów lat temu, a podział na główne linie rozwojowe nastąpił 97 milionów lat temu. 
Systematyka.
W dawniejszych systemach klasyfikacyjnych roślin okrytozalążkowych (wliczając w to jeszcze system Cronquista z 1981 roku) przedstawiciele tej rodziny zaliczani byli do rodziny liliowatych, jak się później okazało parafiletycznej. W systemie Reveala (1994-1999) oraz w systemie Takhtajana (2008) rodzina wyróżniona była w ramach monotypowego rzędu melantkowców ("Melanthiales" R. Dahlgre ex Reveal), nadrzędu "Lilianae" Takht., podklasy liliowych ("Liliidae" J.H. Schafn.) w klasie jednoliściennych ("Liliopsida" Brongn.), a opisane dalej plemiona podnoszone były do rangi rodzin. W ujęciu Reveala z lat 90. do rodziny zaliczone zostały głównie rodzaje stanowiące opisane dalej plemię "Melianthieae", natomiast w systemie Takhtajana do rodziny zaliczone zostały 4 plemiona: "Xerophylleae", "Melanthieae", "Heloniadeae" i "Chionographideae". W najnowszych systemach należące tu rośliny łączone są w randze rodziny w ramach rzędu liliowców (system APG, APG II, APG III, APG IV i system Reveala z 2007 r.), a do rodziny zaliczono w randze podrodziny "Parideae" dawny rząd trójlistowców ("Trilliales").
Relacje filogenetyczne w obrębie rodziny pozostają niejasne i są wciąż przedmiotem intensywnych badań. Badania molekularne wykazały, że opisywane na podstawie cech morfologicznych rodzaje są w istocie taksonami parafiletycznymi i tworzą kompleksy (np. "Veratrum-Melanthium", "Zigadenus-Amianthium"). 
Prawdopodobne powiązania filogenetyczne między plemionami melantkowatych:

</doc>
<doc id="392718" url="https://pl.wikipedia.org/wiki?curid=392718" title="Kazimierz Nestor Sapieha">
Kazimierz Nestor Sapieha

Kazimierz Nestor Sapieha (ur. 14 lutego 1757, zm. 25 maja 1798 w Wiedniu), książę, generał artylerii litewskiej w latach 1773-1793, marszałek konfederacji Wielkiego Księstwa Litewskiego w czasie Sejmu Czteroletniego w 1788 roku, jeden z twórców Konstytucji 3 maja, był jednym z jej sygnatariuszy.
Zwierzchnik komandorii Świętego Pawła Apostoła zakonu maltańskiego od 1776 roku.
Życiorys.
W latach 1767-1771 studiował w Szkole Rycerskiej. Jego matka Elżbieta z Branickich Sapieżyna, pierwsza kochanka Stanisława Augusta Poniatowskiego skłoniła króla do mianowania 18-letniego syna generałem. Poseł na sejm 1778 roku z powiatu brzeskolitewskiego. Członek Departamentu Skarbowego Rady Nieustającej w 1779 roku. Był posłem na sejm 1786 roku z powiatu brzeskiego województwa brzeskolitewskiego. Poseł województwa brzeskolitewskiego na Sejm Czteroletni w 1788 roku.
11 stycznia 1789 został wielkim mistrzem loży masońskiej Wielkiego Wschodu Królestwa Polskiego i Wielkiego Księstwa Litewskiego, jak wówczas pisano "tąż ręką wolnomularski objął młotek, w której z taką sławą laskę (marszałkowską sejmu), ten znak przewodnictwa w Wolnym Narodzie piastuje".
W 1792 był zwolennikiem kontynuowania wojny z Rosją, sprzeciwił się przystąpieniu króla Stanisława Augusta Poniatowskiego do konfederacji targowickiej. Wkrótce udał się na emigrację. Po wybuchu powstania kościuszkowskiego powrócił do kraju i wziął udział w walkach w stopniu kapitana artylerii. Po upadku insurekcji wyjechał do Wiednia.
Odznaczony Orderem Orła Białego 1 stycznia 1779. W 1774 został kawalerem Orderu Świętego Stanisława.

</doc>
<doc id="392724" url="https://pl.wikipedia.org/wiki?curid=392724" title="Biochemiczne zapotrzebowanie tlenu">
Biochemiczne zapotrzebowanie tlenu

Biochemiczne zapotrzebowanie tlenu ("BZTn") – umowny wskaźnik określający biochemiczne zapotrzebowanie tlenu ("mg/dm³, g/m³"), czyli ilość tlenu wymaganą do utlenienia związków organicznych przez mikroorganizmy (bakterie aerobowe). Wartość tę uzyskuje się w wyniku pomiaru zużycia tlenu przez badaną próbkę wody lub ścieków w ciągu 5, 7 lub 20 dób (Oznaczając to odpowiedni BZT5, BZT7 lub BZT20). Pośrednio określa się w ten sposób stężenie substancji organicznej podatnej na biodegradację. BZTn jest wskaźnikiem czystości wody i jakości oczyszczanych ścieków: im wyższa wartość BZTn tym większe zanieczyszczenie (ilość związków organicznych). Z przyczyn praktycznych częściej stosowane jest BZT5 lub BZT7.

</doc>
<doc id="392726" url="https://pl.wikipedia.org/wiki?curid=392726" title="Andrzej Jagodziński (pianista)">
Andrzej Jagodziński (pianista)

Andrzej Jagodziński (ur. 4 sierpnia 1953 w Garbatce-Letnisku) – polski pianista jazzowy.
Kariera muzyczna.
Skończył klasę waltorni w Akademii Muzycznej im. F. Chopina w Warszawie. Jeszcze w trakcie studiów dostał posadę waltornisty w Orkiestrze Symfonicznej Polskiego Radia. Jednocześnie zaczął jako pianista prowadzić trio jazzowe. Zgłosił się z nim na konkurs Old Jazz Meeting „Złota Tarka” w 1979. Wygrał. Został tam dostrzeżony przez Henryka Majewskiego, który zaproponował Jagodzińskiemu współpracę, co stanowiło początek jego profesjonalnej kariery pianistycznej.
Andrzej Jagodziński grał m.in. z grupami Old Timers, Swing Session, String Connection (zespół lat 80. w ankiecie czytelników Jazz Forum), Quintessence ("Birthday" – jazzowy album roku 1992), Big Warsaw Band, w kwartecie Janusza Muniaka, w kwartecie Zbigniewa Namysłowskiego i w „Czwartecie” Jana „Ptaszyna” Wróblewskiego. Od 1987 jest stałym akompaniatorem Ewy Bem.
Jego najpopularniejszą płytą jest "Chopin" z 1993 w trio z Adamem Cegielskim na basie i Czesławem „Małym” Bartkowskim na perkusji. Dostał za nią Fryderyka w kategorii najlepsza płyta jazzowa. Album ten zapoczątkował swoistą modę na jazzowe interpretacje muzyki Chopina, płyty o tej tematyce nagrali potem m.in. Krzysztof Herdzin i Leszek Możdżer.
W swej dotychczasowej karierze koncertował niemal na całym świecie biorąc udział między innymi w Jazz Yatra – Bombay, Ost-West Nurnberg, Jazz in Europe-Paris, Skane Festivalen in Malmo, Edinburgh Art Festival, Ankara Music Festival, Leverkusener Jazz Tage oraz Istanbul International Festival.
W 2005 został uhonorowany przez ministra kultury Waldemara Dąbrowskiego Brązowym Medalem „Zasłużony Kulturze Gloria Artis”.
15 lipca 2007 roku Andrzej Jagodziński z inicjatywy Stowarzyszenia Przyjaciół Garbatki otrzymał (po Leszku Kołakowskim) tytuł Honorowego Obywatela Gminy Garbatka-Letnisko.

</doc>
<doc id="392728" url="https://pl.wikipedia.org/wiki?curid=392728" title="Hymn Dominikany">
Hymn Dominikany

Quisqueyanos valientes („Dzielni synowie Quisqueye”) – hymn państwowy Dominikany. Został przyjęty w 1934 roku. Słowa napisał Emilio Prud'homme, a muzykę skomponował José Reyés.

</doc>
<doc id="392730" url="https://pl.wikipedia.org/wiki?curid=392730" title="Çaykur Rizespor">
Çaykur Rizespor

Çaykur Rizespor Kulübü – turecki klub piłkarski z siedzibą w mieście Rize na wybrzeżu Morza Czarnego, założony w 1953 roku, od XXI wieku jeden z czołowych tureckich klubów, regularnie występuje w rozgrywkach Superligi, w 2001 reprezentował kraj w Pucharze Intertoto, odpadając w pierwszej rundzie. Obecnie występuje w rozgrywkach TFF 1. Lig.

</doc>
<doc id="392731" url="https://pl.wikipedia.org/wiki?curid=392731" title="Dassault-Breguet">
Dassault-Breguet



</doc>
<doc id="392733" url="https://pl.wikipedia.org/wiki?curid=392733" title="Rizespor">
Rizespor



</doc>
<doc id="392734" url="https://pl.wikipedia.org/wiki?curid=392734" title="Bobsleje">
Bobsleje

Bobsleje (od ) – zimowa dyscyplina sportowa, polegająca na zjeździe zawodników na specjalnych saniach (także zwanych bobslejami) po sztucznym torze lodowym, obecnie o średniej długości 1500–2000 m i o średnim spadku 8–12%. Tor powinien mieć co najmniej 15 zakrętów, z czego na niektórych wjazd z prędkością 130 km/h może spowodować na drużynie działanie przeciążenia 5 "g".
Bobsleje na igrzyskach olimpijskich.
Pierwsze zawody bobslejów odbyły się w 1893 roku w Szwajcarii na górskiej drodze w Sankt Moritz, gdzie również założono pierwszy klub w 1897 oraz w roku 1903 zbudowano pierwszy tor bobslejowy. Konkurencja ta w roku 1924 stała się konkurencją zimowych igrzysk olimpijskich.
Polacy uczestniczyli w wyścigach bobslejowych podczas igrzysk olimpijskich w 1928, 1956, 1998, 2002, 2006, 2010, 2014 i 2018 roku. Mistrzostwa Polski były rozgrywane w latach 1949–1968. Jedyny tor bobslejowy w Polsce istniał w Karpaczu i został zdemontowany ok. 1970.
Tor bobslejowy w Szklarskiej Porębie.
W latach 1925-1926 w Szklarskiej Porębie, na północnym stoku góry Przedział ("niem. Scheitberg") został zbudowany tor bobslejowy. Długość toru wynosiła 2100 m. Jazda na nim wymagała dużych umiejętności, gdyż był bardzo trudny technicznie. Miał siedem zakrętów z podniesionymi na krzywiznach ścianami. Nowością konstrukcyjną i techniczną był S-skręt, pierwszy tego typu w Europie, zakręt górny o promieniu 12 m, a dolny o promieniu 11 m. Ze względów bezpieczeństwa na każdym z zakrętów znajdowało się stanowisko obserwacyjne wyposażone w telefon.
Wzdłuż toru położona została sieć wodociągowa, aby tor miał właściwe oblodzenie. Sieć była zasilana z własnego ujęcia i dysponowała dziesięcioma hydrantami. Dla wygody zawodników wybudowano w pobliżu wyciąg elektryczny, na ramowych podporach, o długości 1200 m, który co 2 minuty wciągał bobslej razem z załogą. Mógł on także obsługiwać narciarzy. Uroczyste otwarcie toru miało miejsce na Boże Narodzenie 1925 r. i od razu uznano go za największy i najpiękniejszy tego typu obiekt na świecie.
W 1932 r. na torze rozegrane zostały mistrzostwa świata w bobslejowych dwójkach. Podobno projekt tego obiektu stał się wzorem dla olimpijskiego toru bobslejowego w amerykańskim Lake Placid oraz toru w Japonii.
Po II wojnie światowej przestał być wykorzystywany i podzielił losy całej poniemieckiej infrastruktury sportowej Szklarskiej Poręby. Stopniowo zamieniał się w ruinę i w końcu przestał istnieć. W latach pięćdziesiątych i sześćdziesiątych dawnym torem bobslejowym prowadziła nartostrada Filutek.
Aktualny tor Bobslejowej Reprezentacji Polski.
Z racji braku toru bobslejowego w Polsce, reprezentacja Polski ćwiczy na torze w miejscowości Sigulda (Łotwa). Na torze istnieje także możliwość przejazdu prawdziwym bobslejem (z pilotem, przy mniejszych prędkościach niż profesjonaliści) dla osób odwiedzających.

</doc>
<doc id="392735" url="https://pl.wikipedia.org/wiki?curid=392735" title="Bobslej">
Bobslej

Sanie bobslejowe – rodzaj sań wyścigowych w konkurencji olimpijskiej bobslejów. Bobslej wykonany jest z metalu bądź tworzywa i wyposażony w urządzenia kierownicze oraz hamulec, gdyż sanie te przystosowane są do rozwijania dużych prędkości (rzędu 130 km/h i więcej) w jeździe po lodowych torach.
Pierwsze bobsleje były zwykłymi, przedłużonymi saniami o metalowo-drewnianej konstrukcji (z 2 wąskimi metalowymi płozami) pozwalającymi na rozwinięcie większej prędkości w porównaniu do zwykłych sanek.
Obecnie bobsleje rozwijają znaczne prędkości, więc ich konstrukcja uległa zmianie. Płozy skrócono dzieląc je na 4 osobne części i zwężając je do postaci łyżew. By zmniejszyć opór powietrza bobslej posiada opływowy, zabudowany kształt "czółenka". Przy takich prędkościach sam układ kierowniczy nie wystarcza – cała drużyna kieruje dodatkowo za pomocą balansu ciała. Bobslej dwumiejscowy waży 165 kg (z załogą 375 kg), czteromiejscowy – 230 kg (z załogą 630 kg). Niedobór wagi zawodników, jak w przypadku konkurencji kajaków, uzupełnia się balastem.

</doc>
<doc id="392738" url="https://pl.wikipedia.org/wiki?curid=392738" title="Hymn Filipin">
Hymn Filipin

Lupang Hinirang („Wybrany kraj”) – hymn państwowy Filipin. Został przyjęty w 1898 roku. Słowa napisał José Palma, a muzykę skomponował Julian Felipe.

</doc>
<doc id="392739" url="https://pl.wikipedia.org/wiki?curid=392739" title="Michał Sumiński">
Michał Sumiński

Michał Jan Sumiński (ur. 13 grudnia 1915 w Warszawie, zm. 24 grudnia 2011 tamże) – polski podróżnik, zoolog, jachtowy kapitan żeglugi wielkiej i dziennikarz, autor książek o tematyce żeglarskiej oraz programu telewizyjnego dla dzieci i młodzieży "Zwierzyniec" (1968–1988).
Życiorys.
Był synem Stanisława i Janiny Sumińskich. Jego ojciec był doktorem zoologii, światowej sławy specjalistą od ważek. Prowadził zajęcia w gimnazjum i na uniwersytecie, gdzie miał służbowe mieszkanie, w którym urodził się Michał Sumiński. W czasie I wojny światowej, gdy miał 1,5 roku, zmarła jego matka i wychowywały go dalej babcia Helena Sumińska i ciotka Janiszewska w 300-hektarowym majątku Leśniewo koło Ciechanowa. W wieku lat 10 dostał od ojca pierwszą strzelbę, a w wieku lat 13 przeniósł się na stałe do ojca do Warszawy na dalszą naukę.
W czasie II wojny światowej działał w ruchu oporu. W 1943 był uwięziony na Pawiaku. Od kwietnia 1943 do stycznia 1945 był więźniem w obozie w Oświęcimiu (nr obozowy 119464), następnie (do maja 1945) więźniem obozu w Mauthausen-Gusen (więzień nr 117307), skąd 5 maja 1945 wyzwoliła go armia amerykańska. Przebywał potem krótko w Ebensee, gdzie pracował jako buchalter.
Od lipca 1945 do sierpnia 1946 pracował w Pomorskiej Spółce Rybackiej w Bydgoszczy, gdzie zajmował się sprawami mieszkalno-socjalnymi rybaków przybywających na Ziemie Zachodnie. Od sierpnia 1946 do 1949 pracował w Zarządzie Głównym Ligi Morskiej w Warszawie, gdzie pełnił funkcję Głównego Inspektora Wychowania Morskiego. Od 1947 przez kilka lat był też kapitanem jachtu Ligi Morskiej „Generał Zaruski”. Od 1949 do 1950 był głównym inspektorem wyszkolenia morskiego w Komendzie Głównej POSP. Od 1950 do 1955 zajmował się pracą literacką. Od 1955 do 1958 był kierownikiem działu i zastępcą redaktora naczelnego Rozgłośni „Kraj”. Od 1958 pracował w Polskim Radiu (za kierowanie Redakcją programu zagranicznego „Dla tych, co na morzu” został laureatem Złotego Mikrofonu), a następnie w Telewizji Polskiej, gdzie był (między innymi) kierownikiem redakcji reportaży Redakcji Naczelnej Audycji dla Polaków za Granicą.
Od dziesiątego roku życia był zapalonym myśliwym. Był autorem popularnego w latach 70. i 80. programu telewizyjnego dla młodzieży „Zwierzyniec”. Jako gospodarz, w stroju leśniczego, opowiadał o życiu i tajemnicach leśnych, popularyzując zagadnienia przyrodnicze. Prowadził także spotkania w szkołach o tej tematyce.
Został uhonorowany takimi odznaczeniami jak: odznaka „Zasłużony Działacz Kultury Fizycznej” (1964), odznaka honorowa „Zasłużony Pracownik Morza” (1965), Krzyż Oficerski Orderu Odrodzenia Polski (2005), Order Uśmiechu. Był także honorowym obywatelem Warszawy (2009).
Pochowany został w Alei Zasłużonych na cmentarzu Wojskowym na Powązkach (kw. D31 rząd Tuje grób nr 5).
Życie prywatne.
Był żonaty z Zofią Sumińską, działaczką i popularyzatorką żeglarstwa.

</doc>
<doc id="392742" url="https://pl.wikipedia.org/wiki?curid=392742" title="Kultura andronowska">
Kultura andronowska

Kultura andronowska – kultura archeologiczna epoki brązu, rozwijająca się w zachodniej Syberii i Kazachstanie w II tysiącleciu i na początku I tysiąclecia p.n.e.
Nazwa.
Nazwa kultury pochodzi od stanowiska archeologicznego w miejscowości Andronowo (), gdzie w 1914 odkryto kilkanaście miejsc pochówków zawierających szkielety ludzi w postawie skulonej z bogato dekorowaną ceramiką.
Zasięg.
Kultura andronowska obejmowała tereny od Uralu i Wołgi na zachodzie do Jeniseju i rejonu Minusińska na wschodzie oraz od Kopet Dag, Pamiru i Tienszanu na południu do granicy (dość niewyraźnie się zaznaczającej) strefy tajgi na północy.
Geneza.
Ludność kultury andronowskiej pod względem antropologicznym reprezentowała cechy europeidalne. Dokładna interpretacja lingwistyczna tej kultury pod kątem pochodzenia i chronologii jest sprawą niejasną i dyskusyjną.
Według Anatola Klosowa, który swoje badania oparł na datowaniu szczątków kopalnych z wykrytą haplogrupą Y-DNA R1a1, ok. 2300 p.n.e. odłam ludu indosłowiańskiego przemieścił się na wschód, na teren dzisiejszego Kazachstanu i południowego Uralu, tworząc tam kulturę andronowską.
Osiedla.
Ludność kultury andronowskiej żyła w osiedlach, otoczonych wałem obronnym i rowem, nad brzegami małych rzek, gdzie istniały dogodne warunki do hodowli i uprawy roli. Domy miały charakter półziemianek.
Wyróżnia się 2 typy tych osiedli:
W większości osad znajdowało się 10–20 dużych półziemianek, a każda z nich zamieszkiwana była tylko przez jedną, ale za to liczną rodzinę (30-50 osób). Wszystkie półziemianki, łącznie z przyległymi łąkami, gruntami ornymi, pastwiskami i cmentarzem należały do jednego rodu. Osiedla były budowane na planie prostokąta, a domy były usytuowane według następujących schematów:
Podstawy gospodarcze.
Głównym zajęciem ludności była hodowla zwierząt – koni i bydła rogatego. Pogłowie bydła było naturalnie ograniczone powierzchnią przyległych pastwisk, które były stosunkowo szybko wyczerpywane i wydeptywane. Co 20-25 lat mieszkańcy osady opuszczali zasiedziałe miejsca i przesiedlali się na nowe ziemie. Od XV wieku p.n.e., a zasadniczo na przełomie II i I tysiąclecia p.n.e. styl życia ludności zmienia się z osiadłego w koczowniczy – pojawiają się nieobwarowane osiedla oraz nowa forma chowu bydła – przepędzanie z jednego pastwiska na drugie.
Ludność zajmowała się także myślistwem, zbieractwem i rybołówstwem. Rozwinęło się także rzemiosło i metalurgia brązu.
Z brązu wyrabiano broń i narzędzia lane i kute, odznaczające się oryginalną formą i bogatym zdobnictwem. Centra metalurgii znajdowały się na Uralu, w Kazachstanie, zachodniej Syberii i górach Ałtaj i chociaż tereny te były znacznie od siebie oddalone, to sposób produkcji był zadziwiająco jednolity. Plemiona kultury andronowskiej zamieszkujące południowy Ural zaopatrywały w brąz Powołże, z którym istniały stałe drogi wymiany.
Ceramikę kultury andronowskiej zdobią głównie wzory geometryczne – zygzaki, trójkąty, meandry.
Gałęzie kultury andronowskiej.
Na podstawie wykopalisk wyróżnia się kilkanaście kulturowych linii ewolucji kultury andronowskiej, w tym:
Zostały one wyróżnione na podstawie wyglądu ceramiki, używanych narzędzi i rytuałów pogrzebowych.
Rytuały pogrzebowe.
Na cmentarzyskach występują głównie groby ziemne obłożone kamieniami, kurhany znane są tylko w zachodnich rejonach kultury andronowskiej. W pobliżu cmentarzysk spotyka się miejsca składania ofiar, co dowodzi rozwiniętego kultu przodków, a znaki krzyża wpisanego w koło wskazują na istnienie kultu słońca. Różne rytuały pogrzebowe były, jak wspomniano wyżej, jednym z wyróżników gałęzi ewolucyjnych kultury andronowskiej. Przykładowo, ludzie z Alakułu chowali swoich zmarłych w postawie skulonej na dnie wykopu. Rytuał z Fiedorowa związany był z kremacją, a otrzymany popiół grzebano w grobach, nad którymi sypano nasypy kurhanowe. Pomiędzy tymi odmianami było jeszcze kilkanaście różnych form przejściowych.

</doc>
<doc id="392743" url="https://pl.wikipedia.org/wiki?curid=392743" title="Hymn Flandrii">
Hymn Flandrii

De Vlaamse Leeuw () – hymn państwowy Regionu Flamandzkiego, ustanowiony 6 lipca 1973 przez lokalny parlament, po zyskaniu dużej popularności pieśni w XX wieku.
Pieśń powstała w 1847 roku, a słowa do niej napisał Hippoliet Van Peene, a muzykę skomponował Karel Miry.

</doc>
<doc id="392747" url="https://pl.wikipedia.org/wiki?curid=392747" title="Hymn Gabonu">
Hymn Gabonu

La Concorde ("Zgoda") to hymn państwowy Gabonu. Został przyjęty w 1960 roku. Muzykę i słowa napisał Georges Aleka Damas.

</doc>
<doc id="392753" url="https://pl.wikipedia.org/wiki?curid=392753" title="Paul Rubens">
Paul Rubens



</doc>
<doc id="392754" url="https://pl.wikipedia.org/wiki?curid=392754" title="Hymn Gambii">
Hymn Gambii

For The Gambia Our Homeland („Dla Gambii, naszej Ojczyzny”) – hymn państwowy Gambii. Został przyjęty w 1965 roku. Słowa napisała Virginia Julie Howe, a muzykę opartą na tradycyjnej pieśni "Foday Kaba Dumbuya" skomponował Jeremy Frederick Howe.

</doc>
<doc id="392757" url="https://pl.wikipedia.org/wiki?curid=392757" title="Hymn Ghany">
Hymn Ghany

God Bless Our Homeland Ghana (pol. „Boże błogosław nasz kraj rodzinny, Ghanę”) – hymn państwowy Ghany. Został on przyjęty, z innym tekstem, w roku 1957. Muzykę skomponował Philip Gbeho. Słowa napisane przez rząd Ghany zostały przyjęte w roku 1966.

</doc>
<doc id="392767" url="https://pl.wikipedia.org/wiki?curid=392767" title="Europejska Agencja Kontroli Rybołówstwa">
Europejska Agencja Kontroli Rybołówstwa

Europejska Agencja Kontroli Rybołówstwa, (EFCA ang. "European Fisheries Control Agency"), jedna z niezależnych agencji Unii Europejskiej, utworzona w 2005 r. na mocy rozporządzenia Rady Unii Europejskiej (WE) nr 768/2005 z 26 kwietnia 2005 r. Jej zadaniem jest koordynacja działań w zakresie kontroli i inspekcji połowów w państwach członkowskich, a także nadzór nad skutecznym i jednolitym stosowaniem zasad wspólnej polityki rybołówstwa wszędzie, gdzie prowadzą działalność statki europejskie. Na siedzibę agencji wybrane zostało hiszpańskie miasto Vigo, które należy do najważniejszych portów rybackich w Europie. Obecnie siedzibą agencji jest jeszcze Bruksela.
W skład Zarządu agencji wchodzą przedstawiciele państw członkowskich (po jednym) i sześciu przedstawicieli Komisji Europejskiej. Zarząd mianuje dyrektora zarządzającego, przyjmuje program prac agencji, uwzględniając przy tym opinię Komisji i państw członkowskich. Przy Agencji działa również Rada Doradcza, w skład której wchodzą przedstawiciele Regionalnych Komitetów Doradczych, a więc rybacy i inne podmioty zainteresowane realizacją Wspólnej Polityki Rybołówstwa.

</doc>
<doc id="392772" url="https://pl.wikipedia.org/wiki?curid=392772" title="Starogród (województwo kujawsko-pomorskie)">
Starogród (województwo kujawsko-pomorskie)

Starogród – wieś w Polsce położona w województwie kujawsko-pomorskim, w powiecie chełmińskim, w gminie Chełmno.
Podział administracyjny.
Do 1954 roku miejscowość była siedzibą gminy Starogród. W latach 1975–1998 miejscowość położona była w województwie toruńskim. W gminie znajduje się też miejscowość Starogród Dolny.
Demografia.
Według Narodowego Spisu Powszechnego (III 2011 r.) wieś liczyła 507 mieszkańców. Jest trzecią co do wielkości miejscowością gminy Chełmno.
Położenie.
Wieś znajduje się w dolinie Dolnej Wisły. Znajdują się tu oczka i starorzecza (największe z nich to Jezioro Starogrodzkie). Starogród Górny leży na wysokim zboczu doliny (około 50 m powyżej poziomu dna doliny).
Historia.
W Starogrodzie istniała osada krzyżacka pochodząca z XIII wieku oraz jeden z najstarszych zamków krzyżackich – na obecnej tzw. "Górze Zamkowej". Tu pierwotnie lokowano miasto Chełmno w roku 1233. Osada została spalona, a miasto – "Culm" relokowano w połowie XIII wieku w miejscu dzisiejszego Chełmna. Od końca XV w. do okresu rozbiorów, należało do biskupów chełmińskich i był ośrodkiem administracyjnym znacznego kompleksu dóbr biskupich zwanych kluczem starogrodzkim. Na przełomie XVI i XVII wieku należał do dóbr stołowych biskupów chełmińskich. W latach 1845-1856 proboszczem w Starogrodzie był ksiądz Kazimierz Kręcki. 
Zabytki.
Znajduje się tu późnobarokowy kościół parafialny św. Barbary.
Według rejestru zabytków NID na listę zabytków wpisane są:
Inne zabytki:
Zamek w Starogrodzie.
W Starogrodzie na Górze Zamkowej znajdują się wały ziemne będące pozostałością po jednym z pierwszych zamków krzyżackich. Wpisane są do rejestru zabytków pod numerem A/102/31 z 04.04.1930 roku.
Sport.
Miejscowość jest siedzibą klubu piłkarskiego "Gwiazda Starogród", występującego obecnie w A-klasie grupy toruńskiej KPZPN. Powstał on 14.12.1974 jako Ludowy Zespół Sportowy "Gwiazda Kałdus". Pod pierwotną nazwą zespół funkcjonował do 1976, kiedy zmieniono nazwę i siedzibę LZS na Gwiazdę Starogród. Zespół od samego początku występuje we własnych barwach klubowych: zielono-biało-niebieskich. Do znanych piłkarzy klubu należą Adam Cieśliński (aktualny trener i były gracz m.in. Legii Warszawa) oraz Jakub Zabłocki.

</doc>
<doc id="392773" url="https://pl.wikipedia.org/wiki?curid=392773" title="Deutsche Börse">
Deutsche Börse

Deutsche Börse – spółka akcyjna z siedzibą we Frankfurcie nad Menem, zarządzająca Frankfurter Wertpapierbörse oraz elektroniczną platformą obsługi rynku kasowego XETRA. Utworzono ją w 1990 r. jako "Frankfurter Wertpapierbörse AG", a w 1992 r. zmieniła nazwę na "Deutsche Börse AG". Zatrudnia ponad 3200 pracowników na całym świecie.
Główne indeksy to: DAX (wielkie spółki niemieckie) TecDAX (spółki z dziedziny nowych technologii) i MDAX (niemieckie spółki średniej wielkości).

</doc>
<doc id="392777" url="https://pl.wikipedia.org/wiki?curid=392777" title="Airbus A400M">
Airbus A400M

Airbus A400M Atlas – czterosilnikowy ciężki samolot transportowy o napędzie turbośmigłowym, produkowany przez koncern Airbus Military jako wspólny, ogólnoeuropejski wszechstronny transportowiec wojskowy.
Jest to (po Tu-95 i pokrewnym Tu-114 oraz An-22 – pokrewne zespoły napędowe NK-12) jeden z najszybszych samolotów turbośmigłowych na świecie (prędkość przelotowa 780 km/h), jako transportowiec porównywalny z wyraźnie większym, odrzutowym C-17, czy współczesnymi samolotami o napędzie turboodrzutowym.
Historia.
Program jego budowy, w który zaangażowały się firmy Aérospatiale, British Aerospace, Lockheed (aktualnie Lockheed Martin) i MBB, rozpoczął się już w 1982, ale był wielokrotnie opóźniany przez brak zgody co do wymaganych parametrów technicznych maszyny. Jako pierwszy opuścił konsorcjum Lockheed i skoncentrował się na modernizacji samolotu C-130 Hercules, którego A400M miał być następcą. W jego miejsce do programu wstąpiły Alenia i CASA, a konsorcjum przyjęło nazwę Euroflag. Wówczas planowano otrzymanie zamówień na 212 maszyn.
Po wycofaniu się Włoch, prognozy zrewidowano do 180 samolotów, z których pierwszy miał wznieść się w powietrze w 2008 roku, a dostawy rozpocząć się miały kilkanaście miesięcy później. 28 kwietnia 2005 roku do programu dołączyła RPA.
Z powodu znacznych opóźnień programu samolotu, oraz związanych z tym kar umownych w postaci obniżenia cen jednostkowych poszczególnych maszyn, programowi A400 groziło zamrożenie. Airbus domagał się bowiem od krajów, które złożyły zamówienia na samolot, rezygnacji z egzekwowania kary umownej, pod groźną zamrożenia całego programu.
W lipcu 2009 roku, w obliczu problemów technicznych z silnikami dla A400M oraz znacznego przekroczenia umówionych kosztów programu, co groziło jego anulowaniem oraz koniecznością zwrotu przez EADS równowartości 8 miliardów dolarów, Ministrowie Obrony Niemiec, Francji, Wielkiej Brytanii, Hiszpanii, Turcji, Belgii oraz Luksemburga, zgodzili się na renegocjację warunków kontraktu. Nowe warunki kontraktu obejmują konieczność zapłaty przez EADS kar umownych za opóźnienie oraz pokrycia przez koncern kosztów wypożyczenia przez państwa członkowskie programu konkurencyjnych samolotów Boeinga i Lockheeda Martina, o łącznej wartości około 2,5 miliarda dolarów. Zgodzono się również na obniżenie parametrów samolotu, w zakresie zasięgu z 9300 km do 7000 km oraz maksymalnego udźwigu z 37 do 35 ton. W planach EADS było rozpoczęcie dostaw samolotów o takich parametrach użytkowych w 2013 roku.
Samolot ma zastąpić amerykańskie samoloty turbośmigłowe C-130 Hercules oraz francusko-niemieckie Transall C-160, będące w użyciu przez zaangażowane państwa, jednakże jego możliwości przewozowe wypełniają lukę między tymi samolotami, a większym Boeing C-17 Globemaster III. Produkcję C-17 zakończono w 2015 roku.
Pierwszy lot prototypu A400M odbył się w Sewilli 11 grudnia 2009 roku. Ogółem zbudowano pięć prototypów (o numerach 001 do 004 i 006). Samoloty są produkowane w zakładzie w Sewilli w Hiszpanii z użyciem elementów produkowanych w innych zakładach koncernu. Centropłat produkowany jest w Nantes we Francji, zewnętrzne części skrzydeł w Filton w Wielkiej Brytanii, kadłub w Bremie i Saint-Nazaire, usterzenie w Tablada (część Sewilli) i Stade w Niemczech. Przewiduje się montaż 30 samolotów rocznie.
Publiczną prezentację A400M zaplanowano na 8 czerwca 2010 roku podczas berlińskich pokazów lotniczych ILA. Na RIAT 2012 zaprezentowano nową oficjalną nazwę Atlas, A400M był wcześniej znany nieoficjalnie jako "Grizzly". Nowa nazwa była dotychczas używana przez RAF, który swoje samoloty oznaczył "Atlas C1". 6 marca 2013 roku oblatano pierwszy egzemplarz seryjny – "MSN7" dla Francji 13 marca 2013 A400M otrzymał cywilny certyfikat od EASA. 21 czerwca 2013 na pokładzie A400M "MSN8" dla Armée de l'Air przybył na Międzynarodowy Salon Lotniczy w Paryżu prezydent Francji François Hollande. 1 sierpnia 2013 Airbus Military dostarczył do lotnictwa Francji pierwszy zamówiony przez Direction générale de l’armement (DGA) A400M, samolot będzie stacjonował w bazie Orléans – Bricy, 65 km od Paryża. 28 sierpnia 2013 oblatano pierwszy egzemplarz dla Turcji o numerze "MSN9". Turcja odebrała pierwszy samolot 4 kwietnia 2014 roku. 30 sierpnia oblatano pierwszego Atlasa dla RAF ("MSN15"). Samolot dostarczono do bazy RAF Brize Norton 27 listopada 2014. 14 października 2014 oblatano Atlasa "MSN18" dla Niemiec. Samolot przekazano Luftwaffe 18 grudnia 2014. Pierwszy samolot dla Malezji "MSN22" oblatano 30 stycznia 2015. Samolot przekazano formalnie w Sewilli 10 marca 2015, aby od 17 marca zaprezentować go na pokazach lotniczych LIMA 2015 na Langkawi. 5 września 2016 oblatano samolot "MSN44" dla Hiszpanii. Przekazano go 17 listopada 2016 w Sewilli. Samolot będzie stacjonował w "Ala 31" w Saragossie.
29 grudnia 2013 francuski A400M "MSN8" nr rej. "F-RBAB" wykonał swoją pierwszą misję, transportując 22 tony ładunku do Mali.
Katastrofa.
9 maja 2015 roku, w minutę po starcie do lotu doświadczalnego, piloci zgłosili problem z maszyną i wkrótce zaczęli zawracać na lotnisko w Sewilli. Po kilku minutach wiedzieli już, że nie dolecą do pasa startowego. 15 minut po starcie, lądując awaryjnie w polu, na milę przed lotniskiem, samolot zawadził o linię energetyczną i rozbił się z prędkością 167 węzłów (około 309 km/h). Czterech z sześciu członków załogi zginęło, a dwóch w stanie ciężkim przewieziono do szpitala. Samolot MSN23 był przeznaczony dla Turcji.
W wyniku katastrofy użytkownicy A400M zawiesili loty maszyn tego typu do odwołania (Malezja, Niemcy, Turcja, Wielka Brytania) lub ograniczyli je do sytuacji kryzysowych (Francja). Brytyjskie Atlasy wznowiły loty w czerwcu 2015.
Komisja do spraw Badania Technicznego Wypadków Samolotów Wojskowych (CITAAM) ustaliła, że po starcie trzy silniki pozostały w pozycji biegu jałowego pomimo prób załogi przywrócenia mocy silników, i tylko czwarty silnik reagował na sterowanie dźwignią przepustnicy.
Użytkownicy.
Dostawy pierwszych samolotów dla poszczególnych klientów zrealizowano: dla Francji (numer 007) w sierpniu 2013, dla Turcji (nr 009) w kwietniu 2014, dla Wielkiej Brytanii (nr 015) w listopadzie 2014 roku, dla Niemiec (nr 018) – grudniu 2014 r., dla Malezji (nr 022) – w marcu 2015 r. Przyszłe dostawy zostaną zrealizowane dla Hiszpanii (numer 044) – w 2016 r., dla Belgii i Luksemburga – w 2019 r. Biorąc pod uwagę koszt programu, koszt jednego samolotu obecnie (2013) szacuje się na około 160 milionów euro.
Początkowo Wielka Brytania zamówiła 25 samolotów, a Niemcy 60, następnie ilości te uległy redukcji do 22 i 53 (z czego Niemcy wcielą 40 sztuk). 15 grudnia 2004 Południowa Afryka zamówiła osiem sztuk, w listopadzie 2009 zrezygnowano z zakupu. 15 lipca 2005 Chile podpisało list intencyjny ws. 3 sztuk, ale zamówienie nie wpłynęło.
18 listopada 2021 roku Indonezja podpisała umowę na zakup dwóch maszyn w wersji wielozadaniowego tankowca-transportowca. Obok samolotów, umowa obejmuje również wsparcie techniczne oraz wyszkolenie personelu latającego i technicznego. Dodatkowym elementem umowy jest list intencyjny, w sprawie potencjalnego nabycia w przyszłości kolejnych czterech A400M.

</doc>
<doc id="392780" url="https://pl.wikipedia.org/wiki?curid=392780" title="Mapa topograficzna">
Mapa topograficzna

Mapa topograficzna – opracowanie kartograficzne o treści przedstawiającej elementy środowiska geograficznego powierzchni Ziemi i ich przestrzenne związki.
Podział mapy.
Mapy ze względu na treść dzielą się na ogólnogeograficzne i tematyczne (np. klimatyczne, geologiczne). Mapy ogólnogeograficzne można podzielić na: mapy topograficzne (skala większa od 1:200 000), mapy przeglądowotopograficzne (od 1:200 000 do 1:1 000 000), mapy przeglądowe (skala mniejsza od 1:1 000 000) – jednak podział ten według różnych kartografów i w różnych państwach, szczególnie odnośnie do granic skalowych, może się nieco różnić.
Ze względu na skalę mapy topograficzne dzieli się na: wielkoskalowe (skala większa od 1:10 000), średnioskalowe (1:10 000 do 1:100 000), małoskalowe (skala mniejsza od 1:100 000).
Dokładność mapy.
Ze względu na skalę mapy można wyróżnić dokładności:

</doc>
<doc id="392781" url="https://pl.wikipedia.org/wiki?curid=392781" title="Fryba">
Fryba

Fryba ("Browina") – rzeka, prawy dopływ Wisły o długości 40,48 km.
Rzeka przepływa w całości przez obszar Pojezierza Chełmińskiego. Wypływa w okolicach wsi Kuczwały i Jeziora Chełmżyńskiego. Płynie przez teren powiatów toruńskiego i chełmińskiego. Końcowy odcinek Fryby oraz Trynka pełnią funkcję zbiornika przeciwpowodziowego. U jej ujścia do Wisły znajduje się przepompownia przeciwpowodziowa w Chełmnie.
, tak jak to działo się, zanim zaczęły do niej trafiać ścieki komunalne i przemysłowe z miejscowości położonych w górze jej biegu.

</doc>
<doc id="392783" url="https://pl.wikipedia.org/wiki?curid=392783" title="Napata">
Napata

Napata (z gr., obecnie Dżabal Barkal) – starożytne miasto znajdujące się w środkowym biegu Nilu, w Sudanie, nieco poniżej IV katarakty. 
Było miastem nubijskim, stolicą Królestwa Kuszyckiego. W XV wieku p.n.e., gdy Nubia została pobita przez Egipt, przebiegała tutaj południowa granica „kraju faraonów”. 
Nieopodal Napaty (na przeciwległym, wschodnim brzegu Nilu) znajduje się Nuri – kompleks grobowców nubijskich królów.
Kompleks ruin w Napacie został w 2003 roku wraz z ruinami nubijskich piramid w Meroe wpisany na listę światowego dziedzictwa UNESCO.

</doc>
<doc id="392787" url="https://pl.wikipedia.org/wiki?curid=392787" title="Kobylany (województwo świętokrzyskie)">
Kobylany (województwo świętokrzyskie)

Kobylany – wieś sołecka w Polsce, położona w województwie świętokrzyskim, w powiecie opatowskim, w gminie Opatów.
W latach 1954–1972 wieś należała i była siedzibą władz gromady Kobylany. W latach 1975–1998 miejscowość położona była w województwie tarnobrzeskim.
Przez miejscowość przebiega droga wojewódzka nr 757.
Historia.
W XV wieku Kobylany były dziedzictwem Stanisława i Piotra herbu Bibersztein (Długosz L.B. t.I s.318 i t.II s.341) oraz Stanisława i Jakuba herbu Ostoja (Długosz L.B. t.I s.318).
Według spisu miast, wsi, osad Królestwa Polskiego z roku 1827, w Kobylanach były 43 domy i 335 mieszkańców.
W 1883 spisano 67 domów, 562 mieszkańców, 741 mórg ziemi folwarcznej i 763 morgi ziemi należącej do włościan.
Słownik geograficzny Królestwa Polskiego opisuje Kobylany jako folwark i wieś w powiecie opatowskim, gminie Modliborzyce, parafii Strzyżowice. W roku 1883 był tu szpital sióstr miłosierdzia z kaplicą. Wieś ta z folwarkiem Romanów i wsią Wymysłów stanowiły uposażenie szpitala św. Leona w osadzie Kurozwęki. Właścicielem Kobylan był Władysław Rudnicki (urodzony w Krakowie w zamożnej rodzinie Ignacego i Elżbiety z Chrzanowskich), który ukończył studia na Uniwersytecie Jagiellońskim, uzyskując dyplom magistra prawa. Po studiach i podróży po stolicach Europy rozpoczął pracę w Banku Polskim, a następnie był obrońcą przy sądzie warszawskim. 12 lipca 1834 rezygnując z pracy w sądownictwie kupił Kobylany, został dziedzicem i zamieszkał w miejscowym dworze.

</doc>
<doc id="392795" url="https://pl.wikipedia.org/wiki?curid=392795" title="Krakowska Akademia im. Andrzeja Frycza Modrzewskiego">
Krakowska Akademia im. Andrzeja Frycza Modrzewskiego

Krakowska Akademia im. Andrzeja Frycza Modrzewskiego (KA, rzadziej AFM) – polska wyższa szkoła akademicka, będąca pod względem liczby studentów największą uczelnią niepubliczną w Małopolsce oraz drugą w Polsce. W zależności od kierunku zapewnia naukę na poziomie studiów I i II stopnia oraz jednolitych studiów magisterskich. Posiada uprawnienia do nadawania stopnia naukowego doktora. Na 19 oferowanych przez uczelnię kierunkach kształci obecnie ponad 18 tysięcy studentów. Uczelnia posiada certyfikat „Wiarygodna Szkoła” przyznany przez Akademickie Centrum Informacyjne.
Historia.
Uczelnia została założona w roku 2000 przez Krakowskie Towarzystwo Edukacyjne sp. z o.o. jako Krakowska Szkoła Wyższa im. Andrzeja Frycza Modrzewskiego w Krakowie (KSW), uzyskując uprawnienia szkoły wyższej nadane Ministra Edukacji Narodowej i Sportu oraz wpis do rejestru uczelni niepublicznych i związków uczelni niepublicznych pod numerem 141. Jednym z jej założycieli był, obecny prezydent Krakowa, Jacek Majchrowski. W latach 2002–2005 rektorem uczelni był dr hab. Zbigniew Maciąg.
W 2007 stała się uczelnią akademicką, a w 2009 decyzją Ministra Nauki i Szkolnictwa Wyższego po spełnieniu kolejnych wymagań zmieniła nazwę na „akademia”, stając się Krakowską Akademią im. Andrzeja Frycza Modrzewskiego.
Uczelnia w rankingach.
W rankingu szkół wyższych uczelnia zajęła:
W 2013 roku
W 2016 roku
Wydziały i kierunki kształcenia.
Uczelnia daje możliwość podjęcia studiów stacjonarnych i niestacjonarnych, I, II stopnia i jednolitych magisterskich, prowadzonych w ramach siedmiu wydziałów.
W 2013 z przekształcenia Wyższej Szkoły Zarządzania i Nauk Społecznych w Tychach utworzony został Wydział Zamiejscowy w Tychach. Do momentu likwidacji kształcił on na pięciu kierunkach:
Akademia oferuje również podjęcie studiów podyplomowych prowadzonych w ramach Centrum Studiów Podyplomowych.
Repozytorium Instytucjonalne Krakowskiej Akademii im. Andrzeja Frycza Modrzewskiego (eRIKA).
Od 2013 na uczelni funkcjonuje Repozytorium eRIKA będące cyfrową kolekcją dokumentów stanowiących świadectwo naukowej, badawczej oraz dydaktycznej działalności pracowników Krakowskiej Akademii. Zdeponowano w nim między innymi: artykuły naukowe, książki i fragmenty książek, rozprawy doktorskie, raporty z prac badawczych, nagradzane prace magisterskie i licencjackie oraz materiały konferencyjne. Zgodnie z założeniami otwartego dostępu (Open Access) zasoby Repozytorium są dostępne bezpłatnie dla wszystkich poprzez stronę internetową Repozytorium.

</doc>
<doc id="392801" url="https://pl.wikipedia.org/wiki?curid=392801" title="Hang Seng Index">
Hang Seng Index

Hang Seng Index (HSI; ) – indeks akcji spółek notowanych na giełdzie papierów wartościowych w Hongkongu (Hong Kong Stock Exchange). Reprezentuje on zmianę kursów akcji 33 największych pod względem kapitalizacji przedsiębiorstw. Spółki wchodzące w skład indeksu stanowią około 70% kapitalizacji giełdy.
HSI wystartował 24 listopada 1969 roku. Jest obliczany i publikowany przez firmę "HSI Services Limited", spółkę córkę banku Hang Seng Bank.
Skład indeksu.
Aby ułatwić inwestorom odczytywanie wartości indeksu, 2 stycznia 1985 roku utworzono 4 subindeksy:
Hang Seng Finance Index
Hang Seng Utilities Index
Hang Seng Property Index
Hang Seng Commercial &amp; Industrial Index
3 października 2001 roku utworzono indeks Hang Seng Composite Index Series obejmujący akcje 200 spółek. Ich kapitalizacja stanowi 97% wartości giełdy.
Obliczenia HSI.
Obecnie indeks Hang Seng Index obliczany jest według następującej formuły:
Indeks bieżący = (Dzisiejsza kapitalizacja / Wczorajsza kapitalizacja) x Indeks zamknięcia
gdzie:
Jako indeks bazowy przyjęto 100 punktów, a dzień bazowy wyznaczono na 31 lipca 1964 roku.
Codzienne raporty HSI.
Wyniki osiągane przez HSI i wszystkie jego pochodne są dostępne codziennie w:
Reprezentatywność HSI.
Aby sprawdzić reprezentatywność indeksu HSI wystarczy sprawdzić udział zaliczanych do niego spółek w ogólnym obrocie czy też w kapitalizacji giełdy. Wyższe wartości oznaczają większą korelację między indeksem a giełdą.

</doc>
<doc id="392804" url="https://pl.wikipedia.org/wiki?curid=392804" title="Hymn Iranu">
Hymn Iranu

Hymn Iranu został przyjęty w roku 1990 w wyniku konkursu. Słowa zostały napisane kolektywnie, a muzykę skomponował Hassan Riahi.
Słowa.
Tłumaczenie.
&lt;poem&gt;Ponad horyzont wchodzi słońce
Światłem w oczach Wierzących w sprawiedliwość jest Bahman - zenit naszej wiary
Twoje przesłanie, o Imamie, przesłanie niezależności i wolności zapisane jest w naszych duszach.
O Męczennicy! Echo Waszych okrzyków dźwięczy w uszach czasu:
Bądź trwała, ciągła i wieczna,
Islamska Republiko Iranu!&lt;/poem&gt;

</doc>
<doc id="392807" url="https://pl.wikipedia.org/wiki?curid=392807" title="I Korpus Pancerny SS">
I Korpus Pancerny SS

I Korpus Pancerny SS (niem. "I.SS-Panzerkorps", później "I.SS-Panzerkorps Leibstandarte SS Adolf Hitler") – jednostka Waffen-SS III Rzeszy.
Korpus sformowany rozkazem z dnia 27 lipca 1943 roku. Formowanie miało miejsce na terytorium Belgii. W sierpniu 1943 roku przeniesiony do Włoch, gdzie brał udział w rozbrajaniu armii włoskiej oraz w walkach antypartyzanckich. Z końcem 1943 został w pełni utworzony i gotowy do działań. Kwatera główna mieściła się w Brukseli.
Podczas walk w Normandii następujący skład: 1 Dywizja Pancerna SS „Leibstandarte SS Adolf Hitler”, 12 Dywizja Pancerna SS „Hitlerjugend”, 130. Panzer-Lehr-Division, 101. schwere-SS-Panzer-Abt oraz 17 Dywizja Grenadierów Pancernych SS „Götz von Berlichingen”.
Będąc częścią Grupy Pancernej „WEST” korpus otrzymał honorową nazwę Leibstandarte SS Adolf Hitler.
Korpus brał udział w ofensywie w Ardenach jako część 6.SS-Panzer-Armee (skład korpusu wchodziły 1 Dywizja Pancerna SS „Leibstandarte SS Adolf Hitler”, 12 Dywizja Pancerna SS „Hitlerjugend”, 3. Fallschirmjäger-Division, 12. Volksgrenadier-Division, 277. Infanterie-Division), a następnie w próbach rozbicia kotła budapeszteńskiego – operacja „Wiosenne Przebudzenie” (skład korpusu: 1 Dywizja Pancerna SS „Leibstandarte SS Adolf Hitler”, 12 Dywizja Pancerna SS „Hitlerjugend”). Poszczególne dywizje korpusu przebijały się pod koniec wojny w kierunku stref kontrolowanych przez zachodnich aliantów.

</doc>
<doc id="392809" url="https://pl.wikipedia.org/wiki?curid=392809" title="Burajda">
Burajda

Burajda (arab. بريدة) – miasto w środkowej Arabii Saudyjskiej. Leży w krainie Nadżd, w oazie, przy szosie z Rijadu do Medyny. Liczy około 610 tys. mieszkańców. Jest stolicą prowincji Al-Kasim.

</doc>
<doc id="392812" url="https://pl.wikipedia.org/wiki?curid=392812" title="Europejska Agencja Chemikaliów">
Europejska Agencja Chemikaliów

Europejska Agencja Chemikaliów (ECHA z ) – agencja wspólnotowa odpowiedzialna za realizację rozporządzenia REACH ("") w zakresie utworzenia i administrowania systemu rejestracji, oceny oraz udzielania zezwoleń i stosowania ograniczeń w zakresie substancji chemicznych na szczeblu wspólnotowym. Jej głównym zadaniem jest zarządzanie bazą danych substancji chemicznych zgłoszonych do rejestracji:
Początkowo Komisja uznała, że Agencja powinna mieć swoją siedzibę we Wspólnym Centrum Badawczym w Isprze, ale 12 grudnia 2004 roku Rada Europejska postanowiła, że agencja będzie mieścić się w Helsinkach w Finlandii.

</doc>
<doc id="392813" url="https://pl.wikipedia.org/wiki?curid=392813" title="Stanisława Leszczyńska">
Stanisława Leszczyńska

Stanisława Leszczyńska (ur. 8 maja 1896 w Łodzi, zm. 11 marca 1974 tamże) – polska położna osadzona w niemieckim nazistowskim obozie koncentracyjnym Auschwitz-Birkenau, wolontariuszka nazywana „Mateczką” oraz Służebnica Boża Kościoła katolickiego. Swoje przeżycia z obozu opisała w pracy "Raport położnej z Oświęcimia", która powstawała od przejścia Leszczyńskiej na emeryturę. Pierwsze wydanie wspomnień miało miejsce w „Przeglądzie Lekarskim” w 1965.
Życiorys.
Wczesne lata.
Była córką Jana i Henryki Zambrzyckich. Jej ojciec trudnił się stolarstwem, a matka pracowała w fabryce włókienniczej „I.K. Poznański”. W 1908 roku Stanisława wyjechała wraz z całą rodziną do Rio de Janeiro, gdzie mieszkała jej bliska krewna ze strony matki. Do kraju powróciła w 1910, podejmując przerwaną wyjazdem naukę w progimnazjum, które ukończyła w 1914. W czasie I wojny światowej pracowała w Komitecie Niesienia Pomocy Biednym.
W 1920 przeniosła się do Warszawy, gdzie zaczęła naukę w Szkole Położniczej, kończąc ją z wyróżnieniem w 1922.
Leszczyńscy tuż przed wybuchem II wojny światowej mieszkali w Łodzi na Bałutach, przy ul. Żurawiej 7. Gdy na tym terenie powstało getto żydowskie, przeprowadzili się na pobliską ul. Wspólną 3.
II wojna światowa.
Podczas okupacji niemieckiej w Łodzi męscy członkowie rodziny Leszczyńskich działali w strukturach Narodowych Sił Zbrojnych (NSZ) w tym mieście.
Cała rodzina została aresztowana w nocy z 19 na 20 lutego 1943 r. podczas dużej wpadki tej organizacji. Stanisława wraz z córką zostały osadzone w więzieniu kobiecym przy ul. Gdańskiej 13, natomiast ojciec z synami w więzieniu przy ul. S. Sterlinga (wówczas Robert-Koch-Str.) 16. Kobiety zostały wywiezione do KL Auschwitz-Birkenau (17 kwietnia 1943), natomiast mężczyźni po śledztwie i wyroku, przez więzienie na Radogoszczu do KL Gross-Rosen (tu od 23 VI 1943).
W KL Birkenau pracowała jako położna (więzień nr 41335). Funkcję tę pełniła aż do momentu wyswobodzenia obozu przez Armię Czerwoną (27 stycznia 1945). Na tym stanowisku, sprzeciwiając się wyraźnym rozkazom władz obozowych, przyjęła ok. 3000 porodów.
Ostatnie lata.
Swoje przeżycia z obozu opisała w książce "Raport położnej z Oświęcimia", która powstawała od przejścia Leszczyńskiej na emeryturę w 1957. Pierwsze wydanie wspomnień miało miejsce w „Przeglądzie Lekarskim” w 1965 roku. Książka stała się kanwą rapsodu teatralnego "Oratorium oświęcimskie" z muzyką Anny German i Jerzego Maksymiuka (premiera 1970).
Również szczęśliwie ocaleli męscy członkowie rodziny Leszczyńskich.
Zmarła 11 marca 1974 na nowotwór, jej pogrzeb odbył się na łódzkim cmentarzu św. Rocha przy ulicy Zgierskiej na Radogoszczu. W 1996 jej szczątki zostały przeniesione do kościoła pw. Wniebowzięcia NMP.
Życie prywatne.
17 października 1916 poślubiła Bronisława Leszczyńskiego (ur. 1888), zecera, z którym miała czwórkę dzieci: córkę Sylwię i synów: Bronisława, Stanisława i Henryka.
Prababcia cioteczna Anny Lewandowskiej.
Upamiętnienie.
Imię Stanisławy Leszczyńskiej od 1983 nosi Krakowska Szkoła Położnych (obecnie Krakowska Medyczna Szkoła Policealna im. Stanisławy Leszczyńskiej nr 1 w Krakowie). Jej wizerunek widnieje także na "Kielichu Życia i Przemiany Narodu", złożonym przez pielęgniarki na Jasnej Górze, jako wotum na sześćsetlecie obecności cudownego obrazu Matki Boskiej, podczas uroczystości 3 maja 1982. Dziesięć lat później rozpoczął się proces beatyfikacyjny Stanisławy Leszczyńskiej.
Imię Stanisławy Leszczyńskiej nosi jedna z ulic w okolicach dawnego KL Auschwitz w Oświęcimiu, a także jedna z ulic w Łodzi. W 1985 odznaczona pośmiertnie Krzyżem Oświęcimskim.
W 2020 roku powstał film dokumentalny "Położna" o losach Stanisławy Leszczyńskiej, wyreżyserowany przez Marię Stachurską.

</doc>
<doc id="392814" url="https://pl.wikipedia.org/wiki?curid=392814" title="Al-Hufuf">
Al-Hufuf

Al-Hufuf (arab. الهفوف) – miasto we wschodniej części Arabii Saudyjskiej, w oazie Al-Hufuf. W 2004 roku liczyło 287 841 mieszkańców. W mieście znajduje się port lotniczy Al-Ahsa.

</doc>
<doc id="392815" url="https://pl.wikipedia.org/wiki?curid=392815" title="Hrabstwo Northumberland (Ontario)">
Hrabstwo Northumberland (Ontario)

Hrabstwo Northumberland (ang. "Northumberland County") – jednostka administracyjna kanadyjskiej prowincji Ontario leżąca w południowym Ontario.
Hrabstwo tworzą następujące ośrodki komunalne:

</doc>
<doc id="392828" url="https://pl.wikipedia.org/wiki?curid=392828" title="Hymn Kajmanów">
Hymn Kajmanów

Beloved Isles Cayman ("Ukochane wyspy Kajmany") to hymn państwowy Kajmanów. Został przyjęty w 1930 roku. Muzykę i słowa napisał Leila E. Ross.

</doc>
<doc id="392830" url="https://pl.wikipedia.org/wiki?curid=392830" title="Centrum Analiz Społeczno-Ekonomicznych">
Centrum Analiz Społeczno-Ekonomicznych

CASE – Centrum Analiz Społeczno-Ekonomicznych – Fundacja Naukowa – prywatna instytucja badawcza działająca na zasadach non-profit, powstała we wrześniu 1991. Głównym celem CASE jest rozwijanie i upowszechnianie wiedzy o gospodarce, a także tworzenie i propagowanie propozycji rozwiązań z dziedziny polityki gospodarczo-społecznej. 
Fundacja CASE jest w światowej czołówce think tanków, zajmując 1. miejsce wśród instytutów znajdujących się w Europy Środkowej i Wschodniej. W rankingu Global Go-To Think Tank 2016, CASE plasuje się również na trzecim miejscu wśród najlepszych światowych think tanków zajmujących się polityką społeczną (“Top Social Policy Think Tanks”).
Misja.
Misją CASE jest dostarczanie obiektywnych analiz ekonomicznych i upowszechnianie konstruktywnych rozwiązań problemów gospodarczych. Wychodząc naprzeciw wyzwaniom związanym z transformacją, reformami, integracją i rozwojem, CASE ma na celu poprawę społeczno-ekonomicznej sytuacji społeczeństw.
Historia.
Początki CASE sięgają sierpnia 1991. Wówczas 10 ekonomistów zaangażowanych w proces transformacji ekonomicznej w Polsce (zob. niżej) podpisało akt założycielski nowego instytutu ekonomicznego, posiadającego status prawny fundacji. Fundacja stała się instytucją zaangażowaną w badanie i wspomaganie procesu transformacji w większości krajów post-komunistycznych w Europie Środkowej i Wschodniej oraz byłego ZSRR. Od 1998 CASE rozpoczęło budowę sieci swoich organizacji-córek w innych krajach regionu. Od początku pierwszej dekady XXI w. rozpoczął się proces budowy instytucjonalnych aliansów z innymi instytucjami badawczymi i doradczymi w Europie i poza nią. 
W grudniu 2000 rada Fundacji zaakceptowała strategię przekształcenia CASE w międzynarodowy instytut badawczy koncentrujący się na problemach integracji europejskiej, transformacji oraz gospodarki globalnej. Ten strategiczny kierunek rozwoju został wzmocniony w latach 2005-2006 poprzez podjęcie problematyki rozwoju ekonomicznego (w odniesieniu do krajów rozwijających się) oraz rozszerzenie działalności CASE na nowe obszary geograficzne, m.in. na kraje Bliskiego Wschodu i Północnej Afryki. 
Do grupy założycieli należeli: Ewa Balcerowicz, Barbara Błaszczyk, Tadeusz Baczko, Władysław Brzeski, Krzysztof Chmielewski, Andrzej Cylwik, Marek Dąbrowski, Anna Fornalczyk, Stanisława Golinowska i Jacek Rostowski. 
Obszary działalności.
Najwcześniejsze projekty CASE koncentrowały się na zagadnieniach transformacji systemowej w krajach postkomunistycznych i formułowaniu strategii rozwoju gospodarczego. W ramach misji doradczych eksperci przekazywali wiedzę i doświadczenie politykom gospodarczym w kilkunastu krajach. Zakres prowadzonych prac systematycznie się zwiększał, obejmując pod koniec lat 90. także inne kluczowe zagadnienia, w tym integrację Unii Europejskiej, oraz związane z tym procesem społeczno-gospodarcze wyzwania dla regionu. 
Obecnie CASE prowadzi badania w zakresie kształtowania polityk i pomocy badawczo-rozwojowej w obszarach: wzrost i handel, polityka fiskalna, rynek pracy, polityka społeczna i demografia, innowacje, polityka energetyczna i klimatyczna.
CASE w oparciu o zespół międzynarodowych ekspertów ekonomicznych i pracowników biura w Warszawie realizuje następujące działania:
Organizacje-córki.
CASE jest współzałożycielem regionalnej sieci think tanków, do której należą:

</doc>
<doc id="392833" url="https://pl.wikipedia.org/wiki?curid=392833" title="Morf">
Morf

Morf – najmniejszy, dający się wyodrębnić w wyrażeniu element posiadający znaczenie. Każdy morf jest reprezentantem jakiegoś morfemu, morfem może mieć kilka morfów. Morfy mogą być prefiksami, sufiksami, interfiksami etc.; Dwa różne morfy występują, jeśli między dwiema jednostkami zachodzi różnica znaczeniowa, formalna (lub obie), np. "człowiek" – "człowiecz", także w homonimii (np. "pokój światowy", "pokój w mieszkaniu") ten sam wyraz stanowi dwa morfy, gdyż występuje różnica formalna.

</doc>
<doc id="392834" url="https://pl.wikipedia.org/wiki?curid=392834" title="Kapitalizacja giełdowa">
Kapitalizacja giełdowa

Kapitalizacja – w terminologii używanej na giełdach papierów wartościowych jest to wartość giełdowa spółki równa iloczynowi aktualnego kursu akcji i liczby akcji spółki w obrocie giełdowym (a także tych poza obrotem giełdowym).
Akcje odzwierciedlają własność, tym samym kapitalizacja giełdowa przedsiębiorstwa stanowi dokonaną przez rynek kapitałowy wycenę jego aktywów netto, czyli kapitału. Kapitalizacja giełdowa różni się od wartości księgowej kapitału, która jest księgową miarą, opierającą się na łącznej kwocie kosztów historycznych. W związku z tym, że w tradycyjnym sprawozdaniu finansowym nie próbuje się mierzyć wielu aspektów rzeczywistości finansowej (np. wartości nazw marek), kapitalizacja giełdowa może znacznie się różnić od wyliczeń księgowych.

</doc>
<doc id="392836" url="https://pl.wikipedia.org/wiki?curid=392836" title="Arrows">
Arrows

Arrows, Arrows Grand Prix International – brytyjski zespół i konstruktor Formuły 1, aktywny w wyścigach Grand Prix w sezonach 1978–1990 i 1997–2002. W sezonach 1991–1996 stajnia startowała pod nazwą Footwork.
Zespół wystartował w 291 wyścigach, w których zdobył 142 punkty. Największym sukcesem brytyjskiego zespołu było pięciokrotne zajęcie drugiego miejsca – ostatni raz taka sytuacja miała miejsce podczas Grand Prix Węgier 1997, gdy na drugiej pozycji dojechał Damon Hill. Najlepszy występ ekipa zanotowała w sezonie 1988, w którym Arrows zajął piąte miejsce.
Historia.
Początki.
Arrows Grand Prix International został założony w listopadzie 1977 roku przez Alana Reesa, Jackie Olivera, Dave’a Wassa i Tony’ego Southgate'a, członków zespołu Shadow i włoskiego finansistę Franco Ambrosio. Nazwa stajni wzięła się od pierwszych liter nazwisk założycieli. Zespół z siedzibą w Milton Keynes postanowił zbudować swój pierwszy samochód w 53 dni, natomiast w trzy miesiące po powstaniu ekipy wzięli udział w drugim wyścigu sezonu 1978, Grand Prix Brazylii.
Początkowo kierowcami Arrowsa w ich pierwszym sezonie mieli być Gunnar Nilsson i Riccardo Patrese, jednak wkrótce potem u szwedzkiego kierowcy zdiagnozowano raka jądra. Ostatecznie miejscego szwedzkiego kierowcy zajął Rolf Stommelen.
Niedługo po starcie Franco Ambrosio trafił do więzienia za nieprawidłowości finansowe. Później stajnia została pozwana przez Shadow, ponieważ zespół z Northampton twierdził, że model Arrows FA1 podobny jest do samochodu Shadow DN9. Zespół, wiedząc że przegra proces sądowy, postanowił opracować projekt nowego samochodu. Wysoki Sąd Sprawiedliwości orzekł, że Arrows nielegalnie posiadał i stosował modele DN9, ponadto 40% części obu samochodów były identyczne. Model A1 powstał w 52 dni i został pokazany prasie trzy dni po wyroku.
Arrows Grand Prix International.
1978–1981: Pierwsze lata zespołu.
Pierwsze punkty dla zespołu zdobył Patrese podczas Grand Prix Stanów Zjednoczonych – Zachód, zajmując szóste miejsce. Włoch prowadził w wyścigu o Grand Prix Południowej Afryki, jednak na drodze stanęła awaria silnika. W Grand Prix Szwecji zajął on drugie miejsce, przegrywając tylko z Niki Laudą. Kilka wyścigów później, podczas Grand Prix Włoch, Patrese uczestniczył w karambolu na starcie do wyścigu, w którym śmierć poniósł Ronnie Peterson. Włoski kierowca został oskarżony o spowodowanie wypadku, otrzymując zawieszenie na wyścig o Grand Prix Stanów Zjednoczonych. Arrows zakończył debiutancki sezon na dziewiątej pozycji z jedenastoma punktami.
Przed sezonem 1979 Stommelen został zastąpiony przez Jochena Massa. Podczas Grand Prix Monako, Niemiec awansował w trakcie wyścigu na trzecie miejsce, jednak problemy z hamulcami spowodowały, że kierowca spadł ostatecznie na szóste miejsce. Od Grand Prix Francji, ekipa używała samochodu A2, posiadający efekt przyziemienia
Sezon jest nieco gorszy niż poprzedni, gdyż czterokrotnie kierowcy punktowali w wyścigach, a pięć punktów zebranych przez Włocha i Niemca dały w rezultacie dziewiąte miejsce, zdobywając łącznie pięć punktów.
Jochen Mass i Riccardo Patrese stanowili skład zespołu także w sezonie 1980. Niemiec podczas treningu do Grand Prix Austrii doznał kontuzji i na dwa wyścigi został zastąpiony przez Mike’a Thackwella (w Holandii) i Manfreda Winkelhocka (we Włoszech). Żaden z tych kierowców nie zakwalifikował się do wyścigu. Samochód okazał się konkurencyjny, a kierowcy zespołu łącznie zgromadzili jedenaście punktów i Arrows zakończył zmagania na siódmej pozycji.
Do sezonu 1981 zespół przystąpił z nowymi oponami oraz kierowcą. Nowym dostawcą został Michelin, którego po Grand Prix Francji zastąpiło Pirelli. Nowym partnerem zespołowym Riccardo Patrese został Siegfried Stohr, mający wsparcie firm Beta Tools i Ragno. W dwóch ostatnich wyścigach sezonu Włoch został zastąpiony przez Jacquesa Villeneuve’a, który się nie kwalifikował do obu tych rund. Patrese zdobywa trzecie miejsce w Grand Prix Brazylii i drugie w Grand Prix San Marino, ponadto zdobywa pole position do Grand Prix Stanów Zjednoczonych – Zachód 1981, które było jedynym w historii zespołu. Zespół z dziesięcioma punktami znalazł się na ósmym miejscu.
1982-1990: Rozwój, silnik turbodoładowany, umiarkowany sukces.
Pod koniec sezonu 1981 Patrese opuścił zespół i przeniósł się do Brabhama. Nowymi kierowcami na sezon 1982 zostają Marc Surer i Mauro Baldi. Podczas testów przedsezonowych szwajcarski kierowca doznał kontuzji – jego miejsce miał zająć Patrick Tambay. Francuz jednak zmienił zdanie i odszedł z zespołu, a jego miejsce zajął Brian Henton. Brytyjczyk zakwalifikował się tylko do jednego wyścigu, którego nie ukończył z powodu poślizgu. Surer zdobył pierwsze punkty dla ekipy podczas Grand Prix Kanady, dojeżdżając jako piąty. W sumie, Arrows zdobywa pięć punktów, co daje dziesiąte miejsce.
Przed sezonem 1983 Ragno i Nordica kończą sponsorowanie ekipy. Surer pozostał w zespole, zaś Baldi został kierowcą Alfy Romeo. Jego miejsce zajął Chico Serra, choć w kilku wyścigach zastępowali go Alan Jones (w Grand Prix Stanów Zjednoczonych – Zachód) i Thierry Boutsen (od Grand Prix Belgii do końca sezonu), który posiadał wsparcie Diners Club. Arrows postanowił też powrócić do opon Goodyear. Zespół w całym sezonie zebrał cztery punkty, zdobyte przez Marka Surera, kończąc sezon na dziesiątym miejscu.
Surer i Boutsen kontynuowali jazdę dla Arrowsa w sezonie 1984. Nordica ponownie sponsoruje ekipę, dodatkowo zespół przekonuje markę papierosową Barclay do sponsorowania. Postanowiono także w trakcie sezonu na zmianę jednostek napędowych z Forda na turbodoładowane silniki BMW. Zarówno w samochodach z amerykańskimi jak i z niemieckimi silnikami Arrows zdobył trzy punkty co sklasyfikowało ich na dziesiątej i jedenastej pozycji.
Po sezonie Surer odszedł do Brabhama, a jego miejsce zajął Gerhard Berger. W sezonie 1985, Arrows skonstruował model A8, który był pierwszym samochodem brytyjskiej stajni wyprodukowanym z włókna węglowego. Boutsen dojeżdża do mety w wyścigu o Grand Prix San Marino na trzeciej pozycji, jednak po zakończeniu eliminacji zdyskwalifikowany został Alain Prost, przez co Belg awansował na drugie miejsce, zapewniając Arrowsowi pierwsze podium od 1981. Z czternastoma punktami zespół zajął ósme miejsce w mistrzostwach świata konstruktorów.
Przed sezonem 1986 Gerhard Berger odszedł do ekipy Benetton. Do kokpitu Arrowsa powrócił Mark Surer. Po rundzie w Belgii, Szwajcar wziął udział w wypadku podczas Rajdu Hesji, podczas którego zginął jego pilot Michel Wyder. Surer wycofał się ze startów, a jego miejsce zajął Christian Danner. Niemiec zdobywa w Austrii zdobył swój pierwszy punkt, co jest ostatecznie jedynym dorobkiem ekipy w sezonie, co daje ostatecznie dziesiąte miejsce. W trakcie sezonu, Wass opuścił ekipę, wobec czego zatrudniono Rossa Brawna i siedmiu członków ekipy Haas Lola.
W sezonie 1987 Arrows jeździł już bez wsparcia marki Barclay. Ponadto BMW ograniczyło dostawę jednostek wyłącznie dla Brabhama. Jackie Oliver przekonał firmę United States Fidelity &amp; Guaranty do sponsorowania zespołu. Jedną ze spółek zależnych od USF&amp;G była firma Megatron kierowana przez Johna Schmidta. Schmidt przekonał firmę ubezpieczeniową do zakupu starych czterocylindrowych silników BMW, które były ukryte pod nazwą Megatron. Zmieniono skład kierowców – nowymi reprezentantami Arrowsa zostali Eddie Cheever i Derek Warwick. Sezon był lepszy niż poprzedni – sześciokrotnie kierowcy punktowali w wyścigach a najlepszym z nich był Cheever, który dwukrotnie kończył wyścigi na czwartej pozycji. Arrows łącznie zdobył jedenaście punktów co pozwoliło na zajęcie szóstego miejsca w klasyfikacji konstruktorów.
Na sezon 1988 zachowano dotychczasowy skład kierowców. Rok ten był dla Arrowsa bardzo dobry – zarówno Cheever jak i Warwick często punktowali, w dodatku Amerykanin we Włoszech znalazł się na trzecim stopniu podium. Stajnia zdobyła 23 punkty i zajęła piąte miejsce, mając tyle samo punktów co czwarty Lotus.
Eddie Cheever i Derek Warwick kontynuowali współpracę z Arrowsem w sezonie 1989. Rok ten przyniósł zakaz używania silników turbodoładowanych na rzecz jednostek wolnossących, wobec czego Arrows wraca do korzystania z silników Ford. Amerykanin w swoim domowym wyścigu zajął trzecie miejsce ulegając tylko Alainowi Prostowi i Riccardo Patrese. Podczas Grand Prix Francji, Martin Donnelly zastąpił Dereka Warwicka. Trzynaście punktów dał zespołowi siódme miejsce.
W sezonie 1990 zespół zmienia skład kierowców – Eddie Cheeever wrócił do serii CART a Derek Warwick został partnerem zespołowym Martina Donnelly’ego w Lotusie. Nowymi kierowcami stajni zostali Michele Alboreto i Bernd Schneider, którego po inauguracyjnym wyścigu zastąpił Alex Caffi, który w Monako zdobył jedyne dwa punkty dla zespołu. Ta zdobycz pozwoliła stajni na zajęcie dziewiątej pozycji w klasyfikacji konstruktorów. Był to ostatni sezon pod dotychczasową nazwą.
Footwork.
W listopadzie 1989 Wataru Ohashi, prezydent firmy logistycznej Footwork Express Co. Ltd. zaczął inwestować w zespół, a logo Footworka pojawiło się na samochodach. Ohashi został właścicielem ekipy, natomiast Jackie Oliver i Alan Rees zachowali kierownicze stanowiska w ekipie. Zespół przemiano na "Footwork".
Kierowcami zespołu w sezonie 1991 byli dotychczasowi kierowcy Arrowsa – Michele Alboreto i Alex Caffi. Po Grand Prix Monako, Caffi w wyniku wypadku drogowego odniósł kontuzję i został zastąpiony przez Stefana Johanssona w kilku wyścigach. Sezon był kompletną katastrofą – początkowo korzystano z silnika Porsche 3512, jednak kierowcy często nie potrafili przejść kwalifikacji, a jeżeli się kwalifikowali to głównie nie kończyli wyścigów. Po Grand Prix Meksyku zmieniono dostawcę silników na Ford. Ta zmiana jednak nie pomogła zespołowi i cały sezon zakończyli z zerowym dorobkiem punktowym.
Na sezon 1992 zmieniono dostawcę jednostek napędowych i drugiego kierowcę. Silniki Forda zostały zastąpione przez jednostki Mugen-Honda, a Alexa Caffiego w zespole zastąpił Aguri Suzuki. Japończyk dwukrotnie nie przeszedł kwalifikacji, a poza tym brytyjski zespół zaczął punktować – łącznie Footwork zebrał sześć punktów, które zdobył Alboreto i ekipa ukończyła rok na siódmym miejscu.
Po sezonie Michele Alboreto odszedł do zespołu BMS Scuderia Italia, a na sezon 1993 do zespołu powraca Derek Warwick. Brytyjczyk był jedynym kierowcą zespołu, który zdobywał punkty dla nich – cztery punkty sklasyfikowały stajnię na dziewiątej pozycji. Ponadto Ohashi, zmuszony przez swoich udziałowców, musiał zaprzestać inwestowania w zespół
Zarówno Warwick jak i Suzuki odeszli z zespołu przed sezonem 1994. Nowymi kierowcami brytyjskiej ekipy zostali Christian Fittipaldi i Gianni Morbidelli, natomiast Footwork powrócił do silników Ford. Sezon jest nieco lepszy – kierowcy zebrali dziewięć punktów i zajęli dziewiąte miejsce. Pod koniec roku, Oliver i Rees odkupują udziały od Ohashiego.
Do sezonu 1995 zespół przystępował z nowymi silnikami i drugim kierowcą. Jednostki napędowe Forda zostały zastąpione przez silniki Hart, natomiast Christiana Fittipaldiego, który odszedł do serii CART zastąpił Taki Inoue. Po Grand Prix Francji, Morbidelli zostaje zastąpiony przez swojego rodaka, Massimiliano Papisa, który wniósł duży budżet do zespołu. Papis nie osiągał jednak zadowalających wyników i po Grand Prix Europy oddał swoje miejsce Morbidelliemu. Włoch w ostatnim wyścigu dojeżdża na trzeciej pozycji, za Damonem Hillem i Olivierem Panisem. Było to pierwsze i jedyne podium Footworka w historii startów. Pięć punktów pozwoliło na zajęcie ósmej pozycji
Przed sezonem 1996 stajnię nabył Tom Walkinshaw, będący wcześniej w posiadaniu 50% udziałów w zespole Ligier. Skład kierowców się zmienił – nowymi reprezentantami Footworka zostali debiutant Ricardo Rosset i Jos Verstappen, jeżdżący dla ekip Benetton i Simtek. Verstappen zapewnił zespołowi jedyne zdobycze punktowe w Grand Prix Argentyny zajmując szóste miejsce. Footwork w końcowej klasyfikacji znalazł się na dziewiątym miejscu.
TWR Arrows.
1997–1999: Pierwsze lata po powrocie.
Po sezonie 1996 Footwork zostaje przemianowany z powrotem na "Arrows". Siedziba zostaje przeniesiona z Milton Keynes do Leafield, ponadto dostawcą silników została Yamaha. Kierowcami zespołu zostali Damon Hill i Pedro Diniz. Gdy Williams nie przedłużył umowy z Brytyjczykiem, Walkinshaw wykorzystał okazję i zatrudnił Hilla, natomiast Diniz został zatrudniony, aby pomóc zespołowi w wypłaceniu wynagrodzenia dla brytyjskiego kierowcy. Silnik ten był bardzo słaby i często nie kończyli wyścigów. Podczas Grand Prix Węgier Hill miał unikalną szansę na zwycięstwo – po starcie Brytyjczyk wyprzedził Michaela Schumachera i prowadził w wyścigu. Na ostatnim okrążeniu dopadła go awaria skrzyni biegów i został on wyprzedzony przez Jacques’a Villeneuve’a, a Damon Hill ostatecznie finiszował drugi. Było to ostatnie podium stajni. Dziewięć punktów dało Arrowsowi ósme miejsce w klasyfikacji.
Przed sezonem 1998 Hill postanawia przenieść się do ekipy Jordan Grand Prix. Nowym partnerem zespołowym Pedro Diniza został Mika Salo, reprezentujący wcześniej Lotusa i Tyrrella. Ponadto Walkinshaw przejął Harta i zespół zaczął ścigać się z własnymi jednostkami. Tak jak w poprzednim sezonie, trzykrotnie kierowcy dojeżdżali na punktowanych pozycjach – najlepszą pozycją była czwarta zdobyta przez Fina w Grand Prix Monako. Kierowcy łącznie zgromadzili sześć punktów co dało siódme miejsce w klasyfikacji konstruktorów.
Sezon 1999 przyniósł zakup 25% udziałów przez nigeryjskiego księcia Malika Ado Ibraima i 45% udziałów przez firmę Morgan Grenfell Private Equity (która nabyła udziały za 78 milionów dolarów). Walkinshaw zachował 25% udziałów, natomiast 5% otrzymali pracownicy Arrowsa. Nowymi kierowcami zostają Pedro de la Rosa i Toranosuke Takagi. Hiszpan zapewnił ekipie jeden punkt wywalczony podczas Grand Prix Australii, co daje zespołowi dziewiąte miejsce. Po Grand Prix Węgier, Malik Ado Ibrahim, wraz ze swoją marką T-Minus, opuścił ekipę, a sam Walkinshaw przyznał, że zaangażowanie Nigeryjczyka było błędem. MGPE ostatecznie po sezonie zwiększyło swój udział w ekipie do 50%.
2000−2002: Ostatnie lata.
Sezon 2000 był dla Arrowsa pełen zmian. Silniki zaprojektowane przez Briana Harta zostały zastąpione jednostkami Supertec, natomiast zespół otrzymał sponsoring tytularny w postaci firmy telekomunikacyjnej Orange, przez co samochody stajni były pomalowane w czarno-pomarańczowe barwy. Ponadto drugim kierowcą zespołu został Jos Verstappen. Wraz z de la Rosą czterokrotnie dojeżdżają do mety, a Holender zalicza najlepszy występ sezonu dla ekipy, zajmując czwarte miejsce w Grand Prix Włoch. W klasyfikacji konstruktorów Arrows zajął siódme miejsce z siedmioma punktami.
Po sezonie, Pedro de la Rosa został zastąpiony przez Enrique Bernoldiego, który wniósł do zespołu wsparcie Red Bulla. Po zaledwie roku, silniki Supertec zostały zastąpione przez jednostki Asiatech, która nabyła program silnikowy Peugeota w Formule 1. Silniki te były niekonkurencyjne, co przełożyło się na jeden punkt, zdobyty przez Holendra w Grand Prix Austrii. Arrows zakończył rok na dziesiątej pozycji w klasyfikacji konstruktorów, wyprzedzając tylko Minardi
Przed sezonem 2002, mimo ważnego kontraktu, Jos Verstappen zostaje zastąpiony przez Heinza-Haralda Frentzena, który miał podpisywany kontrakt z wyścigu na wyścig. Przed wyścigiem o Grand Prix Niemiec 2001, zespół poinformował, że Cosworth będzie nowym dostawcą silników dla zespołu. W pierwszych dziesięciu wyścigach Arrows zebrał dwa punkty, które wywalczył Frentzen w Hiszpanii i Monako. Ta zdobycz punktowa pozwoliła ekipie na zajęcie jedenastej pozycji.
Upadek zespołu.
Kilka dni przed wyścigiem o Grand Prix Wielkiej Brytanii ujawniono, że Arrows zalega z opłatami za silniki Cosworth w kwocie 4,5 mln dolarów. Ekipa zapłaciła Cosworthowi 3,2 mln dolarów i dzięki temu mogła wziąć udział na torze Silverstone. Do wyścigu o Grand Prix Francji kierowcy Arrowsa celowo nie zakwalifikowali się by uniknąć kary za niestawienie się do wyścigu. 2 sierpnia, kilka dni po Grand Prix Niemiec poinformowano, że Heinz-Harald Frentzen opuścił zespół z powodu niepewnej przyszłości zespołu. Spekulowano, że Niemca zastąpi Sébastien Bourdais, André Lotterer albo Jos Verstappen. Kilku inwestorów zainteresowanych było przejęciem zespołu. W listopadzie 2002 poinformowano, że Arrows zawarł porozumienia z firmą German Grand Prix Racing, z nadzieją na starty w sezonie 2003. FIA postanowiła odrzucić podanie zespołu o udział w sezonie 2003, w związku z czym grupa German Grand Prix Racing anulowała porozumienia ze stajnią co oznaczało definitywny koniec zespołu. Upadek zespołu pociągnął za sobą upadek Tom Walkinshaw Racing.
Spuścizna.
W styczniu 2003 firma PKF została syndykiem masy upadłościowej brytyjskiego zespołu. Pięć miesięcy później, właściciel Minardi, Paul Stoddart zakupił za 700 tys. dolarów część pozostałości Arrowsa, w tym także pięć modeli A23 oraz projekt samochodu na sezon 2003 wykonany przez Mike’a Coughlana i Sergio Rinlanda. Dzięki temu, włoska stajnia chciała polepszyć osiągi modelu PS03.
Pod koniec 2005 nowo powstały zespół Super Aguri przejął byłą bazę Arrowsa w Leafield i kupił cztery samochody A23 od Stoddarta, wszystkie części zamienne i prawa własności intelektualnej zespołu. Samochód SA05 używany był na początku sezonu 2006, a od Grand Prix Niemiec użyto zmodyfikowanego samochodu oznaczonego jako Super Aguri SA06.
Formuła 3000.
Pod koniec czerwca 1998 poinformowano, że od następnego sezonu Formuły 3000 pojawi się juniorski zespół Arrowsa. Szefem zespołu został Piers Portman, założyciel zespołu Portman Racing, który startował w Brytyjskiej Formule 3 od 1997 roku. Pierwszymi kierowcami byli Boris Derichebourg i Marcelo Battistuzzi, którzy wcześniej jeździli w tej serii. Pierwszy sezon nie poszedł po myśli zespołu – po zaledwie trzech wyścigach, w których wystartowali zespół nie wziął udziału w pozostałej części nie zdobywając punktu, a najlepszy występ zanotował Battistuzzi, który dojechał na jedenastym miejscu podczas inauguracyjnej rundy na torze Autodromo Enzo e Dino Ferrari.
W sezonie 2000 zespół Arrows połączył się z zespołem European Formula Racing tworząc European Arrows F3000. Jego kierowcami byli Mark Webber i Christijan Albers. Australijczyk czterokrotnie punktował, w tym zwyciężył na Silverstone i był dwukrotnie trzeci na Imoli i Hockenheimringu i w klasyfikacji generalnej zajął trzecie miejsce ulegając Bruno Junqueirze i Nicolasowi Minassianowi. Holender nie zdobył punktu a najlepiej spisał się na torze Circuit de Nevers Magny Cours, gdzie zajął siódme miejsce. W klasyfikacji zespołowej ekipa zajęła piąte miejsce z liczbą 21 punktów, które dla zespołu zdobył Webber.
Był to ostatni sezon zespołu pod tą nazwą. Przed sezonem 2001 ze względu na to, że Paul Stoddart wykupił Minardi, zespół startował pod nazwą European Minardi F3000, który istniał do sezonu 2002.
Wyniki.
Formuła 1.
Źródło: Wyprzedź Mnie!

</doc>
<doc id="392837" url="https://pl.wikipedia.org/wiki?curid=392837" title="Help &amp; Manual">
Help &amp; Manual

Help &amp; Manual – program pod Windows, firmy EC Software, do tworzenia oraz edycji plików pomocy w formacie PDF, WinHelp, HTML Help, e-Book i innych. Program wyróżnia się interfejsem wzorowanym na edytorze tekstów, ma zintegrowane projektowanie spisu treści, indeksu słów kluczowych, czy kontekstowej pomocy z edytorem. Dużą zaletą programu jest generowanie dokumentów w formacie PDF.

</doc>
<doc id="392838" url="https://pl.wikipedia.org/wiki?curid=392838" title="Aleksandrów (powiat biłgorajski)">
Aleksandrów (powiat biłgorajski)

Aleksandrów – wieś w Polsce na Równinie Biłgorajskiej, położona w województwie lubelskim, w powiecie biłgorajskim, w gminie Aleksandrów.
W latach 1975–1998 miejscowość należała administracyjnie do województwa zamojskiego.
Ludność.
Aleksandrów według Narodowego Spisu Powszechnego liczył w 2021 roku 3199 mieszkańców, co daje mu trzecie miejsce pod względem ludności w powiecie (po Biłgoraju - 27 291 osób i nieznacznie większym Tarnogrodzie - 3495 osób). Jest to zarazem najludniejsza wieś powiatu.
Miejscowość jest siedzibą wiejskiej gminy Aleksandrów, która praktycznie składa się z samego Aleksandrowa i dzieli się na 4 sołectwa:
Położenie.
Aleksandrów położony jest ok. 15 km na wschód od Biłgoraja, wśród lasów Puszczy Solskiej. Zabudowania Aleksandrowa są rozciągnięte na długości ok. 9,1 km wzdłuż drogi wojewódzkiej nr 853 łączącej Biłgoraj z Tomaszowem Lubelskim. Numery domów w Aleksandrowie kończą się na liczbie 785, czyniąc wieś najdłuższą w województwie lubelskim.
Historia.
Aleksandrów został założony przez Andrzeja Zamoyskiego w 1791, co czyni go jedną z najmłodszych wsi powiatu biłgorajskiego. Miejscowość powstała na miejscu po lesie "Tychec", zniszczonym przez huragan. W 1800 roku w Aleksandrowie powstała duża ordynacka huta wytapiająca żelazo z rud darniowych. W okresie międzywojennym wielką pracę nad podniesieniem poziomu życia mieszkańców tej olbrzymiej, puszczańskiej wsi wykonał młody ksiądz pracujący w parafii Górecko Kościelne, ks. Błażej Nowosad (1903-1943, obecnie sługa Boży, zamordowany w Potoku Górnym). Z jego inicjatywy miejscowi cieśle wybudowali drewniany kościół, na bazie którego w 1936 erygowano parafię. Założył też orkiestrę dętą i chór, które działają do dzisiaj.
W czasie II wojny światowej okolice Aleksandrowa były terenem zaciętych walk z hitlerowcami (wrzesień 1939), a podczas okupacji był pięciokrotnie pacyfikowany (sierpień 1942, luty, czerwiec i lipiec 1943 oraz lipiec 1944) za wspomaganie partyzantów. 24 czerwca 1943 miała miejsce największa pacyfikacja Aleksandrowa (był to początek operacji Wehrwolf), wieś została częściowo spalona (ok. 100 gospodarstw), zginęło 25 osób a ok. 2500 jej mieszkańców wywieziono do obozów, głównie obozu koncentracyjnego Majdanek. Szacuje się, że w czasie okupacji zginęło ok. 500 mieszkańców Aleksandrowa.
Kultura.
W Aleksandrowie działają: gminna biblioteka publiczna, ludowy zespół śpiewaczy "Aleksandrowiacy", orkiestra dęta i mieszany chór parafialny im. ks. Błażeja Nowosada. 
Sport.
GKS Aleksandria Aleksandrów.
W Aleksandrowie funkcjonuje "Gminny Klub Sportowy Aleksandria Aleksandrów" – amatorski klub piłkarski, założony w 1973 roku. Obecnie drużyna seniorów gra w grupie zamojskiej klasy okręgowej. Aleksandria rozgrywa mecze na Stadionie w Aleksandrowie.

</doc>
<doc id="392839" url="https://pl.wikipedia.org/wiki?curid=392839" title="Widoczność graniczna">
Widoczność graniczna

Widoczność graniczna () – obserwowana wielkość gwiazdowa najsłabszego obiektu dostrzegalnego w danych warunkach obserwacyjnych przy pomocy określonego instrumentu.
W astronomii amatorskiej widoczność granicza często odnosi się do najsłabszych gwiazd widocznych gołym okiem (przy idealnych warunkach ok. 6m).

</doc>
<doc id="392848" url="https://pl.wikipedia.org/wiki?curid=392848" title="Dire Daua">
Dire Daua

Dire Daua (, "Dire Dawa") – miasto wydzielone we wschodniej Etiopii, nad rzeką Dechatu. Posiada powierzchnię 1213 km², to jest 2 razy większą niż stolica kraju. Według projekcji z 2021 roku liczy 333 tys. mieszkańców, co czyni je siódmym co do wielkości miastem w kraju. Według spisu w 2007 roku było drugim co do wielkości.
Miasto jest obsługiwane przez port lotniczy Abba Tiena Dedżazmacz Jylma. Leży także na trasie linii kolejowej Addis Abeba-Dżibuti.
Historia.
Miasto powstało w 1902 po zbudowaniu linii kolejowej Addis Abeba-Dżibuti ze względu na brak możliwości doprowadzenia jej do położonego wyżej Harer.
Podział administracyjny.
W skład miasta wchodzi 2 woredy: właściwe miasto i Gurgura.
Demografia.
Według spisu w 2007 roku do grup etnicznych należeli: Oromowie (46%), Somalowie (24%), Amhara (20%), Gurage (4,5%) i inne grupy (5,5%). Pod względem religijnym większość wyznawała islam (70,9%), następnie etiopskie prawosławie (25,6%), protestantyzm (2,8%) i katolicyzm (0,4%).

</doc>
<doc id="392853" url="https://pl.wikipedia.org/wiki?curid=392853" title="Limiting magnitude">
Limiting magnitude



</doc>
<doc id="392855" url="https://pl.wikipedia.org/wiki?curid=392855" title="Hymn Kambodży">
Hymn Kambodży

Nokoreach (, tłum. Majestatyczne królestwo) – hymn państwowy Kambodży w latach 1941–1970, 1975–1976 i od 1993 roku. Słowa napisał Chuon Nat, a muzykę skomponowali na bazie ludowej melodii kambodżańskiej F. Perruchot i J. Jekyll z pomocą króla Norodoma Suramarita.

</doc>
<doc id="392856" url="https://pl.wikipedia.org/wiki?curid=392856" title="Emisja spalin">
Emisja spalin

Emisja spalin - druga solowa płyta Abradaba. Wydana została 1 grudnia 2005 r. Gościnnie brali w nim udział Joka, Gutek, Numer Raz, Czarne Złoto.
Nagrania dotarły do 38. miejsca listy OLiS. W 2006 roku album uzyskał nominację do nagrody polskiego przemysłu fonograficznego Fryderyka w kategorii "najlepszy album hip-hop/R&amp;B".
Lista utworów.
Opracowano na podstawie źródła.

</doc>
<doc id="392857" url="https://pl.wikipedia.org/wiki?curid=392857" title="Fantastic Four">
Fantastic Four



</doc>
<doc id="392858" url="https://pl.wikipedia.org/wiki?curid=392858" title="Kożuszne">
Kożuszne

Kożuszne – nieistniejąca wieś w obecnej gminie Komańcza w powiecie sanockim, wólka przy wsi Wysoczany. Wieś leżała na wysokości ok. 450 m n.p.m. na pagórkowatym terenie na pograniczu Beskidu Niskiego i Pogórza Bukowskiego, na lewym brzegu Osławy, u ujścia do niej potoku Płonka. 
W miejscu po dawnej wsi znajdują się obecnie liczne zabudowania, w tym ośrodek jeździecki Tarpan, pensjonat Sokolisko, ranczo turystyczne Quadzik oraz domki wczasowe nad Goryłką. Znajduje się tu także kopalnia odkrywkowa Wysoczany.
Historia.
Wieś lokowana w 1583, następnie była częścią wsi Wysoczany. W 1880 roku wieś liczyła 192 mieszkańców, w większości Rusinów, w 1898 było 167 mieszkańców i 24 domy. W połowie XIX wieku właścicielem posiadłości tabularnej w Kożusznem był Stanisław Truskolaski. W latach 70. właścicielem dóbr był Leonard Truskolaski.
Wieś należała do parafii greckokatolickiej w Płonnej, przed rokiem 1880 do parafii w Szczawnem. W 1905 Helena Truskolaska posiadała we wsi obszar 53 ha. Do roku 1914 podlegała pod jurysdykcję starostwa powiatowego Sanoku, powiat sądowy w Bukowsku.
Mieszkańcy.
Nazwiska mieszkańców rok 1772 do XIX wieku: Bodnik, Hrycko, Huzela, Królak, Kurciow, Szotka, Jarosz, Hrycyk, Mielnik, Marczynyszyn, Motko, Nonic, Szczerba, Worotyła. Po roku 1944 ludność rusińska została przesiedlona w ramach wymiany ludności na Ukrainę. Metryki greckokatolickie mieszkańców z lat 1784-1889 znajdują się w Szczawnem oraz w Płonnej.

</doc>
<doc id="392859" url="https://pl.wikipedia.org/wiki?curid=392859" title="Desje">
Desje

Desje (Desē) – miasto w środkowej Etiopii, na Wyżynie Abisyńskiej, na wysokości ok. 2470 m n.p.m. Ośrodek administracyjny regionu Wello. Około 154 tys. mieszkańców.
W mieście rozwinął się przemysł spożywczy oraz materiałów budowlanych.

</doc>
<doc id="392863" url="https://pl.wikipedia.org/wiki?curid=392863" title="Sigła">
Sigła

Sigła – kolonia w Polsce, położona w województwie lubelskim, powiecie biłgorajskim, gminie Aleksandrów.
Miejscowość liczy kilkunastu mieszkańców. Leży przy drodze wojewódzkiej nr 853 łączącej Biłgoraj z Tomaszowem Lubelskim, wśród lasów Puszczy Solskiej, nad rzeką Szum. Przez Sigłę przebiega czarny szlak turystyczny, określany nazwą "szlak walk partyzanckich" (Bidaczów koło Biłgoraja – Tomaszów Lubelski).
W Sigle znajduje się cmentarz wojenny, na którym spoczywają polegli w trakcie wojny obronnej w 1939 żołnierze Grupy Operacyjnej Wojska Polskiego "Bielsko". Wśród nich pochowany jest m.in. ppłk Zygmunt Fila. Obok żołnierzy na nekropolii spoczywają polegli w 1944 partyzanci Armii Ludowej.
W sąsiedztwie cmentarza znajduje się zbiornik retencyjny utworzony przez budowę sztucznej zapory wodnej na Szumie.

</doc>
<doc id="392873" url="https://pl.wikipedia.org/wiki?curid=392873" title="Faza latencji">
Faza latencji

Faza latencji, faza utajenia (homoseksualna) – faza rozwoju psychoseksualnego człowieka następująca po fazie fallicznej.
Charakterystyka.
Według koncepcji Sigmunda Freuda źródłem energii (przyjemności i nieprzyjemności) jest własna płeć. Doświadczeniem rozwojowym jest przynależność do grupy rówieśniczej w obrębie tej samej płci. W fazie utajenia w przeciwieństwie do poprzednich faz (egocentrycznych), zainteresowanie skupia się na innych ludziach (rówieśnikach lub starszych) i praktykowaniu wspólnych doświadczeń.
Osobowość utajona.
Osobowość utajoną uosabiają w życiu dorosłym m.in.: konformiści, szowiniści oraz członkowie gangów i stowarzyszeń.

</doc>
<doc id="392882" url="https://pl.wikipedia.org/wiki?curid=392882" title="Kaletnik (województwo podlaskie)">
Kaletnik (województwo podlaskie)

Kaletnik – wieś w Polsce położona w województwie podlaskim, w powiecie suwalskim, w gminie Szypliszki (w południowej jej części).
W latach 1975–1998 miejscowość administracyjnie należała do województwa suwalskiego.
Historia wsi.
Wieś duża, o cechach miasteczka, istniała jeszcze przed rokiem 1780 jako dożywotnia dzierżawa jednego z urzędników królewskich. W pobliżu był folwark, przy którym dziedzic Strzyżewski wzniósł drewniany kościółek. Król Stanisław August stworzył w Kaletniku parafię i kościółek Strzyżewskiego został tu przeniesiony. Spłonął w 1915 roku, podczas działań wojennych. Na jego miejscu wzniesiono nowy, w stylu neoklasycznym. Jest murowany, otynkowany na biało, posiada dwie wieże.
Do zabytków należą brama i kaplica cmentarna - zbudowana na początku XX stulecia.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="392887" url="https://pl.wikipedia.org/wiki?curid=392887" title="James May">
James May

James Daniel May (ur. 16 stycznia 1963 w Bristol) – brytyjski dziennikarz, współpracownik i prezenter "Top Gear" oraz "The Grand Tour", wraz z Richardem Hammondem i Jeremym Clarksonem. Pisze również cotygodniowe felietony motoryzacyjne w „The Daily Telegraph”.
May znany jest z kończenia prawie wszystkich konkurencji rozgrywanych między prezenterami "Top Gear" na ostatnim miejscu, co dało mu przydomek "Captain Slow" wśród fanów i pozostałych prezenterów.
Wraz z Jeremym Clarksonem jako pierwsi dotarli samochodem na północny biegun geomagnetyczny (78°35'07"N, 104°11'09"W). Wyprawa była elementem zorganizowanego na potrzeby "Top Gear" wyścigu z psim zaprzęgiem Richarda Hammonda.
Życiorys.
Urodził się w Bristolu w południowo-zachodniej Anglii. Rodzice Jamesa, ojciec Harold (pracował w przemyśle stalowym) i matka Ruth (pielęgniarka), mieli czworo dzieci – dwie dziewczynki i dwóch chłopców. Uczęszczał do Caerleon Endowed Junior School w Newport. Był chórzystą w kościele parafialnym w Whiston oraz zapalonym flecistą i pianistą. Lata nastoletnie spędził w South Yorkshire, gdzie uczył się w Comprehensive School (obecnie Oakwood Technology College) w Rotherham i Lancaster University na kierunku muzycznym. Po ukończeniu studiów pracował przez jakiś czas w szpitalu w Chelsea.
Kariera dziennikarska.
Karierę dziennikarską rozpoczął na początku lat osiemdziesiątych w magazynach „The Engineer“ oraz „Autocar Magazine“, gdzie pisał w kolumnie "England Made Me". W 1992, został zwolniony z „Autocar Magazine“ za umieszczenie w jednym z artykułów ukrytego hasła/wiadomości, które można było odczytać z wyróżnionych przez niego liter "So you think it's really good, yeah? You should try making the bloody thing up; it's a real pain in the arse". Redaktorzy magazynu zdali sobie sprawę z "żartu", gdy czytelnicy zaczęli dzwonić do redakcji, ponieważ uważali, że otrzymają nagrodę za odgadnięcie hasła.
May regularnie pisał artykuły do czasopisma „Car Magazine”, gdzie redagował kolumnę „England Made Me” oraz artykuły dla magazynu „Top Gear“. Od 2003 redaguje cotygodniową kolumnę w „The Daily Telegraph“. Pisze też dla internetowego magazynu motoryzacyjnego „Sniff Petrol“.
Kariera telewizyjna.
Po raz pierwszy pojawił się w programie telewizyjnym "Driven" na Channel 4 w 1998 roku. Prowadził też program telewizyjny dla BBC "James May's Top Toys", podczas którego prezentował najlepsze jego zdaniem zabawki. Był też lektorem w ośmiu częściach serii "Road Rage School" na BBC1.
Top Gear.
May sławę zyskał dzięki współprowadzeniu w latach 1999−2015 (z Jeremym Clarksonem i Richardem Hammondem) cyklicznego programu motoryzacyjnego poświęconego samochodom oraz sportom motorowym produkowanego przez BBC "Top Gear". Do ekipy programu dołączył w 2 sezonie, zastępując Jasona Dawe, gdzie zyskał pseudonim Captain Slow (Kapitan Powolny lub Kapitan Snuj, od czasownika snuć się), gdyż przez lata niemal wszystkie zawody rozgrywane pomiędzy prezenterami kończył na ostatnim miejscu.
Polskę prezenterzy w trójkę odwiedzali kilkakrotnie, m.in. podczas realizacji zdjęć do programu "Top Gear". W 2014 roku, na Stadionie Narodowym w Warszawie poprowadzili swoje show – „Top Gear Live“, towarzyszące wielkiej polskiej imprezie motoryzacyjnej, "Verva Street Racing", gromadząc 58 000 widzów.
Po tym jak w marcu 2015 roku Jeremy Clarkson został zwolniony z BBC, pozostali prezenterzy odmówili dokończenia trwającego sezonu "Top Gear" i w ramach solidarności z Clarksonem, wycofali się programu.
Nadawane od 2016 roku nowe show z ich udziałem produkowane przez Amazon.com nosi nazwę "The Grand Tour". Łącznie w ramach pierwszego sezonu wyemitowanych zostało 13 odcinków. Premiera drugiego sezonu miała miejsce 8 grudnia 2017 roku na platformie Amazon Prime Video.
Oz and James.
W 2006 razem z ekspertem od win, Ozem Clarkiem, poprowadził program telewizyjny BBC "Oz and James's Big Wine Adventure", w którym podróżowali przez Francję i próbowali win z różnych regionów. W 2009 nagrali drugi sezon "Oz and James Drink to Britain", podczas którego podróżowali przez Wielką Brytanię i Irlandię, odkrywając szereg dostępnych napojów alkoholowych. Seria ta była sequelem "Oz i James's Big Wine Adventure" i miała ten sam format. Wybranym pojazdem tej serii był kabriolet Rolls-Royce Corniche z 1982.
James May's Toy Stories.
Od października 2009 wystąpił w sześcioczęściowym serialu "James May's Toy Stories" przedstawiającym ulubione zabawki minionej epoki oraz podjął próbę ich przeróbki i zastosowania we współczesności. Wśród prezentowanych zabawek były m.in. Airfix, Plastelina, Meccano, Scalextric, Lego i Hornby. W sierpniu 2009 May wraz ze swoim zespołem zbudował pełnowymiarowy dom z klocków Lego w Denbies Wine Estate w Surrey Budowla pochłonęła ponad milion elementów. W grudniu 2012 roku w specjalnym odcinku świątecznym pod tytułem "Flight Club", skonstruował na dużą skalę "Model Airfix" − model myśliwca II wojny światowej, który przeleciał 22 mile (35 km) z Devon na wyspę Lundy. W kolejnym odcinku wykonał projekt "Ogród plastelinowy", w który odtworzył pełnowymiarowy ogród naturalnej wielkości z plasteliny. Zaś w 2013 stworzył w pełni funkcjonalny motocykl i wózek boczny o naturalnej wielkości, wykonany w całości z zabawki budowlanej Meccano.
James May’s 20th Century.
"James May’s 20th Century" był programem telewizyjnym, który po raz pierwszy miał swoją premierę 10 lipca 2007 w telewizji BBC Two. Skoncentrowano się w nim na tematach dotyczących różnych postępów i odkryć w najnowszej historii oraz tego, w jaki sposób te postępy mają negatywny lub pozytywny wpływ na nasze życie. Seria filmów dokumentalnych zawierała tylko sześć odcinków i spotkała się z kilkoma negatywnymi recenzjami. Skrytykowano go m.in. za brak oryginalności, a jedynie skopiowanie założeń programu motoryzacyjnego "Top Gear".
Książki.
Jest autorem wielu książek, z których dwie ukazały się w języku polskim. W 2008 "James May i jego wspaniałe maszyny" ("James May's Magnificent Machines") oraz w 2009, wydana nakładem wydawnictwa Insignis Media, polska edycja "Notes from the Hard Shoulder", zatytułowana "Zapiski z pobocza".
Jego pierwsza książka, która ukazała się w 2006 "May on Motors", stanowi zbiór artykułów opublikowanych w magazynach „Daily Telegraph (Motoring section)”, „Scotland on Sunday”, „Car” i „Top Gear”.
Życie prywatne.
Mieszka w Hammersmith. Nie ma żony ani dzieci, ale od roku 2000 związany jest z Sarah Frater. Ma młodszego brata Davida, młodszą siostrę Sarah i starszą siostrę Jane.
Był właścicielem wielu samochodów, w tym Saab 9-5, Rolls-Royce Phantom, Range Rover, Alfa Romeo 164, Fiat Panda, Ferrari F430, Ferrari 458, Porsche Boxster S, Rolls-Royce Corniche, Mini Cooper, Porsche 911, Jaguar XJS, Bentley T2, Triumph 2000, Mazda MX-5, Citroen Ami i motocykli.
W 2006 roku otrzymał licencję na loty samolotem. Jest właścicielem Luscombe 8A "Silvaire" i amerykańskiego Championa 8KCAB Super Decathlon.
Nagrody i wyróżnienia.
W roku 2000 został uhonorowany nagrodą Motoryzacyjny Dziennikarz Roku przyznawaną przez Brytyjskie Stowarzyszenie Dziennikarzy Motoryzacyjnych (Guild of Motoring Writers).
W 2010 roku otrzymał tytuł doktora honoris causa od władz Lancaster University.

</doc>
<doc id="392888" url="https://pl.wikipedia.org/wiki?curid=392888" title="Marcin Mentel">
Marcin Mentel

Marcin Mentel, pseud. Freddie (ur. 25 marca 1976 w Warszawie) – polski gitarzysta rockowy.
Życiorys.
W latach 1999–2006 gitarzysta zespołu Closterkeller, w latach 2003–2004 grał również w warszawskim zespole Lorien. Gościnnie, jako wokalista, pojawił się na demo zespołu Team Boys w utworze "Wyznanie"..

</doc>
<doc id="392895" url="https://pl.wikipedia.org/wiki?curid=392895" title="Rutyna">
Rutyna

Rutyna, rutozyd () – organiczny związek chemiczny z grupy glikozydów flawonoidowych. Naturalny związek pochodzenia roślinnego, pozyskiwany z kwiatów perełkowca japońskiego (') i z ziela gryki ('). Po raz pierwszy rutyna została wyizolowana z ziela ruty zwyczajnej (stąd nazwa). Wykazuje właściwości antyoksydacyjne. Jak większość flawonoidów ma właściwości uszczelniające naczynia i przeciwwysiękowe. Zapobiega powstawaniu niektórych wysoce reaktywnych wolnych rodników. Spowalnia utlenianie witaminy C (przedłuża tym samym jej działanie). Zmniejsza cytotoksyczność utlenionego cholesterolu. Wykazuje też działanie przeciwzapalne. Jest czasami błędnie nazywana witaminą P. Przede wszystkim wchodzi w skład preparatów farmaceutycznych łączących rutynę z witaminą C. Coraz częściej występuje także w suplementach diety (głównie preparaty multiwitaminowe).

</doc>
<doc id="392905" url="https://pl.wikipedia.org/wiki?curid=392905" title="Gierałcice (powiat nyski)">
Gierałcice (powiat nyski)

Gierałcice (daw. "Gierałtowice", ) – wieś w Polsce położona w województwie opolskim, w powiecie nyskim, w gminie Głuchołazy. Historycznie leży na Dolnym Śląsku, na ziemi nyskiej, na terenie Przedgórza Burgrabickiego, będącego częścią Przedgórza Paczkowskiego.
Częścią wsi jest Radzów.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 882 osoby.
Geografia.
Położenie.
Wieś jest położona w południowo-zachodniej Polsce, w województwie opolskim, około 1 km od granicy z Czechami, na Przedgórzu Paczkowskim. Należy do Euroregionu Pradziad.
Środowisko naturalne.
W Gierałcicach panuje klimat umiarkowany ciepły. Średnia temperatura roczna wynosi +7,8 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Gierałcic wynoszą 614 mm. Dominują wiatry zachodnie.
Nazwa.
W 1284 r. miejscowość została wymieniona pod nazwą Geraltici, a w 1301 r. pod nazwą Gesen (Jesionów).
Nazwa miejscowości pochodzi od nazwiska pierwszego sołtysa kolonizacyjnego.
Historia.
Miejscowość ponownie lokowana w 1210 roku.
W latach 1945–1950 Gierałcice należały do województwa śląskiego, a od 1950 do województwa opolskiego.
W latach 1945–1991 stacjonowała w Gierałcicach strażnica Wojsk Ochrony Pogranicza, która podlegała 45 Batalionowi WOP w Prudniku. 16 maja 1991 r. strażnica została przejęta przez Straż Graniczną i funkcjonowała do 1 stycznia 2003 roku, kiedy to została rozformowana.
Zabytki.
Na listę zabytków Narodowego Instytutu Dziedzictwa wpisane są:
Inne zabytki:
Ochotnicza straż pożarna.
W Gierałcicach działa ochotnicza straż pożarna. OSP niejednokrotnie brało udział w Mistrzostwach Województwa Opolskiego oraz Mistrzostwach Polski (różne grupy), a także w zawodach w Niemczech czy Czechach.
Gospodarka.
W Gierałcicach znajduje się rolnicza spółdzielnia produkcyjna.

</doc>
<doc id="392906" url="https://pl.wikipedia.org/wiki?curid=392906" title="Dysgenezja gonad">
Dysgenezja gonad

Dysgenezja gonad (łac. "dysgenesis gonadum", ang. gonadal dysgenesis) – rzadka wada rozwojowa i termin określający stan, w którym osobnik ma nieprawidłowo ukształtowaną gonadę.
Dysgenezja jąder występuje w zespole Klinefeltera, w którym osobnik o cechach męskich ma kariotyp codice_1. Wadliwy rozwój jajników charakteryzuje zespół Turnera. W tym przypadku osobnik o cechach żeńskich ma tylko jeden chromosom X (kariotyp codice_2).
Rozróżnia się również mieszaną dysgenezję gonad jako odmiana obojnactwa męskiego. Czasami takie przypadki określane są asymetryczną dysgenezją gonad. W mieszanej dysgenezji gonad oprócz stwierdzenia dysgenetycznego jądra stwierdza się aplastyczną gonadę.
Rozróżnia się następujące odmiany asymetrycznej dysgenezji gonad:

</doc>
<doc id="392911" url="https://pl.wikipedia.org/wiki?curid=392911" title="Hilemonizm">
Hilemonizm



</doc>
<doc id="392916" url="https://pl.wikipedia.org/wiki?curid=392916" title="Agencja Praw Podstawowych Unii Europejskiej">
Agencja Praw Podstawowych Unii Europejskiej

Agencja Praw Podstawowych Unii Europejskiej (ang. "The European Union Agency for Fundamental Rights", FRA), dawniej Europejskie Centrum Monitorowania Rasizmu i Ksenofobii (EUMC) – niezależna agencja Unii Europejskiej ustanowiona na mocy rozporządzenia Rady (WE) nr 168/2007 z dnia 15 lutego 2007 roku z siedzibą w Wiedniu.
Agencja swoje funkcjonowanie podjęła dnia 1 marca 2007 r. FRA posiada następujące organy: Radę Wykonawczą, Zarząd, Dyrektora oraz Komitet Naukowy. Ważną rolę w aspekcie homeostazy ze środowiskiem pełni Platforma Praw Podstawowych jako zespół organizacji pozarządowych wspomagających pracę Agencji.
Agencja jest prawnym następcą EUMC, które zostało powołane, by zbierać i rozpowszechniać w formie publikacji i raportów obiektywne i wiarygodne informacje o przestrzeganiu praw podstawowych w państwach członkowskich Unii Europejskiej. Centrum prowadzi również prace badawcze, w ramach których analizowane są przyczyny, przejawy i skutki zjawisk antyspołecznych (m.in. rasizmu, ksenofobii, homofobii czy antysemityzmu) oraz wskazuje kierunki działań podejmowanych i wskazanych w celu minimalizacji tych zjawisk w poszczególnych krajach członkowskich. EUMC publikuje dwa raporty roczne, z których pierwszy opisuje wyniki działalności EUMC w danym roku, drugi zaś dostarcza informacji na temat zjawiska rasizmu i ksenofobii we Wspólnocie i poszczególnych krajach członkowskich, uwypuklając przykłady dobrej praktyki (tzw. „good practices”). Centrum współpracuje ściśle z ONZ, OBWE, Parlamentem Europejskim, Komisją Europejską i działającą w ramach Rady Europy Europejską Komisją przeciwko Rasizmowi i Nietolerancji (ECRI) w dziedzinie zwalczania tych zjawisk.
Rada Zarządzająca Centrum obejmowała przedstawicieli Parlamentu Europejskiego, Komisji przeciwko Rasizmowi i Nietolerancji Rady Europy, Komisji Europejskiej oraz reprezentantów poszczególnych państw członkowskich UE. Centrum utrzymuje kontakt z administracją rządową państw członkowskich za pośrednictwem ekspertów łącznikowych (tzw. "liaison officers"). Ponadto Centrum opierało swoją działalność na sieci krajowych punktów kontaktowych (z ang. "National Focal Points"), które funkcjonowały w ramach Europejskiej Sieci Informacji o Rasizmie i Ksenofobii – RAXEN. W Polsce krajowym punktem kontaktowym jest Helsińska Fundacja Praw Człowieka.
Zadania:

</doc>
<doc id="392919" url="https://pl.wikipedia.org/wiki?curid=392919" title="Hylozoizm">
Hylozoizm

Hylozoizm – filozoficzna koncepcja ożywionej materii; pogląd, według którego zasada ruchu jest jej immanentna.
Powstał na tle przekonań przedfilozoficznych typowych dla animizmu. Został sformułowany przez Talesa z Miletu w twierdzeniu: „wszystko jest ożywione, jak to widać w bursztynie i magnesie”. Do hylozoistów należeli m.in. także pozostali (prócz Talesa z Miletu) tzw. filozofowie jońscy, czyli Anaksymenes i Anaksymander, ponadto Heraklit, Leukippos czy Demokryt.
Hylozoizmowi ostro przeciwstawili się np. pitagorejczycy, Empedokles czy Anaksagoras. Do koncepcji hylozoistycznej powracali w filozofii hellenistycznej, np. epikurejczycy czy stoicy oraz Giordano Bruno, Bernardino Telesio, a współcześnie – Pierre Teilhard de Chardin.

</doc>
<doc id="392925" url="https://pl.wikipedia.org/wiki?curid=392925" title="Hrabstwo Oxford (Ontario)">
Hrabstwo Oxford (Ontario)

Hrabstwo Oxford "Oxford County" – jednostka administracyjna Kanadyjskiej prowincji Ontario leżąca w południowym Ontario.
Hrabstwo tworzą następujące ośrodki komunalne:

</doc>
<doc id="392926" url="https://pl.wikipedia.org/wiki?curid=392926" title="Skrzywienie kręgosłupa">
Skrzywienie kręgosłupa

U człowieka dorosłego występują dwa rodzaje fizjologicznych krzywizn kręgosłupa:
Skolioza (skrzywienie boczne) jest skrzywieniem patologicznym.
Wrodzona skolioza (wrodzone skrzywienie boczne kręgosłupa) może być spowodowane ukształtowaniem się klinowego lub połowicznego kręgu bądź przez belki kręgowe. Najczęściej dochodzi jednak do rozwoju samoistnego skrzywienia kręgosłupa, stanu, w którym zarówno kręgosłup, jak i układ mięśniowy wydają się prawidłowe i trudno wskazać na istotną przyczynę. W powstawaniu wady ważną rolę odgrywa czynnik dziedziczny. Ocenia się, że ryzyko urodzenia dziecka ze skoliozą, w przypadku gdy rodzice są zdrowi, ale matka urodziła jedno dziecko z tą wadą wynosi 10–15%. Skolioza idiopatyczna pojawia się w okresie postnatalnym, bezpośrednio przed pokwitaniem, tak więc jest to wada wrodzona tylko w tym sensie, że czynnik predysponujący wystąpił w okresie prenatalnym. Skolioza bardzo często występuje w zespołach wad wrodzonych. Duże skrzywienie boczne wymaga wizyty u lekarza-ortopedy w celu sprawdzenia, czy konieczna będzie operacja.

</doc>
<doc id="392927" url="https://pl.wikipedia.org/wiki?curid=392927" title="Wiesiółka (województwo śląskie)">
Wiesiółka (województwo śląskie)

Wiesiółka – wieś w Polsce, położona w województwie śląskim, w powiecie zawierciańskim, w gminie Łazy.
W latach 1975–1998 wieś administracyjnie należała do województwa katowickiego.

</doc>
<doc id="392929" url="https://pl.wikipedia.org/wiki?curid=392929" title="Wieszczyczyn">
Wieszczyczyn

Wieszczyczyn – wieś w Polsce położona w województwie wielkopolskim, w powiecie śremskim, w gminie Dolsk. W latach 1975–1998 miejscowość administracyjnie należała do województwa poznańskiego.
Wieś położona 4,8 km na północ od Dolska, przy drodze powiatowej nr 4070 z Kadzewa do Konarskie. We wsi znajduje się skrzyżowanie z drogami do: Masłowa i Nowieczka☃☃. Wieś położona 4,8 km na północ od Dolska, przy drodze powiatowej nr 4070 z Kadzewa do Konarskie. We wsi znajduje się skrzyżowanie z drogami do: Masłowa i Nowieczka.
W XII w. we wsi istniał drewniany kościół. Pierwsza zachowana wzmianka o wsi w dokumentach pojawiła się w 1391 pod nazwą "Vesciczino". W 1404 roku wspomniany został pleban Szymon. Od początku XV wieku właścicielami majątku był ród Łodziów, następnie Wyskotów. Od XIX wieku wieś należała do Miaskowskich, Radoszewskich, Palickich i Krzysztoporskich. 21 lutego 1939 urodził się tutaj Zdzisław Fortuniak, biskup poznański. 
Zabytkami prawnie chronionymi są:
Atrakcjami wsi są również tablice poświęcone poległym w wojnie w 1920, znajdują się w kruchcie pod wieżą oraz dwór z XIX wieku, klasycystyczny, później przebudowany.

</doc>
<doc id="392932" url="https://pl.wikipedia.org/wiki?curid=392932" title="Wieszyno">
Wieszyno

Wieszyno (kaszb. "Wieszëno", niem.: "Vessin") – wieś-ulicówka w Polsce położona w województwie pomorskim, w powiecie słupskim, w gminie Słupsk.
W latach 1975–1998 miejscowość administracyjnie należała do województwa słupskiego.

</doc>
<doc id="392933" url="https://pl.wikipedia.org/wiki?curid=392933" title="Kolorowanka">
Kolorowanka

Kolorowanka, malowanka, rysowanka – zbiór obrazków, zwykle czarno-białych konturów, wydawanych najczęściej w formie książkowej, przeznaczonych głównie dla dzieci do nauki i zabawy. Kolorowanie stanowi proste ćwiczenie zwiększające sprawność manualną, co wspomaga następnie naukę pisania.
Przykładowe kategorie rysunków do kolorowania: rysunki z bajek, obrazki zwierząt, roślin, samochodów i innych środków lokomocji, a przede wszystkim rysunki postaci z filmów animowanych.
Kolorowanki anatomiczne.
Istotną grupę kolorowanek stanowią kolorowanki anatomiczne, przeznaczone dla studentów medycyny i innych zawodów, w których niezbędna jest znajomość anatomii człowieka. Kolorowanki anatomiczne są doskonałą metodą wspomagającą naukę anatomii poprzez samodzielne odwzorowanie ilustracji przedstawiających struktury anatomiczne poznane wcześniej na preparatach sekcyjnych, w atlasach i podręcznikach anatomii. Nowoczesne kolorowanki anatomiczne najczęściej nie ustępują objętością największym atlasom anatomicznym, a także zawierają elementy podręcznikowe, wyjaśniające w skrócie i podsumowujące najważniejsze informacje do zapamiętania z danej planszy.

</doc>
<doc id="392944" url="https://pl.wikipedia.org/wiki?curid=392944" title="Miód spadziowy">
Miód spadziowy



</doc>
<doc id="392946" url="https://pl.wikipedia.org/wiki?curid=392946" title="Warriors">
Warriors



</doc>
<doc id="392952" url="https://pl.wikipedia.org/wiki?curid=392952" title="Hrabstwo Perth">
Hrabstwo Perth

Hrabstwo Perth (ang. "Perth County") – jednostka administracyjna Kanadyjskiej prowincji Ontario leżąca w południowym Ontario.
Hrabstwo tworzą następujące ośrodki komunalne:

</doc>
<doc id="392960" url="https://pl.wikipedia.org/wiki?curid=392960" title="Wilton Norman Chamberlain">
Wilton Norman Chamberlain



</doc>
<doc id="392978" url="https://pl.wikipedia.org/wiki?curid=392978" title="Cleveland Cavaliers">
Cleveland Cavaliers

Cleveland Cavaliers (znani także jako Cavs) – zawodowa drużyna koszykarska, mającą swoją siedzibę w Cleveland, Ohio. Do National Basketball Association (NBA) dołączyli w 1970, trzykrotnie zdobywając później mistrzostwo Konferencji Wschodniej, w 2007, 2015, 2016, gdy sięgnęli po Mistrzostwo NBA oraz w 2017 i 2018.
Historia.
1970–1980: Era Billa Fitcha.
Cavaliers zaczęli grać w NBA w 1970, w hali Cleveland Arena pod wodzą trenera Billa Fitcha, osiągając najgorszy wynik w lidze 15–67. Drużyna miała być budowana wokół numeru jeden draftu z roku 1971 Austina Carra, który był znakomitym strzelcem na uczelni Notre Dame, jednakże Carr doznał kontuzji nogi na początku kariery co nie pozwoliło mu zostać świetnym zawodnikiem zawodowym.
Następne sezony pokazały, że Cavaliers poprawili swoje wyniki na boisku dzięki grze utalentowanych zawodników takich jak Bingo Smith, Jim Chones, Jim Cleamons i Dick Snyder. Cleveland poprawili swój wynik na 23–59 w sezonie 1971/1972, w sezonie 1972/1973 osiągnęli bilans 32–50 i osiągając mały krok wstecz w sezonie 1973/1974 kiedy uzyskali wynik 29–53. W 1974 Cavaliers przenieśli się do nowej hali Richfield Coliseum mieszczącej się na przedmieściach Cleveland. W sezonie 1974/1975 Cavaliers ukończyli sezon tuż za play-off z wynikiem 40–42.
W sezonie 1975/1976 Cavaliers grali w składzie z Carrem, Smithem, Chonesem, Snyderem i nowym zawodnikiem Nate Thurmondem. Fitch pomógł zdobyć drużynie tytuł mistrza dywizji, kończąc sezon z wynikiem 49–33. Fitch zdobył wtedy tytuł trenera roku, wprowadzając Cavs do ich pierwszych play-off.
Cavs wygrali w pierwszej rundzie z Washington Bullets 4–3, dzięki wielu rzutom w ostatnich minutach. Mecze te były znane jako “Cud z Richfield”. Jednakże z powodu kontuzji Jima Chonesa Cavaliers przegrali w finale konferencji z Boston Celtics.
Cleveland wygrało 43 mecze w następnych dwóch sezonach (1976/1977 i 1977/1978), ale odpadali we wczesnych fazach play-off. Kiedy w sezonie 1978/1979 uzyskali wynik 30–52, Fitch zrezygnował ze stanowiska trenera drużyny. W sezonie 1979/1980, następcą Fitcha na stanowisku trenera został Stan Albeck, a Cavs osiągnęli wynik 37–45.
1980–1983: Rządy Stepiena.
W 1980 nowym właścicielem drużyny został Ted Stepien. Nowy właściciel zatrudniał i zwalniał wielu trenerów, a także kupował słabych zawodników i wybierał nie najlepszych zawodników w drafcie.
Na początku swoich rządów Stepien chciał zmienić nazwę drużyny na „Ohio Cavaliers”, tak aby mogła rozgrywać swoje mecze w Buffalo, Nowym Jorku i Pittsburgu. Stworzył także piosenkę bojową w rytm polki.
Chaos w drużynie Cavaliers odbijał się w wynikach na boisku. W sezonie 1980/1981 (pierwszym Stepiena jako właściciela) drużyna uzyskała wynik 28–54, natomiast rok później wynik wynosił już 15–67. W sezonie 1981/1982 drużyna przegrała 19 ostatnich meczów w sezonie, a na starcie nowego przegrała 5 pierwszych spotkań co jest najdłuższą serią przegranych spotkań z rzędu w historii NBA. Chociaż drużyna poprawiła swoje wyniki (23-59) na mecze do hali która mogła pomieścić więcej niż 20 000 przychodziło tylko 3900 kibiców. Stepien zagroził, że przeniesie drużynę do Toronto i zmieni jej nazwę na „Toronto Towers”, lecz bracia George i Gordon Gund odkupili drużynę i zdecydowali pozostawić drużynę w Cleveland (w 1993 Toronto będzie miało drużynę, która będzie się nazywać Toronto Raptors.) Dwa lata później Gundowie zmienili kolory koszulek z czerwonych i złotych na pomarańczowo-czerwono-niebieskie.
1983–1993: Nowy wygląd.
W 1986 drużyna zakupiła lub pozyskała z draftu Brada Daugherty, Marka Price, Rona Harpera i Larry’ego Nance. Tych czterech zawodników (dopóki Harper nie został sprzedany do Los Angeles Clippers w 1989 w zamian za prawa do Danny’ego Ferry) utworzyło trzon drużyny. Pod wodzą trenera Lenny’ego Wilkensa Cleveland osiągnęło play-off osiem razy w ciągu dziewięciu sezonów, w tym w ciągu trzech sezonów udało im się uzyskać ponad 50 zwycięstw.
W 1989 Cavs trafili w pierwszej rundzie play-off na Chicago Bulls. W czwartym meczu z serii do trzech zwycięstw Cleveland pokonali Chicago po dogrywce 108:105 i wyrównali serię na 2–2. Ostatni mecz był rozgrywany w Cleveland. Trzy sekundy przed końcem spotkania Cavaliers prowadziło jednym punktem. W ostatniej akcji piłkę otrzymał Michael Jordan, który trafił do kosza, mimo że próbował go powstrzymać Craig Ehlo. Ten fantastyczny rzut przeszedł do historii jako „The Shot”. Największym osiągnięciem w tym okresie był sezon 1991/1992, kiedy to w osiągnęli wynik 57–25 i awansowali do finału konferencji gdzie przegrali z Chicago Bulls 4–2.
1993–2003: Długa szamotanina.
Kiedy kariery zakończyli Nance, Daugherty i Price, drużyna nie była w stanie dobrze pokazać się w play-off. Po sezonie 1992/1993, kiedy Cavaliers uzyskali wynik 54-28 w sezonie zasadniczym lecz przegrali we wczesnej fazie play-off, ówczesny trener Wilkens przeszedł do Atlanta Hawks.
W sezonie 1993/1994 trenerem drużyny został Mike Fratello. Pod jego wodzą Cavaliers zostało jedną z najlepszych broniących drużyn w NBA, a ich głównym zawodnikiem był rozgrywający Terrell Brandon. Chociaż Cavs regularnie awansowali do play-off to nie udawało im się przejść pierwszej rundy.
W 1994 Cavs przenieśli się do Gund Arena, która mogła pomieścić 20 562 kibiców. Arena ta była także miejscem rozgrywania meczu gwiazd w 1997.
Niestety, nawet tacy zawodnicy jak Shawn Kemp i Žydrūnas Ilgauskas nie zapewnili drużynie sukcesów. Fratello został zwolniony w czasie sezonu 1998/1999.
2003–2010: Era LeBrona Jamesa.
Po sezonie 2002/2003 w Drafcie miał wziąć udział gwiazdor uczelni St. Vincent – St. Mary z Akron, znajdującego się zaledwie niecałe pięćdziesiąt kilometrów od Cleveland, LeBron James ogłoszony przez media na gracza pokroju Michaela Jordana i przyszłą wielką gwiazdę całej ligi. W środowisku NBA powszechny był pogląd, że słabo radząca sobie na początku sezonu drużyna Cavaliers specjalnie odpuściła drugą część sezonu, aby mieć jak największe szanse w losowaniu do Draftu na pierwszy numer. Tak też się stało i pod koniec czerwca w Madison Square Garden bez wahania wybrali Jamesa. W 2003 drużyna zmieniła także kolory koszulek z pomarańczowo-czerwono-niebieskich z powrotem na czerwono-złote.
James był uznawany za gracza, który w przyszłości wniesie wiele dobrego do gry swojej drużyny. Sezon 2003/2004 zapowiadał się bardzo dobrze dla Cavaliers, a James zdobył miano najlepszego pierwszoroczniaka w NBA.
Nadzieje były jeszcze większe w sezonie 2004/2005, kiedy to James stał się supergwiazdą ligi poprawiając swoje wyniki w zdobytych punktach, skuteczności, liczbie asyst i zbiorek. Pomimo straty Carlosa Boozera z powodu kontrowersyjnego zajścia, James stworzył trzon drużyny z Žydrūnasem Ilgauskasem i Drew Goddenem. Po obiecującym początku sezonu końcówka nie była tak udana i Cleveland nie awansowała do play-off, zajmując 8. miejsce razem z New Jersey Nets i przegrywając dodatkowy mecz. Wyniki te spowodowały zwolnienie trenera drużyny Paula Silasa i menedżera Johna Paxsona.
Okres po sezonie 2004/2005 był dla Cavaliers czasem wielu zmian. Nowym właścicielem drużyny został Dan Gilbert, nowym trenerem Mike Brown, a nowym menedżerem został były zawodnik Danny Ferry. W sezonie 2005/2006 Cavaliers awansowali do play-off po raz pierwszy od sezonu 1997/1998. Po zwycięstwie w pierwszej rundzie z Washington Wizards, przegrywali już 2–0 z Detroit Pistons w drugiej rundzie, aby wygrać trzy kolejne spotkania i wyjść na prowadzenie w serii. Jednakże przegrali zacięty szósty mecz u siebie, a następnie ponieśli porażkę w siódmym, decydującym meczu 79:61. Cavaliers ustanowili dwa rekordy w tym meczu: najmniejsza liczba punktów zdobyta w meczu (61) i najmniejsza liczba punktów zdobyta w jednej połowie (23).
W 2007 Cavs kontynuowali pasmo sukcesów uzyskując wynik 50–32 i awansując do play-off z drugiego miejsca, co pozwalało im mieć przewagę swojego parkietu aż do finału konferencji. Cavaliers wygrali w pierwszej rundzie 4–0 i było to ich pierwsze zwycięstwo do zera w historii. W drugiej rundzie Cleveland zmierzyło się z New Jersey Nets, których pokonali 4–2. W ostatnim spotkaniu, wygranym 88:72, James zdobył 23 punkty, 8 zbiórek i 8 asyst.
Cavaliers zmierzyli się z Pistons po raz drugi z rzędu w play-off, tym razem w finale konferencji. Po przegraniu dwóch spotkań w Detroit, Cleveland znów wyszło na prowadzenie 3–2, tak samo jak w ubiegłym roku, ale tym razem Cavaliers wyeliminowali Pistons po sześciu spotkaniach i zostali dopiero trzecią drużyną, która w finale konferencji przegrywając 0–2 awansowała do finału NBA. W ostatnim spotkaniu debiutant Daniel Gibson zdobył najwięcej punktów w karierze, 31. Finał NBA był krótką przygodą, ponieważ przegrali gładko 4–0 z San Antonio Spurs.
W sezonie 2007/2008 drużyna Cleveland Cavaliers dotarła do półfinału konferencji wschodniej, gdzie uległa zespołowi Boston Celtics, ale dopiero po siódmym spotkaniu w Bostonie, w którym świetnie zaprezentował się LeBron James, zdobywając 45 punktów. Jednak nie pozwoliło to drużynie ze stanu Ohio przechylić szali na swoją stronę. Wynik siódmego spotkania – 92:97.
W sezonie 2008/2009 „Kawalerzyści” osiągnęli najlepszy wynik w sezonie zasadniczym w całej NBA. Wynik 66–16 był też najlepszym wynikiem w historii klubu z Ohio. Drużyna prowadzona przez LeBrona Jamesa była głównym faworytem do mistrzostwa. W pierwszej rundzie play-off „Kawalerzystom” przyszło się zmierzyć z Detroit Pistons. Ci jednak nie sprawili im trudności i Cleveland wygrali całą rywalizacje 4–0. W drugiej rundzie na Cavaliers czekała mocniejsza drużyna- Atlanta Hawks. Z nimi zawodnicy z Cleveland też nie mieli problemów i wygrali 4–0. W finale konferencji przyszło im się zmierzyć z Orlando Magic. Cleveland przegrali tę rywalizację 2–4 i pożegnali się z marzeniami o tytule.
8 lipca 2010 LeBron James podjął decyzję stworzenia tercetu z Dwyane’em Wade’em oraz Chrisem Boshem w Miami Heat.
2010–2011: Przebudowa.
W czasie przerwy między rozgrywkami w 2010 r. Cavaliers zwolnili trenera Mike’a Browna, razem z większością sztabu szkoleniowego. Menedżer Danny Ferry zrezygnował 4 czerwca 2010. Jego asystent Chris Grant awansował na jego miejsce. 1 lipca Cavaliers zatrudnili byłego rozgrywającego Los Angeles Lakers czy New Jersey Nets – Byrona Scotta, który w przeszłości trenował New Orleans Hornets. Był to 18. trener w historii Cleveland Cavaliers.
Cavaliers spędzili resztę przerwy na odbudowywanie drużyny po odejściu Jamesa. 23 lipca podpisali kontrakt z ich 29. wyborem 2009 NBA Draft Christianem Eyenga. 26 lipca wymienili Delonte Westa i Sebastiana Telfaira do Minnesota Timberwolves za Ramona Sessionsa, Ryana Hollinsa oraz wybór w drugiej rundzie 2013 NBA Draft. 30 lipca zatrudnili Joeya Grahama, na rok za minimalną płacę dla weterana z opcją przedłużenia na rozgrywki 2011/2012. 16 sierpnia Cavs zatrudnili niewybranego w 2010 NBA Draft, pierwszoroczniaka z Jamajki Samardo Samuelsa na 3 lata, kontraktem na 2,3 milionów dolarów. 20 września Jawad Williams oraz Cavs zdecydowali o podpisaniu nowej umowy na rok za 1,02 miliona dolarów. Po zakończeniu sezonu przygotowawczego 2010/2011 z bilansem 6–2 Cavs zdecydowali zwolnić Danny’ego Greena i zatrudnić niewybranego w drafcie Manny’ego Harrisa, przedłużono też kontrakt z J.J. Hicksonem na cztery kolejne lata. 18 listopada Cavaliers wysłali Christiana Eyenge do Erie BayHawks w NBA D-League. 27 grudnia zwolniono Jawada Williamsa oraz wysłano Samardo Samuelsa do NBA D-League. Dzień później zatrudniono Alonzo Gee.
1 i 2 stycznia 2011 przywrócono Samardo Samuelsa i Christiana Eyengę, z Erie BayHawks. 11 stycznia Cavaliers zostali rozgromieni przez Los Angeles Lakers aż 112:57. Była to jedna z najdotkliwszych porażek w historii organizacji. 24 lutego dokonano dwóch wymian podczas ostatniego dnia okienka transferowego. Cavaliers pozyskali byłego All-Stara barona Davisa oraz wybór w pierwszej rundzie 2011 NBA Draft od Los Angeles Clippers w zamian za Mo Williamsa oraz Jamario Moona. Dokonano też wymiany z Boston Celtics, wybór w drugiej rundzie 2013 NBA Draft za Luke’a Harangody'ego i Semiha Erdena. Leon Powe został zwolniony aby zrobić miejsce w składzie dla nowego gracza.
Sezon 2010/2011 był kontrastem do tych z lat poprzednich. Cavaliers byli najgorsi w konferencji wschodniej z rekordem 19–63. Zanotowali również passę 26 porażek z rzędu, co jest niechlubnym rekordem w historii NBA. Wyrównali także rekord Tampa Bay Buccaneers z sezonu 1976/1977, który dotyczy najdłuższej serii porażek z rzędu w historii amerykańskiego profesjonalnego sportu.
Mający drugi najgorszy rekord w sezonie, Cavaliers mieli wysokie szanse na wylosowanie pierwszego wyboru w NBA Draft Lottery. Razem z 14-letnim synem właściciela Cavs, Nickiem Gilbertem, Cavs wylosowali dwa bardzo wysokie wybory 1 i 4. Pierwszym wyborem okazał się ten który został oddany przez Clippers podczas wymiany w lutym, pomimo że miał tylko 2,8% szans na to że to będzie wybór 1. Cavaliers zostali pierwszą drużyną od sezonu 1983/1984, kiedy Houston Rockets mieli dwa wybory w pierwszej piątce draftu. W czasie draftu zostali wybrani Kyrie Irving z numerem 1., który był uważany za największą gwiazdę tego draftu, oraz niespodziewanie Kanadyjczyk Tristan Thompson z numerem 4, z uczelni Texas. Ponadto wybrano z numerem 32. Justina Harpera, który został jednak oddany do Orlando Magic za prawa do wyborów w drugich rundach draftów 2013 oraz 2014. Z numerem 54. wybrany został serb Milan Mačvan.
2011–2014: Pierwsze numery w drafcie.
W drafcie 2011 roku Cavaliers wybrali m.in. Kyrie'go Irvinga i Tristana Thompsona. Ten pierwszy zdobył w swoim pierwszym sezonie aż 117 ze 120 głosów na NBA Rookie of the Year Award. W skróconym sezonie 2011/2012 Cavaliers wygrali jednak tylko 21 spotkań i zakończyli go na 13. miejscu w konferencji.
Kolejny draft po raz kolejny przyniósł Cavs zawodnika z pierwszym numerem, Diona Waitersa. Za Jareda Cunninghama, Bernarda Jamesa i Jae Crowder'a sprowadzono Tylera Zellera, jednak ten plan również nie przyniósł Cavaliers awansu do play-offs.
W drafcie 2013 roku Cavs po raz trzeci z rzędu wybrali zawodnika z pierwszym numerem. Kanadyjski skrzydłowy Anthony Bennett również nie był w stanie pomóc w rozwiązaniu problemów klubu z Cleveland. Podczas meczu gwiazd 2014 Kyrie Irving został wybrany MVP zdobywając 31 punktów i 14 asyst. Mimo dobrej gry Irvinga zespół znów nie awansował do play-offs i zakończył sezon na 10. miejscu w konferencji.
2014–2016: Powrót LeBrona Jamesa.
Bardzo duże znaczenie dla Cavs miał przegrany przez LeBrona Jamesa finał NBA z San Antonio Spurs. James zauważył szansę zdobycia pierścienia dla Cavaliers i wraz z Kevinem Lovem z Minnesoty Timberwolves podpisał kontrakt z Cavs, tworząc tercet Irving-James-Love. Wybrany przez Cleveland z pierwszym numerem w drafcie Andrew Wiggins został oddany do Timberwolves za Love'a.
Cavs mimo przeciętnego początku sezonu 2014/2015 dotarli do finału NBA pokonując kolejno Boston Celtics 4–0, Chicago Bulls 4–2 i Atlantę Hawks 4–0. W trakcie play-offs kontuzji barku, która przekreśliła start w Finałach nabawił się Kevin Love. W pierwszym meczu finałów złamania rzepki doznał Kyrie Irving przekreślając szanse Cavs na zdobycie pierścienia. Osamotniony LeBron nie był w stanie zdobyć mistrzostwa. Średnio w serii notował 35,8 punktu, 13,3 zbiórki i 8,8 asysty na mecz, średnio spędzając na parkiecie ponad 45 minut.
Zmotywowani porażką w finale NBA, Cavaliers wzmocnili skład sprowadzając Richarda Jeffersona i Mo Williamsa. 20 grudnia 2015 roku do składu powrócił Kyrie Irving. Sezon 2015-2016 Cavs skończyli z bilansem 57–25. W drodze do drugiego z rzędu finału NBA pokonali Detroit Pistons 4–0, Atlantę Hawks 4–0 i Toronto Raptors 4–2.
W finałach NBA 2016 jako pierwsza drużyna w historii NBA, Cavs odrobili stratę 1–3 i wygrali finały 4–3 po świetnych meczach Jamesa i Irvinga. Wyżej wymienieni zostali pierwszym duetem, w którym obaj zawodnicy zdobyli 40 punktów. Irving został również pierwszym od czasów Wilta Chamberlain'a zawodnikiem, który zdobył minimum 40 punktów na przynajmniej 70% skuteczności rzutów z gry. W meczu numer 7 LeBron James zanotował triple-double i wraz z kolegami mógł świętować pierwsze w historii klubu mistrzostwo NBA.
2016/2017.
Po sezonie 2015/2016 z klubu odeszli: Matthew Dellavedova do Milwaukee Bucks i Timofey Mozgov do Los Angeles Lakers. Do klubu dołączyli Mike Dunleavy Jr. z Chicago Bulls i Chris Andersen z Memphis Grizzlies.
Zawodnicy.
Kadra w sezonie 2019/20.
"Stan na 4 września 2020"
Zastrzeżone numery.
"Lista zastrzeżonych numerów na 2014."
Nagrody i wyróżnienia.
MVP sezonu zasadniczego
Debiutant roku
Trener roku
Trener miesiąca
MVP Finałów
Pierwsza drużyna debiutantów
Druga drużyna debiutantów
Pierwsza drużyna NBA
Druga drużyna NBA
Trzecia drużyna NBA
Pierwsza drużyna NBA w obronie
Druga drużyna NBA w obronie
Gracz miesiąca
Weekend gwiazd NBA.
Uczestnicy meczu debiutantów.
D – debiutanci
S – drugoroczniacy

</doc>
<doc id="392980" url="https://pl.wikipedia.org/wiki?curid=392980" title="I-22 Iryda">
I-22 Iryda



</doc>
<doc id="392987" url="https://pl.wikipedia.org/wiki?curid=392987" title="Karabin Wänzl M1866">
Karabin Wänzl M1866

Wänzl M1866 – austriacki karabin jednostrzałowy.
Historia.
Po przegranej wojnie austriacko-pruskiej w 1866 roku sztab armii austriackiej uznał, że podstawową przyczyną klęski było przestarzałe uzbrojenie żołnierzy austriackich. W odróżnieniu od uzbrojonych w odtylcowe karabiny Dreyse, żołnierze austriaccy byli uzbrojeni w odprzodowe karabiny Lorenz M1854 z zamkiem kapiszonowym. Ponieważ karabiny odprzodowe mogły być ładowane tylko w pozycji stojącej Austriacy ponieśli dużo większe straty, niż strzelający z pozycji leżącej żołnierze pruscy.
Jako rozwiązanie tymczasowe postanowiono wprowadzić do uzbrojenia odpowiednio przebudowane karabiny Lorenza. Projekt modernizacji opracował Josef Wänzl. Karabiny Wänzla zostały w latach 70. XIX wieku zastąpione karabinami Werndl M1867.
Opis.
Karabin Wänzla posiadał zamek obrotowy o osi prostopadłej do osi lufy i kurek zewnętrzny. Po częściowym napięciu kurka należało odchylić zamek do przodu. Obrót powodował odsłonięcie wlotu komory nabojowej. Po wsunięciu naboju i zamknięciu zamka należało napiąć kurek do końca. Po zwolnieniu spustu kurek uderzał w iglicę i powodował wystrzał. Zwolnienie kurka powodowało także wsunięcie do wnętrza zamka bolca ryglującego.
Karabin Wänzla był wyposażony w lufę gwintowaną o czterech bruzdach.
Kolba i łoże drewniane. Celownik ramkowy o nastawach do 800 m.

</doc>
<doc id="392988" url="https://pl.wikipedia.org/wiki?curid=392988" title="Karabin Wanzl M1866">
Karabin Wanzl M1866



</doc>
<doc id="392990" url="https://pl.wikipedia.org/wiki?curid=392990" title="Hrabstwo Peterborough">
Hrabstwo Peterborough

Hrabstwo Peterborough (ang. "Peterborough County") – jednostka administracyjna kanadyjskiej prowincji Ontario leżąca w południowym Ontario.
Hrabstwo tworzą następujące gminy:
Miasto Peterborough, pomimo że leży w granicach hrabstwa, jest od niego administracyjnie odrębne.

</doc>
<doc id="392991" url="https://pl.wikipedia.org/wiki?curid=392991" title="TS-16 Grot">
TS-16 Grot

 PZL TS-16 Grot – projekt samolotu myśliwsko-szturmowego oraz samolotu szkolno-treningowego, opracowany przez zespół pod kierunkiem Tadeusza Sołtyka (stąd oznaczenie TS) w 1958 r. w WSK Mielec. Był to z założenia samolot naddźwiękowy, o układzie grzbietopłata z płytowym usterzeniem wysokości.
Historia.
W 1963 zakończono studium nad tym samolotem i przygotowano makietę w skali 1:1. Konstrukcja była bardzo nowoczesna jak na czasy, w których powstała. Napędzany miał być dwoma silnikami z dopalaniem (SO-2). Miał być dostosowany do operowania z lotnisk polowych, samolotu jednak nie wprowadzono do produkcji.
Przyczyną porzucenia projektu nie były względy polityczne, ale chęć skonstruowania od podstaw kompletnego płatowca, silnika i awioniki. Oznaczało to koszty dwukrotnie wyższe, niż leżały w możliwościach PRL, stąd Komitet Ekonomiczny Rady Ministrów projekt odrzucił. Większość dokumentacji uległa zniszczeniu.

</doc>
<doc id="392993" url="https://pl.wikipedia.org/wiki?curid=392993" title="Nuri">
Nuri

Nuri – kompleks grobowców nubijskich władców w północnym Sudanie, składający się z 74 piramid i znajdujący się w środkowym biegu Nilu, nieco poniżej IV katarakty nieopodal staroegipskiego miasta Napata leżącego na przeciwległym, zachodnim brzegu rzeki.
Kompleks grobowców Nuri jest zespołem piramid wzniesionych średnio ok. 800 lat po zbudowaniu ostatniej piramidy egipskiej.
Pierwsza piramida, powstała dla króla Taharki miała 51,75 m długość boku podstawy i 40–50 m wysokości, lecz inne były skromniejsze, posiadały 20–30 m wysokości. Grobowce zbudowane zostały z miejscowego czerwonego piaskowca. Ostatni władca pochowany w Nuri zmarł 308 n.e.
Zobacz też.
Inne nubijskie kompleksy piramid:

</doc>
<doc id="392994" url="https://pl.wikipedia.org/wiki?curid=392994" title="Krutynia">
Krutynia

Krutynia (niem. "Kruttinna") – rzeka na Pojezierzu Mazurskim, wpływa do Jeziora Bełdany. Szlak kajakowy.
Krutynia płynie przez rezerwat krajobrazowo-wodno-leśny położony na terenie trzech gmin: Piecki, Mikołajki i Ruciane-Nida. Jej długość to 99 km, a powierzchnia dorzecza wynosi 638 km².
Rzeka.
Dolina rzeki jest w wielu miejscach zatorfiona i zabagniona, wahająca się w granicach od około 1,5 km w części środkowej do 30-50 m w miejscach północnej i południowej części, otoczona jest wzniesieniami morenowymi o urozmaiconej rzeźbie. Nurt rzeki Krutyni jest wolny, a rzeka tworzy liczne zakola, szczególnie w środkowej, zabagnionej części rezerwatu. Spadek rzeki na długości około 10 km rezerwatu wynosi 1,3 m. Szerokość rzeki osiąga 30-40m, a głębokość od 1,5–2,5 m do 3–7 m.
Bieg Krutyni pod względem hydrologicznym rozpoczyna się na terenach otaczających Jezioro Warpuńskie. Na pojezierzach jednak zwyczajowo przyjmuje się nieco inne kryteria nazewnictwa. Rzeki zmieniają nazwy zawsze (lub prawie zawsze) wtedy, gdy przepływają przez jezioro, które zbiera wodę z innych, dodatkowych rzek i cieków. Według takiego kryterium Krutynia zaczyna się w Jeziorze Krutyńskim, a kończy w jeziorze Bełdany, gdzie wpływa do Systemu Wielkich Jezior Mazurskich. Zatem Krutynia w swoim różnym biegu przyjmuje różne nazwy. Między początkowymi jeziorami nie ma nazwy, następnie przyjmuje kolejno: Sobiepanka, Grabówka, Dąbrówka, Babięcka Struga, Struga Spychowska, aż w końcu Krutynia.
W rzece występują:
Litoral zajmują zbiorowiska szuwarowe z trzciną pospolitą "Phragmites australis", mozgą trzcinową "Phalaris arundinacea", pałką szerokolistną "Typha latifolia".
Właściwy bieg rzeki.
Bieg rzeki przedstawiono od dołu do góry. Drukiem wytłuszczonym zaznaczono nurt główny rzeki, zwykłym dopływy.
W górnym biegu, do jeziora Zyzdrój Wielki, Krutynia ma bieg następujący:
W średnim biegu system połączeń jest następujący:
W dolnym biegu, poniżej Jeziora Krutyńskiego do ujścia bieg jest następujący:
Szlak kajakowy.
Szlak kajakowy Krutyni przebiega przez Puszczę Piską, a od Jeziora Mokrego także przez Mazurski Park Krajobrazowy. Długość szlaku wynosi 91 km. Najpopularniejsza trasa spływu rozpoczyna się w
Sorkwitach i kończy w miejscowości Ruciane-Nida. 
Popularna trasa spływu przebiega następująco:
Szlak Krutynią w literaturze.
Kajakowe spływy szlakiem krutyńskim opisywali poeci i pisarze, m.in. Melchior Wańkowicz w słynnym reportażu "Na tropach Smętka" (1936), Franciszek Fenikowski, Zbigniew Chojnowski (np. "Dziś płyniemy").

</doc>
<doc id="392999" url="https://pl.wikipedia.org/wiki?curid=392999" title="Niamey">
Niamey

Niamey (dawny polski egzonim: "Niamej") – stolica Nigru położona nad rzeką Niger, ośrodek administracyjny dystryktu stołecznego Niamey.
Niamey jest ośrodkiem handlu, rzemiosła, przemysłu spożywczego, włókienniczego, skórzanego, materiałów budowlanych oraz centrum regionu uprawy orzeszków ziemnych. W mieście działają także drobne zakłady metalowe, chemiczne i meblarskie. Niamey jest również ośrodkiem kulturalnym (muzeum narodowe), naukowym (Uniwersytet Abdou Moumouniego, szkoły wyższe i instytuty badawcze) i komunikacyjnym (port lotniczy i rzeczny).
Miasto zostało ustanowione stolicą kolonii Niger w 1926 roku, a w 1960 roku, po uzyskaniu niepodległości przez Niger, zostało oficjalnie stolicą Republiki Nigru.

</doc>
<doc id="393004" url="https://pl.wikipedia.org/wiki?curid=393004" title="Stanisław Wielgus (duchowny)">
Stanisław Wielgus (duchowny)

Stanisław Wojciech Wielgus (ur. 23 kwietnia 1939 w Wierzchowiskach) – polski duchowny rzymskokatolicki, profesor filozofii, rektor Katolickiego Uniwersytetu Lubelskiego w latach 1989–1998, biskup diecezjalny płocki w latach 1999–2006, arcybiskup metropolita warszawski w 2007, arcybiskup tytularny Viminacium od 2007.
Życiorys.
Młodość i wykształcenie.
Urodził się 23 kwietnia 1939 w Wierzchowiskach. W latach 1952–1956 kształcił się w Liceum Biskupim w Lublinie. Wskutek represji władz komunistycznych i pozbawienia szkoły statusu placówki państwowej świadectwo dojrzałości uzyskane tamże w 1956 dawało ograniczone uprawnienia. Egzamin państwowy zdał w następnym roku w Liceum Korespondencyjnym w Lublinie. W latach 1956–1962 odbył studia w Wyższym Seminarium Duchownym w Lublinie i równocześnie na Wydziale Teologii Katolickiego Uniwersytetu Lubelskiego. Święceń prezbiteratu udzielił mu 10 czerwca 1962 w Lublinie tamtejszy biskup diecezjalny Piotr Kałwa. W 1964 uzyskał magisterium z teologii. W latach 1965–1968 kontynuował studia na Wydziale Filozofii Katolickiego Uniwersytetu Lubelskiego, kończąc je z tytułem magistra filozofii. Tamże w 1972 na podstawie dysertacji "Quaestiones Nicolai Peripatetici (editio critica)" uzyskał doktorat z filozofii, a w 1980 po przedłożeniu rozprawy "Quaestiones super octo libros Physicorum Aristotelis" habilitację. W latach 1973–1975 i 1978 pogłębiał specjalizację na Uniwersytecie w Monachium jako stypendysta Fundacji im. Alexandra von Humboldta. W 1988 otrzymał tytuł naukowy profesora filozofii.
Prezbiter.
Po przyjęciu święceń kapłańskich pracował jako wikariusz w parafiach: św. Tomasza Apostoła w Zamościu (1962–1963), św. Pawła w Lublinie (1963–1965) i św. Mikołaja w Hrubieszowie (1968–1969). W Lublinie i Hrubieszowie był jednocześnie prefektem młodzieży. Otrzymał godności kanonika honorowego kapituły lubelskiej oraz prałata Jego Świątobliwości.
Działalność naukowo-dydaktyczna.
W 1969 został pracownikiem Katolickiego Uniwersytetu Lubelskiego jako asystent w Międzywydziałowym Instytucie Historii Kultury w Średniowieczu. Od 1972 był zatrudniony jako adiunkt. W 1982 objął stanowisko docenta przy Katedrze Historii Filozofii Starożytnej i Średniowiecznej Wydziału Filozofii. W 1989 otrzymał etat profesora nadzwyczajnego, a w 1992 profesora zwyczajnego. Na uczelni był kierownikiem:, Sekcji Filozofii Teoretycznej Wydziału Filozofii (1984–1988), Międzywydziałowego Zakładu Kultury w Średniowieczu (1985–2006) i Katedry Historii Filozofii w Polsce na Wydziale Filozofii (1989–2006). Od 1986 do 1989 pełnił funkcję sekretarza generalnego Towarzystwa Naukowego Katolickiego Uniwersytetu Lubelskiego. W latach 1988–1989 sprawował urząd prorektora ds. studenckich, a w latach 1989–1998 rektora KUL. W czasie administrowania uczelnią unormował jej status prawny i doprowadził do stabilizacji ekonomicznej. W tym czasie wzrosła liczba studentów i zainicjowano program wymiany studentów z innymi uniwersytetami. W latach 1990–1993 był wiceprzewodniczącym Konferencji Rektorów Uniwersytetów Polskich, a w latach 1992–1993 i 1997–1998 przewodniczącym Kolegium Rektorów Uczelni Wyższych Regionu Lubelskiego.
W 2000 został członkiem Zespołu ds. Etyki Badań Naukowych przy Przewodniczącym Komitetu Badań Naukowych. Wszedł w skład Rady Programowej Katedry Studiów Polskich im. Mikołaja Kopernika w São Paulo. Został wiceprezesem Lubelskiego Towarzystwa Naukowego i honorowym członkiem Towarzystwa Naukowego Płockiego. Ponadto dołączył do organizacji naukowych, polskich: Towarzystwa Naukowego Katolickiego Uniwersytetu Lubelskiego, Polskiego Towarzystwa Filozoficznego, Societas Humboldtiana Polonorum, Polskiego Towarzystwa Tomasza z Akwinu oraz międzynarodowych: Associazione degli Storici Europei, Société Internationale pour l’Étude dla la Philosophie Médiévale, Academia Scientiarum et Artium Europaea i European Ethics Network. W 1991 uczestniczył jako ekspert w Synodzie Biskupów poświęconym Europie. W 1996 został konsultorem Rady Naukowej Konferencji Episkopatu Polski.
Objął funkcję redaktora naczelnego czasopisma „Acta Mediaevalia”, został współredaktorem „Studiów Mediewistycznych” i członkiem rady naukowej „Roczników Filozoficznych”.
W pracy naukowej zajmujący się historią filozofii polskiej oraz historią filozofii, teologii i prawa w średniowieczu.
Biskup.
24 maja 1999 papież Jan Paweł II mianował go biskupem diecezjalnym diecezji płockiej. 1 sierpnia 1999 otrzymał święcenia biskupie, odbył ingres do katedry płockiej i kanonicznie objął diecezję. Konsekrował go kardynał Józef Glemp, prymas Polski, któremu asystowali Zygmunt Kamiński, arcybiskup metropolita szczecińsko-kamieński, i Józef Życiński, arcybiskup metropolita lubelski. Jako dewizę biskupią przyjął słowa „"Aeterne Sapientiae et Caritati"” ("Odwiecznej Mądrości i Miłości"). W czasie kierowania diecezją płocką zapoczątkował reformy mające poprawić jej sytuację ekonomiczną, zreorganizował sieć dekanatów, zainicjował utworzenie "Katechizmu Płockiego", będącego zbiorem kilkuminutowych katechez wyjaśniających prawdy wiary, odczytywanych przed niedzielnymi mszami świętymi, a także powołał kilkanaście placówek medycznych i opiekuńczych działających w ramach Caritasu.
6 grudnia 2006 papież Benedykt XVI przeniósł go na urząd arcybiskupa metropolity warszawskiego. 19 grudnia 2006 redakcja „Gazety Polskiej” opublikowała artykuł o mającej trwać 20 lat jego współpracy ze Służbą Bezpieczeństwa PRL. W odpowiedzi duchowny zaprzeczył współpracy, nazywając publikację mistyfikacją mającą na celu skompromitowanie go. Solidarność z nim wyrazili między innymi: Prezydium Konferencji Episkopatu Polski, prymas Józef Glemp, kardynał Stanisław Dziwisz, Senat Katolickiego Uniwersytetu Lubelskiego, duchowieństwo archidiecezji warszawskiej i diecezji płockiej. Na początku stycznia komisja powołana przez Rzecznika Praw Obywatelskich oraz Kościelna Komisja Historyczna na podstawie kwerendy materiałów IPN ustaliły, że duchowny był świadomym i tajnym współpracownikiem organów bezpieczeństwa PRL. On sam 5 stycznia 2007 przeciwstawił się tym ustaleniom. Tego samego dnia kanonicznie objął archidiecezję warszawską i wydał odezwę do wiernych archidiecezji, w której wyraził żal z powodu współpracy ze służbami bezpieczeństwa PRL i zaprzeczania faktom współpracy, prosił o przyjęcie go jako ich arcybiskupa, jednocześnie oddając się do dyspozycji papieża. Odezwa była odczytywana w kościołach archidiecezji warszawskiej podczas mszy świętych 6 stycznia 2007. W dniu ingresu, 7 stycznia 2007 Nuncjatura Apostolska w Polsce poinformowała, że tego dnia arcybiskup Stanisław Wielgus złożył rezygnację z urzędu, którą papież Benedykt XVI przyjął. Dzień później Biuro Prasowe Stolicy Apostolskiej wydało komunikat informujący, że rezygnacja została przyjęta z dniem 6 stycznia 2007. Równocześnie hierarcha został mianowany arcybiskupem tytularnym Viminacium. W tym samym roku przeniósł się na stałe do Lublina, zostając tamtejszym rezydentem.
W strukturach Konferencji Episkopatu Polski pełnił funkcje: asystenta Krajowej Rady Katolików Świeckich (1999–2001), przewodniczącego Rady Naukowej (2001–2007), członka Rady Stałej (2002–2007), współprzewodniczącego ze strony kościelnej Komisji Wspólnej Przedstawicieli Rządu RP i KEP (2004–2007), ponadto w 2002 wszedł w skład Zespołu ds. Duszpasterskiej Troski o Radio Maryja. Z nominacji papieża Jana Pawła II z 19 stycznia 2005 został konsultorem Kongregacji ds. Edukacji Katolickiej.
Odznaczenia i wyróżnienia.
Postanowieniem prezydenta RP Lecha Wałęsy z 5 listopada 1993 został odznaczony Krzyżem Oficerskim Orderu Odrodzenia Polski.
Nadano mu honorowe obywatelstwo Pułtuska (2005) i Płocka (2006).
Otrzymał również Nagrodę Ministra Edukacji Narodowej (1992), Nagrodę im. Włodzimierza Pietrzaka (1998), odznaczenie Lubelskiego Towarzystwa Naukowego „Resolutio Pro Laude” (1999), Nagrodę Marszałka Województwa Mazowieckiego (2004), Medal „Pro Memoria” (2005) i Nagrodę im. Księdza Idziego Radziszewskiego za rok 2007.

</doc>
<doc id="393005" url="https://pl.wikipedia.org/wiki?curid=393005" title="Dominik Tomczyk">
Dominik Tomczyk

Dominik Tomczyk (ur. 15 kwietnia 1974 we Wrocławiu) – polski koszykarz, występujący na pozycjach niskiego lub silnego skrzydłowego, reprezentant kraju, po zakończeniu kariery zawodniczej trener koszykówki, obecnie trener I-ligowej Pogoni Prudnik.
Karierę rozpoczynał w 1990 w drużynie Gwardii Wrocław. Występował w niej przez cztery lata, zdobywając w tym czasie srebrny i brązowy medal mistrzostw Polski. W 1994 przeniósł się do Śląska Wrocław, będąc jednym z najskuteczniejszych zawodników drużyny. W 1996 zdobył ze Śląskiem mistrzostwo Polski, został także wybrany do meczu gwiazd polskiej ligi. Po zakończeniu sezonu 1996/1997 wraz z reprezentacją Polski zajął siódme miejsce w mistrzostwach Europy w Barcelonie.
Po mistrzostwach podpisał kontrakt z drużyną Pekaes Pruszków. Od tego czasu Tomczyka prześladowały kontuzje. Po sezonie 1999/2000 powrócił do drużyny Śląska Wrocław. W 2004 z powodu kontuzji kolana rozwiązano z nim kontrakt. Po paru miesiącach rozegrał kilka spotkań w barwach Turowa Zgorzelec. Od sezonu 2005/2006 ponownie reprezentuje barwy wrocławskiego zespołu. W sezonie 2007/2008 notował średnio 8,4 pkt. (62% za 2 pkt., 40% za 3 pkt., 75% za 1 pkt), 3,7 zbiórki i 0,9 asysty na mecz. W sierpniu 2008 ogłosił zakończenie swojej kariery sportowej.
Wystąpił gościnnie, razem z Tyrice'm Walkerem w 28. odcinku serialu "13 posterunek 2".
Został pierwszym zawodnikiem w historii PLK, który zdobył tytuły MVP sezonu regularnego oraz finałów ligi.

</doc>
<doc id="393006" url="https://pl.wikipedia.org/wiki?curid=393006" title="Mater et magistra">
Mater et magistra

Mater et magistra () − encyklika papieża Jana XXIII sygnowana datą 15 maja 1961 dotycząca współczesnych przemian społecznych w świetle nauki chrześcijańskiej. Jej ideą przewodnią jest uniwersalistyczny humanizm chrześcijański.
Charakteryzuje się przejrzystą budową i formą. Składa się z czterech części. W pierwszej papież Jan XXIII przypomina i streszcza nauki zawarte w poprzednich ważnych dokumentach Kościoła dotyczących kwestii społecznych, czyli encykliki Rerum novarum, Quadragesimo anno oraz w tekst przemówienia Piusa XII na Zielone Święta z 1941 roku.
W kolejnej części precyzuje te nauki tak, by odpowiadały na pytania i wątpliwości pojawiające się w jemu współczesnym czasie. Są to między innymi kwestie zakresu i sposobów interwencji państwa, własności, zagadnienie podziału dochodu narodowego, wynagrodzeń oraz reformy przedsiębiorstw. 
W trzeciej części zamieszczone są zagadnienia, którymi do tej pory Kościół się nie zajmował. Papież pisze o dysproporcjach rozwojowych świata w dziedzinach gospodarki, kultury i polityki oraz wskazuje rozwiązania problemów z nimi związanych. Jest to najobszerniejsza część encykliki.
Ostatnia część zawiera krótkie pouczenia dotyczące życia codziennego oraz stosunku katolików do spraw doczesnych.
Pierwsze zdania i słowa, od których encyklika wzięła swoją nazwę to:MATKA I MISTRZYNI wszystkich narodów, Kościół katolicki po to został ustanowiony przez Jezusa Chrystusa, by wszyscy, którzy w ciągu wieków znajdą się na jego łonie i staną się jego członkami, osiągnęli pełnię doskonałego życia i zbawienia. Temu właśnie Kościołowi, "filarowi i podwalinie prawdy" (Tm 3, 15), powierzył Najświętszy Jego Założyciel dwojakie zadanie: by Mu rodził dzieci oraz by je nauczał i rządził nimi, otaczając macierzyńską troską życie jednostek i narodów. 
"— Jan XXIII," fragment "Wstępu"

</doc>
<doc id="393009" url="https://pl.wikipedia.org/wiki?curid=393009" title="PCSX2">
PCSX2

PCSX2 – darmowe otwarte oprogramowanie, wydawane na licencji GNU GPL. Program jest emulatorem konsoli Sony PlayStation 2. PCSX2 został napisany w języku C/C++ i dostępny jest na systemy operacyjne Microsoft Windows i Linux. Prędkość działania gier jest na chwilę obecną w miarę zadowalająca, choć większość gier wciąż działa w lekkim spowolnieniu. W tej chwili emulator jest kompatybilny z ponad dwoma tysiącami tytułów, całkowicie grywalnych. Lista wszystkich kompatybilnych gier dostępna jest na oficjalnej stronie emulatora.

</doc>
<doc id="393038" url="https://pl.wikipedia.org/wiki?curid=393038" title="Arkansas (ujednoznacznienie)">
Arkansas (ujednoznacznienie)

Miejscowości w USA:
Gminy w USA:
Hrabstwa w USA:
Zobacz też:

</doc>
<doc id="393044" url="https://pl.wikipedia.org/wiki?curid=393044" title="Edward Nawrot">
Edward Nawrot

Edward Nawrot (ur. 7 października 1947 w Kobylej Górze, zm. 19 września 2005 w Poznaniu) – polski duchowny katolicki, proboszcz parafii św. Michała Archanioła i Wniebowzięcia Najświętszej Maryi Panny w Kiekrzu od 1 września 1983 do śmierci.
Życiorys.
Maturę złożył w 1965 roku w Liceum Ogólnokształcącym w Ostrzeszowie. 20 maja 1971 roku, po ukończeniu studiów w Arcybiskupim Seminarium Duchownym w Poznaniu, przyjął święcenia kapłańskie. Jako kapłan kontynuował studia specjalistyczne z historii Kościoła. Z tej dziedziny nauki uzyskał magisterium w 1975 roku na Katolickim Uniwersytecie Lubelskim, a doktorat w 1981 roku obronił na Papieskim Wydziale Teologicznym w Poznaniu. Kolokwium habilitacyjne (zatwierdzone przez Centralną Komisję w listopadzie 2000 roku) odbył w Papieskim Wydziale Teologicznym we Wrocławiu.
Publikacje książkowe.
Był autorem ponad stu publikacji, w tym kilku książkowych, głównie z historii Kościoła oraz Wielkopolski. Jego artykuły ukazywały się m.in. w "Poznańskich Studiach Teologicznych", "Wrocławskim Przeglądzie Teologicznym", "Roczniku Kaliskim", "Warszawskim Saeculum Christianum" i "Katechecie". Od 2001 roku wykładał na Uniwersytecie Kardynała Stefana Wyszyńskiego w Warszawie.
Działalność parafialna.
Na terenie swojej parafii wybudował – na gruncie należącym do Akademii Rolniczej w Poznaniu – kościół pod wezwaniem św. Faustyny. Kościół ten konsekrował dnia 5 października 1999 arcybiskup Juliusz Paetz. Dokonał udanej restauracji kościoła pod wezwaniem św. Stanisława Biskupa i Męczennika w Chybach. Przeprowadził gruntowny remont kościoła parafialnego pod wezwaniem św. Michała Archanioła i Wniebowzięcia NMP oraz miejscowej plebanii. Wybudował okazały dom parafialny "Arka", dom przedpogrzebowy oraz parking przykościelny.
Śmierć i pogrzeb.
Zmarł 19 września 2005 po długiej i ciężkiej chorobie. Jego pogrzeb odbył się 22 września 2005 w Kiekrzu pod przewodnictwem biskupa Zdzisława Fortuniaka. Zgodnie z wolą ks. Nawrota otrzymał prosty i skromny nagrobek.

</doc>
<doc id="393050" url="https://pl.wikipedia.org/wiki?curid=393050" title="Hymn Grenady">
Hymn Grenady

Hail Grenada („Bądź pozdrowiona, Grenado”) – hymn państwowy Grenady. Został przyjęty w 1974 roku. Słowa napisał Irva Merle Baptiste, a muzykę skomponował Louis Arnold Masanto.

</doc>
<doc id="393057" url="https://pl.wikipedia.org/wiki?curid=393057" title="Hymn Guamu">
Hymn Guamu

Guam Hymn ("Hymn Guamu") to hymn państwowy Guamu. Został przyjęty w roku 1919. Muzykę i słowa napisał Ramon Manalisay Sablan.

</doc>
<doc id="393060" url="https://pl.wikipedia.org/wiki?curid=393060" title="LAN party">
LAN party

LAN party – impreza, na której przybyli uczestnicy, na podłączonych do sieci lokalnej komputerach lub konsolach zmagają się w sporcie elektronicznym, tj. konkurują w grach. Drużyny w sporcie elektronicznym nazywane są klanami, do których przynależność oznaczana jest tzw. tagiem w świecie wirtualnym, a w rzeczywistym są to zazwyczaj koszulki.
Imprezy e-sportowe w wielu krajach przyciągają tysiące kibiców. W niektórych krajach działają telewizje (tradycyjne bądź internetowe) transmitujące wraz z komentarzem mecze turniejowe.
Najczęstszym przedmiotem rywalizacji są gry FPP (np. "Quake", "Counter-Strike", "Unreal Tournament", "Call of Duty", ""), RTS (np. "StarCraft", "Warcraft") oraz sportowe (np. "FIFA", "Need for Speed")

</doc>
<doc id="393061" url="https://pl.wikipedia.org/wiki?curid=393061" title="Hymn Gujany">
Hymn Gujany

Dear Land of Guyana, of Rivers and Plains („Drogi kraj Gujany, rzek i nizin”) – hymn państwowy Gujany. Został on przyjęty w 1966 roku. Słowa napisał Archibald Luker, a muzykę skomponował Cyril Potter.

</doc>
<doc id="393064" url="https://pl.wikipedia.org/wiki?curid=393064" title="Cinque Terre">
Cinque Terre

Cinque Terre – fragment riwiery liguryjskiej położonej pomiędzy cyplem Mesco, w okolicy Levanto, a przylądkiem Montenero przy Portovenere, na którym znajduje się pięć miejscowości: Monterosso, Vernazza, Corniglia, Manarola i Riomaggiore.
Cinque Terre razem z Portovenere i wyspami Palmaria, Tino i Tinetto w 1997 roku zostały wpisane na
listę światowego dziedzictwa kulturalnego i przyrodniczego UNESCO jako Portovenere, Cinque Terre i wyspy (Palmaria, Tino i Tinetto). Wpisu dokonano, gdyż odcinek wybrzeża, przy którym znajdują się wymienione miejscowości i wyspy, stanowi krajobraz kulturowy o znaczących walorach panoramicznych i kulturalnych, a plany i lokalizacja miejscowości w otaczającym je krajobrazie wyznaczają etapy ciągłości osadniczej w tym regionie na przestrzeni ostatniego tysiąclecia.
Przez wieki miasteczka Cinque Terre były niemalże odcięte od świata. Sytuacja zmieniła się pod koniec XIX wieku, gdy rozpoczęto budowę linii kolejowej – biegnącej wzdłuż wybrzeża Riwiery Włoskiej – łączącej ze sobą poszczególne miejscowości oraz duże, portowe miasto La Spezia. Dziś pociągami regionalnymi dociera tu przeważająca część turystów.
W celu swobodnego poruszania się po Parku Narodowym Cinque Terre należy wykupić specjalną Cinque Terre Card lub Cinque Terre Card Treno. Karta upoważnia do wejścia na ścieżki Cinque Terre, w tym na Drogę Miłości. Dodatkowo karta Cinque Terre Card Treno upoważnia do nielimitowanej liczby przejazdów pociągami pomiędzy miasteczkami Parku w ciągu jednego dnia (około 30 połączeń dziennie w każdym z kierunków). Trasa kolejowa wiedzie w tunelach i na skalistych klifach wzdłuż morza.
25 października 2011 w Cinque Terre zeszła lawina błotna. Był to najbardziej tragiczny dzień we współczesnej historii Parku. Najbardziej ucierpiało miasteczko Vernazza. Zginęło wówczas 11 osób, uszkodzone zostały niektóre budynki, a część samochodów mieszkańców została zepchnięta do morza. Uszkodzona została linia kolejowa w obu kierunkach, całkowicie zniszczone były ścieżki turystyczne, morze porwało łodzie i miejską infrastrukturę.

</doc>
<doc id="393066" url="https://pl.wikipedia.org/wiki?curid=393066" title="Paracyklofan">
Paracyklofan



</doc>
<doc id="393069" url="https://pl.wikipedia.org/wiki?curid=393069" title="Kamieńszczyzna (województwo mazowieckie)">
Kamieńszczyzna (województwo mazowieckie)

Kamieńszczyzna – wieś sołecka w Polsce położona w województwie mazowieckim, w powiecie sochaczewskim, w gminie Rybno.
W latach 1975–1998 miejscowość administracyjnie należała do województwa skierniewickiego.
Sąsiaduje z Rybnem (ok. 1 km), Jasieńcem i Ludwikowem.
Sołectwo 31 grudnia 2013 roku liczyło 97 mieszkańców.
Wierni kościoła rzymskokatolickiego należą do parafii Rybno, diecezji Łowicz.

</doc>
<doc id="393079" url="https://pl.wikipedia.org/wiki?curid=393079" title="Nikkei 225">
Nikkei 225

 – indeks akcji spółek notowanych na Tokyo Stock Exchange.
Nikkei należy do najważniejszych indeksów giełdowych w Azji. Od 1971 roku jest codziennie wyliczany przez dziennik Nihon Keizai Shimbun. Indeks obejmuje 225 największych spółek. Raz w roku dokonuje się rewizji składu indeksu.
Najwyższy kurs w historii Nikkei osiągnął 29 grudnia 1989 roku i było to 38 957,44 punktów.
Otwarcie sesji według czasu polskiego następuje o 1:00. Zamknięcie o 7:00.
Skład indeksu.
Skład indeksu Nikkei 225 (stan: styczeń 2006):

</doc>
<doc id="393090" url="https://pl.wikipedia.org/wiki?curid=393090" title="Model atomu Gryzińskiego">
Model atomu Gryzińskiego

Model atomu Gryzińskiego ("teoria Gryzińskiego") – model atomu wodoru i helu oraz model zjonizowanego atomu wodoru, zaproponowany przez Michała Gryzińskiego, będący modyfikacją modelu Bohra.
Elektron w modelu Gryzińskiego podobnie jak w modelu Bohra jest zlokalizowany i punktowy. W modelu tym jednak elektrony nie krążą po orbicie, lecz spadają na jądro, a następnie są od niego odpychane przez siłę Lorentza ze względu na posiadany przez nie i przez jądro moment magnetyczny. W atomie wodoru elektrony poruszają się zatem po trajektorii, którą Gryziński nazwał radiolą.
Według jej zwolenników teoria Gryzińskiego daje nadzieję na opisanie atomu bez potrzeby użycia mechaniki kwantowej. Teoria nie została zaakceptowana przez większość fizyków i chemików. Podstawowym jej problemem, podobnie jak to było z modelem Bohra, jest niemożność zaadaptowania tego modelu do atomów posiadających więcej niż dwa elektrony i uzgodnienia tego modelu ze znanymi faktami na temat natury wiązań chemicznych i geometrii cząsteczek chemicznych. 

</doc>
<doc id="393091" url="https://pl.wikipedia.org/wiki?curid=393091" title="Prezydenci Rzeszowa">
Prezydenci Rzeszowa

Lista właścicieli, zarządców Rzeszowa oraz osób sprawujących funkcje prezydentów lub burmistrzów tego miasta.

</doc>
<doc id="393093" url="https://pl.wikipedia.org/wiki?curid=393093" title="Lepienie bałwana">
Lepienie bałwana



</doc>
<doc id="393097" url="https://pl.wikipedia.org/wiki?curid=393097" title="Arvika">
Arvika

Arvika - siedziba gminy Arvika w regionie Värmland w Szwecji. Jest miastem zaprzyjaźnionym z Bydgoszczą.
Miasto znane jest ze swojego dziedzictwa kulturalnego (rękodzieła, muzyka, sztuka). Mieści się tutaj muzeum sztuki Rackstadtmuseet. 
Siedziba firm: Volvo Wheel Loaders AB oraz Arvika Gjuteri.

</doc>
<doc id="393098" url="https://pl.wikipedia.org/wiki?curid=393098" title="Rozbieżność">
Rozbieżność

W matematyce i fizyce

</doc>
<doc id="393099" url="https://pl.wikipedia.org/wiki?curid=393099" title="Hymn Gwatemali">
Hymn Gwatemali

Guatemala Feliz („Szczęśliwa Gwatemala”) – hymn państwowy Gwatemali. Autorem oryginalnego tekstu jest kubański poeta José Joaquín Palma, a muzykę skomponował Rafael Álvarez Ovalle. Hymn został przyjęty oficjalnie w roku 1896, lecz słowa zmodyfikowano w roku 1934 za dyktatury Jorge Ubico. Autorem zmian był José María Bonilla. Prapremiera hymnu odbyła się w teatrze Colón, w niedzielny wieczór 14 marca 1897 roku, jako jeden z głównych punktów programu uroczystości z okazji Wystawy Środkowoamerykańskiej, podczas których kompozytor Rafael Alvarez został udekorowany złotym medalem i dyplomem zasługi.

</doc>
<doc id="393100" url="https://pl.wikipedia.org/wiki?curid=393100" title="Mariusz Fyrstenberg">
Mariusz Fyrstenberg

Mariusz Stanisław Fyrstenberg (ur. 8 lipca 1980 w Warszawie) – polski tenisista, specjalista od gry podwójnej, pięciokrotny uczestnik deblowego turnieju Masters dla 8 najlepszych debli na świecie, reprezentant i kapitan reprezentacji w Pucharze Davisa, olimpijczyk.
Życiorys.
Wczesne lata.
Syn Zdzisława i Ewy, żona Marta. Trenuje tenis od 7. roku życia. Jest zawodnikiem klubu Mera Warszawa. W 2001 debiutował w gronie tenisistów zawodowych. Jako deblista startował w parze m.in. z Łukaszem Kubotem i Bartłomiejem Dąbrowskim. Od 2003 występuje głównie z Marcinem Matkowskim.
Próbował także swoich sił w singlu, ale osiągał dużo gorsze rezultaty. W sierpniu 2002 był notowany na 317. miejscu w rankingu światowym. Wygrał m.in. turnieje rangi "futures" w Krakowie i Poznaniu. W 2004 był w ćwierćfinale challengera we Wrocławiu, pokonując po drodze wyżej notowanych Francuza Antony Dupuisa i Niemca Michaela Kohlmanna. W ramach meczu w Pucharze Davisa wygrał w 2002 z Cypryjczykiem Markosem Pagdatisem.
2003.
Wspólnie z Matkowskim wygrał w lipcu 2003 turniej challengerowy w holenderskim Hilversum, a tydzień później turniej z cyklu "ATP World Tour" w Sopocie. W drodze po tytuł w Sopocie Polacy pokonali m.in. Argentyńczyków Mariano Hooda i Lucasa Arnolda (w półfinale) oraz Czechów Františka Čermáka i Leoša Friedla (w finale). Dalsze udane występy w 2003 (m.in. wygrane turnieje challengerowe w Manerbio, Szczecinie i Akwizgranie, finały we Freudenstadt i Mediolanie) dały im znaczny awans w rankingu deblistów.
2004.
Sezon 2004 Fyrstenberg i Matkowski rozpoczęli od półfinałów turniejów "ATP World Tour" w Ćennaj i Viña del Mar, wygranego challengera w Heilbronn, a pod koniec lutego 2004 odnieśli drugie turniejowe zwycięstwo w "ATP World Tour" w Costa Do Sauipe. Dzięki tym rezultatom debiutowali w serii prestiżowych turniejów "ATP Masters Series", a w maju 2004 w wielkoszlemowym French Open, gdzie dotarli do III rundy (w meczu III rundy nie wykorzystali piłek meczowych).
Wspólnie z Matkowskim wystąpił na igrzyskach olimpijskich w Atenach, Polacy odpadli jednak już w I rundzie ze Szwajcarami Federerem i Allegro. W dalszej części sezonu polska para była jeszcze w półfinałach w Bukareszcie i Palermo, a Fyrstenberg w parze z Niemcem Braaschem – w półfinale w Bastad.
W lipcu 2004 Mariusz Fyrstenberg awansował na najwyższe w karierze miejsce w rankingu deblistów – nr 34.
2005.
Po mniej udanych występach w parze z Matkowskim na początku sezonu 2005 Fyrstenberg próbował sił z innymi partnerami, m.in. Czechem Tomášem Cibulcem i Belgiem Kristofem Vliegenem. Ponownie razem Fyrstenberg i Matkowski wystąpili na Wimbledonie, dochodząc do II rundy. W dalszej części roku wygrali turniej "ATP World Tour" w Sopocie oraz challenger w Szczecinie, byli także w finale turniejowym w Palermo.
Do końca 2005 Fyrstenberg 17-krotnie wystąpił w reprezentacji narodowej w Pucharze Davisa, wygrywając 10 meczów. We wrześniu 2004 nie wykorzystał piłek meczowych w pojedynku z Włochem Potito Starace. Wygrana dałaby Polsce awans do grupy I Pucharu Davisa (drugiej za Grupą Światową klasy rozgrywkowej).
2006.
W styczniu 2006 na turnieju w Sydney pokonali jedną z czołowych par świata, Daniela Nestora (Kanada) i Marka Knowlesa (Bahamy). Osiągnęli także po raz pierwszy w karierze półfinał wielkoszlemowy na Australian Open, po zwycięstwach nad wyżej notowanymi parami (m.in. Francuzem Fabrice Santoro i Serbem Nenadem Zimonjiciem). W półfinale Polacy przegrali z duetem czesko-hinduskim Martin Damm-Leander Paes. Na koniec roku para Fyrstenberg - Matkowski zakwalifikowała się do prestiżowego turnieju Masters kończącego sezon, w którym bierze co roku udział 8 najlepszych par deblowych sezonu, Polacy nie wygrali tam meczu, jednak sam udział był historycznym sukcesem tego debla.
Para Fyrstenberg i Matkowski znana jest z nietypowego deblowego sposobu gry – obaj partnerzy grają na ogół z głębi kortu, a leworęczny Fyrstenberg z prawej strony kortu.
2007.
W 2007 dotarł do ćwierćfinału US Open w mikście w parze z Agnieszką Radwańską. W październiku, dużym sukcesem zakończył się dla Fyrstenberga występ w prestiżowych zawodach z cyklu Masters Series ATP w Madrycie. W grze podwójnej razem z Matkowskim osiągnęli finał imprezy, ulegając w nim braciom Bob Bryan i Mike Bryan 3:6, 6:7(4). W końcówce 2007 debel Fyrstenberg-Matkowski wygrał turniej ATP World Tour w Wiedniu, a tydzień wcześniej dotarł do finału imprezy we francuskim Metz.
2008.
Po zwycięstwie w turnieju ATP w Warszawie (czerwiec 2008) para Fyrstenberg-Matkowski awansowała na 6. miejsce w rankingu Doubles Race czyli rankingu najlepszych par deblowych w 2008 roku. Życiowy sukces odnieśli w październiku startując w turnieju Mutua Madrileña Masters Madrid Masters Series ATP na twardych kortach w Madrycie, pokonując pod drodze cztery bardziej utytułowane od siebie pary : w II rundzie (I rundę mieli wolną dzięki rozstawieniu z „7”) pokonali francuską parę Clément/Llodra 7:5 7:6 (16-14), w ćwierćfinale wygrali z rozstawionymi z „2” Nestorem i Zimonjiciem, by w półfinale wyeliminować parę Coetzee/Moodie z RPA. W finale debla polska para 6:7(4-7) 7:6(7-5) 12-10 pokonała 6:4, 6:2 Mahesha Bhupathi z Indii i Marka Knowlesa z Wysp Bahama. Po dojściu do półfinału turnieju w Paryżu (Masters Series Atp) znaleźli się na 8. miejscu w rankingu Doubles Race, co nie dawało im awansu na Turniej Mistrzów w Szanghaju (na turniej zakwalifikowało się 7 pierwszych par z rankingu oraz z „dziką kartą” debel Cuevas/Horna – zwycięzcy Roland Garros). Polacy biorą jednak udział w Turnieju Mistrzów, gdyż Izraelczyk Erlich nie wyleczył swojej kontuzji, umożliwiając tym samym start Polakom. W pierwszym spotkaniu polscy debliści (rozstawieni z „7”) starli się z rozstawionymi z „2” Nestorem i Zimonjić po zaciętej walce przegrali z późniejszymi triumfatorami tej imprezy 6:7 (4-7), 7:5, 4:10. W drugim meczu Fyrstenberg/Matkowski odnieśli pierwsze zwycięstwo w historii swoich startów w Turnieju Mistrzów pokonując parę Lukáš Dlouhý/Leander Paes 7:6(2), 6:3. O awansie z grupy decydował trzeci mecz, 14 listopada debel Fyrstenberg-Matkowski pokonał 6:2, 1:6, 10:6 Szweda Jonasa Björkmana i Kevina Ullyetta z Zimbabwe (nr 4.) zapewniając sobie awans do półfinału, co jest jednym z największych sukcesów w ich karierze. W półfinale czekał na nich najlepszy debel świata : Bob Bryan ze swoim bratem bliźniakiem – Mikiem. Amerykanie okazali się lepsi wygrywając 6:4, 6:4.
Statystyki kariery.
Indywidualnie.
Puchar Davisa.
Mariusz Fyrstenberg reprezentuje Polskę w Pucharze Davisa od roku 2001. W ciągu trzynastu edycji rozegrał 41 meczów, w tym 14 singlowych i 27 deblowych. 27 meczów wygrał, 14 przegrał.

</doc>
<doc id="393101" url="https://pl.wikipedia.org/wiki?curid=393101" title="Spawn (komiks)">
Spawn (komiks)

Spawn – amerykańska seria komiksowa autorstwa Todda McFarlane’a, ukazująca się w formie miesięcznika od 1992 roku nakładem wydawnictwa Image Comics. Do rysowników, którzy zajmowali się rysowaniem historii o Spawnie należą między innymi Todd McFarlane (który później zajął się scenariuszami), a także Greg Capullo. Dotychczas (stan na styczeń 2015 roku) ukazało się 250 numerów miesięcznika Spawn i wiele wydań pobocznych.
W Polsce "Spawn" ukazywał się nakładem wydawnictwa TM-Semic (1997-2001, numery 1-24) i Mandragora (2003-2006, numery 25-44).
Fabuła.
Główny bohater komiksu, Spawn, to w rzeczywistości pułkownik Al Simmons, członek amerykańskich służb specjalnych, który ocalił prezydenta USA przed zabójstwem. Po tym, jak został zamordowany na zlecenie swoich przełożonych, Simmons zawarł pakt z Szatanem, zwanym tu Malebolgią. W zamian za możliwość ponownego zobaczenia się z żoną, Simmons zgodził się służyć Piekłu jako obdarzony nadnaturalnymi mocami zabójca (jednak prawdziwym celem było jego przeszkolenie, wypranie z ludzkich uczuć i dołączenie jako generała do armii Malebolgii). Simmons powrócił do świata żywych, w nowym ciele zbudowanym z psychoplazmy, z lukami w pamięci oraz pilnowany przez wysłannika Piekła zwanego Klaunem, nieświadomy tego, że minęło pięć lat, a jego żona, Wanda, wyszła za mąż za jego najlepszego przyjaciela, Terry’ego Fitzgeralda. Taka manipulacja miała na celu wprowadzić zamieszanie w umyśle Spawna i wywołać gniew oraz frustrację spowodowaną świadomością kompletnej utraty przeszłego życia.
Ekranizacje.
Komiks został zekranizowany w 1997 roku, w reżyserii Marka A.Z. Dippé, później zaś powstał serial animowany produkcji HBO.

</doc>
<doc id="393104" url="https://pl.wikipedia.org/wiki?curid=393104" title="Metacyklofan">
Metacyklofan



</doc>
<doc id="393105" url="https://pl.wikipedia.org/wiki?curid=393105" title="Jazda indywidualna na czas">
Jazda indywidualna na czas

Jazda indywidualna na czas (potocznie: "czasówka indywidualna") – konkurencja rozgrywana w ramach kolarstwa szosowego. Wyścig polega na jak najszybszym pokonaniu kilkudziesięciokilometrowego odcinka trasy.
Zasady.
Zgodnie z zasadami UCI długość trasy wynosi od 10–80 km (w zależności od kategorii wiekowej i płci zawodników oraz charakteru zawodów). Zawodnicy startują z pozycji zatrzymanej, pojedynczo w jednakowych – jedno do trzyminutowych odstępach czasu w kolejności ustalonej uprzednio przez organizatora wyścigu zgodnie z obiektywnymi kryteriami, np. w przypadku wyścigu wieloetapowego według dotychczasowej generalnej klasyfikacji czasowej. Kolarze nie mogą korzystać z pomocy innych zawodników, a więc nie mogą jechać parami lub grupami; w przypadku gdy jeden doścignie drugiego na trasie wyścigu musi go wyprzedzić lub zachować co najmniej dwudziestopięciometrowy odstęp. Na trasie etapu jest kilka punktów mierzenia czasu, w celu aktualnego porównywania czasów jadących zawodników na trasie.
Sprzęt.
Rower stosowany w indywidualnej jeździe na czas musi być zgodny z ogólnymi zasadami UCI. W tej konkurencji kolarze korzystają ze specjalnie zaprojektowanych rowerów i ubiorów. Od kilkunastu lat powszechne jest stosowanie w rowerach czasowych kierownicy typu "lemondka" i pełnych kół tylnych (bez użycia szprych), co zapożyczone zostało z kolarstwa torowego. Wszystko to podporządkowane jest zmniejszeniu oporu aerodynamicznego. Ubiór kolarza podczas jazdy na czas to obecnie opływowy skafander, coraz częściej z ukrytymi szwami oraz specjalny kask o opływowym kształcie.
Podczas gdy w wyścigu ze startu wspólnego, w którym kolarze jadą wspólnie w peletonie, ze względów bezpieczeństwa zabronione jest stosowanie kół o liczbie szprych mniejszej niż 16, to w jeździe na czas dopuszczalne jest użycie przednich kół wykonanych jako skorupa z karbonu, mających tylko kilka (3 do 5) spłaszczonych poprzeczek.

</doc>
<doc id="393110" url="https://pl.wikipedia.org/wiki?curid=393110" title="Hrabstwo Prescott i Russell">
Hrabstwo Prescott i Russell

Hrabstwo Prescott i Russel (fr. "Comtés unis de Prescott et Russell", ang. "United Counties of Prescott and Russell") – jednostka administracyjna kanadyjskiej prowincji Ontario leżąca w jej południowo-wschodniej części.
Hrabstwo ma 80 184 mieszkańców. Język francuski jest językiem ojczystym dla 66,2%, angielski dla 29% mieszkańców (2006).
W skład hrabstwa wchodzą:

</doc>
<doc id="393112" url="https://pl.wikipedia.org/wiki?curid=393112" title="Biegaczowate">
Biegaczowate

Biegaczowate (Carabidae) – rodzina owadów z rzędu chrząszczy (Coleoptera) obejmująca ponad 30 tys. gatunków, z czego w Polsce występuje ponad 500. Nauką o chrząszczach biegaczowatych jest karabidologia.
Budowa.
Wielkość od kilku milimetrów do 10 centymetrów. Gatunki krajowe osiągają od 1,8 do 40 mm. Wygląd osobników z rodziny Carabidae jest bardzo charakterystyczny. Zarys ich ciała jest lekko wydłużony. Głowa jest mała, znacznie węższa od przedplecza. Pokrywy ciała mogą posiadać liczne guzki, rowki lub być gładkie. Przybierają przeróżne kolory – od metalicznie zielonych przez złote po czarne. Czułki szczeciniaste lub nitkowate złożone z 11 członów, nogi smukłe i bieżne, silne żuwaczki. Larwy mają 3 pary odnóży i silne szczęki.
Ekologia.
Biegaczowate polują najczęściej nocą, w dzień ukrywają się w ściółce lub pod kamieniami. Większość z nich to aktywni drapieżnicy, niektóre polują nawet na znacznie większe od nich kręgowce – przedstawiciele rodzaju "Epomis" (zarówno larwy, jak i imagines) potrafią polować na płazy. Biegaczowate ścigają swoją ofiarę i uśmiercają za pomocą silnych żuwaczek. Niektóre gatunki stosują trawienie pozajelitowe. Nieliczne biegaczowate odżywiają się pokarmem roślinnym (np. łokaś garbatek). Spotyka się także wśród nich padlinożerców. Biegaczowate żyjące w Polsce odżywiają się dużymi ilościami owadów roślinożernych przez co są owadami pożytecznymi dla człowieka.

</doc>
<doc id="393113" url="https://pl.wikipedia.org/wiki?curid=393113" title="Polska Armia Ludowa">
Polska Armia Ludowa

Polska Armia Ludowa (PAL) – lewicowa konspiracyjna organizacja zbrojna z okresu II wojny światowej działająca w latach 1943–1945.
Geneza i powstanie.
PAL została utworzona w Warszawie 7 kwietnia 1943. Pierwotna nazwa tej organizacji brzmiała "Armia Ludowa" jednak ostateczną nazwę dla tej organizacji ustalono po 15 lipca 1943 r., po ukazaniu się artykułu w organie centralnym PPR "Trybuna Wolności", w którym została rzucona myśl przekształcenia Gwardii Ludowej w Armię Ludową – po tym terminie niektóre oddziały GL PPR po dokonaniu akcji zostawiały pokwitowania jako Armia Ludowa, dlatego dodano na początku do nazwy przymiotnik "polska". Początkowo do nowo zorganizowanej armii, która została nazwana Polską Armią Ludową, weszła Milicja Ludowa RPPS i część Komendy Obrońców Polski, która po rozbiciu nie podporządkowała się Armii Krajowej, oraz część oddziałów Gwardii Obrony Narodowej, grup szturmowych „ZEW”, a od października 1943 także oddziały wojskowe Polskiej Ludowej Akcji Niepodległościowej. Organizacje współtworzące PAL weszły do niej na zasadach autonomii i z zachowaniem własnych nazw. Naturalnymi częściami składowymi PAL – jak przewidywali jej twórcy – obok oddziałów robotniczych winny być oddziały chłopskie Batalionów Chłopskich oraz pracownicy umysłowi i zawodowi wojskowi, którzy dostarczali kadr dla tej armii. Kierownictwo PAL liczyło na pomoc materialną ze strony ZSRR, co umożliwiłoby rozszerzenie walki przeciwko niemieckiemu okupantowi, jak i skupienie większych sił demokratycznych. Komendantem organizacji był Henryk Borucki, ps. „Czarny”. Szefem sztabu i zastępcą komendanta głównego oraz dowódcą Okręgu Warszawskiego PAL był pułkownik Julian Skokowski ps. „Zaborski”, dawny dowódca murmańczyków. Zastępcą dowódcy PAL z ramienia KC RPPS był kierownik Wydziału Wojskowego RPPS Jan Mulak ps. „Franciszek”.
W ślad za organizacją armii podjęto próbę stworzenia demokratycznej reprezentacji politycznej, której zadaniem byłoby utworzenie rządu polskiego na platformie centrolewu. Późną jesienią powstał przy udziale Robotniczej Partii Polskich Socjalistów i innych grup demokratycznych Naczelny Komitet Ludowy Zjednoczonych Stronnictw Demokratycznych i Socjalistycznych, który w swej deklaracji programowej przyjął zasadę natychmiastowego przeprowadzenia reformy rolnej bez wykupu i uspołecznienia środków produkcji. Dla podkreślenia negatywnego stosunku do rządu londyńskiego deklaracja NKL zrywała z konstytucją z 1935, która stanowiła podstawę legalizmu rządu londyńskiego. Przewodnictwo NKL objął Wacław Barcikowski, sekretarzem wybrany został Stanisław Chudoba, młody przywódca RPPS. NKL spełniał funkcję zwierzchnika politycznego PAL-u. Po przystąpieniu do NKL-u kolejnych grup demokratycznych i syndykalistycznych NKL został przekształcony na Centralny Komitet Ludowy, którego postulaty społeczne i polityczne zostały sformułowane w deklaracji CKL-u z 4 marca 1944. Podstawowym postulatem społecznym deklaracji CKL-u była również natychmiastowa reforma rolna bez wykupu, przeprowadzona przez chłopskie komitety gminne, uspołecznienie kluczowych gałęzi przemysłu przy pomocy komitetów fabrycznych, które w momencie usuwania okupanta nie dopuszczą do powrotu obcych i rodzimych kapitalistów. W polityce zagranicznej, stojąc na platformie współpracy ze wszystkimi państwami, deklaracja kładła specjalny nacisk na konieczność dobrosąsiedzkich stosunków z ZSRR. W sprawie granic wschodnich CKL stał na stanowisku granic narodowościowych. Na odcinku wojskowym CKL, będący zwierzchnikiem politycznym PAL, uważał, że zarówno Armia Ludowa, PAL, Armia Krajowa, Armia Polska w ZSRR, jak i inne oddziały emigracyjne stanowić winny części składowe jednej Armii Polskiej, na czele której stanie naczelny dowódca, powołany przez rząd, oparty na woli narodu wyrażonej w warunkach niepodległości. Koncepcja CKL-u była niewątpliwie próbą kompromisu między Krajową Radą Narodową a Radą Jedności Narodowej.
Działania zbrojne poza Warszawą i udział w powstaniu w stolicy.
Polska Armia Ludowa działała głównie w Warszawie i na terenach przedwojennego województwa warszawskiego oraz w Lublinie i na terenach przedwojennych województw lubelskiego, łódzkiego i kieleckiego. Jej działalność koncentrowała się głównie na sabotażu kolejowym (tzw. kolejówkach) i propagandzie. Istniało kilka oddziałów partyzanckich PAL, w tym dwa oddziały Milicji Ludowej RPPS. Wybrane akcje Polskiej Armii Ludowej to na przykład:
Latem 1944 przedstawiciele PAL prowadzili rozmowy na temat porozumienia podporządkowującego organizację Armii Krajowej. Potwierdza to meldunek generała Stanisława Piękosia „Skały”, który 7 sierpnia 1944 pisał do pułkownika Antoniego Chruściela „Montera”, że 30 lipca 1944 uzgodnił z płk. Janem Rzepeckim, szefem Oddziału VI Komendy Głównej AK, podporządkowanie AK oddziałów PAL w czasie planowanej akcji powstańczej. 27 lipca 1944 PAL podpisała porozumienie o współpracy z Korpusem Bezpieczeństwa. Jej oddziały dowodzone w powstaniu warszawskim przez pułkownika Juliana Skokowskiego walczyły na Woli, Starówce, Śródmieściu i Mokotowie, liczyły ogółem kilkuset żołnierzy. 15 września 1944 włączona do Połączonych Sił Zbrojnych AL, PAL i KB, których dowódcą został pułkownik Julian Skokowski. W styczniu 1945 ppłk Kazimierz Zawadzki „Zadziora” ze strony PAL podpisał porozumienie o włączeniu do PAL Polskiej Armii Powstania.
Polską Armię Ludową rozwiązano 23 stycznia 1945, a większość żołnierzy i oficerów PAL-u wstąpiła do ludowego Wojska Polskiego.
Odznaczenia, symbole i prasa.
Naczelne Dowództwo PAL ustanowiło dla bojowników organizacji własne odznaczenia: Krzyż Wyzwolenia oraz Odznakę Bojową (orzeł bez korony trzymający w szponach Trzy Strzały). Emblemat Odznaki Bojowej był jednocześnie symbolem Polskiej Armii Ludowej widocznym min. na pieczęci jej Naczelnego Dowództwa. Na legitymacjach potwierdzającyh przynależność do organizacji widniał orzeł bez korony oraz skrzyżowane ze sobą młot i miecz na tle wieńca laurowego.
Wiadomo również, że Naczelne Dowództwo nadawało odznaczenia przyznawane przez rząd londyńśki tj. Order Virtuti Militari, Krzyż Walecznych i Krzyż Zasługi z Mieczami, do których dodawano dyplomy własnej produkcji.
Centralnymi organami prasowymi organizacji były pisma „Polska Żyje”, „Kurier”, zaś w powstaniu – „Kurier Mokotowski”.

</doc>
<doc id="393115" url="https://pl.wikipedia.org/wiki?curid=393115" title="Hrabstwo Renfrew">
Hrabstwo Renfrew

Hrabstwo Renfrew (ang. "Renfrew County") – jednostka administracyjna kanadyjskiej prowincji Ontario leżąca na wschodzie prowincji.
Hrabstwo ma 97 545 mieszkańców. Język angielski jest językiem ojczystym dla 88,8%, francuski dla 5,1% mieszkańców (2006).
W skład hrabstwa wchodzą:
Na potrzeby statystyk miasto ("city") Pembroke wliczane jest do hrabstwa Renfrew, nie jest jednak przez nie zarządzane.

</doc>
<doc id="393118" url="https://pl.wikipedia.org/wiki?curid=393118" title="Ciepłokrwistość">
Ciepłokrwistość



</doc>
<doc id="393119" url="https://pl.wikipedia.org/wiki?curid=393119" title="Hrabstwo Simcoe">
Hrabstwo Simcoe

Hrabstwo Simcoe (ang. "Simcoe County") – jednostka administracyjna kanadyjskiej prowincji Ontario leżąca na południu prowincji.
Hrabstwo ma 422 204 mieszkańców. Język angielski jest językiem ojczystym dla 87,9%, francuski dla 2,6% mieszkańców (2006).
W skład hrabstwa wchodzą:

</doc>
<doc id="393120" url="https://pl.wikipedia.org/wiki?curid=393120" title="Manewr z Bath">
Manewr z Bath

Manewr z Bath - polega na przepuszczeniu zagranego przez obrońcę honoru aby skłonić go do ponownego zagrania w ten kolor lub aby uniemożliwić obrońcom wyrobienie koloru poprzez zyskanie tempa. Przykładowo:
 ♠ x
 ♥ AKxx; 
 ♦ DW10x; 
 ♣ ADX 
 ♠ KD10xx ♠ xxxx
 ♥ xxxx ♥ x
 ♦ x ♦ Axxx 
 ♣ xxx ♣ xxxx 
 ♠ AWx
 ♥ DWxx 
 ♦ Kxx; 
 ♣ KWX
S gra 3BA. W wistuje w króla pik, a S puszcza. Po tym zagraniu rozgrywający zawsze weźmie 11 lew, jeżeli natomiast zabiłby pierwszą lewę asem to po oddaniu lewy na asa karo przegrałby kontrakt.
Nazwa manewru pochodzi od angielskiego miasta Bath.

</doc>
<doc id="393123" url="https://pl.wikipedia.org/wiki?curid=393123" title="Śnieżka (kulka)">
Śnieżka (kulka)

Śnieżki – kulki ulepione ze śniegu, którymi często bawią się dzieci lub też osoby dorosłe (rzucając śnieżkami w siebie lub do określonego celu). Śnieżki mogą też być użyte przy lepieniu figur i budowli śnieżnych.

</doc>
<doc id="393124" url="https://pl.wikipedia.org/wiki?curid=393124" title="Rzucanie śnieżkami">
Rzucanie śnieżkami

Rzucanie śnieżkami, bitwa na śnieżki – jedna z zabaw zimowych na wolnym powietrzu, polegająca na lepieniu śnieżek i rzucaniu nimi w przeciwnika. Ze względu na brak ustalonych zasad, zabawa ta nie jest zaliczana do gier. Zasadniczo zabawa ta jest możliwa tylko przy temperaturach do kilku stopni Celsjusza poniżej zera, gdyż w temperaturach niższych śnieg nie chce się lepić, skutkiem czego nie można uformować śnieżki.
Bawiący się mogą dzielić się na drużyny, których zawodnicy wspomagając się wzajemnie walczą przeciwko zespołowemu przeciwnikowi, jednak równie często okładanie się śnieżkami odbywa się na zasadzie każdy z każdym. Często nawet dla zabawy można rzucić śnieżką w dotychczasowego, zaskoczonego członka własnej drużyny, tak więc w zabawie tej często są zawierane i zrywane doraźne sojusze.
Śnieżki ze względu na swoją budowę raczej nie sprawiają większego zagrożenia dla ciała, jednak osoba dysponująca dużą siłą w rękach jest w stanie uformować tak twardą kulę, że może nią nabić komuś siniaka, a ponadto do kulki śniegowej mogą dostać się bryłki lodu, drobiny podłoża (np. piasek) czy nawet małe kamyki. Dlatego powinno się unikać rzucania śnieżkami w kierunku głowy, czy tym bardziej twarzy, gdyż oprócz ogólnych, chociaż nikłych obrażeń, można komuś uszkodzić oko.
Jeśli rzucanie śnieżkami ma charakter zabawy zespołowej, to drużyny rzucają się śniegiem, dopóki któryś z członków wyczerpany bitwą nie pośliźnie się na śniegu lub nie zostanie powalony przez innych bawiących się. Wtedy często dochodzi do krótkiego zmasowanego ataku przez zawodników drużyny przeciwnej, polegającego na obsypaniu leżącego śniegiem, a nawet natarciu mu śniegiem odsłoniętych części ciała.
Do lepienia śnieżek powinno używać się „czystego” śniegu, nie zawierającego kawałków lodu ani kamieni, gdyż w innym razie zabawa staje się niebezpieczna dla zdrowia, a nawet życia.

</doc>
<doc id="393125" url="https://pl.wikipedia.org/wiki?curid=393125" title="Dobieszowice (województwo śląskie)">
Dobieszowice (województwo śląskie)

Dobieszowice – wieś w Polsce położona w województwie śląskim, w powiecie będzińskim, w gminie Bobrowniki, na wschodniej pochyłości kopulastego wzgórza zwanego Tatarską Górą (321 m n.p.m.). Nazwa wzgórza, według miejscowych legend, związana jest z najazdem Tatarów, którzy znaleźli się w tym rejonie w roku 1241.
W latach 1975–1998 miejscowość położona była w województwie katowickim.
Instytucje.
W Dobieszowicach znajdują się m.in.:
Historia.
W XIII wieku wieś już istniała pod nazwą Dobiesławice, co niektórzy łączą z rycerzem Dobiesławem – wojem Bolesława Kędzierzawego, lub też z Dobiesławem – komesem małopolskim z końca XII wieku.
Pierwsze wzmianki o Dobieszowicach pochodzą z dokumentu z roku 1372, mocą którego powierzono klasztorowi w Zwierzyńcu pod Krakowem wszystkie posiadłości i dziesięciny w tejże miejscowości.

</doc>
<doc id="393127" url="https://pl.wikipedia.org/wiki?curid=393127" title="Hrabstwo Stormont, Dundas i Glengarry">
Hrabstwo Stormont, Dundas i Glengarry

Hrabstwo Stormont, Dundas i Glengarry (ang. "Stormont, Dundas and Glengarry United Counties") – jednostka administracyjna kanadyjskiej prowincji Ontario leżąca w południowo-wschodniej części prowincji.
Hrabstwo ma 110 399 mieszkańców. Język angielski jest językiem ojczystym dla 70,4%, francuski dla 22,2% mieszkańców (2006).
W skład hrabstwa wchodzą:

</doc>
<doc id="393128" url="https://pl.wikipedia.org/wiki?curid=393128" title="Zimnokrwistość">
Zimnokrwistość



</doc>
<doc id="393129" url="https://pl.wikipedia.org/wiki?curid=393129" title="Henryk Borucki">
Henryk Borucki

Henryk Ewaryst Borucki przybrane nazwiska: Alfred Rawski, Maria Wysocka ps. „Czarny” (ur. 26 października 1913, zm. 10 czerwca 1969) – generał Polskiej Armii Ludowej.
Życiorys.
Henryk Borucki urodził się w Warszawie i był synem zawiadowcy kolejowego Władysława i Władysławy z domu Łoniewska. Uczęszczał do Gimnazjum Państwowego im. Władysława IV, w którym ukończył dwie klasy, a od stycznia 1928 do 3–klasowej Męskiej Szkoły Handlowej Koła Prażan, którą ukończył w czerwcu 1931. Studiował w Warszawie od lipca 1931 do stycznia 1933 na Wydziale Finansowo-Ekonomicznym Szkoły Nauk Politycznych. Ukończył również przy Politechnice Warszawskiej kurs Wojskowej Szkoły Gazowej. Referent wojskowy od 1933, a od 1936 był również referentem obrony przeciwlotniczej w Zakładach Amunicyjnych „Pocisk”. Był również głównym instruktorem Drużyn Ratowniczych PCK, a jego wykłady z lat 1933–1934 zostały zebrane w powielanej broszurze pt. „Gazy bojowe, obrona przeciwgazowa i ratownictwo zatrutych gazami bojowymi”.
Podczas kampanii wrześniowej 1939 roku był komendantem parku amunicyjnego Głównej Składnicy Uzbrojenia Nr 2 podczas obrony Warszawy. Od września 1939 działał w konspiracji. Występował często w czasie okupacji w kobiecym przebraniu i posługiwał się dokumentami na nazwisko Maria Wysocka, a mieszkał jako sublokator przy ul. Rakowieckiej 39a. W konspiracji był także współzałożycielem i przywódcą organizacji „Gwardia Ludowa”, która została utworzona na początku października 1939. Po jej połączeniu z Komendą Obrońców Polski był komendantem Okręgu Warszawa KOP od połowy października 1939, a w maju 1940, po śmierci mjr. Bolesława Studzińskiego „Bohdana Noteckiego”, objął stanowisko Komendanta Głównego KOP. Wchodził również w skład redakcji wydawanego już od 10 października 1939 pisma "Polska Żyje", centralnego organu KOP. Według Michała Wiśniewskiego Borucki 14 września 1940 w przebraniu kobiecym uczestniczył w zbrojnym starciu z gestapowcami w lokalu kontaktowym KOP przy ul. Lwowskiej 1, natomiast według Tomasza Strzembosza ową, kobietą była Helena Kołacińska. 16 stycznia 1941 został aresztowany w mieszkaniu przy ul. Rakowieckiej 39a i przesłuchiwany w siedzibie Gestapo w alei Szucha, a w kwietniu osadzony na Pawiaku z którego zbiegł 3 marca 1942 razem m.in. z Tadeuszem Szpotańskim i mjr. Stanisławem Dobrskim, ale 9 czerwca został ponownie aresztowany przy ul. Koszykowej. Od dnia aresztowania był przez cały czas trzymany w siedzibie Gestapo w alei Szucha, a 17 stycznia 1943 zbiegł z transportu do obozu koncentracyjnego na Majdanku, z pociągu na odcinku między Otwockiem a Celestynowem.
W latach 1943–1945 był komendantem głównym Polskiej Armii Ludowej. Zgłosił się w styczniu 1945 do LWP w którym pozostawał początkowo w dyspozycji Naczelnego Dowództwa, a w lutym został przydzielony do sztabu 1 Armii. 9 marca 1945 został aresztowany i osadzony w więzieniu mokotowskim w Warszawie, gdzie przez wiele lat czekał na proces. Wyrokiem Sądu Wojewódzkiego dla m.st. Warszawy został w 1954 skazany na 15 lat więzienia, a Sąd Najwyższy 11 stycznia 1955 wyrok ten utrzymał w mocy. 5 maja 1956 zwolniony z więzienia, a wyrokiem Sądu Wojewódzkiego dla m.st. Warszawy z 2 czerwca 1958 został uniewinniony.
Pracował od grudnia 1957 jako inspektor Centrali Gospodarczej Inwalidów Wojennych, a od czerwca 1958 do września 1959 kierownik Laboratorium Elektrotechniki i Koncentratów. Przewodniczący komitetu organizacyjnego Klubu Byłych Więźniów Politycznych Pawiaka, a w styczniu 1963 wybrany został przewodniczącym jego zarządu, a od czerwca wiceprzewodniczącym. Zmarł w Warszawie 10 czerwca 1969 i pochowany został na Cmentarzu Komunalnym (dawnym Wojskowym) na Powązkach (kwatera 18B-3-6).

</doc>
<doc id="393133" url="https://pl.wikipedia.org/wiki?curid=393133" title="Kurkumina">
Kurkumina

Kurkumina ("E100") – organiczny związek chemiczny zbudowany z dwóch reszt feruloilowych połączonych atomem węgla. Jest przeciwutleniaczem polifenolowym. Stosowany jako żółtopomarańczowy barwnik spożywczy; składnik m.in. przyprawy curry.
Strukturę związku zbadali w 1910 Stanisław Kostanecki, Janina Miłobędzka i Wiktor Lampe.
Dopuszczalne dzienne spożycie w świetle zaleceń Europejskiego Urzędu ds. Bezpieczeństwa Żywności (EFSA) wynosi 3 mg/kg masy ciała. Rozporządzenie polskiego ministra zdrowia z 2008 w wielu przypadkach nie nakładało ograniczeń ilościowych na stosowanie kurkuminy jako dodatku do żywności.
Otrzymywanie.
Kurkuminę otrzymuje się poprzez ekstrakcję kłączy ostryżu długiego ("Curcuma longa"), zwanego także "kurkumą", rozpuszczalnikami.
Zastosowanie.
W przemyśle spożywczym kurkumina jest używana do barwienia takich produktów, jak: curry, wyroby cukiernicze (np. ciasta), paluszki rybne (nadaje kolor panierce), margaryny, sery topione, pikantny ryż. Ponadto jest składnikiem niektórych kosmetyków, barwnikiem do bawełny oraz wskaźnikiem chemicznym.
Właściwości medyczne.
Wyniki badań dotyczące właściwości leczniczych kurkuminy są niejednoznaczne.
Według szeregu badań spowalnia ona rozwój nowotworów, choć są też badania wskazujące na działanie odwrotne. Umiarkowanie toksyczna przy wstrzyknięciu; niekiedy powoduje podrażnienia skóry. Kurkumina badana jest także jako potencjalny środek zapobiegający demencji i chorobie Alzheimera.
Zauważono, że w modelach "in vitro", w których testowano działanie kurkuminy, powoduje ona zaburzenia normalnego funkcjonowania komórek, co może prowadzić do błędnej interpretacji wyników. Chociaż kurkumina miała pozytywne efekty w licznych eksperymentach laboratoryjnych i klinicznych, nie potwierdzono jednak jej działania w żadnym z oficjalnych, rzetelnych i ustrukturyzowanych badaniach klinicznych. Według przeglądu systematycznego z 2017 roku, który uwzględniał ponad 120 badań, wykorzystanie kurkuminy jako leku nie zakończyło się sukcesem.
Badania in vitro i in vivo wykazały, że kurkumina jest aktywna wobec różnych wirusów, bakterii i grzybów, w tym nawet wysoce patogennych, powstających i wielolekoopornych szczepów. Mechanizm leżący u podstaw wydaje się być jednak złożony i różni się w zależności od organizmu. Kurkumina nie jest toksyczna nawet w dużych dawkach doustnych, a jej szerokie spektrum działania przeciwinfekcyjnego czyni ją w przyszłości obiecującym składnikiem leku. Słaba rozpuszczalność cząsteczki, niska biodostępność i szybki metabolizm utrudniają jednak jej zastosowanie w warunkach klinicznych i nie dały widocznych efektów terapeutycznych w wielu badaniach klinicznych. Większość badań klinicznych analizowała ogólnoustrojowe zastosowania kurkuminy i skupiała się na ogólnych aspektach bezpieczeństwa lub leczeniu raka; w dużej mierze brakuje badań nad ogólnoustrojowym działaniem kurkuminy przeciwko chorobom zakaźnym u ludzi. Niemniej jednak ocena kliniczna wykazała, że ​​miejscowe, doustne lub szyjne stosowanie kurkuminy nie miało toksycznego wpływu i doprowadziło do dezagregacji płytki nazębnej w jamie ustnej oraz do zwiększonego usuwania HPV. Sugeruje to, że przynajmniej miejscowe leczenie kurkuminą jest skuteczne przeciwko bakteriom i wirusom u ludzi. Opracowanie preparatów kurkuminy w różnych systemach nanonośników może pomóc w pokonaniu przeszkód napotykanych podczas ogólnoustrojowego stosowania kurkuminy, torując drogę do nowych (choroby zakaźne) badań klinicznych z produktem naturalnym. Do pełnego zrozumienia sposobu działania kurkuminy i ulepszenia formuły, aby można ją było stosować jako lek, konieczne są dalsze badania. Działanie prawdziwe u pacjentów wymagać będzie przeprowadzenia badań klinicznych. 
Metaanaliza z 2020 roku wykazała, że czysta kurkumina ma właściwości przeciwutleniające. Zmniejsza stężenie dialdehydu malonowego (MDA) w surowicy i może zwiększać całkowity potencjał antyoksydacyjny (TAC). Działanie kurkuminy na markery stresu oksydacyjnego związane jest z jej właściwościami ukierunkowanymi na usuwanie reaktywnego tlenu i azotu, chelatację metali oraz regulację wielu enzymów. Udowodniono zatem, że kurkumina jest przeciwutleniaczem. Dalsze badania są jednak konieczne ze względu na wciąż zbyt mało badań oceniających czystą kurkuminę (nie kurkuminoidy, bez dodatku wzmacniaczy, takich jak piperyna) oraz ograniczenia w postaci zróżnicowanej badanej populacji dotkniętej różnymi chorobami, co może istotnie wpływać na wyniki.

</doc>
<doc id="393134" url="https://pl.wikipedia.org/wiki?curid=393134" title="Hrabstwo Wellington">
Hrabstwo Wellington

Hrabstwo Wellington (ang. "Wellington County") – jednostka administracyjna kanadyjskiej prowincji Ontario leżąca w południowym Ontario.
Hrabstwo tworzą następujące ośrodki komunalne:

</doc>
<doc id="393135" url="https://pl.wikipedia.org/wiki?curid=393135" title="Bitwa na śnieżki">
Bitwa na śnieżki



</doc>
<doc id="393141" url="https://pl.wikipedia.org/wiki?curid=393141" title="Hrabstwo Stormont, Dundas and Glengarry">
Hrabstwo Stormont, Dundas and Glengarry



</doc>
<doc id="393143" url="https://pl.wikipedia.org/wiki?curid=393143" title="Brzozowo (powiat chełmiński)">
Brzozowo (powiat chełmiński)

Brzozowo – wieś w Polsce położona w województwie kujawsko-pomorskim, w powiecie chełmińskim, w gminie Kijewo Królewskie.
Podział administracyjny.
W latach 1954-1972 wieś należała i była siedzibą władz gromady Brzozowo (gromada). W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 646 mieszkańców. Jest największą miejscowością gminy Kijewo Królewskie.
Zabytki.
Według rejestru zabytków NID na listę zabytków wpisane są schrony amunicyjne M-3 i M-4 w zespole twierdzy Chełmno, zbudowane po 1914, nr rej.: A/1511/ z 14.02.1980.
Budownictwo i rolnictwo.
Ze względu na bliskie położenie Chełmna w Brzozowie rozwija się budownictwo mieszkaniowe. W miejscowości znajdują się również silosy zbożowe, w których przechowywane są plony z okolicznych powiatów.
Oświata i religia.
We wsi znajduje się szkoła podstawowa i kaplica należąca do parafii pw. Wniebowzięcia Najświętszej Maryi Panny w Chełmnie.

</doc>
<doc id="393144" url="https://pl.wikipedia.org/wiki?curid=393144" title="Kulometr">
Kulometr

Kulometr (woltametr, kulombometr -fr.-gr.) – urządzenie do pomiaru ładunku elektrycznego.
Kulometr jest naczyniem, w którym przebiega elektroliza, tak skonstruowanym, że można dokładnie zmierzyć ilość jej produktów. Na przykład w kulometrze srebrowym można dokładnie zważyć osadzone na elektrodzie srebro, a w kulometrze gazowym zmierzyć objętość wytworzonych w czasie elektrolizy gazów (wodór i tlen). Znając ilość produktów elektrolizy, oblicza się na podstawie prawa Faradaya wielkość ładunku elektrycznego, który przepłynął przez kulometr. Pośrednio, dzieląc tę wielkość przez czas przepływu prądu, można określić jego natężenie.

</doc>
<doc id="393148" url="https://pl.wikipedia.org/wiki?curid=393148" title="Hymn Gwinei">
Hymn Gwinei

Liberté ("Wolność") to hymn państwowy Gwinei. Został przyjęty w 1958 roku. Autor słów jest nieznany, a muzykę skomponował Fodeba Keita.

</doc>
<doc id="393149" url="https://pl.wikipedia.org/wiki?curid=393149" title="Giełda walutowa">
Giełda walutowa



</doc>
<doc id="393153" url="https://pl.wikipedia.org/wiki?curid=393153" title="Menonici">
Menonici



</doc>
<doc id="393154" url="https://pl.wikipedia.org/wiki?curid=393154" title="Hymn Gwinei Bissau">
Hymn Gwinei Bissau

Esta é a Nossa Pátria Bem Amada („Jesteś naszą Ojczyzną umiłowaną”) – hymn państwowy Gwinei Bissau. Został on przyjęty w 1974 roku. Muzykę napisał Xiao He, a słowa Amilcar Cabral.
W latach 1975–1996 pieśń funkcjonowała także jako hymn Republiki Zielonego Przylądka.

</doc>
<doc id="393158" url="https://pl.wikipedia.org/wiki?curid=393158" title="Rods">
Rods

Rods – artefakty w nagraniach wideo i zdjęciach, manifestujące się jako jasne i podłużne, często spiralne twory. Eksperymenty przy użyciu kamer o różnej szybkości nagrywania pokazały, że są one złudzeniem wywołanym przez wlatujące w kadr owady lub ptaki, gdy czas ekspozycji fotografii jest stosunkowo długi. Kryptozoolodzy uważają je za nieznane nauce zwierzęta.

</doc>
<doc id="393159" url="https://pl.wikipedia.org/wiki?curid=393159" title="Hymn Gwinei Równikowej">
Hymn Gwinei Równikowej

Hymn Gwinei Równikowej został przyjęty w roku 1968. Muzykę i słowa napisał Atanasio Ndongo Miyono.

</doc>
<doc id="393165" url="https://pl.wikipedia.org/wiki?curid=393165" title="Fanfilm">
Fanfilm

Fanfilm (film fanowski) jest produkcją filmową inspirowaną przez znane produkty kultury masowej (najczęściej film, komiks lub grę komputerową). Fanfilmy, jak wynika z nazwy, są tworzone przez fanów, najczęściej amatorów niemających nic wspólnego z przemysłem filmowym, rzadziej przez profesjonalistów.
Fanfilmy są produkcjami niekomercyjnymi, rozpowszechnianymi przez Internet lub na nieodpłatnych nośnikach (DVD, CD). Czasami fanfilmy wyświetlane są na konwentach fanów danej tematyki (np. Comic Con w San Francisco).
Geneza słowa.
Polski termin "fanfilm" wywodzi się od amerykańskiego pojęcia "fan film" znaczącego po prostu "film fanowski".

</doc>
<doc id="393167" url="https://pl.wikipedia.org/wiki?curid=393167" title="Hymn Hondurasu">
Hymn Hondurasu

Tu bandera es un lampo de cielo ("Twoja flaga jest niebiańsko jasna") − hymn państwowy Hondurasu. Został przyjęty w roku 1917. Słowa napisał Augusto Constancio Coello, a muzykę skomponował Carlos Hartling.
Do roku 1917, Honduras używał zupełnie innego hymnu, do którego muzykę skomponował L. Campos.
Jedynie refren i ostatnia zwrotka są używane przy oficjalnych okazjach.

</doc>
<doc id="393168" url="https://pl.wikipedia.org/wiki?curid=393168" title="Józef Szewczyk (generał)">
Józef Szewczyk (generał)

Józef Szewczyk (ur. 19 marca 1931 w Nowym Targu, zm. 10 maja 2022 w Warszawie) – generał brygady Wojska Polskiego, Naczelny Prokurator Wojskowy (1975-1984) i równocześnie zastępca Prokuratora Generalnego PRL (1975-1987)
Życiorys.
Do 1936 mieszkał z rodziną w Zakopanem, potem w Rabce. Podczas II wojny światowej w wieku 13 lat schywatyny podczas łapanki i wywieziony na roboty przymusowe do Niemiec. Po wojnie uczył się w szkole średniej, w której założył koło Organizacji Młodzieżowej Towarzystwa Uniwersytetu Robotniczego. Był członkiem PPS, a od grudnia 1948 PZPR. W 1949 wstąpił ochotniczo do ludowego Wojska Polskiego i rozpoczął naukę w Oficerskiej Szkoły Politycznej w Łodzi. Po ukończeniu szkoły 12 października 1950 został promowany na stopień podporucznika w korpusie oficerów politycznych. Po promocji został wyznaczony na stanowisko zastępcy dowódcy kompanii ds. politycznych w samodzielnym batalionie saperów Marynarki Wojennej w Helu. 
W latach 1951-1953 był instruktorem młodzieżowym, a potem sekretarzem organizacji partyjnej PZPR w Dywizjonie Ścigaczy i Kutrów Torpedowych w Gdyni-Oksywiu, od 1952 w stopniu porucznika marynarki. Od 1953 studiował na Fakultecie Prawniczym Akademii Wojskowo-Politycznej im. F. Dzierżyńskiego w Warszawie. Od 1955 kapitan marynarki. Po ukończeniu studiów pełnił służbę w wojskowych organach ścigania, początkowo jako podprokurator w Prokuraturze Marynarki Wojennej w Gdyni. W 1958 ukończył studia magisterskie na Wydziale Prawa Uniwersytetu Warszawskiego. W Marynarce Wojennej służył do 1967, ostatnio na stanowisku wiceprokuratora Marynarki Wojennej. Od 1967 szef Wojskowej Prokuratury Garnizonowej w Olsztynie. Od marca 1972 był szefem Oddziału Prokuratorskiej Kontroli Przestrzegania Prawa w Naczelnej Prokuraturze Wojskowej w Warszawie, aw 1974 przez kilka miesięcy pełnił obowiązki szefa Prokuratury Śląskiego Okręgu Wojskowego we Wrocławiu. Ukończył także studia podyplomowe w Akademii Sztabu Generalnego WP. 
Od kwietnia 1975 do kwietnia 1984 był Naczelnym Prokuratorem Wojskowym i równocześnie (1975-1987) zastępcą Prokuratora Generalnego PRL. W 1977 ukończył studia podyplomowe w Moskwie. 5 października 1978 Rada Państwa PRL awansowała go na stopień generała brygady. Nominację wręczył mu w Belwederze 11 października 1978 przewodniczący Rady Państwa prof. Henryk Jabłoński. W maju 1984 urlopowany ze służby wojskowej na czas dalszego pełnienia funkcji zastępcy Prokuratora Generalnego PRL (do listopada 1987). W tym okresie kierował pionem cywilistycznym i kontrolno-profilaktycznym prokuratury powszechnej. Występował wówczas przed Sądem Najwyższym i Naczelnym Sądem Administracyjnym. W maju 1988 wyznaczony został na stanowisko głównego specjalisty w Kierownictwie Sztabu Generalnego WP. W grudniu 1991 pożegnany przez szefa Sztabu Generalnego WP gen. dyw. Zdzisława Stelmaszuka i przeniesiony w stan spoczynku z dniem 10 stycznia 1992 z powodu osiągnięcia ustawowej granicy wieku.
W latach 1987-1994 przez dwie kadencje pełnił społeczną funkcję przewodniczącego Rady Naczelnej, a następnie prezesa Zarządu Głównego Górskiego Ochotniczego Pogotowia Ratunkowego.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Ordery i odznaczenia.
Odznaczony m.in. Krzyżem Komandorskim oraz Kawalerskim Orderu Odrodzenia Polski, Złotym Krzyżem Zasługi, Złotym Medalem Siły Zbrojne w Służbie Ojczyzny, Złotym Medalem Za zasługi dla obronności kraju i wieloma medalami resortowymi i zagranicznymi.
Życie prywatne.
Syn Karola, robotnika budowlanego, żołnierza września 1939, do 1945 przebywającego w niewoli niemieckiej oraz Marii z domu Pomykacz. Mieszka w Warszawie. Żonaty, żona Irena, jedna córka.

</doc>
<doc id="393169" url="https://pl.wikipedia.org/wiki?curid=393169" title="Civilization 3">
Civilization 3



</doc>
<doc id="393172" url="https://pl.wikipedia.org/wiki?curid=393172" title="Subsydencja">
Subsydencja

Subsydencja to powolne obniżanie się pewnych obszarów skorupy ziemskiej, spowodowane przez procesy endogeniczne, głównie tektoniczne. 
Długotrwała subsydencja prowadzi do powstawania basenów sedymentacyjnych i gromadzenia się w nich osadów o dużej miąższości. Zjawisko to zachodzi, np. w Kalifornii, w Morzu Czerwonym, w Holandii, w Wenecji. 
Subsydencję można określić za pomocą pomiarów satelitarnych.

</doc>
<doc id="393173" url="https://pl.wikipedia.org/wiki?curid=393173" title="Order Świętych Maurycego i Łazarza">
Order Świętych Maurycego i Łazarza

Zakon (lub order) świętych Maurycego i Łazarza – pot. maurycjanie – (wł. "Ordine dei Santi Maurizio e Lazzaro") – obecnie zakon rycerski i order domowy dynastii sabaudzkiej, do 1946 odznaczenie państwowe Królestwa Włoch.
Historia.
Historia do 1946 roku.
Order został utworzony – pierwotnie jako zakon rycerski – przez księcia Emanuela Filiberta w 1572 z połączenia sabaudzkiego Zakonu św. Maurycego z włoskimi zakonnikami św. Łazarza (podlegającymi obediencji magistralnej z siedzibą w Kapui). Powstały w efekcie nowy zakon przejął włoskie posiadłości lazarytów i ich augustiańską regułę. Utworzenie nowego zakonu pod wezwaniem świętych Maurycego i Łazarza potwierdził papież Grzegorz XIII mocą bulli "Pro Commisa" z 1572. Dawny zakon św. Maurycego był religijnym zakonem rycerskim, a nowy zakon pod wezwaniem obu świętych posiadał charakter odznaczenia za zasługi wobec dynastii sabaudzkiej. Król Sardynii Wiktor Emanuel I nadał mu w roku 1816 nowe statuty, najobszerniejsze w historii orderów świata (226 paragrafów w 10 rozdziałach). Order podzielony został na trzy klasy:
Godność kawalera z łaski nadawana była za długoletnią służbę państwową osobom stanu nieszlacheckiego, które posiadały co najmniej rangę podpułkownika lub jej odpowiednik w służbie cywilnej. Przy wszystkich stopniach "kawalerów z prawa" należało się wykazać ośmioma przodkami stanu szlacheckiego po mieczu i po kądzieli, mieć zezwolenie papieskie na ew. drugie małżeństwo oraz stosować się do zakazu poślubienia kobiety owdowiałej. Opłata wstępna wynosiła 1500 lirów w złocie, ale ubogi kawaler w wieku emerytalnym mógł uzyskać rentę w wys. 600 lirów.
Order Świętych Maurycego i Łazarza otrzymał w latach 1855 – 1857 nowe statuty: podzielono go na 5 klas według znanego schematu Legii Honorowej, dodając klasy Wielkiego Oficera ("Grande Ufficiale", komandoria z gwiazdą) i oficera ("Cavaliere Ufficiale"), zniesiono wywód szlachectwa i podział na kawalerów z prawa i z łaski, i ustalono liczbę nadań na najwyżej: 60 Wielkich Krzyży, 150 Wielkich Oficerów, 500 komandorów, 2000 oficerów i nieograniczoną liczbę kawalerów. Nieomal masowo nadawany, order pozostał w tej postaci do zniesienia monarchii w roku 1946.
Insygnia.
Insygnia dawnego orderu to oznaka i gwiazda orderowa. Oznaką jest podwójny krzyż złożony z białego krzyża liliowego, zwanego także krzyżem św. Maurycego, i położonego na ukos między jego ramionami zielonego krzyża św. Łazarza (krzyża maltańskiego) z kulkami na zakończeniach ramion. I awers i rewers oznaki są identyczne.Gwiazda I klasy była srebrną muszlą z nałożoną na nią oznaką orderową, gwiazda II klasy srebrnym rombem z oznaką orderu. Wszystkie oznaki od I do IV klasy zawieszone były na złotej koronie królewskiej. Order noszony był na zielonej wstędze, przy I klasie z lewego ramienia na prawy bok.
Organizacja po 1946 roku.
Zgromadzenie, uznane w 1951 roku przez Republikę Włoską jako charytatywna organizacja społeczna, istnieje do dnia dzisiejszego w postaci orderu domowego dynastii sabaudzkiej i prywatnego świeckiego zakonu rycerskiego. Ma ok. 3000 członków w różnych krajach Europy i Ameryki. Jest to powrót do dawnego rycerskiego zgromadzenia orderowego, ze specjalnym kanonicznym rytuałem, mundurami, płaszczami rycerskimi, oraz członkostwem kapelanów i kobiet. Dla kobiet wprowadzono stopnie "Dama", "Dama Ufficiale", "Dama di Commenda" i "Dama di Gran Croce". Przywrócono stopnie kawalerów z prawa i z łaski oraz wywód szlachectwa dla kawalerów i dam z prawa, przy czym zachowano 5 klas dawnego orderu za zasługi. Jego obecnym Wielkim Mistrzem jest Wiktor Emanuel di Savoia-Carignano, głowa dynastii sabaudzkiej, książę Neapolu i tytularny Król Włoch. Nowi członkowie są przyjmowani raz do roku w marcu, w rocznicę śmierci króla Humberta II, na walnym zebraniu w opactwie Hautecombe (gmina Saint-Pierre-de-Curtille, Sabaudia). Posiadacze dawnego sabaudzko-włoskiego Orderu Zasług Cywilnych są automatycznie członkami zakonu Maurycego i Łazarza.
Jednym z najznamienitszych polskich kawalerów dawnego Orderu Świętych Maurycego i Łazarza był generał Władysław Anders. Zwierzchnikiem Polskiej Delegatury dzisiejszego zakonu był w swoim czasie hr. Juliusz Ostrowski, obecny prezes Związku Polskich Kawalerów Maltańskich. Obecnie Zakon Świętych Maurycego i Łazarza (od 2002) nie posiada polskiej jurysdykcji. Należy do niego także grupa Polaków w większości żyjących na emigracji.

</doc>
<doc id="393174" url="https://pl.wikipedia.org/wiki?curid=393174" title="Zakazane piosenki">
Zakazane piosenki

Zakazane piosenki – polski czarno-biały muzyczny film fabularny z 1946 w reżyserii Leonarda Buczkowskiego, według scenariusza Ludwika Starskiego.
Film upamiętnia antyniemiecką i partyzancką twórczość muzyczną czasów II wojny światowej, jednocześnie przedstawiając w epizodach historię okupacji niemieckiej od kapitulacji wrześniowej, aż po wkroczenie Armii Czerwonej do Warszawy. Przedstawione w nim piosenki są w większości oparte na autentycznej twórczości wykonawców ulicznych i orkiestr podwórkowych.
Początkowo twórcy planowali zrobienie średniometrażowego dokumentu muzycznego, jednak po jego ukończeniu w 1946 zdecydowano się wydłużyć go do fabularyzowanej wersji pełnometrażowej. Tym samym "Zakazane piosenki" stały się pierwszym polskim filmem pełnometrażowym nakręconym po II wojnie światowej w kraju. Premiera filmu odbyła się w 1947. Cieszył się on sporym powodzeniem, jednak krytycy zarzucali mu fałszowanie rzeczywistości okupacyjnej i łagodzenie okrucieństw niemieckich tamtego czasu. W związku z tym film został wycofany z kin i skierowany do poprawy. Wersja zmieniona, w większym stopniu akcentująca grozę czasów wojny, weszła na ekrany w 1948. Również i ona była bardzo popularna. Do początków XXI wieku film obejrzało w kinach około 15 milionów widzów.
W 2020 roku druga wersja filmu została poddana cyfrowej rekonstrukcji i udostępniona jest na platformie 35mm.online. Film w wersji zrekonstruowanej cyfrowo emitowany w telewizji na kanałach: Kino Polska, TVP Kultura.
Fabuła.
Fabuła.
Akcja filmu rozgrywa się od września 1939 aż do wyzwolenia Warszawy w 1945. Muzyk, Roman Tokarski opowiada historię okupacji niemieckiej w Warszawie. W pierwszej fabularnej wersji filmu opowieść tę kieruje do pracowników studia filmowego, zbierającego antyniemieckie i partyzanckie piosenki. W wersji drugiej – do swojego przyjaciela, repatrianta z Anglii, który niezbyt dobrze orientuje się w tym, jak wyglądało życie polskiej stolicy podczas wojny.
W czasie okupacji Roman brał udział w występach ulicznej orkiestry, grającej "Warszawiankę", był także, wraz z siostrą, członkiem organizacji podziemnej, brał udział w akcjach bojowych partyzantki oraz w powstaniu warszawskim. Głównemu wątkowi towarzyszą epizody z życia okupowanej Warszawy, związane z ulicznymi śpiewakami, ukrywającym się Żydem, młodą folksdojczką. Wszystkie epizody powiązane są piosenkami.
Różnice pomiędzy wersjami pełnometrażowymi.
W drugiej pełnometrażowej wersji filmu wprowadzono zmiany przede wszystkim w zakresie ramy narracyjnej – bohater o swoich przeżyciach opowiadał nie w atelier filmowym, a w swoim mieszkaniu, a adresatem jego opowieści nie była ekipa filmowa, a koledzy, wśród których znajdował się repatriant z Anglii, który nie znał realiów okupacji i przez to jego wypowiedzi stanowiły w mniejszym lub większym stopniu gafy.
Inne zmiany wprowadzone do drugiej wersji filmu to m.in.:
Obsada.
Niektórzy z wykonawców, którzy zgłosili się do Filmu Polskiego ze swoim okupacyjnym repertuarem otrzymali w filmie niewielkie role. Profesjonalni aktorzy grający w "Zakazanych piosenkach" wywodzili się na ogół z teatrów – warszawskich, łódzkich i z krakowskiego Starego Teatru. Dzięki udziałowi w produkcji Buczkowskiego i Starskiego, stali się pierwszymi gwiazdami polskiego filmu powojennego. Jeszcze przed ukończeniem zdjęć do "Zakazanych piosenek" Danuta Szaflarska, odtwarzająca główną rolę kobiecą, pojawiła się na okładce pierwszego numeru czasopisma „Film”, w tym samym numerze ukazał się też wywiad z aktorką, przeprowadzony przez Zbigniewa Piterę (numer w całości wykupiono).
Niektórych żołnierzy niemieckich odgrywali autentyczni jeńcy wojenni.
Aktorzy występujący w filmie:
Historia i okoliczności powstania.
Wersja średniometrażowa.
Początkowo Ludwik Starski planował nakręcić we współpracy z Leonardem Buczkowskim półgodzinny reportaż muzyczny, który udokumentowałby twórczość ulicznych muzyków warszawskich z czasów okupacji oraz twórczość partyzancką. W założeniu film ten miał ukazywać konflikt między ludową piosenką "Ein Heller und ein Batzen", śpiewaną przez żołnierzy Wehrmachtu (znaną pod błędnym tytułem "Heili, Hailo"), a polskimi utworami okupacyjnymi. Pierwszą piosenką miało być "Dnia pierwszego września roku pamiętnego", upamiętniające kapitulację 1939, ostatnią – "Serce w plecaku", wykonywane przez polskich żołnierzy w już odzyskanej stolicy. Fabularyzowana była rama filmu – historię piosenek miał opowiadać ich zbieracz, który zgłosił się do atelier filmowego, kolekcjonującego antyniemiecką muzyczną twórczość uliczną. Całość nie miała mieć w założeniu innych indywidualnych bohaterów, a wykonawcami utworów mieli być liczni i różnorodni mieszkańcy stolicy, dzięki czemu widz miał nabrać przekonania o tym, jak powszechną bronią przeciwko okupantowi była warszawska piosenka.
We wrześniu 1945 rozpoczęto poszukiwania ludzi, którzy wykonywali antyniemieckie i partyzanckie piosenki w czasie wojny i za pomocą afiszy zachęcano ich do zgłaszania się do Filmu Polskiego. Zwracano się także do osób, które są w posiadaniu odpisów takowych piosenek i proszono je o ich dostarczenie. Starski i Buczkowski próbowali także znaleźć ludzi, którzy sami byliby wykonawcami piosenek antyniemieckich lub takowych wykonawców znali, poprzez zasięganie języka na warszawskich targowiskach.
Od końca tego miesiąca rejestrowano już pierwszych wykonawców i ich utwory w atelier Filmu Polskiego w Łodzi. Pewną trudnością była konieczność ustalenia ewentualnych przedwojennych autorów piosenek i uzgodnienia z nimi kwestii praw autorskich, tym bardziej że pojawiali się liczni oszuści, przypisujący sobie autorstwo konkretnych utworów i domagający się opłaty za ich wykorzystanie w filmie. Starski i Buczkowski spotykali się z nimi wszystkimi i próbowali ustalić, czy ich roszczenia są słuszne. Ostatecznie udało się w ten sposób ustalić jednego autora – okazało się, że twórcą piosenki "Serce w plecaku" był Michał Zieliński (choć wcześniej jako prawdopodobnych autorów wymieniano Juliana Tuwima i Antoniego Słonimskiego). Zieliński mógł łatwo dowieść swojego autorstwa, gdyż piosenka została przed wojną opublikowana w tomiku "Wiersze żołnierskie" Narodowego Instytutu Wydawniczego, jego nazwisko włączono więc do czołówki filmu.
Film powstał na przełomie 1945 i 1946, w całości kręcony był w Łodzi, gdzie zrekonstruowano jedynie niektóre plenery warszawskie. Ta wersja filmu nie miała publicznej premiery.
Pierwsza wersja pełnometrażowa.
Tymczasem narastała potrzeba zrobienia pierwszego po II wojnie światowej fabularnego filmu polskiego – publiczność domagała się polskiej produkcji pełnometrażowej, z opóźniającego się jej powstania żartowały „Szpilki” i kabarety. Projekty, które miały szansę stać się taką produkcją (film o Korczaku według scenariusza Starskiego, "Robinson warszawski" Jerzego Andrzejewskiego i Czesława Miłosza czy "Dwie godziny" Ewy Szelburg-Zarembiny i Jana Marcina Szancera), borykały się z trudnościami. Wobec tego podjęto decyzję o przekształceniu "Zakazanych piosenek" w produkcję pełnometrażową, tym bardziej że twórcy zgromadzili ilość materiału znacznie przekraczającą średni metraż. Według Piotra Śmiałowskiego decyzja ta zapadła 4 grudnia 1946, podczas spotkania ministra informacji Feliksa Widy-Wirskiego z ekipą pracującą nad "Zakazanymi piosenkami" (kręciła ona akurat scenę z piosenką o klęsce wrześniowej), spotkanie to odbyło się podczas otwarcia atelier filmowego w Łodzi. Według Edwarda Zajička o przekształceniu "Zakazanych piosenek" w pełny metraż zdecydowano podczas ich kolaudacji.
Ludwik Starski przystąpił do zmiany scenariusza, praca ta zajęła mu trzy tygodnie. Wprowadził postacie indywidualnych bohaterów i epizody z ich życia, połączone piosenkami.
Kręcenie fabularnej, pełnometrażowej wersji "Zakazanych piosenek" rozpoczęto w maju 1946. Większość filmu powstawała w Łodzi. Na ulicy Łąkowej dokonano rekonstrukcji warszawskich ulic (Boduena, Jasnej i Szpitalnej, wszystkie położone opodal Domu Braci Jabłkowskich). W połowie lipca ekipa filmowa udała się do Warszawy, gdzie nakręciła część plenerów (m.in. wejście niemieckich żołnierzy do Warszawy i walki na Starówce).
Podczas zdjęć doszło do kilku incydentów. Jeden z nich miał miejsce w czasie kręcenia scen walk na Starówce, których akcja rozgrywała się w 1944 – aktor Jerzy Duszyński, podczas odgrywania sceny, niechcący postrzelił pomocnika operatora (w tamtym czasie nie stosowano jeszcze ślepej amunicji). Do innych incydentów dochodziło podczas kręcenia scen rozgrywających się w tramwaju – przechodnie, widząc aktorów w niemieckich mundurach, brali ich za autentycznych żołnierzy Wehrmachtu i reagowali agresją. Także scena kręcenia ulicznego marszu śpiewających żołnierzy hitlerowskich wzbudziła duże emocje postronnych, którzy nie zauważyli ekipy filmowej i nie zdawali sobie sprawy, że patrzą na inscenizację.
Ze względu na to, że polska produkcja filmowa musiała dopiero odbudować się po wojnie, film borykał się z problemami organizacyjnymi. Brakowało np. taśmy filmowej, którą twórcy zmuszeni byli kupować po trochu z rozmaitych, w tym pokątnych i przypadkowych, źródeł, co z kolei wymuszało na operatorze wykonywanie próbek z każdej szpuli taśmy, dla upewnienia się, że wszystkie mają jednolite parametry fotograficzne. Brakowało także kostiumów, więc aktorki musiały występować we własnych strojach. Borykano się również z niedoświadczeniem ekipy filmowej – większość pracowników technicznych dopiero na planie uczyła się rzemiosła, inni wracali do pracy po wieloletniej przerwie spowodowanej wojną. Filmowcom doskwierały też ograniczenia sprzętowe – ze względu na brak przenośnego sprzętu (m.in. prądnic, aparatury dźwiękowej) rekonstrukcje ulic musiały odbywać się w pobliżu studia filmowego w Łodzi. Brakowało też aparatury zdolnej do nagrywania dźwięku na osobną taśmę, tak więc piosenki zostały nagrane wcześniej i odtwarzane podczas kręcenia, a aktorzy wykonywali je z playbacku. Całość dźwięków była rejestrowana kamerą, która, dla zminimalizowania szumów, była otulona kołdrą. Dopiero pod koniec pracy filmowcy otrzymali aparaturę dźwiękową ze Szwecji. Dodatkowym problemem był niedostatek kamer – ekipa miała do dyspozycji wyłącznie dwie: jedną, niemą, znaleziono w Krakowie w siedzibie Hansa Franka, drugą, czterdziestokilogramową, umożliwiającą rejestrację dźwięku, zdobyła w Niemczech Czołówka Filmowa Wojska Polskiego.
W trakcie produkcji pojawiały się też coraz liczniejsze zastrzeżenia ideologiczne, związane z przesłaniem filmu. Alina Madej sugeruje, że wobec tych zastrzeżeń nie zrezygnowano z "Zakazanych piosenek" wyłącznie z uwagi na fakt, że film był wcześniej intensywnie reklamowany i oczekiwany przez publiczność, produkcję więc doprowadzono do końca.
W sierpniu 1946 zdjęcia były już ukończone i film był skierowany do montażu. Realizacja filmu kosztowała ponad 624 tysiące złotych. Ta wersja miała 3030 metrów.
Premiera filmu odbyła się 8 stycznia 1947 w kinie „Palladium” w Warszawie (następnego dnia film wyświetlano także w kinach „Polonia”, „Atlantic” i „Stylowe”). Jak donosił „Express Wieczorny”, widzowie pojawili się przed kasami już przed południem, wśród niecierpliwie oczekujących doszło do szeregu bójek, demolowano kina i sąsiadujące z nimi lokale, w związku z czym kina, w których wyświetlano "Zakazane piosenki" musiały być ochraniane przez milicję i ORMO. Według wspomnień Ludwika Starskiego zgromadzona na premierze publiczność płakała ze wzruszenia. Film wyświetlany był w Warszawie aż do połowy lutego.
Druga wersja pełnometrażowa.
Mimo dużego powodzenia u publiczności, "Zakazane piosenki" spotkały się jednak z licznymi negatywnymi głosami krytyków – filmowi zarzucano łagodzenie hitlerowskich zbrodni i niedostateczne oddanie grozy czasów okupacji, podkreślanie roli polskich zdrajców, niepoważne pokazanie polskiej martyrologii i tandetność. Pod naporem krytyki, po kilku miesiącach wyświetlania, film został zdjęty z ekranów na żądanie Ministerstwa Informacji i Propagandy, a Komisja ds. Filmu działająca przy PPR skierowała film do poprawy. Z pierwotnej wersji wycięto więc w zasadzie jedną trzecią filmu – około 800 metrów (26 minut), a dokręcono 850. Główna zmiana dotyczyła ramy narracyjnej – o ile w wersji pierwszej adresatami historii opowiadanej przez głównego bohatera byli pracownicy studia filmowego, o tyle w drugiej bohater opowiadał o okupacji i piosenkach swojemu przyjacielowi-żołnierzowi, repatriantowi z Anglii, który nie miał pojęcia o krajowych realiach okupacyjnych. Dodano też sceny mające ukazać okrucieństwo Niemców. Niektóre ze scen wersji poprawionej kręcone były przez asystentów Buczkowskiego – Jerzego Kawalerowicza i Kazimierza Sheybala.
Premiera wersji zmienionej odbyła się 2 listopada 1948 w kinie Atlantic. Druga wersja filmu miała 3000 metrów. Według relacji dziennikarza „Życia Warszawy” również tym razem film cieszył się powodzeniem – w pierwszy dzień po wznowieniu emisji publiczność odwiedziła kina na tyle licznie, że wymagały one ochrony milicyjnej, w kolejnych dniach przed kinami ustawiały się długie kolejki.
Piosenki.
W afiszach, zachęcających do zgłaszania się twórców i zbieraczy antyniemieckich piosenek okupacyjnych pisano "zabroniona piosenka, przybrana w niezgrabne rymy, była często zwycięskim konkurentem propagandowych ryków oszalałej tuby Goebbelsa". W zamyśle twórców właśnie na konflikcie pomiędzy hitlerowskimi "Heili, Hailo" oraz taktami z "Deutschland, Deutschland, über alles" a polskimi piosenkami ulicznymi i partyzanckimi miała opierać się dramaturgia filmu. Wykorzystanie piosenek jako tworzywa fabuły wymusiło na Buczkowskim zastosowanie montażu pod muzykę w stopniu wcześniej nieobecnym w polskim kinie; montaż w "Zakazanych piosenkach" może opierać się na współgraniu obu elementów, ale też na ich zestawieniu kontrapunktowym.
W filmie przedstawiono w sumie 14 piosenek. Prawie wszystkie oparte są na autentycznej twórczości wykonawców ulicznych i orkiestr podwórkowych, zarejestrowanej w odpowiedzi na ogłoszenie Filmu Polskiego. Wyjątkami są jedynie napisana przez Ludwika Starskiego na melodię "Miasteczka Bełz" piosenka "Warszawo ma" oraz "Lecą liście z drzewa" Wincentego Pola. Piosenki ułożone są chronologicznie, każdej z nich poświęcony jest osobny epizod, w sumie całość przekazuje historię okupacji. Piosenki wykonywane są częściowo przez autentycznych wykonawców ulicznych, a częściowo przez aktorów i aktorki.
W filmie śpiewane są m.in. utwory: "Serce w plecaku" Michała Zielińskiego, "Lecą liście z drzewa" Wincentego Pola, "Warszawo ma" Ludwika Starskiego, "Dnia pierwszego września roku pamiętnego", "Gdy w noc wrześniową północ wybiła", "Siekiera, motyka, piłka, szklanka", "Czerwone jabłuszko", "Teraz jest wojna, kto handluje, ten żyje", "Rozszumiały się wierzby płaczące" oraz "Oj bida, bida".
Opracowane przez Romana Palestera piosenki, dzięki dobrej, umiarkowanej, stylizacji (celowe błędy językowe, proste rymy, „warszawski” sposób wymowy, naiwne obrazowanie i elementy kolorytu lokalnego), są autentyczne i pozwalają twórcom uchwycić atmosferę wielkomiejskiego folkloru.
Wykorzystane w filmie piosenki zyskały dzięki niemu nową popularność – według opublikowanej w „Filmie” (11/1947) relacji, po premierze "Zakazanych piosenek" chętnie podśpiewywano na ulicach i w knajpach filmowe utwory (nie zawsze tylko polskie – autor relacji przytacza przypadek wyśpiewywania niemieckiej piosenki "Ein Heller und ein Batzen" przez pijanych imprezowiczów). Ta popularność powróciła po latach – wiele z zarejestrowanych w filmie piosenek, ze zmienionym tekstem, śpiewano w czasie stanu wojennego.
Odbiór.
Pierwsza pełnometrażowa wersja filmu cieszyła się olbrzymim powodzeniem wśród widzów – bilety wykupywano błyskawicznie, w kinach wybuchały awantury pomiędzy zniecierpliwionymi widzami, walczącymi o bilety, spopularyzowały się także śpiewane w filmie piosenki. Reakcje krytyki nie były już tak entuzjastyczne. Pierwsze recenzje były raczej pozytywne – Zbigniew Pitera (Film 11/1947) chwalił "Zakazane piosenki" za spełnienie oczekiwań na pierwszy film polski, zaznaczał jednak, że epizodyczna formuła filmu szkodzi jego jedności dramaturgicznej oraz wpływa na szkicowe potraktowanie postaci; według niego nie dyskwalifikowało to jednak filmu, jako że wyobraźnia widza mogła wypełnić ewentualne luki. Również Marian Promiński w „Odrodzeniu” (5/1947) zwracał uwagę na szkicowość filmu, a także na uproszczenie obrazu okupacji, ten jednak recenzent chwalił "Zakazane piosenki" za unikanie brutalności, humor, a także za odpowiedź na sentymentalne potrzeby Polaków. Jerzy B. Klima („Kurier Polski” 27 I 1947) oraz Mieczysław Drobner („Film” 11/1947) chwalili warstwę muzyczną filmu, która, ich zdaniem, znakomicie oddawała emocje widzów. Jalu Kurek w „Dzienniku Polskim” chwalił pomysł na film, z kolei w dzienniku „Ziemia Pomorska” wyrażano uznanie za doskonałe oddanie realiów okupacyjnej Warszawy. Krytyka chwaliła też powszechnie aktorów i scenografię.
Bardzo negatywnie na film zareagowała natomiast „Kuźnica” – jej redakcja zorganizowała w łódzkim „Klubie Pickwicka” dyskusję na temat "Zakazanych piosenek", podczas której zarzucono filmowi m.in. zawężoną perspektywę okupacji, ganiono scenę wyroku na folksdojczce, który miał być zbyt słabo umotywowany oraz niezgodność z okupacyjnymi realiami. Uczestniczący w dyskusji Henryk Szletyński odmówił ponadto filmowi walorów artystycznych i oskarżył go o deprawowanie gustu publiczności. Na łamach „Kuźnicy” (4/1947) ukazał się także tekst Adama Ważyka, który wysuwał wobec filmu liczne zarzuty. Częściowo ganił go za niedostatki artystyczne, które wynikały jego zdaniem ze spontanicznego wydłużenia krótkiego w zamierzeniu dokumentu do formy pełnometrażowej; niedostatkami tymi miały być epizodyczność, słabe zawiązanie akcji, schlebianie tandetnym gustom publiczności oraz za zbliżenia twarzy i umieszczanie w kadrze pojedynczych sylwetek bohaterów. Pozostałe jego zarzuty dotyczyły przesłania filmu – brak konkretności historycznej oraz zafałszowanie okupacyjnej rzeczywistości. Ważyk wskazywał, że za słabość filmu odpowiedzialne było w dużej mierze przesiąknięcie filmowców przedwojennymi przyzwyczajeniami. Po recenzji Ważyka nasiliły się negatywne oceny dzieła – filmowi, wzorem Ważyka, zarzucano tani sentymentalizm i zastępowanie rzeczywistej okupacyjnej grozy atmosferą beztroski (Zbigniew Jurkiewicz, „Pokolenie” 2/1947), a także ckliwość, kicz i wzbudzanie łatwych wzruszeń, które nie pozwalają na obiektywne dostrzeżenie niedostatków filmu (Jerzy Wyszomirski, „Dziennik Łódzki”, 15/1947, Jerzy Waldorff, „Przekrój” 94/1947). Waldorff traktował także „Zakazane Piosenki” jako dowód na to, że być może Film Polski jako instytucja nie sprawdza się i nie potrafi wywiązać się z powierzonych mu zadań. W prasie zaczęły pojawiać się wypowiedzi (w artykułach redakcyjnych i listach czytelników) oskarżające film o akcenty antypolskie, publikowano także apele o to, by nie wyświetlać tego filmu za granicą. „Trybuna Robotnicza” (1 lutego 1947), krytykując film, powoływała się na oburzenie, jakie budzi on w byłych więźniach hitlerowskich obozów koncentracyjnych (nie wskazywano jednak o jakich konkretnie więźniów chodzi i gdzie wyrażali oni to oburzenie).
Druga wersja filmu cieszyła się ponownie dużym powodzeniem publiczności. Pojawiły się też pozytywne głosy krytyki – „Głos Robotniczy” (13 XI 1948) chwalił dokonane przeróbki, a Bogdan Brzeziński w „Dzienniku Polskim” (287/1948) z zadowoleniem stwierdzał, że krytyka przysłużyła się filmowi, gdyż dzięki temu wzbogacił się o interesujące wątki i śmiało może być pokazywany za granicą. Nie brakowało jednak także głosów krytycznych – Jerzy Płażewski („Odrodzenie”, 1948 nr 47) zarzucał filmowi banalność i płytkość, Jerzy Toeplitz („Film” 1948, nr 7) natomiast ganił kontrast między ambitnymi zamierzeniami a błahością tematu.
Niezależnie od zarzutów krytyki film cieszył się wciąż sporą popularnością – w ciągu pierwszych trzech lat od jego powstania liczba jego widzów wyniosła około 10,8 miliona, a więc dwa razy więcej niż ówczesna średnia liczba widzów na film.
W kolejnych latach po powstaniu film eksportowany był do ZSRR, Bułgarii, Czechosłowacji, na Węgry (1949), Izraela (1950), Rumunii, Albanii, USA (1951), Finlandii (1952), Iranu (1953), Holandii i Kanady (1954).
Również w następnych latach "Zakazane piosenki" były chętnie oglądane – do początków XXI wieku liczba ich widzów osiągnęła około 15 milionów, film osiągnął też trzecie miejsce w kategorii „dramat filmowy” w plebiscycie na najlepszy film polski, przeprowadzonym przez „Gazetę Wyborczą” i „Tygodnik Antena”. W sondażu przeprowadzonym w 2009 dla tygodnika „Newsweek Polska” na najlepszy polski film lub serial o tematyce wojennej "Zakazane piosenki" znalazły się na szóstym miejscu (wymienione przez 4,4% respondentów). Pojawiły się także w gronie najwybitniejszych filmów polskich wybranych w ankiecie „Kwartalnika Filmowego”, przeprowadzonej z okazji stulecia kina wśród 72 twórców i badaczy filmu.
Jacek Fuksiewicz twierdzi, że swoje wieloletnie powodzenie "Zakazane piosenki" zawdzięczają optymizmowi i humorowi oraz ukazaniu społeczeństwa polskiego jako takiego, któremu udało się uzyskać wewnętrzną niepodległość nawet w warunkach hitlerowskiej okupacji. Również Bożena Janicka tłumaczy popularność filmu tym, że spełnia on funkcję "ku pokrzepieniu serc". Małgorzata Hendrykowska wskazuje natomiast, że film ten mógł pełnić funkcje katarktyczne po czasach wojennego okrucieństwa i – poprzez wizję Polaków odważnych i sprytnych, zdolnych do oszukania okupanta – budzić w widzach dumę i zadowolenie.

</doc>
<doc id="393178" url="https://pl.wikipedia.org/wiki?curid=393178" title="Buffer overflow">
Buffer overflow



</doc>
<doc id="393182" url="https://pl.wikipedia.org/wiki?curid=393182" title="Brent Bailey">
Brent Bailey

Brent Bailey (ur. 1977) – koszykarz amerykański.
Bailey dzięki swoim atletycznym warunkom fizycznym może z powodzeniem grać na pozycjach niskiego i silnego skrzydłowego. Ukończył uczelnię Stevens Point.
Bailey występował w sezonie 2002/03 w polskim klubie MKS Pruszków (średnio 18 punktów na mecz). Potem występował w Belgii, Holandii i w amerykańskiej lidze CBA. W sezonie 2005/06 grał w Polpaku Świecie, wystąpił wtedy w Meczu Gwiazd PLK i wygrał konkurs wsadów.

</doc>
<doc id="393185" url="https://pl.wikipedia.org/wiki?curid=393185" title="Rokitnica (województwo dolnośląskie)">
Rokitnica (województwo dolnośląskie)

Rokitnica (niem. "Röchlitz") – wieś w Polsce położona w województwie dolnośląskim, w powiecie złotoryjskim, w gminie Złotoryja, na Pogórzu Kaczawskim w Sudetach, na pograniczu z Niziną Śląsko-Łużycką (Równiną Chojnowską).
Podział administracyjny.
W latach 1975–1998 miejscowość należała do województwa legnickiego.
Położenie.
Miejscowość leży w rozszerzeniu doliny Kaczawy. Rozwinęła się ona przy dwuczłonowym grodzie, wystawionym na niewielkim wzgórzu o wysokości 203 m n.p.m.
Historia.
Rokitnica powstała w wyniku rozbudowy grodu. Gród został wzniesiony w pierwszych latach XIII wieku przez księcia Henryka I Brodatego, który często się w nim zatrzymywał. On to nadał także prawa górnicze miastu Złotoryja. Nazwę miejscowości w zlatynizowanej staropolskiej formie "„Rochetnicz”" oraz "„Rokethnicz”" wymienia spisany około 1300 roku średniowieczny łaciński utwór opisujący żywot świętej Jadwigi "Vita Sanctae Hedwigis".
Zabytki.
Do wojewódzkiego rejestru zabytków wpisane są:

</doc>
<doc id="393186" url="https://pl.wikipedia.org/wiki?curid=393186" title="Superużytkownik">
Superużytkownik



</doc>
<doc id="393199" url="https://pl.wikipedia.org/wiki?curid=393199" title="Dominet Basket Liga 2005/2006">
Dominet Basket Liga 2005/2006



</doc>
<doc id="393206" url="https://pl.wikipedia.org/wiki?curid=393206" title="PLK 2005/2006">
PLK 2005/2006



</doc>
<doc id="393208" url="https://pl.wikipedia.org/wiki?curid=393208" title="DBL 2005/2006">
DBL 2005/2006



</doc>
<doc id="393210" url="https://pl.wikipedia.org/wiki?curid=393210" title="Polska Liga Koszykówki 2005/06">
Polska Liga Koszykówki 2005/06



</doc>
<doc id="393212" url="https://pl.wikipedia.org/wiki?curid=393212" title="Żółw promienisty">
Żółw promienisty

Żółw promienisty ("Astrochelys radiata") – gatunek gada z podrzędu żółwi skrytoszyjnych z rodziny żółwi lądowych.
Wysklepiony karapaks, na tarczkach wzór kresek rozchodzących się promieniście. Głowa żółta z czarną plamą.
Długość karapaksu do 42 cm.
Trawiaste stepy, suche obszary buszu.
Sukulenty gromadzące w liściach wodę.
Aktywne rano i wieczorem.
Samica składa od 2 do 6 jaj. Okres inkubacji trwa 5-9 miesięcy.
Południowy Madagaskar, Mauritius, Reunion.

</doc>
<doc id="393215" url="https://pl.wikipedia.org/wiki?curid=393215" title="Erich Hassler">
Erich Hassler



</doc>
<doc id="393225" url="https://pl.wikipedia.org/wiki?curid=393225" title="Asma al-Asad">
Asma al-Asad

Asma al-Asad, z domu al-Achras (arab. أسماء الأخرس; ur. 11 sierpnia 1975 w Londynie) – żona prezydenta Syrii Baszara al-Asada i pierwsza dama tego kraju.
Życiorys.
Pochodząca z sunnickiej rodziny syryjskiej osiadłej w Wielkiej Brytanii, Asma urodziła się i dużą część życia spędziła w Londynie. Z wykształcenia jest programistką komputerową. Ukończyła King’s College London. Po ukończeniu studiów (w 1996) pracowała m.in. jako ekonomistka w Deutsche Bank.
Syna ówczesnego prezydenta Syrii Hafiza al-Asada Baszara poznała, kiedy ten pracował przez pewien czas (jest okulistą) w jednym z londyńskich szpitali. Już wówczas typowany był na kolejnego prezydenta Syrii. Pobrali się na prywatnej ceremonii w grudniu 2000, kiedy on był już prezydentem.

</doc>
<doc id="393228" url="https://pl.wikipedia.org/wiki?curid=393228" title="Augustyn z Canterbury">
Augustyn z Canterbury

Augustyn z Canterbury, cs. "Swiatitiel Awgustin, jepiskop Kantenberskij" (ur. ?, zm. 26 maja 604 lub 605) – pierwszy arcybiskup Canterbury, nazywany apostołem Anglii, święty Kościoła katolickiego, anglikańskiego i prawosławnego.
Życiorys.
Augustyn był przeorem klasztoru w Rzymie, gdy papież Grzegorz Wielki wybrał go w 595 r., by poprowadził misję, zwykle zwaną misją gregoriańską, do Wielkiej Brytanii, by chrystianizować króla Ethelberta I i jego królestwo Kentu z anglosaskiego pogaństwa. Kent został prawdopodobnie wybrany, ponieważ Ethelbert poślubił księżniczkę chrześcijańską, która miała wywierać pewien wpływ na jej męża. Zanim dotarli do Kentu, misjonarze zastanawiali się, czy nie zawrócić, ale papież namawiał ich w 597 roku by kontynuowali podróż. 
Misja.
Misja w 596.
Pierwsza próba zakończyła się niepowodzeniem, misjonarze zawrócili w połowie drogi, zniechęceni przeciwnościami losu. Można spodziewać się, że te przeciwności to w dużej mierze niezrozumienie kościoła galijskiego dla nowo powstałej doktryny misyjnej. Dlatego przygotowując następną wyprawę, papież Grzegorz I wyposażył Augustyna w list polecający do opatów i biskupów galijskich, a także do małoletnich królów frankijskich Teodoryka II Burgundzkiego i Teudeberta II Austrazyjskiego oraz regentki i babki obu królów, królowej Brunhildy. Podniósł także Augustyna do godności opata.
W 596 roku otrzymał sakrę biskupią z rąk biskupa Wirgiliusza z Arles.
Misja wyruszyła – zimą 596/597 zatrzymała się u króla Franków. W listach polecających papież polecił zabierać ze sobą duchownych z ziem galijskich w czasie podróży. Ci pomocnicy, według Grzegorza, byli lepiej zorientowani w sytuacji panującej w Anglii i obyczajach tamtejszej ludności. Mogli zatem stać się mediatorami w misji Augustyna. Wiosną 597 roku misjonarze wylądowali w Anglii na ziemi króla Kentu (wyspa Thanet). Powodem wyboru tego miejsca był fakt, iż król Kentu Ethelbert był mężem księżniczki merowińskiej Berty (córki króla Paryża – Chariberta I). W zawartej umowie ślubnej miała ona prawo swobodnego wyznania swojego kultu na ziemi Anglów. Razem z królową był tam biskup frankijski, który wzniósł kościół koło Canterbury. Zatem ludność i dwór Kentu mieli dość dużo okazji do usłyszenia i poznania wiary królowej. Był to czynnik, który mógł ułatwić pomyślne zakończenie misji papieskiej. Władca Kentu był ostrożny, wiedział jakie korzyści może przynieść mu chrześcijaństwo, ale zdawał sobie również sprawę z tego, jak głęboko zakorzenione jest pogaństwo wśród ludu. Dyskusyjna pozostaje kwestia czy w momencie przybycia Augustyna, Ethelbert był już ochrzczony czy nie. List wysłany do Berty przez Grzegorza Wielkiego jest tak lakoniczny, że na jego podstawie można udowodnić obie tezy. Pomimo swojej ostrożności, król był misjonarzom przychylny, dostali oni zezwolenie na osiedlenie się w pobliżu Canterbury, korzystali z kościoła pod wezwaniem św. Marcina. Otrzymali również zgodę na odbudowę starego rzymskiego kościoła w samym Canterbury – kościół ten stanowił początek Katedry w Canterbury. Ponadto Augustyn założył kościół parafialny św. Marcina i klasztor śś. Piotra i Pawła Apostołów, ukończony dopiero po jego śmierci.
Misja w 601.
W 601 roku Augustyn wysłał raport do papieża z przebiegu misji oraz poprosił go o pomoc. W wyniku tego Grzegorz wysłał nową misję, członkiem której był m.in. św. Mellit, która przywiozła sprzęt liturgiczny, księgi święte, paliusz dla Augustyna oraz list, w którym papież przedstawił swoją wizje organizacji Kościoła angielskiego. Nawiązywał on do organizacji kościelnej z czasów rzymskich i przewidywał założenie 12 biskupstw, które miały być podporządkowane 2 metropoliom. Południowej z siedzibą w Londynie z Augustynem na czele oraz północnej z siedzibą w Yorku – którego metropolita miał być podporządkowany Augustynowi do jego śmierci, a następnie miał być zupełnie niezależny. Miało to zapobiec uzyskaniu przez biskupów silnej władzy nad kościołem w Anglii, co mogło spowodować, że papież straciłby kierownictwo nad tą częścią kościoła. Jednak plan ten był nie do końca doskonały, przewidywał stworzenie organizacji kościelnej w oparciu o dawną organizacje rzymską. Tymczasem na ziemiach brytyjskich zaszły ogromne zmiany administracyjne. Jak też się okazało plany Grzegorza były ustalone na wyrost, spodziewał się on szybkiej misji chrystianizacyjnej. Jednak napotkano liczne opory ludności wiejskiej, która była wychowana w tradycji pogańskiej i nie miała ochoty z tą tradycją skończyć. Dlatego też w 601 roku papież stworzył doktrynę, według której należy zerwać z nawracaniem siłą i niszczeniem świątyń pogan. Aby ułatwić poganom przejście z ich wiary na wyznanie chrystusowe należy do ich świątyń po uprzednim pokropieniu ich wodą święconą wstawiać ołtarze chrześcijańskie. Nie wolno od razu nakazać im odciąć się od wszystkiego w co wierzyli, bo spowoduje to zator z ich strony. Jeśli miejscowa ludność składała w jakieś określone dni ofiary swoim bogom, to należy im w te dni zorganizować jakieś inne święto, np. ku czci jakiegoś świętego męczennika. Jak mówił św. Grzegorz "Jest rzeczą niemożliwą pozbawić umysły surowe wszystkiego od razu; ten bowiem, kto usiłuje wspiąć się na szczyt, wznosi się po stopniach krokami, nie skokami".
Brytowie w misji.
Augustyn w swej misji miał nieprzyjemnie spotkanie z Brytami – rdzennymi mieszkańcy tych ziem, którzy wyznawali chrześcijaństwo od wieków, jednak uległa ta wiara lekkim wypaczeniom. W innym terminie odbywała się u nich Wielkanoc, występowały różnice w obrządku chrztu. Augustyn według tradycji spotkał się z Brytami 2 razy i próbował ich przekonać do zmiany praktyk oraz pomóc w chrystianizacji Anglo-Sasów. Pierwszy raz miało to miejsce na pograniczu Wesseksu, w miejscu obecnego Bristolu. Augustyn próbował przekonać kapłanów brytyjskich do podjęcia wspólnej misji, jednak wcześniej musieli oni zerwać ze swoimi praktykami i przyjąć obrządek rzymski. Na to jednak nie chcieli się zgodzić. O wyższości danego obrządku miała zdecydować próba. Znaleziona ślepca, którego Brytowie próbowali uzdrowić, nie udało się to jednak. Dokonał tego dopiero Augustyn. Kapłani zdecydowali, że muszą zasięgnąć opinii ludu przed przyłączeniem się do Augustyna i poprosili o wyznaczenie drugiej daty spotkania. Udali się kapłani do uczonego pustelnika, który powiedział im, że jeśli Augustyn jest mężem bożym, to mają się do niego przyłączyć. Miano poznać to po tym, że w czasie uczty wysłannicy rzymscy zajmą pierwsi miejsca, a gdy przyjdą Brytowie, to w zależności od tego, jak się zachowają misjonarze, taka będzie ich pobożność: gdy wstaną na ich powitanie, znaczy, że są pokornymi i bożymi ludźmi, gdy jednak będą siedzieć, znaczy iż są niegodni przyłączenia się do nich. Augustyn egzaminu nie zdał. Spotkanie zakończyło się niepowodzeniem, a Augustyn miał im wtedy przepowiedzieć karę bożą – za odrzucenie go stoczą wojnę z nieprzyjaciółmi, a za niechęć do chrystianizacji Anglów poniosą z ich rąk karę. Przepowiednia spełniła się w roku 613, gdy król Bernicji Ethelfryd pod Chester pokonał Brytów.
Znaczenie misji dla Kościoła.
Misja Augustyna odniosła sukces, stała się zaczątkiem Kościoła w Anglii oraz zapoczątkowała proces zjednoczenia wyspy. Samo wysłanie Augustyna do Brytanii było wielkim przełomem w dziejach Kościoła. Rzym przejął prymat w chrystianizacji pogan. Zaczęto organizować nowe wyprawy misyjne. Zmieniono także podejście do pogan. Zamiast nawracać ich siłą, zdecydowano się na pokojowe misje. Ich celem miało być przekonywanie pogan słowem i postawą, a nie mieczem.
Śmierć.
Ostatnie lata życia Augustyna przyniosły rozszerzenie się obszaru działalności Kościoła, co było uwarunkowane protekcją króla Kentu. W 604 roku założono biskupstwo w Rochester, misja zdołała osiągnąć tereny Królestwo Essexu. W tym czasie powstał w Londynie kościół pod wezwaniem św. Pawła Apostoła.
27 maja 605 roku Augustyn zmarł. Został pochowany w ufundowanym przez siebie kościele opackim-katedralnym pw. świętych Piotra i Pawła w Canterbury obok króla św. Ethelberta.
Dzień obchodów.
Wspomnienie liturgiczne w Kościele katolickim (dowolne) obchodzone jest 27 maja, obowiązkowe w Kościele anglikańskim i u trapistów obchodzone w dzień śmierci 26 maja.
Polski Autokefaliczny Kościół Prawosławny wspomina świętego biskupa dwukrotnie:
Również ewangelicy wspominają świętego 26 maja.
Ikonografia.
W ikonografii św. Augustyn przedstawiany jest w typowym stroju biskupim, w tradycji zachodniej również w szatach mnicha-benedyktyna.
Relikwie.
Święty jeszcze za życia znany był z cudów i uzdrowień. Miały one miejsce również w 1091 roku, gdy jego relikwie przenoszono z miejsca pochówku do rozbudowanej świątyni monasteru.
Przeniesienie relikwii św. Augustyna w Anglii wspominane jest 6 września.

</doc>
<doc id="393231" url="https://pl.wikipedia.org/wiki?curid=393231" title="Georges Perec">
Georges Perec

Georges Perec (ur. 7 marca 1936 w Paryżu, zm. 3 marca 1982 w Ivry-sur-Seine) – francuski eseista, pisarz i filmowiec eksperymentalny, zaliczany do grona najważniejszych współczesnych twórców. Członek grupy literackiej OuLiPo.
Życiorys.
Perec urodził się w dzielnicy robotniczej w Paryżu jako jedyny syn w rodzinie polskich Żydów: Icka Judko i Cyrli (Szulewicz) Peretz, którzy w 1920 roku wyemigrowali do Francji. Ojciec Pereca zaciągnął się do armii francuskiej podczas II wojny światowej, umarł w 1940 r. w wyniku odniesionych obrażeń, a jego matka zginęła w niemieckim obozie koncentracyjnym – prawdopodobnie w Auschwitz w 1943 r. W 1942 r. Perec trafił pod opiekę wujostwa ze strony ojca, trzy lata później został przez nich formalnie zaadoptowany.
Perec jest uważany za najważniejszego eksperymentatora formalnego w literaturze II połowy XX wieku. Udanie łączył wątki autobiograficzne (jak w "Rzeczach") z eksperymentami (najbardziej skrajny przykład to "La Disparition"), zachowując przy tym zwartą, logicznie zamkniętą, fabułę dzieła. Przyjęta przez Pereca koncepcja literatury powoduje olbrzymie problemy przy przekładzie – niektóre z jego utworów mogą funkcjonować praktycznie jedynie w języku francuskim, co jest główną przyczyną słabej znajomości twórczości Pereca w Polsce – z bogatego dorobku pisarza przetłumaczono na język polski ledwie kilka pozycji. W roku 2012 wydano zbiór esejów Pereca, obejmujący niemal całość jego pomniejszych dzieł.
Twórczość.
Perec zaczynał jako eseista i recenzent we francuskiej magazynie literackim – Nouvelle Revue Française oraz Les Lettres nouvelles. Publikował już podczas studiów historycznych i socjologicznych na Uniwersytecie Paryskim. W latach 1958–1959 służył w wojsku jako spadochroniarz, następnie ożenił się z Paulette Petras. Spędzili rok w Safakis (Tunezja), gdzie Paulette pracowała jako nauczycielka. Te wydarzenia stanowiły inspirację do napisania przez Pereca powieści "Rzeczy" (1965). W 1961 roku Perec rozpoczął pracę w bibliotece w Laboratorium Badań Neurofizjologicznych i dołączył do Szpitala Saint-Antoine jako archiwista, było to nisko opłacane stanowisko, które zachował aż do 1978 roku. Duży wpływ na twórczość literacką Pereca miała grupa OuLiPo, do której dołączył w 1967 roku. Wtedy też poznał Raymond Queneau, założyciela OuLiPo. Perec dedykował mu swoją książkę "Życie instrukcja obsługi" (Queneau zmarł zanim została opublikowana).
Perec zajmował się również przemysłem filmowym. Swój pierwszy film "Człowiek, który śpi" nakręcił na podstawie napisanej przez siebie powieści – "Człowiek, który śpi". Film został nagrodzony Prix Jean Vigo w 1974 roku.
Powieść "Życie instrukcja obsługi" przyniosła Perecowi spory sukces nie tylko literacki, ale i finansowy, co umożliwiło mu tworzenie w pełnym wymiarze czasowym. W 1981 roku, podczas pobytu w Australii, pracował nad niedokończoną powieścią "53 dni". Wkrótce po powrocie z Australii, jego stan zdrowia pogorszył się. Perec był nałogowym palaczem ze zdiagnozowanym rakiem płuc. Rok później zmarł. Jego prochy znajdują się w kolumbarium na cmentarzu Père Lachaise.
"La Disparition" (1969) to lipogram – w książce nie użyto słów zawierających literę „e”. Tytułowy „zanik” (lub jak w angielskim przekładzie: „pustka”) nie oznacza tylko rezygnacji z liter, jest to przede wszystkim metafora doświadczenia żydowskiego w czasie II wojny światowej, a także zanik samego autora – wystarczy zwrócić uwagę na to, ile razy w słowach „Georges Perec”, pojawia się litera „e”.
"W albo wspomnienie z dzieciństwa" (1975) jest to praca częściowo autobiograficzna, jednak trudno jest ją jednoznacznie sklasyfikować. Jerzy Franczak napisał, że jest to „(…)rekonstrukcja pierwszych lat życia jest próbą przepracowania wczesnych traum, związanych ze śmiercią ojca (podczas strzelaniny) i matki (w obozie zagłady) oraz z wojenną tułaczką chłopca po domach rozlicznych ciotek. Perec nie byłby jednak sobą, gdyby materiału wspomnieniowego nie uczynił przedmiotem literackiej gry. Rzecz zaczyna się urwaną opowieścią Gasparda Winklera, znanego z innych powieści tego autora, a w drugiej części książki przed zdumionym czytelnikiem otwiera się iście utopijna wizja samotnej wyspy, zwanej po prostu W, na której panuje idealny ład. Wyspa, wymyślona przez nastoletniego Georges’a, wydaje się z początku krainą czystej fantazji, zapewniającą schronienie przed okrutną rzeczywistością. Jednak utopijne rojenie przechodzi z wolna w swoje przeciwieństwo. Mieszkańcy W oddają się z upodobaniem grom i ćwiczeniom ruchowym, ich życie reguluje sportowa dyscyplina i kult tężyzny fizycznej. Ten olimpijski ideał ujawnia rychło rys totalitarny: obóz szkoleniowy przekształca się z wolna w obóz zagłady. Zestawienie narracji wspomnieniowej oraz awanturniczej opowieści o nieistniejącej wyspie jest niezwykle frapujące, co więcej, staje się ono osobnym przedmiotem rozważań (w powieści współistnieją aż trzy kroje pisma…). Pamięć przechowuje traumy, a równocześnie uniemożliwia do nich prosty, bez problematyczny dostęp. Powieść Pereca – wielowarstwowa i skomplikowana, a zarazem klarowna i napisana uwodzicielsko prostą francuszczyzną (nie lada wyzwanie dla tłumacza!) – stanowi oryginalną odpowiedź na jej wezwanie”.
Dzieła (wybór).
Eseje wydane po polsku w tomie "Urodziłem się. Eseje" (tłum. zbiorowe, wyd. Lokator, 2012):

</doc>
<doc id="393237" url="https://pl.wikipedia.org/wiki?curid=393237" title="Asma Asad">
Asma Asad



</doc>
<doc id="393238" url="https://pl.wikipedia.org/wiki?curid=393238" title="Żółw stepowy">
Żółw stepowy

Żółw stepowy ("Testudo horsfieldii") – gatunek gada z podrzędu żółwi skrytoszyjnych z rodziny żółwi lądowych.
Opis.
Skorupa żółwia stepowego ma kształt owalny (podgatunek Testudo horsfieldii horsfieldii różni się okrągłą skorupą). Jest barwy oliwkowozielonej z ciemnymi plamami na każdej tarczce. Skorupa jest bardziej płaska niż u żółwi z rodzaju "Testudo". Żółwie te mają ciemne łapy, miejscami żółtawe. Cechą charakterystyczną jest występowanie czterech pazurów na wszystkich kończynach.
Rozmiary.
Dorosłe osobniki mierzą od 15 do 23 cm, przy czym samice są większe od samców. Wielkość tę osiągają około 20 roku życia.
Środowisko.
Żółwie te żyją na jałowych, suchych, skalistych i porośniętych trawami terenach stepów środkowoazjatyckich. Natomiast w norach, w których śpią, zimują i wypoczywają panuje stosunkowo wysoka wilgotność.
Pokarm.
Żółwie stepowe dawniej były uważane za zwierzęta wszystkożerne z przewagą pokarmu roślinnego w diecie; nowsze badania wskazują jednak, że są one ściśle roślinożerne. Żywią się okresowo dostępną roślinnością, lecz unikają traw. Z nastaniem lata, pożywienie staje się mniej soczyste. Dieta dziko żyjących żółwi stepowych jest obfita w błonnik, zaś uboga w białko. Ponadto jest ona zmienna i zależna od sezonu oraz związanej z nim dostępności określonych gatunków roślin. W diecie tej występują przykładowo takie gatunki jak: "Ceratocephalus falcatus, Papaver pavoninum, Koelpinia linearis". 
Zachowanie.
Żółwie te są aktywne głównie wiosną, po okresie zimowej hibernacji. Wówczas rozpoczynają szukanie partnera do godów. Zazwyczaj żółwie te zapadają w letni letarg (estywacja), który często przeradza się w sen zimowy, rozpoczynający się z nastaniem jesieni. W okresach deszczowych, kiedy ziemia jest miękka, żółw stepowy kopie nory dochodzące do 2 metrów długości, które są zakończone większą komorą, w której może się swobodnie obrócić. Nory służą za miejsce snu oraz letniego i zimowego spoczynku. Zdarza się, że jedną norę zamieszkuje jednocześnie kilka żółwi.
Rozmnażanie.
Żółwie osiągają dojrzałość płciową w wieku 3-5 lat. W maju lub czerwcu samica składa 2-6 jaj (przeważnie 3), z których po okresie trwającej 80-110 dni inkubacji wykluwają się młode żółwie.
Występowanie.
Żółwie te występują naturalnie na terenie prawie całego Wielkiego Stepu. Duże ich populacje występują w południowo-wschodniej Rosji, Iranie, Pakistanie, Afganistanie, Uzbekistanie i północnym Kazachstanie.
Ochrona.
Gatunek "Testudo horsfieldii" wymieniony jest w aneksie B Rozporządzenia Rady (WE) Nr 338/97 w sprawie handlu dzikimi zwierzętami oraz w załączniku II konwencji CITES.
Hodowla w terrarium.
Żółw stepowy musi posiadać przestronne, odpowiednio wyposażone terrarium. Terrarium powinno mieć wielkość minimum 1m x 0,5m x 0,3m (długość/ szerokość/ wysokość), można zbudować je z płyty osb lub ze szkła, jednakże to drugie rozwiązanie jest znacznie bardziej kosztowne. Niezbędnym jego wyposażeniem jest lampa grzewcza (tzw. lustrzanka), świetlówka emitująca promieniowanie UVB, basenik z wodą oraz odpowiednio gruba warstwa podłoża. Najlepszym podłożem jest nienawożona ziemia ogrodowa z domieszką piasku, mocno ubita. Może być obsadzona darnią i roślinami karmowymi. Nie należy stosować samego piasku z uwagi na ryzyko zaczopowania układu pokarmowego i brak stabilnego oparcia podczas chodzenia.
Hodowanego w terrarium żółwia należy karmić wyłącznie pokarmem roślinnym. Nie wolno podawać warzyw, owoców ani białka zwierzęcego. Częstym błędem jest podawanie sałaty, która, z powodu nieodpowiedniego stosunku wapnia do fosforu oraz dużej zawartości szczawianów, uniemożliwia odpowiednie przyswajanie wapnia. Prawidłowo odżywiany żółw rośnie wolno i ma ledwo widoczne przyrosty.
W okresie letnim wskazane jest, aby żółwie stepowe przebywały na specjalnym, odpowiednio zabezpieczonym przed ucieczką i drapieżnikami, wybiegu zewnętrznym.
Należy również uważać na zbyt duże wystawienie żółwia stepowego na działanie promieni słonecznych.

</doc>
<doc id="393239" url="https://pl.wikipedia.org/wiki?curid=393239" title="Deva">
Deva

Deva (węg. "Déva", niem. "Diemrich") – miasto w zachodniej Rumunii, w Siedmiogrodzie, nad rzeką Maruszą. Jest stolicą okręgu Hunedoara. W mieście funkcjonuje słynna szkoła gimnastyki sportowej.
W starożytności była dacką fortecą, nazywaną "Singidava". Właśnie w tym regionie Dakowie mieli główne ośrodki swojego państwa i tu ulegli w 106 r. przeważającym siłom rzymskich legionów cesarza Trajana.
W mieście rozwinął się przemysł maszynowy, materiałów budowlanych, drzewny, spożywczy, porcelanowy oraz hutniczy.
Merem miasta jest od 2000 Mircia Munteanu z Narodowej Partii Liberalnej.

</doc>
<doc id="393245" url="https://pl.wikipedia.org/wiki?curid=393245" title="Ecclesia Dei">
Ecclesia Dei

Ecclesia Dei – dokument w formie motu proprio ogłoszony 18 lipca 1988 r. przez Jana Pawła II. Był odpowiedzią na wyświęcenie biskupów bez zgody Stolicy Apostolskiej przez arcybiskupa Lefebvre'a dnia 30 czerwca 1988 r. 
Papież stwierdza w nim, że czynem tym abp Lefebvre zaciągnął ekskomunikę na siebie i na wyświęconych przez siebie biskupów. Jan Paweł II stwierdza w tym dokumencie ponadto, że każdy przyłączający się do schizmatyckiego ruchu zaciąga na siebie ekskomunikę mocą samego prawa: "Wszystkim winno być wiadome, że formalna przynależność do schizmy jest poważną obrazą Boga i pociąga za sobą ekskomunikę ustaloną przez prawo Kościoła" (pkt.5c).
Aby ułatwić odstąpienie od schizmy niektórym kapłanom, seminarzystom, wspólnotom zakonnym i poszczególnym ich członkom, którzy pragną pozostać pod zwierzchnictwem papieża, zachowując swoje tradycje w zakresie duchowości i liturgii, powołana została specjalna Komisja Ecclesia Dei. Do jej likwidacji w dniu 17 stycznia 2019 zajmowała się ona sprawami kontaktów z Bractwem Świętego Piusa X oraz sprawami dotyczącymi funkcjonowania różnych zgromadzeń pielęgnujących tradycje liturgiczne (Instytut Chrystusa Króla, Bractwo Świętego Piotra).

</doc>
<doc id="393247" url="https://pl.wikipedia.org/wiki?curid=393247" title="Antał">
Antał

Antał, inaczej nazywany ćwierćbeczką – dawna jednostka objętości stosowana na ziemiach polskich przed 1764 rokiem. 1 Antał odpowiadał 18 garncom. Połowę antału stanowił antałek (zwany też achtelem) - 9 garnców. Antał stanowił element systemu beczkowego, stosowanego na dawnych ziemiach polskich do mierzenia objętości płynów dla celów handlowych.

</doc>
<doc id="393250" url="https://pl.wikipedia.org/wiki?curid=393250" title="Stągiew">
Stągiew

Stągiew – dawna jednostka objętości, stosowana w XIX wieku (po 1819 roku). Stągiew odpowiadała 50 garncom nowopolskim, czyli ok. 200 litrom.

</doc>
<doc id="393252" url="https://pl.wikipedia.org/wiki?curid=393252" title="Josef Bradl">
Josef Bradl

Josef "Sepp" Bradl (ur. 8 stycznia 1918 w Wasserburg am Inn, zm. 3 marca 1982 w Mühlbach am Hochkönig) – austriacki skoczek narciarski, mistrz świata z 1939 oraz zwycięzca pierwszej edycji Turnieju Czterech Skoczni. Pierwszy skoczek w historii, który skoczył ponad 100 metrów.
Życiorys.
Bradl był synem górnika w kopalni miedzi w Mühlbach, który zginął w wypadku alpinistycznym na górze Hochkönig. Bradl zaczął trenować skoki narciarskie w dzieciństwie. W 1933 roku, w wieku piętnastu lat oddał już 50-metrowy skok. Zadebiutował na igrzyskach olimpijskich w 1936 roku, podczas olimpiady w Garmisch-Partenkirchen. Jako pierwszy w historii ustał skok na odległość ponad 100 metrów. Dokonał tego na nowo przebudowanej skoczni w Planicy w czasie konkursu 15 marca 1936 roku. W 1952 wziął udział w igrzyskach w Oslo, a rok później wygrał pierwszy w historii Turniej Czterech Skoczni. Dwa razy stał na najwyższym stopniu zawodów tego cyklu: 6 stycznia 1953 w Innsbrucku i dokładnie rok później w Bischofshofen. Podczas swojej – ponaddwudziestoletniej – kariery siedem razy był mistrzem Austrii (przed 1938 i po 1945) oraz dwa razy mistrzem Niemiec.
Josef Bradl zakończył karierę w 1956 roku i został trenerem narodowej kadry austriackiej. Nie krył swej sympatii do nazizmu i Adolfa Hitlera. Był współwłaścicielem skoczni i hotelu w Mühlbach am Hochkönig. Tuż przed śmiercią napisał książkę pod tytułem "Mein Weg zum Weltmeister" ("Moja droga do mistrzostwa świata").

</doc>
<doc id="393253" url="https://pl.wikipedia.org/wiki?curid=393253" title="Elpenor">
Elpenor

Elpenor (gr. Ἐλπήνωρ) – postać z mitologii greckiej. Jeden z towarzyszy Odyseusza zamienionych przez Kirke w wieprze. 
Po odzyskaniu postaci ludzkiej upił się w przeddzień wyjazdu winem i zasnął pijany na tarasie. Usłyszawszy nad ranem wołanie towarzyszy, wyrwany ze snu spadł i zabił się. Odyseusz spotkał później jego duszę w świecie podziemnym, gdzie Elpenor poprosił go o sprawienie jego niepochowanym zwłokom przyzwoitego pogrzebu. Heros spełnił jego prośbę i wrócił na wyspę Kirke, gdzie spalił ciało towarzysza i usypał mu mogiłę.

</doc>
<doc id="393255" url="https://pl.wikipedia.org/wiki?curid=393255" title="Konew">
Konew

Konew – dawna jednostka objętości, stosowana na ziemiach polskich po 1764 roku, wprowadzona oficjalnie w ramach reform stanisławowskich jako miara objętości płynów. Konew stanowiła element systemu garńca warszawskiego i odpowiadała 5 garncom, tj. około 19 litrów.

</doc>
<doc id="393257" url="https://pl.wikipedia.org/wiki?curid=393257" title="Telekamery">
Telekamery

Telekamery – nagrody przyznawane przez czytelników magazynu „Tele Tydzień” za osiągnięcia telewizyjne. Pierwsza gala odbyła się w 1998 i podsumowywała rok 1997.
Zwycięzców w poszczególnych kategoriach wybierają telewidzowie, głosując za pośrednictwem kuponów drukowanych na łamach „Tele Tygodnia”, kartek dołączanych do kolejnych wydań magazynu, wiadomości SMS lub telefonicznie, później także przez stronę internetową plebiscytu. W jednej kategorii może wygrać tylko jeden nominowany. Po zdobyciu trzech Telekamer zwycięzca nie zdobywa kolejnej nominacji, lecz w następnym roku otrzymuje Złotą Telekamerę. Czasami przyznawane są również nagrody honorowe, takie jak Brylantowe Kolie czy Złote Spinki. Gościem specjalnym gal organizowanych od 1998 do 2009 była gwiazda zagraniczna, która otrzymywała nagrodę honorową.
Do 2009 oraz w latach 2015–2016 ceremonia była transmitowana w TVP2. W latach 2012–2014 i 2017–2019 gala Telekamer nie była pokazana w telewizji. W 2010, 2012–2014 i 2019 ceremonia transmitowana była w Internecie. Od 2020 gala rozdania nagród ponownie jest transmitowana na żywo w telewizji, na antenie TV Puls.
Laureaci Złotej Telekamery.
Laureaci Złotej Telekamery przyznawanej za zdobycie trzech Telekamer (rok po zdobyciu ostatniej) – zdobycie jej nie pozwala na dalsze nominacje do Telekamer.
Laureaci nagród za całokształt.
Brylantowe Kolie:
Złote Spinki:
Specjalna nagroda programu TVP2:
Platynowa Telekamera:
Kategorie.
Nie zawsze wszystkie kategorie pojawiały się na gali. Czasami nosiły one inne nazwy. Poniższa lista przedstawia wszystkie nominacje w historii Telekamer wraz z innymi nazwami i latami rozdań:

</doc>
<doc id="393259" url="https://pl.wikipedia.org/wiki?curid=393259" title="Târgu Mureș">
Târgu Mureș

Târgu Mureș (przed reformą ortografii Tîrgu Mureș, węg. Marosvásárhely, niem. "Neumarkt am Mieresch") – miasto w Rumunii, stolica okręgu Marusza. Liczy 150 041 mieszkańców. Od 2004 roku merem miasta jest Dorin Florea z Partii Demokratycznej.
Etymologia.
Historyczna nazwa miasta wywodziła się z języka węgierskiego i brzmiała "Vásárhely" (co oznacza „targowisko”), zaś obecna jest ekwiwalentem "Marosvásárhely" (oznaczającego „targowisko nad Maruszą”). Rumuńskie "târg" oznacza to samo co w języku polskim.
Historia.
Miasto po raz pierwszy zostało udokumentowane w „Novum Forum Sicolorum” w 1322 roku. Począwszy od XVI wieku, Târgu Mureș przodowało jako ważne centrum kultury i edukacji. Pierwsze szkoły zostały założone w 1492 roku. W 1754 r. miasto przekształciło się w ważne miejsce życia społecznego i gospodarczego, kiedy to stało się siedzibą sądu najwyższego wymiaru sprawiedliwości Księstwa Siedmiogrodu. 
W wyniku traktatu w Trianon miasto znalazło się w granicach Rumunii. W tym czasie miejscowość znacząco rozwinął burmistrz Emil Dandea. W 1940 roku miasto ponownie znalazło się w granicach Węgier. W wyniku pokoju paryskiego w 1947 roku miasto ponownie znalazło się w granicach państwa rumuńskiego.
W marcu 1990 roku w mieście doszło do zamieszek pomiędzy Węgrami a Rumunami. W wyniku zamieszek zginęło 5 osób, zaś 278 zostało rannych.
Gospodarka.
W mieście rozwinął się przemysł chemiczny, maszynowy, materiałów budowlanych oraz drzewny.
Populacja.
Według ostatniego spisu ludności przeprowadzonego w 2002 roku, miasto Târgu Mureș liczy 150 041 mieszkańców.
Jest to pierwszy spis ludności, który pokazuje tak niewielką procentową ilość Węgrów dzięki dziesiątkom lat migracji Rumunów do miasta.
Zabytki i turystyka.
W Târgu Mureș znajdują się m.in. pałac kultury, teatr narodowy, prawosławna cerkiew, Pałac Apolla (1820–1822) czy stary budynek prefektury z 1711.
W 1880 w mieście wzniesiono pomnik generała Józefa Bema, upamiętniając jego udział w powstaniu węgierskim, a w 1924 statuę Wilczycy Kapitolińskiej.
W mieście odbywa się Vibe Festival.
Transport.
Kilka kilometrów od miasta w miejscowości Ungheni znajduje się międzynarodowe lotnisko Târgu Mureș Transilvania. Było odnawiane w październiku 2005 roku.
W mieście znajdują się stacje kolejowe: Târgu Mureș, Târgu Mureș Nord i Târgu Mureș Sud.
Sport.
Miasto jest reprezentowane w wielu dziedzinach sportu, jak piłka nożna, piłka ręczna, koszykówka, siatkówka oraz wushu. Târgu Mureș ma 4 drużyny piłkarskie: FCM Târgu Mureș, ASA Târgu Mureș, Gaz Metan Târgu Mureș i Trans-Sil Târgu Mureș. 
Târgu Mureș jest znane także z drużyny kręglarskiej, Electromureș. Jest to jedna z najlepszych drużyn w Europie.
Inne.
Z Târgu Mureș pochodzi Sanda Ladoși, rumuńska piosenkarka, reprezentantka Rumunii podczas 49. Konkursu Piosenki Eurowizji w 2004 roku.

</doc>
<doc id="393260" url="https://pl.wikipedia.org/wiki?curid=393260" title="Tîrgu-Mureş">
Tîrgu-Mureş



</doc>
<doc id="393261" url="https://pl.wikipedia.org/wiki?curid=393261" title="Korczyk">
Korczyk

Korczyk – dawna jednostka objętości, stosowana dla ciał sypkich po 1764 roku. Jeden korczyk odpowiadał 16 garncom. Inna nazwa Korczyka to mierzyca. 1 mierzyca wynosiła ok. 50-60 kg. 

</doc>
<doc id="393264" url="https://pl.wikipedia.org/wiki?curid=393264" title="Tirgu Mures">
Tirgu Mures



</doc>
<doc id="393267" url="https://pl.wikipedia.org/wiki?curid=393267" title="Targu Mures">
Targu Mures



</doc>
<doc id="393269" url="https://pl.wikipedia.org/wiki?curid=393269" title="Fujifilm">
Fujifilm

 – japońska firma znana przede wszystkim z produkcji filmów do aparatów fotograficznych oraz samych aparatów, a także z produkcji mediów dla laboratoriów embryologicznych (Irvine) Fujifilm ma 220 oddziałów w różnych krajach w Azji, Europie czy Ameryce Północnej. Jest notowana na giełdach tokijskiej i amerykańskiej.

</doc>
<doc id="393271" url="https://pl.wikipedia.org/wiki?curid=393271" title="Basset hound">
Basset hound



</doc>
<doc id="393276" url="https://pl.wikipedia.org/wiki?curid=393276" title="Adamowice (województwo mazowieckie)">
Adamowice (województwo mazowieckie)

Adamowice – wieś w Polsce położona w województwie mazowieckim, w powiecie żyrardowskim, w gminie Mszczonów}. Leży przy drodze ekspresowej S8 stanowiącej polską część trasy E67. Przez miejscowość przepływa rzeka Korabiewka.
Według danych z 31 grudnia 2012 wieś miała 98 mieszkańców.
Prywatna wieś szlachecka położona była w drugiej połowie XVI wieku w powiecie mszczonowskim ziemi sochaczewskiej województwa rawskiego. Wieś prywatna Królestwa Kongresowego, położona była w 1827 roku w powiecie błońskim, obwodzie warszawskim województwa mazowieckiego. W latach 1954–1959 wieś należała i była siedzibą władz gromady Adamowice, po jej zniesieniu w gromadzie Mszczonów. W latach 1975–1998 miejscowość administracyjnie należała do województwa skierniewickiego.

</doc>
<doc id="393279" url="https://pl.wikipedia.org/wiki?curid=393279" title="Albin Siwak">
Albin Siwak

Albin Siwak (ur. 27 stycznia 1933 w Wołominie, zm. 4 kwietnia 2019 w Warszawie) – polski robotnik, polityk i związkowiec komunistyczny, autor książek wspomnieniowych oraz działacz społeczny. Członek Biura Politycznego KC PZPR w latach 1981–1986 oraz radca ambasady PRL w Trypolisie w latach 1986–1990.
Życiorys.
Syn Józefa i Czesławy z domu Mielczarek. Urodził się w Wołominie. W 1935 r. razem z rodziną przeprowadził się na warszawską Pragę. Jego ojciec był mistrzem budowlanym oraz członkiem Polskiej Partii Socjalistycznej, matka pracowała jako gospodyni domowa. Okres okupacji niemieckiej spędził wraz z rodziną w Warszawie. Po zakończeniu wojny razem z ojcem wyjechał na Ziemie Odzyskane, gdzie we wsi Lutry Józef Siwak otrzymał stanowisko wójta. Ukończył siedem klas szkoły podstawowej. W 1950 r. wyjechał w poszukiwaniu pracy do Warszawy. Został skierowany do brygady murarskiej na MDM-ie. Szybko stał się przodownikiem pracy i awansowano go na brygadzistę w Zakładzie Robót Montażowych Kombinatu Budownictwa Miejskiego „Warszawa-Wschód”. Należał do Powszechnej Organizacji „Służba Polsce”. W jej szeregach pracował przy budowie Nowej Huty. Był wielokrotnie wyróżniany wysokimi odznaczeniami państwowymi także po zakończeniu innych większych budów, w których brał udział. Zmarł 4 kwietnia 2019 r.
Działalność polityczna.
PRL.
Od lat 50. był aktywnym działaczem w związkach zawodowych. W 1968 r. wstąpił do Polskiej Zjednoczonej Partii Robotniczej. W PZPR związał się z nieformalną narodowo-komunistyczną frakcją tzw. „moczarowców”. Delegat na VIII, IX i X Zjazd PZPR. W latach 1972–1981 pełnił funkcję I sekretarza POP w Zakładzie Robót Montażowych Kombinatu Budowlanego „Warszawa Wschód” (pracował tam od 1953). Był członkiem Komitetu Warszawskiego, a od 1978 r. należał do jego egzekutywy. W latach 1980–1982 był wiceprzewodniczącym Zarządu Głównego Niezależnego Związku Zawodowego Budowlanych, Przemysłu Budowlanego i Spółdzielczości Mieszkaniowej. W 1979 r. Kongres Związków Zawodowych wybrał go na członka Światowej Federacji Związków Zawodowych.
6 października 1980 r. został zastępcą członka Komitetu Centralnego PZPR. Był członkiem Komitetu Centralnego PZPR od lipca 1981 r. do stycznia 1990 r. (do czasu rozwiązania partii). W latach 1981–1986 członek Biura Politycznego PZPR. W tych latach jednocześnie pełnił funkcję przewodniczącego Komisji Skarg i Interwencji w KC PZPR.
W latach 1981–1986 członek Biura Politycznego PZPR. W tych latach jednocześnie pełnił funkcję przewodniczącego Komisji Skarg i Interwencji w KC PZPR.
W latach 80. (obok m.in. Tadeusza Grabskiego, Stefana Olszowskiego, Stanisława Kociołka i Mirosława Milewskiego) był przedstawicielem frakcji dogmatycznej. Po tzw. karnawale „Solidarności” przestał odgrywać pierwszoplanową rolę w Polskiej Zjednoczonej Partii Robotniczej.
W latach 80. był przeciwnikiem i krytykiem NSZZ „Solidarność”. Oskarżał członków „Solidarności” o przestępstwa kryminalne i posiadanie bardzo dużych majątków. Według biuletynu „Solidarności” 30 września 1980 r. mówił przedstawicielom reżimowych związków zawodowych, że powstały specjalne jednostki armii i milicji do tłumienia oporu społecznego (w tym do tłumienia działaczy „Solidarności”). Według relacji siły te miały zostać wykorzystane w okolicach grudnia 1980 r., kiedy PZPR spodziewała się spadku poparcia dla „Solidarności”. W przekazie Siwak wspomniał o sześcioosobowym Komitecie Ocalenia Narodowego z Wojciechem Jaruzelskim i Czesławem Kiszczakiem na czele. Uważał, że są robotnicy, którzy z powodu presji „Solidarności” popełnili samobójstwo. Sam Siwak tłumaczył, że niesłusznie uznano go za przeciwnika „Solidarności”, gdyż w związku zawodowym byli również jego koledzy. Zaznaczał jednak, że ostrzegał swoich kolegów przed działaczami Komitetu Obrony Robotników. Pomimo swoich poglądów i trudności w wyrażaniu myśli (według niepotwierdzonych informacji, wszystkie przemówienia Siwakowi pisał Ryszard Gontarz) Siwak stał się jednym z czołowych przedstawicieli nurtu robotniczego PZPR, lansowanym przez część partii jako główny przeciwnik Lecha Wałęsy i prawdziwy przedstawiciel robotników. Pod koniec maja 1981 r. w Telewizji Polskiej ukazał się reportaż, krytykujący Siwaka. W odpowiedzi 105 przewodniczących organizacji związkowych z województwa łódzkiego podpisało list w obronie Siwaka. Siwak miał kontakt z radzieckimi związkami zawodowymi oraz otrzymał poparcie Międzynarodowego Zrzeszenia Związków Zawodowych Budownictwa, Przemysłu Drzewnego i Przemysłu Materiałów Budowlanych z siedzibą w Helsinkach.
Siwak wiódł prym w oskarżaniu członków PZPR o nadużycia w partii. Politykę Stanisława Kani oceniał negatywnie. Krytycznie odnosił się o nurcie reformatorskim, reprezentowanym m.in. przez Mieczysława Rakowskiego. Zdaniem Siwaka Rakowski miał skrycie wspierać „Solidarność”. W obronie Siwaka stawała redakcja tygodnika "Rzeczywistość". Uważał, że inteligencja jest niepewna pod względem wierności marksizmowi, w przeciwieństwie do klasowo ukształtowanych, lecz prostych robotników. Szczególnie niechętnie wyrażał się o prezesie Stowarzyszenia Dziennikarzy Polskich Stefanie Bratkowskim, z którym był skonfliktowany.
Był jednym z naczelnych antysemitów w PZPR. W latach 80. sugerował, że redaktor naczelny tygodnika "Polityka" Mieczysław Rakowski był Żydem oraz obcym agentem. Głosił, że przedstawiciele „Solidarności” założyli żydowski związek zawodowy, złożony z doradców żydowskich i czerpią informacje z radia izraelskiego. Antysemickie oskarżenia kierował również wobec Stefana Bratkowskiego.
Bronił wprowadzenie stanu wojennego. Uważał, że stan wojenny był kosztem poniesionym za błędy rządu Edwardu Gierka.
Ze względu na wzbudzane kontrowersje oraz braki w edukacji, w latach 80. Albin Siwak stał się tematem dowcipów i ataków personalnych. Większość żartów i ataków odnosiła się do jego inwalidztwa. Stefan Bratkowski nazwał go Falconettim (od postaci z serialu "Pogoda dla bogaczy", która miała szklane oko), za co frakcja liberalna domagała się od Bratkowskiego przeproszenia Siwaka. Podczas I Ogólnopolskiego Przeglądu Piosenki Prawdziwej pt. „Zakazane piosenki” Maciej Zembaty wykonał piosenkę „Brygadzista Albin”. Z Siwaka żartował również Jacek Fedorowicz. Jego wyuczony zawód (betoniarz) nabrał podwójnego znaczenia i kojarzył się przede wszystkim z partyjnym „betonem” niż z zawodem. W reakcji na dowcipy w sierpniu 1981 r. Siwak powiedział, że gorsze jest kalectwo umysłowe od fizycznego. Ataki na Siwaka relacjonowała szczegółowo wschodnioniemiecka prasa. "Neues Deutschland" informowało, że pod domem Siwaka zgromadzeni chuligani obrażali go i obrzucali kamieniami.
W 1986 r. został wiceprezesem Budowlanego Klubu Sportowego SKRA. Był inicjatorem budowy pomnika „Poległym w Służbie i Obronie Władzy Ludowej” w Warszawie. Od 1986 r. pełnił funkcję radcy ambasady PRL w Trypolisie. W 1987 r. został wybrany na przewodniczącego komitetu ds. trwałego upamiętnienia Polaków poległych w II wojnie światowej w obronie Tobruku i okolicznych miejscach. Odwołany ze swojego stanowiska dyplomatycznego w marcu (według innego źródła w styczniu) 1990 r. przez ministra spraw zagranicznych Krzysztofa Skubiszewskiego.
III RP.
Po 1990 r. był członkiem Socjaldemokracji Rzeczypospolitej Polskiej. Z partii został usunięty po konflikcie z Leszkiem Millerem. Związał się na krótki czas ze Stronnictwem Narodowym „Ojczyzna”. Na emeryturze zajął się działalnością pisarską i publicystyczną. Był członkiem zarządu Społecznego Komitetu Obrony Symboli Pamięci Ofiar Wojen.
Pod koniec życia związał się z turbosłowianami. Głosił, że odnalazł ślady państwa lechickiego w Libii.
Albin Siwak w kulturze.
W 2001 r. powstał film dokumentalny "Ja, robotnik budowlany" (reżyseria Maria Zmarz-Koczanowicz, scenariusz Teresa Torańska), poświęcony Albinowi Siwakowi.
Życie prywatne.
Był żonaty, miał trójkę dzieci. Mieszkał w Rembertowie.

</doc>
<doc id="393280" url="https://pl.wikipedia.org/wiki?curid=393280" title="Broń kombinowana">
Broń kombinowana

Nazwa broń kombinowana ma dwa znaczenia.
Po pierwsze określa broń myśliwską, która ma lufy zarówno gwintowane, jak i gładkie.
Nie jest więc bronią kombinowaną np. sztucer podwójny albo nawet dawny trojak śrutowy. Mają one bowiem tylko lufy jednorodne o takich samych właściwościach, a nie kombinację (zestawienie) z luf gwintowych i gładkich. Broń kombinowana, w której dominującą rolę mogą spełniać lufy kulowe albo śrutowe, nadaje się do wszechstronnego zastosowania. Produkowana dość powszechnie w Niemczech i Austrii, znacznie mniej w Czechach i Szwajcarii oraz niewiele w krajach skandynawskich, znalazła zastosowanie przede wszystkim wśród myśliwych europejskich. Poza ocean, do Ameryki, wysyła się natomiast tylko niewielką liczbę tej broni z firm Colt-Sauer, Krieg-hoff i Blaser.
Spośród produkowanych obecnie wielu odmian broni kombinowanej odróżnia się następujące podstawowe typy i wersje: kniejówkę, kniejówkę-bok, trójlufkę (dryling), ekspres-dryling, ekspres-bokdry-ling, czwórlufkę.
Po drugie broń kombinowana oznacza urządzenie będące połączeniem broni białej i palnej. Jest to więc na przykład szabla połączona z pistoletem – obok klingi zamocowany był niewielki pistolet. Broń ta była dość popularna w początkowym etapie rozwoju broni palnej. Obecnie w zasadzie nie występuje.

</doc>
<doc id="393281" url="https://pl.wikipedia.org/wiki?curid=393281" title="Adamowice (województwo małopolskie)">
Adamowice (województwo małopolskie)

Adamowice – wieś w Polsce położona w województwie małopolskim, w powiecie miechowskim, w gminie Gołcza.
W latach 1975–1998 miejscowość administracyjnie należała do województwa krakowskiego. Integralna część miejscowości: Kopanina.

</doc>
<doc id="393283" url="https://pl.wikipedia.org/wiki?curid=393283" title="Brackie">
Brackie

Brackie – piwo jasne pełne dolnej fermentacji, warzone przez Bracki Browar Zamkowy w Cieszynie należący do Grupy Żywiec.
Charakterystyka.
Brackie warzone jest w otwartych kadziach fermentacyjnych, zawiera 12,0% ekstraktu oraz 5,5% alkoholu i cechuje się wyraźnym aromatem chmielowym. Produkowane jest na bazie wody z Olzy, jęczmienia morawskiego i chmielu czeskiego. Do wyrobu Brackiego nadal wykorzystywany jest pochodzący z XIX w. sprzęt wiedeńskiej firmy Riedinger. Piwo leżakuje w piwnicach fermentacyjnych przez okres 30-40 dni. W zapachu Brackiego wyczuwalne są „odcienie prażonego ziarna z chmielową nutą cytrusową”, natomiast walory smakowe to „cytrynowo-oranżadowy środek i goryczkowy posmak na finiszu”.
Historia.
Nazwa piwa wywodzi się od słów braterski, bratny, bracki i nawiązuje do legendy o założeniu Cieszyna przez trzech braci Leszka, Cieszka i Bolka. Poprzednikami Brackiego były produkowane w cieszyńskim browarze marki: Zdrój, Extra, Specjal, Herbowe i Piastowskie. W latach 90. Brackie było jedynym piwem warzonym przez Bracki Browar Zamkowy. Posiadało wówczas 13% e.w. oraz do 4,5% alkoholu. Brackie ma charakter regionalny – dystrybuowane jest w głównie w powiatach cieszyńskim, żywieckim, bielskim a lokalność piwa podkreśla używane w jego promocji słowo „stela” (na Śląsku Cieszyńskim oznacza „tutejszy”).

</doc>
<doc id="393284" url="https://pl.wikipedia.org/wiki?curid=393284" title="Koalicja Partii dla Demokracji">
Koalicja Partii dla Demokracji



</doc>
<doc id="393287" url="https://pl.wikipedia.org/wiki?curid=393287" title="Ćwierć (miara)">
Ćwierć (miara)

Ćwierć – dawna jednostka miary długości, odpowiadała 1/4 części łokcia. Stanowiło to 14,89 cm (po 1764 roku), natomiast po 1819 roku 14,4 cm.

</doc>
<doc id="393290" url="https://pl.wikipedia.org/wiki?curid=393290" title="Dłoń (miara)">
Dłoń (miara)

Dłoń – dawna jednostka miary długości. Dłoń odpowiadała 1/2 ćwierci, czyli ok. 7,44 cm. 
Współcześnie jednostka ta jest używana w krajach anglosaskich do pomiaru wysokości koni wierzchowych i odpowiada 4 calom, czyli 10,16 cm.

</doc>
<doc id="393296" url="https://pl.wikipedia.org/wiki?curid=393296" title="Michałowski">
Michałowski



</doc>
<doc id="393298" url="https://pl.wikipedia.org/wiki?curid=393298" title="Wojna domowa w Rosji">
Wojna domowa w Rosji

Wojna domowa w Rosji – wojna domowa rozpoczęta po ustanowieniu przez bolszewików w wyniku zamachu stanu (rewolucja październikowa) komunistycznej władzy państwowej w Rosji. Zwolenników władzy bolszewików określano jako czerwonych, a przeciwników jako białych. 18 stycznia 1918 bolszewicy rozpędzili wybrane w demokratycznych wyborach w listopadzie-grudniu 1917 Zgromadzenie Ustawodawcze Rosji – Konstytuantę, w którym nie posiadali większości (ok. 25% mandatów) i krwawo stłumili pokojowe demonstracje w obronie parlamentu. Oznaczało to, że pokojowe odsunięcie od władzy bolszewików nie jest możliwe, a jedynym sposobem na to pozostaje walka zbrojna. Podpisanie traktatu brzeskiego (3 marca 1918) spowodowało narastanie oporu wewnętrznego i wywołało poparcie Ententy dla ruchu białych, a po zakończeniu I wojny światowej ograniczoną zewnętrzną interwencję. Za zakończenie wojny domowej jest uważane zajęcie przez Armię Czerwoną Krymu w listopadzie 1920 roku. Na Dalekim Wschodzie walki trwały jednak do 25 października 1922 roku (zdobycie Władywostoku). W Jakucji starcia zbrojne miały miejsce jeszcze w 1923 roku, a na Półwyspie Czukockim – do połowy 1924 roku.
Strony walczące w wojnie domowej.
Czerwoni.
Sojusznicy bolszewików:
Biali.
i inni
Interwencjoniści.
Ententa:
Państwa Centralne:
Niepodległościowcy.
i inni
Geneza.
Biali sformowali szereg armii oraz skłóconych z sobą ośrodków politycznych. Część zwolenników białych było monarchistami, wielu zwolennikami demokratycznej republiki, socjalistami. Najpoważniejsze siły białych to:
Ruch białych popierały wojska interwencyjne (brytyjskie, francuskie, japońskie, amerykańskie, kanadyjskie, włoskie, rumuńskie, greckie i serbskie), przeważnie nieliczne i działające w ograniczonych rozmiarach. Więcej problemów czerwonym sprawiały liczne powstania chłopskie i kozackie (największa – powstanie tambowskie – „antonowszczyzna”), a później także robotnicze i żołnierskie (powstanie kronsztadzkie). Oprócz białych i czerwonych samodzielną pozycję próbowali zająć tzw. czarni (oddziały anarchistów – największe znaczenie miała armia Nestora Machno na Ukrainie) i małe oddziały tzw. zielonych (chłopskiej samoobrony, walczącej przeciwko bolszewickiej polityce rolnej, ale także przeciw zwrotowi ziemi obszarniczej zarządzonej przez białych).
Przewaga Armii Czerwonej wynikała z:
Ofiary skutków rewolucji październikowej, czyli trwającej od jesieni 1917 roku aż do jesieni 1922 wojny domowej, ocenia się na około 15 mln istnień, czyli więcej niż cała I wojna światowa. Około 8–9 mln to ofiary głodu, chorób, 3–4 mln to ofiary egzekucji i pacyfikacji ludności cywilnej przez Armię Czerwoną, Czeka i Kombiedy. Około 800 tys. zabitych czerwonogwardzistów i czerwonoarmistów i około 500 tys. zabitych białogwardzistów.
Charakterystyka wojny.
Wojna domowa w Rosji wytworzyła specyficzne warunki prowadzenia działań militarnych. Miała charakter manewrowy; cechowała ją częsta zmiana sytuacji, niespodziewane kontrataki, ofensywy i zwroty zaczepne. Sporadycznie dochodziło do długotrwałych oblężeń. Linia frontu stale się zmieniała. Dywizje walczyły na gigantycznych przestrzeniach. Piechota była zmuszona do pokonywania wielkich odległości. Największą wartość w bitwach miała kawaleria, zgrupowana w wielkich masach często nagłymi atakami przesądzała o losach bitew, potrafiła szybko okrążyć przeciwnika. Znacznie zmalała rola ciężkiej artylerii, ponieważ zanim zdołano ją podciągnąć bywało już po bitwie, a linia frontu przebiegała w innym miejscu. Znaczną rolę odgrywały samochody pancerne i pociągi pancerne, zdolne do szybkich rajdów na tyłach wroga i zapewniające wsparcie artyleryjskie, także przez ciężkie działa na platformach kolejowych. Dyskusyjna jest rola czołgów w tym konflikcie. Natomiast lotnictwo miało marginalne znaczenie, spełniało przede wszystkim funkcje zwiadowcze, do walk powietrznych dochodziło rzadko. Wojska, które ścierały się w wojnie domowej w Rosji, były znacznie mniejsze od wielomilionowych armii walczących w latach 1914–1918 na zachodzie Europy, aczkolwiek bitwy były krwawe.
Przebieg.
Lata 1917–1918.
Przeciwnicy rządów bolszewickich i ich nadzieje.
Przewrót bolszewicki dokonany w Piotrogrodzie 7 listopada 1917 r. wydał się zarówno Rosjanom, jak i cudzoziemcom jednym z przejściowych epizodów rewolucji rosyjskiej. Nawet w szeregach bolszewickich uważano go za ryzykowny eksperyment i niewielu było takich, którzy wierzyli w jego trwałość. Przeważało zdanie, że ma się do czynienia z puczem, który się udał tylko z powodu zaskoczenia Rządu Tymczasowego i szczególnie sprzyjającej przewrotowi sytuacji polityczno-militarnej w stolicy. Ruch bolszewicki w Rosji miał bardzo małe poparcie; nawet w sowietach do października 1917 r. bolszewicy byli w mniejszości i dopiero w ostatnich tygodniach przed przewrotem zaczęli zyskiwać na sile. Ogólnie zatem sądzono, że Włodzimierz Lenin zdoła utrzymać się przy władzy nie dłużej niż przez 2 tygodnie. Poza Piotrogrodem nastrój dla rządu komunistycznego był na ogół wrogi.
Ludzie, niezadowoleni z przewrotu bolszewickiego, oczekiwali wybawienia z różnych stron. Część liczyła na Ententę, która zbyt dużo pieniędzy i siły włożyła w organizację Frontu Wschodniego, aby przyglądać się bezczynnie nieuniknionym, po przejęciu władzy przez Lenina, krokom do zawarcia przez Rosję odrębnego pokoju z państwami centralnymi. O jakimkolwiek porozumieniu między rządami państw koalicyjnych a Radą Komisarzy Ludowych nie mogło być mowy.
Inni liczyli na własne społeczeństwo, które wzbudzi w sobie dostateczne siły, aby oprzeć się terrorowi mniejszości. Większość kontrrewolucjonistów zajęła początkowo stanowisko wyczekujące, spodziewając się, że konstytuanta, do której wybory odbyły się jesienią, przywróci stan rzeczy sprzed przewrotu bolszewickiego. Było oczywiste, że bolszewicy w wyborach nie zdobędą większości. Ludzie, którzy pokładali w wyniku wyborów wielkie nadzieje, nie zdali sobie sprawy z tego, że w okresach rewolucyjnych kwestia siły decyduje o wszystkim, a ten, kto nią dysponuje, nie ugnie się przed majestatem prawa. Konstytuanta, o której marzyły całe pokolenia rewolucjonistów, została brutalnie rozpędzona przez grupkę rozzuchwalonych marynarzy. Dopiero to wydarzenie otworzyło wszystkim oczy. Nowi władcy Kremla nie mieli ochoty ustąpić miejsca znienawidzonym przez siebie eserom. Bolszewicy skierowali teraz wszystkie siły do walki z kontrrewolucją.
Akcja antybolszewicka zapowiadała się poważnie. Zaraz po przewrocie komunistycznym wielu oficerów opuściło Piotrogród i front, udając się do dalej położonych regionów państwa w celu organizacji oporu. To samo uczynili wszyscy wybitniejsi politycy z wyjątkiem tych, którzy zostali uwięzieni w stolicy. Tylko nieliczni zdecydowali się pozostać w Moskwie i Piotrogrodzie, gdzie również organizowali antybolszewickie podziemie. Działał tam między innymi założony przez kadetów Komitet Ocalenia Rosji. Wszystkie organizacje konspiracyjne działały jednak na własną rękę, nie dowierzając sobie wzajemnie.
Ci, którzy oczekiwali pomocy z zewnątrz, dzielili się na germanofilów i zwolenników Ententy. Pierwsi stanowili znikomą mniejszość. Z początku, gdy w Brześciu toczyły się rokowania pokojowe, w państwach centralnych nikt nie pokładał nadziei. Gdy jednak w lutym 1918 r. walki na froncie wschodnim znowu wybuchły, a Niemcy otwarcie wystąpili przeciwko bolszewikom, pewna liczba polityków i wojskowych rosyjskich zaczęła wierzyć w możliwość obalenia czerwonych przy pomocy wojsk niemieckich, które obawiały się, że po utrwaleniu się komunizmu w Rosji zalęgnie się on również w Rzeszy. Ogromna większość wrogów bolszewików znajdowała się jednak w łączności z Ententą. Akcją tą kierował Komitet Obrony Ojczyzny i Wolności, na którego czele stał Boris Sawinkow.
Wyprawa Krasnowa i Kiereńskiego na Piotrogród.
Po przejęciu przez bolszewików władzy w Piotrogrodzie, zbiegły z miasta Aleksander Kiereński, wspólnie z atamanem Piotrem Krasnowem na czele kozaków, dokonali próby odzyskania władzy. Mimo początkowych sukcesów (m.in. w Gatczynie zdobyto radiostację) oddziały wierne Rządowi Tymczasowemu zostały rozbite w bitwie pod Pułkowem przez 10 000 czerwonogwardzistów. Siły, jakimi dysponowali kontrrewolucjoniści, nie były imponujące: 1000 żołnierzy, kilkanaście dział, 2 samochody pancerne i pociąg pancerny. Po tej klęsce Kiereński udał się na emigrację, a Krasnow został wzięty do niewoli, zdołał jednak uciec nad Don.
Sytuacja na terenach kontrolowanych przez bolszewików.
Brutalne rozpędzenie Konstytuanty, w której bezwzględną większość stanowili deputowani Socjalistów-Rewolucjonistów, w dniu 18 stycznia 1918 doprowadziło do wzmożenia oporu przeciw bolszewikom, wobec faktu pozbawienia społeczeństwa Rosji możliwości demokratycznej zmiany władzy w państwie i odrzucenia przez bolszewików fasady „rządów tymczasowych”, które Tymczasowa Rada Komisarzy Ludowych miała sprawować do czasu zwołania Konstytuanty. Taktykę tę przyjęli na użytek publiczny w czasie przewrotu w listopadzie 1917.
Pierwsze próby przeciwstawiania się komunistom miały jednak miejsce znacznie wcześniej. Jedna z nich miała miejsce w Moskwie, lecz zaangażowany w nią garnizon przeszedł na stronę bolszewików. 12 listopada 1917 r. zdołano zebrać kilkuset oficerów i wychowanków szkół wojskowych, którzy opanowali Kreml moskiewski. Rozpoczęły się zacięte walki uliczne; z pomocą oficerom i kadetom przyszli studenci. Mimo to, liczba obrońców nie przekraczała 5000, a odezwy do młodzieży, aby stanęła do walki, nie odniosły skutku. Z zewnątrz posiłki nie nadchodziły. Liczebna przewaga czerwonogwardzistów i przychylnej komunistom załogi miasta zadecydowała o wyniku walk. Obrońcom Rządu Tymczasowego zabrakło naboi; dysponowali oni jedynie kilkoma działami. Bolszewicy umieścili na Wróblich Wzgórzach ciężkie działa, w celu zbombardowania Kremla, lecz nie umieli się nimi posługiwać. Wówczas poproszono o pomoc jeńców austriackich i celnymi pociskami zmuszono obrońców Kremla do kapitulacji. W kilkudniowych walkach o Moskwę Czerwona Gwardia straciła ponad 1500 zabitych.
W lipcu członkowie Ludowego Związku Obrony Ojczyzny i Wolności kierowanego przez Sawinkowa i współfinansowanego przez Wielką Brytanię i Francję, planowali przeprowadzenie serii powstań w miastach centralnej Rosji i Powołża, licząc na to, że wojska Ententy przez Archangielsk, przyjdą im z pomocą, a następnie zostanie przeprowadzona wspólna ofensywa na Moskwę. Z planowanych 23 wystąpień do skutku doszły jedynie trzy - w Rybińsku, Muromiu i Jarosławiu. Pierwsze dwa zostały szybko stłumione, natomiast Jarosław pozostawał w rękach powstańców przez dwa tygodnie; spodziewana pomoc aliantów nigdy nie nadeszła. Bunt stłumiły jednostki czerwonych, dokonując ogromnych zniszczeń miasta; liczba cywilnych ofiar ostrzału Jarosławia nie jest ustalona, jednak liczący przed powstaniem 100 tys. mieszkańców ośrodek po walkach w lipcu 1918 r. stracił połowę populacji.
20 grudnia 1917 r. Sownarkom powołał do życia Wszechrosyjską Nadzwyczajną Komisję do Walki z Kontrrewolucją i Sabotażem (Czeka). Na jej czele stanął Feliks Dzierżyński. Głównym zadaniem „Czeriezwyczajki” była likwidacja „wrogów ludu”, przeprowadzanie konfiskat żywności na wsi wspólnie z Komitetami Biedoty, a także ochrona partyjnych komisarzy. Czekiści rekrutowali się w większości z Żydów, Węgrów, Ormian, Polaków i Łotyszy, gdyż istniała uzasadniona obawa, że Rosjanie nie będą bezwzględnie wykonywać wszystkich poleceń. Wiązały się one m.in. z likwidacją cerkwi prawosławnej, arystokracji i chłopstwa. W ramach reorganizacji sił zbrojnych Rosji Sowieckiej 10 lipca utworzono wydzielone oddziały bojowe Czeka (Korpus wojsk WCzeka). Po mianowaniu Dzierżyńskiego na stanowisko komisarza spraw wewnętrznych, wszystkie bojówki Czeka zostały zgrupowane w Wojska Wewnętrzne Ochrony Republiki, a ich liczebność szybko przekroczyła 120 000 funkcjonariuszy. Czeka zajmowała się organizowaniem i nadzorowaniem sowieckich obozów koncentracyjnych. W latach 1918–1920 r. zostały utworzone 82 obozy z ponad 50 000 więźniów. Komisja sprawowała również nadzór nad kolejami, ruchem drogowym i żeglugą śródlądową. W sprawach dotyczących „bezpieczeństwa państwa” posiadała nieograniczone uprawnienia. Nie podlegała żadnej kontroli zewnętrznej. Miała prawo sama wydawać wyroki śmierci i je wykonywać. W latach 1917–1920 r. z jej rąk zginęło ponad 200 000 ludzi. Od 2 września 1918 r. jej poczynania uzyskały prawną akceptację w związku z ogłoszeniem Rosji Sowieckiej obozem wojskowym. Dekretem Ogólnorosyjskiego Centralnego Komitetu Wykonawczego (WCIK) został wprowadzony komunizm wojenny. Wprowadzono: przymus pracy, nacjonalizację środków produkcji, transportu i wszystkich przedsiębiorstw, zniesiono prywatny handel. Pieniądz zastąpiono wymianą towarową. Czeka i Armii Czerwonej zezwolono na branie zakładników i ich likwidowanie (także mężczyzn, starców i dzieci) w razie jakiegokolwiek zagrożenia ze strony sił kontrrewolucyjnych. Wprowadzono „czerwony terror”. Wszyscy wrogowie rewolucji mieli albo zostać natychmiast zlikwidowani, albo zostać osadzeni w obozach koncentracyjnych. Pod koniec 1920 r. aparat bezpieczeństwa rozrósł się do 250 000 funkcjonariuszy.
Organizacja Armii Czerwonej.
28 stycznia 1918 roku, na mocy rozkazu Rady Komisarzy Ludowych powołano do życia Robotniczo-Chłopską Armię Czerwoną, Robotniczo-Chłopską Flotę Czerwoną i Robotniczo-Chłopską Czerwoną Flotę Powietrzną. Było to ostateczne odejście od idei likwidacji regularnej armii i oparciu sił zbrojnych na ochotniczych formacjach terytorialnych, o charakterze milicyjnym. 10 lipca 1918 roku Trocki rozpoczął reorganizację Armii Czerwonej. Ogłoszono powszechny pobór do wojska, obejmujący 22 roczniki. Do każdej jednostki przydzielono komisarzy politycznych i nadano im olbrzymie uprawnienia. Pod koniec 1920 roku w siłach zbrojnych Rosji Sowieckiej, służyło w sumie prawie 6 mln żołnierzy, miały one na wyposażeniu m.in. czołgi i samoloty. 4 września 1918 roku podjęto decyzję o przekształceniu Rosji bolszewickiej w "obóz wojskowy". Powołano Rewolucyjną Radę Wojenną Republiki na czele z Lwem Trockim, kierującą całym wysiłkiem wojennym kraju. W czasie wojny domowej przez szeregi Armii Czerwonej przewinęło się 75 000 byłych oficerów Armii Imperium Rosyjskiego, w tym 775 generałów i 1726 innych oficerów sztabowych. Liczbę dezerterów z Armii Czerwonej w okresie styczeń 1919 – czerwiec 1920 ocenia się na 2,6 mln żołnierzy.
Łotysze po stronie bolszewików.
Nie wszystkie narodowości ujarzmione przez Rosję wybrały tę samą drogę postępowania. Łotysze stanęli po stronie czerwonych, a pułki strzelców łotewskich w początkowym okresie wojny domowej stanowiły trzon Armii Czerwonej. Takie postępowanie było spowodowane zajęciem przez Niemców ich ojczyzny. W Rzeszy Niemieckiej powszechny był pogląd, że kraje nadbałtyckie powinny zostać przyłączone do Niemiec, w charakterze kolonii. Łotysze liczyli na to, że rewolucja komunistyczna swym przykładem pociągnie inne narody, a wówczas utworzy się wolna od Niemców Łotewska Republika Radziecka. Hasła komunistyczne wśród wielu żołnierzy odciętych od ojczyzny znajdowały ogromne poparcie. Równolegle szerzyły się też prądy narodowe, wrogie komunizmowi. Miały one wkrótce dojść do głosu; na razie jednak Ententa nie mogła się oprzeć na Łotyszach.
Front Południowy.
Głównym ośrodkiem wojsk kontrrewolucyjnych była południowo-wschodnia część terytorium Rosji europejskiej. Tam na ziemiach kozackich zaczęły się organizować siły antybolszewickie. Głównym punktem ich oparcia był Nowoczerkask, w pobliżu ujścia Donu. Teren ten sprzyjał szerzeniu się ruchu antykomunistycznego. Kozacy zawsze stanowili podporę rządów carskich i choć ruch rewolucyjny w 1917 r. zachwiał przekonania części z nich (czego dowodem było opuszczenie przez nich Kiereńskiego w decydujących dniach rewolucji październikowej w Piotrogrodzie), nie chcieli się nigdy zgodzić na rządy socjalistyczne. Forma organizacji kozaczyzny nie dała się pogodzić z systemem kolektywistycznym. Obawiali się oni, że po utrwaleniu się rządu bolszewickiego przyjdzie na nich kres. Tym się tłumaczy ich długotrwały opór przeciwko władzy bolszewików. Obóz antybolszewicki nad Donem miał zabarwienie wybitnie prawicowe.
Nad Donem ataman Aleksiej Kaledin wypowiedział 8 listopada 1917 r. posłuszeństwo bolszewikom, zaprosił do obwodu wszystkich byłych ministrów Rządu Tymczasowego oraz wprowadził stan wojenny, na terenach przez siebie kontrolowanych.
4 grudnia na południe Rosji przybył generał Ławr Korniłow i inni oficerowie, którzy uciekli z Bychowa (byli tam więzieni od czasu nieudanego puczu). 10 grudnia generał Aleksiejew wydał rozkaz utworzenia Armii Ochotniczej, której głównym celem była walka z komunistami.
Na początku stycznia biali przeprowadzili skuteczną ofensywę na Zagłębie Donieckie, opanowując Rostów i Taganrog. W drugiej połowie stycznia bolszewicy skoncentrowali na granicy Obwodu Wojska Dońskiego, liczące kilkadziesiąt tysięcy żołnierzy wojska czerwonogwardyjskie pod wodzą Rudolfa Siwersa i rozpoczęli ofensywę przeciwko Kozakom i tworzącej się Armii Ochotniczej.
Jednocześnie z Kubania ruszył na obwód Aleksander Awtomonow. W takiej sytuacji wojska białogwardyjskie zmuszone zostały do odwrotu. Na początku lutego Armia Ochotnicza została rozbita w bitwie pod Matwiejowym Kurhanem. Próba kontruderzenia podjęta przez Kozaków nie powiodła się. Czerwoni podeszli na przedpola Rostowa, w Taganrogu wybuchło robotnicze powstanie. Ataman Kaledin załamany i rozczarowany brakiem zwolenników popełnił samobójstwo. Nowym dowódcą Wojska Dońskiego został generał Aleksandr Nazarow. 23 lutego czerwoni zajęli Rostów i proklamowali Dońską Republikę Radziecką. Tymczasem biali znajdowali się w ciągłym odwrocie jeszcze przez ponad miesiąc, docierając wbrew wszelkim przeciwnościom na Kubań, gdzie połączyli swe wojska z oddziałami Kozaków Kubańskich, którzy również wystąpili przeciwko bolszewikom. Na stanowisko głównodowodzącego sił kontrrewolucyjnych jednomyślnie mianowano generała Korniłowa. Ze względu na poważne wzmocnienie swoich sił biali ruszyli na początku kwietnia do ofensywy w kierunku Jekaterynodaru. Szturm miasta zakończył się niepowodzeniem, a biali stracili swojego wodza – Korniłowa, który zginął, gdy w jego kwaterę trafił pocisk artyleryjski. Po jego śmierci dowództwo przejął generał Anton Denikin i wydał rozkaz odwrotu na Stepy Salskie.
W zajętym obwodzie dońskim panowała anarchia, a bolszewickie władze swoją samowolą, polityką rekwizycji i terroru szybko straciły początkową popularność. W kwietniu 1918 r. wśród Kozaków dońskich wybuchło antykomunistyczne powstanie. W krótkim czasie rebelianci opanowali niemal cały obwód i utworzyli Koło Ocalenia Donu, na którego czele stanął generał Piotr Krasnow. W krótkim czasie liczebność Wszechwielkiego Wojska Dońskiego wzrosła do 50 000 żołnierzy. Nie miało to jednak wpływu na liczne podziały w szeregach kozaków. Wielu odmówiło brania udziału w walkach poza okolicami Donu. Również starszyzna była ze sobą wewnętrznie skłócona. Taką sytuację natychmiast postanowili wykorzystać bolszewicy. Prawie 200 000 czerwonoarmistów przystąpiło do operacji okrążenia Kozaków, co przyszło im z łatwością. Denikin, wykorzystując związanie znacznych sił komunistycznych przez wojska Krasnowa i Kozaków Tereckich atamana Biczerachowa, przeszedł 23 czerwca do ofensywy. Do końca lipca Armia Ochotnicza zajęła Kaukaz Północny, likwidując istniejącą od 7 lipca Północnokaukaską Republikę Radziecką, a także cały Kubań. W sierpniu bolszewicy, na skutek ściągnięcia z innych teatrów działań wojennych na Front Południowy pięciu armii (8, 9, 10, 11 i 12) osiągnęli znaczna przewagę. Wszystkie znajdujące się w tej części państwa jednostki zostały rzucone przeciwko Denikinowi. Umożliwiło to nieatakowanemu Krasnowowi wyjście z okrążenia i reorganizację sił. Nocą z 15 na 16 października kozacy przypuścili frontalny atak na położony nad Wołgą, strategiczny Carycyn. Celem tej operacji było przecięcie linii kolejowej, prowadzącej z Moskwy nad Morze Kaspijskie i dalej, do Azji Środkowej, a także na północny Kaukaz, który był ostatnim spichlerzem bolszewików. Bolszewicy, mimo olbrzymich strat (40 000 zabitych) zdołali z najwyższym wysiłkiem utrzymać miasto w swoich rękach. Lenin i Trocki traktowali obronę Carycyna priorytetowo, gdyż jego utrzymanie uniemożliwiało połączenie sił białych z południa Rosji i z Syberii.
Kozacy zostali odparci, ale jeszcze przez kilka miesięcy nękali Carycyn nieustannymi atakami. Były to już tylko operacje, mające na celu odciągnięcie Armii Czerwonej od głównego kierunku natarcia. Kiedy próba zajęcia miasta z zaskoczenia nie powiodła się, Krasnow zarzucił ten pomysł i postanowił uderzyć w kierunku Moskwy. Kozacy zajęli opuszczony przez Niemców Charków (bolszewicy nie zdążyli go jeszcze obsadzić), a następnie, po ciężkich walkach, Białogród. Kilka dni później kontrrewolucjoniści zagrozili Woroneżowi i doszli na przedpola Kurska. Po zaciętych, prowadzonych ze zmiennym szczęściem przez ponad miesiąc, bojach, oddziały Krasnowa zostały odrzucone daleko na południe. Główną przyczyną zwycięstwa czerwonych w tej operacji były tarcia wewnętrzne w szeregach kozaków (część z nich chciała jak najszybciej wracać nad Don).
Po zakończeniu I wojny światowej, w związku z postanowieniami rozejmu w Compiègne wojska niemieckie rozpoczęły stopniowe wycofywanie się z terenów byłego Imperium Rosyjskiego. Większość Ukrainy zajęły wojska Dyrektoriatu (utworzonego 14 listopada przez byłych działaczy Ukraińskiej Centralnej Rady). Siły zbrojne Dyrektoriatu liczyły ponad 40 000 żołnierzy i wsparte były przez 70 dział. Komendę nad nimi objął Symon Petlura. Odpowiedzią bolszewików było utworzenie w Kursku Tymczasowego Robotniczo-Chłopskiego Rządu Ukrainy. Jedynym celem jego utworzenia było stworzenie pozorów legalności dla działań Armii Czerwonej na terytorium niepodległej od marca Ukrainy. Natychmiast wydzielono jednostki Armii Czerwonej, które utworzyły Front Ukraiński.
Front Wschodni.
Pod innymi hasłami, niż na południu Rosji, koncentrowały się żywioły wrogie bolszewizmowi nad Wołgą i na Uralu. Tam na czele ruchu stali członkowie rozpędzonej przez komunistów konstytuanty, przeważnie socjaliści–rewolucjoniści (eserowcy).
14 listopada 1917 r. dowódca Kozaków Orenburskich ataman Dutow, wzniecił antykomunistyczne powstanie na Uralu, odcinając tym samym bolszewików od azjatyckiej części imperium. Rebeliantom udało się opanować niemal cały obwód orenburski. Jednak już 4 stycznia 1918 r. kilkadziesiąt tysięcy czerwonogwardzistów pod dowództwem Wasilija Blüchera uderzyło na południowy Ural. Po 2 tygodniach kozacy zostali rozbici, a ich resztki wycofały się do Turkiestanu. W grudniu 1917 w Tomsku powołano tu Syberyjską Dumę Obwodową.
Wiosną na arenie wojny domowej pojawił się Legion Czechosłowacki – formacja złożona z byłych jeńców państw centralnych narodowości czeskiej i słowackiej. Legion zawarł z rządem bolszewickim umowę o swobodny przejazd Koleją Transsyberyjską do Władywostoku, by drogą morską udać się na front zachodni w celu walki z Niemcami. Gdy Legion znajdował się w trakcie transportu na trasie Kolei Transsyberyjskiej, bolszewicy zażądali jego rozbrojenia. Czesi odmówili oddania broni. Walki o poszczególne stacje przekształciły się w regularne bitwy. Legioniści do początku lipca opanowali niemal całą magistralę transsyberyjską. Obok Korpusu Czechosłowackiego wystąpiła polska Dywizja Syberyjska.
Sukcesy Czechów były powodem licznych powstań miejscowej ludności przeciwko bolszewikom. 8 czerwca w Samarze został powołany tzw. Komucz, czyli Komitet Członków Zgromadzenia Ustawodawczego. Rząd ten powołał także liczącą 30 000 ochotników armię. W Iżewsku po antybolszewickim powstaniu robotniczym utworzono dorównującą stanem liczebnym Armii Komucza Iżewską Armię Ludową. Kierownicy akcji przeciwbolszewickiej weszli w porozumienie z liczącym 60 000 żołnierzy Legionem Czechosłowackim i nakłonili go do walki z komunistami. Sukcesy legionu zagroziły odbiciem przez nich carskiej rodziny, uwięzionej w Jekaterynburgu, co było bezpośrednią przyczyną wymordowania jej przez bolszewików w nocy z 16 na 17 lipca 1918 r.
W lipcu powstał kolejny rząd białych – Tymczasowy Rząd Syberyjski, a przy nim Armia Syberyjska. Do lipca cała azjatycka część byłego Imperium Rosyjskiego znalazła się pod kontrolą sił wrogich komunizmowi. W dodatku Czesi w końcu lipca rozpoczęli zmasowaną ofensywę na zachód i zdobyli 7 sierpnia Kazań, rozbijając jednostki bolszewickiej 5 Armii. Jednak na polecenie Trockiego z Kronsztadu i Frontu Południowego sprowadzono na centralny odcinek Frontu Wschodniego 30 000 żołnierzy i marynarzy. Jeszcze w sierpniu ruszyła bolszewicka kontrofensywa; 10 września Armia Czerwona ponownie wkroczyła do Kazania.
Do początku października Legion został we wszystkich miejscach wyparty za Wołgę. W takiej sytuacji podjęto próbę utworzenia jednolitego rządu kontrrewolucyjnego. Od 8 do 23 września miała miejsce Ufijska Narada Państwowa, na której 23 września powstał Dyrektoriat (Ogólnorosyjski Rząd Tymczasowy). Podlegały mu następujące siły wojskowe – Grupa Jekaterynoburska (22 000 żołnierzy), Grupa Liupowa (10 000 żołnierzy), Powołżańska Armia Ludowa, połączona w listopadzie z Grupą Przykamską (16 000 żołnierzy), Grupa Bakicza (5000 żołnierzy), Kozacy Uralscy (9000 żołnierzy) i Kozacy orenburscy (13 000 żołnierzy). Sytuacja w Dyrektoriacie Ufijskim była bardzo napięta. Został on uznany przez wszystkie syberyjskie rządy lokalne, kozackie i narodowe. W październiku swoją władzę złożył Komucz. Znaczna część sił politycznych była niechętna Dyrektoriatowi (monarchiści, kozacy i skrajna prawica, przychylały się one do władzy „silnej ręki”). Taki stan rzeczy nie mógł się długo utrzymać. 1 grudnia członkowie tajnej organizacji monarchistycznej „Śmierć za Ojczyznę” dokonali w Omsku zamachu stanu. Wielu członków rządu zostało aresztowanych. Tymczasowy Rząd Ogólnorosyjski został rozwiązany. Pełniący w Dyrektoriacie funkcje ministra wojny i marynarki admirał Aleksander Kołczak został obwołany dyktatorem i przyjął tytuł „Wielkorządcy Wszechrosji”. Miał on poparcie atamana Dutowa, oficerów i Legionu Czechosłowackiego (jego dowódca, generał Radola Gajda, był przyjacielem admirała). Jego zwierzchnictwo uznały wszystkie białe armie, z wyjątkiem generała Millera na dalekiej północy. Kołczak powołał nowy rząd z Piotrem Wołogodskim na czele (objął on stanowisko premiera). Szefem sztabu wodza naczelnego został Dmitrij Lebiediew. Ministrem wojny mianowano Nikołaja Stiepanowa.
Pucz był zaskoczeniem dla Francuzów, którzy błędnie sądzili, że stoją za nim Brytyjczycy. Jednak najbardziej krzyżował on plany Japończykom. Powstanie silnej władzy ogólnorosyjskiej godziło w ich plany umocnienia się na Dalekim Wschodzie i możliwości utworzenia satelickiego państwa mongolskiego, rządzonego przez Siemionowa. W związku z tym byli niechętnie nastawieni do nowego rządu i nie mieli zamiaru wesprzeć go na froncie. Amerykanie natomiast zajęli stanowisko wyczekujące. Wszyscy alianci byli jednak zaskoczeni. Po przewrocie „Wielkorządca Wszechrosji” dysponował na froncie, zaledwie 40 000 bagnetów i szabel. W trybie natychmiastowym dokonano reorganizacji sił zbrojnych. Utworzono Front Zachodni i Południowo-Zachodni, Armię Syberyjską i Armię Uralską, a także Jekaterynburską i Nadwołżańską Wydzieloną Grupę wojsk. Już w grudniu na froncie było 140 000 żołnierzy. Naprzeciwko nich stała Armia Czerwona w składzie: 1, 3 i 5 Armia.
W połowie listopada 1918, po zakończeniu I wojny światowej, Korpus Czechosłowacki w całości został wycofany z frontu. Większość żołnierzy pozostała nadal w Rosji, obsadzając część Magistrali Transsyberyjskiej. Odejście Legionu było powodem sukcesów Armii Czerwonej, której dowództwo w takiej sytuacji zdecydowało się na przeprowadzenie ofensywy. 18 listopada 25 Dywizja piechoty Wasilija Czapajewa przerwała front. Po 3 tygodniach walk czerwoni znaleźli się w bardzo korzystnym położeniu. W zaciętych walkach biali utracili m.in. Symbirsk, Syzrań, Bugulmę, Buzułuk, Samarę, Iżewsk, Bielebiej, Ufę i Perm. Linia frontu przebiegała już tylko 20 km od Orenburga. Krytyczne położenie i groźba rychłego zniszczenia sił kontrrewolucyjnych, zmusiły je do współdziałania. Wojska połączonych i niechętnych sobie wzajemnie, Kozaków Orenburskich, Uralskich i Armii Ludowej, liczące w sumie 90 000 żołnierzy, rozpoczęły w końcu listopada kontruderzenie. Już po 2 dniach groźba zajęcia przez czerwonych Orenburga została zażegnana. 25 grudnia biali wkroczyli do Permu, a bolszewicka 3 Armia, ponosząc podczas odwrotu ogromne straty, została wyparta za Kamę. W tym samym jednak czasie 5 Armia zdobyła Ufę, co zmusiło białe siły Kołczaka do przejścia do obrony i odłożenia nowej ofensywy.
Front Północny.
Po zawarciu przez bolszewików w Brześciu traktatu pokojowego z państwami centralnymi, zawiązała się na Półwyspie Kola Rada Murmańska (została ona uznana przez Ententę), która 4 marca zwróciła się z prośbą do Wielkiej Brytanii, ażeby ta przysłała do północnej Rosji swe wojska. Kontrrewolucyjni politycy liczyli, że za pomocą aliantów uda im się zniszczyć bolszewików. Ententa miała zresztą istotne powody do interwencji. Losy wojny światowej jeszcze się ważyły, a odejście Rosji z wojny (priorytetowy cel Lenina) mogłoby się dla koalicji źle skończyć.
9 marca 1918 w Murmańsku wylądował niewielki oddział brytyjsko-francuski, pod dowództwem generała Pola. W maju oddziały alianckie zostały wzmocnione i opanowały cały Półwysep Kola. Następnie posuwały się zwycięsko wzdłuż wybrzeża Morza Białego na wschód, zajmując m.in. Kiem. 2 sierpnia ludność Archangielska, do którego zbliżały się wojska Ententy, wystąpiła zbrojnie przeciwko okupującym miasto od stycznia bolszewikom. Następnego dnia brytyjski oddział morski z pomocą lotnictwa skutecznie zaatakował garnizon Armii Czerwonej na wyspie Modiuga (48 km na północ od Archangielska). To posunięcie umożliwiło ominąć bolszewickie linie obrony i wejść do miasta, gdzie po krótkiej utarczce z wycofującymi się czerwonoarmistami, sytuacja została opanowana.
Tymczasem za linią frontu, przybyli do Murmańska generałowie Władimir Maruszewski i Jewgienij Miller, zaczęli formować Ochotniczą Białą Armię Północną. Jeszcze w lipcu służyło w niej zaledwie kilka tysięcy żołnierzy, jednak po zdobyciu przez aliantów Archangielska szeregi białych powiększyły się o 17 000 bagnetów i 3500 szabel. Jednocześnie Wielka Brytania przysłała kontrrewolucjonistom potężny materiał wojenny, m.in. czołgi. 2 sierpnia proklamowany został Naczelny Zarząd Obwodu Północnego z Nikołajem Czajkowskim jako premierem. 6 sierpnia podporządkowała się mu Murmańska Rada Krajowa. W grudniu głównodowodzący Wojskami Obwodu Północnego, generała Władimir Maruszewski, przekazał władzę generałowi Millerowi.
3 września oddziały interwencyjne rozpoczęły ofensywę, której celem było zdobycie Moskwy. Tym razem zagrodziły im drogę jednostki 6 Armii Czerwonej. W otwartej konfrontacji bolszewicy ponieśli jednak druzgocącą klęskę nad Dwiną i Wagą. Ich resztki zostały rozgromione w rejonie jeziora Onega. Wydawało się, że Moskwa na dniach zostanie zajęta. Tak jednak się nie stało, gdyż w Archangielsku kapitan Jurij Czaplin dokonał przewrotu wojskowego. Ministrowie Zarządu zostali aresztowani i dopiero interwencja ambasadora amerykańskiego Davida Francisa pozwoliła na zażegnanie konfliktu. Na wieść o niepokojach na tyłach i przedwczesnym nadejściu ostrej zimy (na którą alianci nie byli należycie przygotowani), ofensywę zdecydowano się przerwać. Linia frontu przebiegała od granicy fińskiej, przez Jezioro Onega, aż do Workuty. Front ustabilizował się w odległości 500 km na południe od Murmańska i 300 km od Archangielska. W tym czasie, na tyłach, zwaśnione strony zawarły kompromis, na mocy którego w nowo powstałym Tymczasowym Rządzie Obwodu Północnego część tek ministerialnych objęli ludowi socjaliści i liberałowie, a część ich dawni przeciwnicy – monarchiści. Między władzami cywilnymi i wojskowymi wynikały poważne nieporozumienia. Oficerowie nie mieli zaufania do lewicy. Rząd nie utrzymał się jednak w swym pierwotnym składzie. Utworzono nowy, bez udziału socjalistów, którzy usunięci od wpływów, bojąc się powrotu monarchii i reakcyjnych rządów, zaczęli podburzać przeciw nowym władzom włościan.
Do Murmańska i Archangielska spieszyli, chcący walczyć z bolszewikami, ochotnicy z całego kraju. Tam również generał Józef Haller kierował polskich żołnierzy ocalałych po bitwie pod Kaniowem.
11 listopada 1918 I wojna światowa dobiegła końca. Pilnie śledzący wydarzenia na froncie zachodnim Lenin prognozował klęskę państw centralnych. Wiadomość o zakończeniu wojny spowodowałaby wielką euforię wśród interwentów, a co za tym idzie, chwilowe rozluźnienie dyscypliny. Bolszewicy upatrywali w tym szansy na wyparcie wojsk Ententy z kraju. W związku z tym już na początku października Rada Komisarzy Ludowych wydała dowódcy 6 Armii, Aleksandrowi Samojło, rozkaz przygotowania się do ofensywy. 11 listopada 35 000 bolszewickich żołnierzy ruszyło do frontalnego ataku. Jednak dzięki zażartej obronie białych, alianci zdołali zebrać posiłki i odeprzeć atak. 15 listopada ofensywa Armii Czerwonej została wstrzymana. Lenin i Trocki postanowili na Froncie Północnym ograniczyć się jedynie do akcji defensywnych.
Akcja koalicji na Froncie Północnym mogła liczyć na powodzenie, pod warunkiem, że znajdzie należyte poparcie w innych rejonach Rosji. Na skutek waśni w obozie antybolszewickim, Brytyjczycy doszli do wniosku, że na Rosjan nie można liczyć. Dopóki wierzyli w celowość akcji, nadsyłali z ojczyzny posiłki, co było ułatwione wskutek zawarcia 11 listopada na zachodzie zawieszenia broni; później przestali to czynić.
Front Północno-Zachodni.
Pierwsza połowa 1918 r. w Estonii przebiegła stosunkowo spokojnie, gdyż tereny te znajdowały się od marca pod ścisłą kontrolą Cesarstwa Niemieckiego. Pod osłoną armii niemieckiej tworzyła się antybolszewickie formacja wojskowa o charakterze germanofilskim – Korpus Północno-Zachodni. Powstał on we wrześniu, na mocy umowy pomiędzy Kolmarem von der Goltzem a wielkim księciem Cyrylem Władimirowiczem i Władimirem księciem Wołkońskim. Na początku października rozpoczęto werbunek ochotników do tej jednostki z okolic Dyneburga i Pskowa. Po miesiącu Korpus liczył już 4000 bagnetów i 1500 szabel. Został też uzbrojony w nowoczesną broń niemiecką. Jednak po zwycięstwie Ententy w wojnie światowej, wojska niemieckie Ober-Ostu zostały zmuszone do odwrotu.
Korpus znalazł się w bardzo trudnej sytuacji. Wojska niemieckie nie mogły już go wspierać, a przede wszystkim osłaniać przed stacjonującą w okolicach Piotrogrodu 7 Armią Czerwoną Aleksego Riemiezowa, która pod koniec listopada rozpoczęła ofensywę. Olbrzymia przewaga liczebna czerwonych zagwarantowała im zwycięstwo. Po 2 tygodniach zaciętych walk Korpus został przepołowiony na 2 części, łotewską i estońską. Grupa estońska w sile 2900 bagnetów i 600 szabel zawarła 24 grudnia umowę z władzami niepodległej (od listopada) Estonii. Na mocy której podporządkowała się dowództwu estońskiemu (państwo to prowadziło w tym czasie wojnę z bolszewikami). Grupa łotewska Anatola księcia Lieven weszła w skład jednostek generała Nikołaja Judenicza. Ten sędziwy dowódca, po przewrocie bolszewickim, udał się w listopadzie 1917 r. na emigrację do Francji. Po zakończeniu I wojny światowej, kiedy to wojska niemieckie przestały okupować państwa nadbałtyckie, udał się na pogranicze estońsko-łotewskie w celu zorganizowania tam wojsk antybolszewickich. Pod koniec roku Korpus Północno-Zachodni liczył już 9000 żołnierzy.
Front Dalekowschodni.
Na początku grudnia 1917 r. doszło do pierwszych starć na Dalekim Wschodzie. Ataman Siemionow i esauł Kałmykow rozpoczęli rozbijanie miejscowych bolszewików, którzy w połowie listopada zaczęli przejmować władzę w regionie. Jednak w walki z kozakami aktywnie włączyli się byli jeńcy państw centralnych, co przesądziło o wyniku walk. Pokonani kontrrewolucjoniści musieli ratować się ucieczką do Chin. W lutym 1918 r. działacze tajnej japońskiej misji wojskowej przekonali atamana Kozaków Amurskich Gamowa do podjęcia walki z bolszewikami.
6 marca w Błagowieszczeńsku wybuchło powstanie antybolszewickie. Kilka tysięcy kozaków próbowało opanować strategiczne punkty w mieście. Rebelia była jednak nieudolnie przeprowadzona i komuniści zdołali utrzymać większość gmachów w mieście. 8 marca przybyły posiłki (kilka tysięcy czerwonogwardzistów z Zabajkala) i po 6 dniach zaciętych walk ulicznych powstanie zostało stłumione. Ataman Gamow musiał ewakuować się do Chin. W lutym Siemionow na czele 4000 szabel, po raz drugi uderzył na Zabajkale, został jednak odparty.
5 kwietnia we Władywostoku wylądowały wojska japońskie i amerykańskie. W związku z tym 7 kwietnia siemionowcy przekroczyli granicę rosyjsko-chińską, kierując się w stronę Czyty. Po wejściu na Zabajkale, ataman natychmiast przystąpił do uzupełnienia sił, przez pobór rekruta w rejonach nadgranicznych. Poza tym w jego szeregach służyli liczni oficerowie i najemnicy. Japończycy przekazali mu 15 ciężkich dział i odkomenderowali do jego sztabu grupę oficerów. W sumie Siemionow dysponował 12 000 żołnierzy. Toteż udało mu się bez przeszkód opanować strategiczną stację Karmyjskaja, w pobliżu której znajdowało się połączenie zabajkalskiej i amurskiej linii kolejowej, co spowodowało odcięcie bolszewikom jedynej linii kolejowej na Przyamurze i Przymorze, gdyż Kolej Wschodniochińska była w rękach generała Horwata. W celu rozbicia Siemionowa Trocki zdecydował się powołać Front Daurski pod dowództwem Siergieja Łazo, który 15 maja rozpoczął ofensywę w kierunku miejscowości Mogoitui i Aga, które szybko zajęto. Jednak w sierpniu, z powodu wydajnej pomocy Japończyków, białym udało się opanować całe Zabajkale. Ataman Siemionow utworzył Tymczasowy Rząd Obwodu Zabajkalskiego i stanął na jego czele.
Na losy wojny domowej na wschodzie, duży wpływ miał konflikt dalekowschodnich kozaków: Gamowa, Kałmykowa i Siemionowa z Kołczakiem. Nie udzielili oni poparcia „Wielkorządcy Wszechrosji”, związani wcześniej z separatystycznymi eserowcami, którzy poparcia wojskowego i politycznego szukali u Japończyków. Ich antypatia była zresztą wzajemna, gdyż po przewrocie admirał nie dał im żadnych funkcji, a nawet rozkazem nr 61 z 1 grudnia 1918 r. usunął Siemionowa ze wszystkich zajmowanych przez niego wcześniej stanowisk. U podłoża tego rozkazu legła, według Kołczaka, postawa Siemionowa, który zażądał od admirała wydania grupy więźniów politycznych i odłożenia ich procesu, na co Kołczak nie odpowiedział, a Siemionow w odwecie przerwał połączenie telegraficzne Omsk – Władywostok, utrudniając komunikowanie się, do czego doszły jeszcze opóźnienia w dostawach broni i zaopatrzenia na front (później Kołczak dowiedział się, że było to spowodowane bałaganem na kolei). Pytany wówczas w tej sprawie telegraficznie Siemionow odpowiedział w taki sposób, jak gdyby nie chciał w ogóle współpracować z Kołczakiem, który uznał utrudnianie dostaw na front za zdradę i postanowił pozbyć się atamana.
Kiedy więc Siemionow odmówił podporządkowania się i oddania dowództwa 5 Korpusu Armii, Kołczak wysłał przeciwko niemu generała Wołkowa, który miał zająć jego miejsce, ale Siemionowa poparli wówczas otwarcie Japończycy, którzy oświadczyli, że nie pozwolą Wołkowowi wkroczyć na Zabajkale. Wówczas (7 grudnia) Kołczak porozumiał się telegraficznie z przebywającym w Czycie francuskim generałem Janinem, który potwierdził, że za Siemionowem stoją wspierający go finansowo i materiałowo Japończycy (generał Oba poinformował Wołkowa, że nie pozwoli na żadne działania przeciwko Siemionowowi, a jego, aby nie wycofywał się z Czyty).
Ponieważ Wołkow miał wyraźny rozkaz nierozpoczynania działań wojskowych i oczekiwania na efekty zwrócenia się rządu omskiego z prośbą o pomoc aliantów i interwencję w Tokio, Zabajkale pozostało poza strefą wpływów Kołczaka. 13 grudnia pewny japońskiego poparcia Siemionow, ogłosił się dowódcą nowej Armii Dalekowschodniej. Wołkow próbował dyplomatycznie pozbyć się Siemionowa, ale ani protest Janina, ani Kołczaka, skierowany do rządu USA i wskazujący na to, że Japonia poprzez tego typu działania miesza się w wewnętrzne sprawy Rosji, nie przyniosły żadnego efektu. Wołkow uważał, że chociaż Siemionow dysponuje 15 000 żołnierzy, to tylko 3000 jest wobec niego lojalnych i że na wypadek walki, o ile nie doszłoby do japońskiej ingerencji pozbyłby się Siemionowa w przeciągu 3–4 dni.
Podobną politykę, jak na Zabajkalu, prowadzili Japończycy w obwodzie amurskim, gdzie wymusili oddanie dowództwa przez oficera Kołczaka popieranemu przez siebie atamanowi Gamowowi.
Tak więc Daleki Wschód był areną nadzwyczaj licznych waśni między poszczególnymi siłami antybolszewickimi i taki stan rzeczy utrzymał się aż do zakończenia wojny domowej.
Front Centroazjatycki.
Niepokoje, które wstrząsnęły w 1917 r. całym Imperium Rosyjskim, miały duży wpływ na sytuację w Azji Środkowej. Rosjanie stanowili tam mniejszość a zniewolone przez carat narody w walkach wewnętrznych między białymi a czerwonymi upatrywały szansy na odzyskanie niepodległości.
Już w 1916 r. w rosyjskim Turkiestanie wybuchło powstanie, które zostało krwawo stłumione przez carat. Jednak już w 1917 r. wybuchła kolejna, tym razem udana rebelia. Powstania rozprzestrzeniły się na cały Turkiestan. Siły antybolszewickie przejęły władzę w Kokandzie. Ogłoszono w niej autonomię. Faktyczną władzę sprawowały tam 2 partie islamskie Szura-i-ulema i Szura-i-islam. W Bucharze powstał emirat, rządzony przez Alim-chana. Jego siłę zbrojną stanowiło 26 000 wojowników pieszych i 14 000 konnych, co czyniło Emirat Buchary najpotężniejszą siłą w Turkiestanie. Tadżykistanem rządziły niepodzielnie oddziały Basmaczy, wspieranych materiałowo przez Persję i Afganistan. W Kazachstanie ster rządów przejęła parta polityczna Ałasz – Orda. Związał się z nią ataman Dutow. W Chiwie władza spoczęła w rękach Dżunaid-chana. Podobnie, jak w Bucharze, i tu ogłoszono powstanie emiratu. W takiej sytuacji wydawało się bardzo prawdopodobne, że Rosjanie bez względu na orientację polityczną zostaną wyparci z Azji Środkowej gdzie powstaną nowe, ogarnięte panturecką ideologią, chanaty i emiraty.
Epizod niepodległościowy Armenii, Azerbejdżanu i Gruzji.
Podobnie jak w przypadku państw nadbałtyckich i Polski, upadek państwa rosyjskiego otworzył możliwość odzyskania niepodległości przez inne peryferyjne kraje o nierosyjskim charakterze i ugruntowanej odrębności od Rosji – Armenię, Azerbejdżan i Gruzję na Zakaukaziu. Początkowo kraje te zachowały ugruntowaną od pół wieku wspólnotę administracyjną i powołały wspólne władze faktycznie niezależne od Rosji, choć jeszcze nie zadeklarowały secesji. 28 listopada 1917 w Tbilisi zakaukascy deputowani do rosyjskiej Konstytuanty utworzyli Komisariat Zakaukaski – organ władzy o kompetencjach odpowiadających rządowi, ale podkreślający swą tymczasowość. Pod koniec 1917 Komisariat powołał, z deputowanych do Konstytuanty i kandydatów w wyborach do niej, organ o charakterze parlamentu – Sejm Zakaukaski, zdominowany przez partie demokratyczne, a wolny od bolszewików. Dopiero 22 kwietnia 1918 Sejm Zakaukaski ogłosił powstanie niepodległej Zakaukaskiej Demokratycznej Republiki Federacyjnej. Przywódcą republiki został Gruzin, mienszewik, Nikola Czcheidze. Jednakże konflikty narodowościowe i terytorialne między narodami republiki doprowadziły do rychłego rozpadu Federacji Zakaukaskiej – Gruzja ogłosiła niepodległość jako Demokratyczna Republika Gruzji 26 maja 1918, a Armenia i Azerbejdżan – 28 maja jako odpowiednio: Demokratyczna Republika Armenii i Demokratyczna Republika Azerbejdżanu. Tego też dnia rozwiązał się Sejm Zakaukaski, co oznaczało fiasko budowy wspólnego państwa trzech narodów południowego Kaukazu.
Turcja opanowała zachodnią część Zakaukazia i rozpoczęła ofensywę na Azerbejdżan, którego ludność była jej przychylna. Chodziło o zapewnienie sobie dogodnej granicy na przyszłość. Pod koniec kwietnia przyjaźnie witane oddziały tureckie weszły do Baku. W takiej sytuacji Wielka Brytania zdecydowała się wysłać wojska na Kaukaz. 18 lipca do portu w Enseli, nad Morzem Kaspijskim, przybyły wojska angielsko-indyjskie i zmusiły Turków do wycofania się z Baku. Dowódca tureckiej Armii Kaukaskiej, generał Halil Pasza, ruszył z linii Tebriz – Erywań na Baku i Anglicy, nie czekając na niego, pospiesznie odpłynęli do Enseli. Turcy ponownie wkroczyli do Baku i pozostali tam do końca wojny. 30 listopada 1918 interwencyjne siły brytyjskie, które zajęły wcześniej Baku, przekazały miasto Azerbejdżanowi.
Po upadku Imperium Rosyjskiego na Zakaukaziu powstała próżnia polityczna, którą wykorzystały państwa trzecie, w pierwszej kolejności Turcja, jeszcze wtedy osmańska, która po rozkładzie armii rosyjskiej pozostała jedyną siłą militarną w regionie. Turcja dążyła do zjednoczenia narodów tureckich pod berłem sułtana (panturkizm), przy czym wykorzystała korzystne dla siebie postanowienia terytorialne traktatu brzeskiego. Już pod koniec 1917 Turcja przystąpiła do zaboru Zakaukazia i przy niewielkim oporze do połowy 1918 zajęła sporą część ziem dzisiejszej Armenii, pas ziem południowej Gruzji oraz większość Azerbejdżanu, zarówno eksrosyjskiego, jak i perskiego. Stan ten został potwierdzony przez traktat w Batumi z 4 czerwca 1918. W północnej części Gruzji zainstalowały się okupacyjne oddziały niemieckie, prowadzące rabunkową eksploatację gospodarczą. Wojska tureckie i niemieckie wycofały się z Zakaukazia między październikiem a grudniem 1918 wskutek klęski państw centralnych w I wojnie światowej, zobowiązane do tego przez postanowienia rozejmu w Mudros (30 października 1918 - Turcja) i rozejmu w Compiègne (11 listopada 1918 - Niemcy). Kolejnym okupantem stała się Wielka Brytania, której garnizony zainstalowały się w Azerbejdżanie i Gruzji pod koniec 1918, po zajęciu Konstantynopola przez Brytyjczyków i wpłynięciu okrętów Royal Navy na Morze Czarne w konsekwencji rozejmu z Mudros. Wojska brytyjskie doprowadziły do pewnej stabilizacji na Zakaukaziu, polegającej głównie na wzmocnieniu Azerbejdżanu. Po zajęciu Kaukazu Północnego przez Siły Zbrojne Południa Rosji gen. Antona Denikina, wojska brytyjskie opuściły Kaukaz Południowy w sierpniu 1919.
Powstała 28 maja 1918 Demokratyczna Republika Armenii obejmowała prócz terytorium dzisiejszej Armenii także Nachiczewan, Górski Karabach, Kars i Iğdır. Nachiczewan, Górski Karabach, rejon Kazach i prowincja Sjunik stanowiły terytorium sporne z Azerbejdżanem, prowincja Lori stanowiła region sporny z Gruzją, natomiast region Oltu – z Azerbejdżanem i Gruzją. Spory terytorialne powodowały nieustanne wojny z Gruzją, Azerbejdżanem i Imperium Osmańskim. Traktat w Sèvres ustalił granicę armeńsko-turecką. Na jego mocy Turcja miała oddać Armenii znaczną część swojego terytorium. Republikańska Turcja kemalistowska nie uznała traktatu z Sèvres, wobec czego jego postanowienia terytorialne nie weszły w życie.
Konflikty między krajami Zakaukazia przerodziły się w czystki etniczne i otwarte wojny. Punktami spornymi były pograniczne tereny zamieszkane przez mieszaną ludność. Azerbejdżan pozostawał w sporze z Gruzją o okręg zakatalski, ale spór nie przybrał charakteru wojny. Zatarg Armenii z Gruzją o regiony Lori, Dżawachetię i Borczali doprowadził do wojny granicznej w grudniu 1918, zakończonej rozejmem wymuszonym przez Brytyjczyków. Najpoważniejszy okazał się konflikt terytorialny Armenii z Azerbejdżanem o Nachiczewan, Zangezur i Karabach, który przerodził się w wojnę trwającą przez cały okres niepodległości tych państw i nie doprowadził do jednoznacznego rozstrzygnięcia militarnego. Nadto Armenia od czasu opuszczenia frontu zakaukaskiego przez armię carską niemal nieprzerwanie prowadziła wyniszczającą wojnę z silniejszą i liczniejszą armią turecką – najpierw osmańską, następnie kemalistowską.
W 1920 do gry na Zakaukaziu powrócili bolszewicy, wcześniej wyrugowani stąd w 1918. Słabość polityczna i militarna wszystkich trzech republik zakaukaskich oraz ich skłócenie doprowadziła je do faktycznej bezbronności wobec agresji bolszewickiej 11 Armii i kolejnych rebelii miejscowych komunistów. W obliczu natarcia z północy rząd Azerbejdżanu skapitulował przed bolszewikami 28 kwietnia 1920, Armenia – 4 grudnia 1920, a 18 marca 1921 rząd Gruzji zawarł z bolszewicką Rosją porozumienie będące faktyczną kapitulacją. We wszystkich trzech krajach proklamowano republiki sowieckie: Armeńską, Gruzińską i Azerbejdżańską, formalnie niepodległe, w rzeczywistości ściśle uzależnione od bolszewickiej Rosji. Pod jej naciskiem komunistyczne republiki zakaukaskie 13 października 1921 zawarły w Karsie traktat z Turcją, oddający jej południową część Adżarii i dawny obwód karski. Następnie utworzyły Zakaukaską Federacyjną Socjalistyczną Republikę Radziecką, która 29 grudnia 1922 wspólnie z sowiecką Rosją, Ukrainą i Białorusią utworzyła ZSRR.
Interwencja państw Ententy.
Przez cały czas wojny domowej białym sprzyjały państwa Ententy. Oprócz zaopatrywania sił antybolszewickich w materiał wojenny, wysłały do Rosji ograniczone liczebnie kontyngenty wojskowe. Epizod ten przeszedł do historii jako interwencja aliantów w Rosji.
Główne przyczyny interwencji to:
Oddziały interwencyjne, które zostały wysłane do Rosji w 1918 r. wylądowały:
Linia frontu ustabilizowała się i przez cały czas pobytu aliantów, czyli do października 1919 r., pozostała praktycznie niezmieniona. Na dalekiej północy w interwencji uczestniczyły kontyngenty Wielkiej Brytanii, Francji, USA, Serbii i Włoch.
Japonia bez wątpienia była najbardziej zaangażowanym państwem w interwencję (w szczytowym okresie na terytorium Rosji stacjonowało ponad 200 000 żołnierzy, czyli znacznie więcej niż wszystkie pozostałe kontyngenty razem wzięte).
Ponadto Wielka Brytania wysłała licznych doradców wojskowych i oddział pancerny do Białej Armii Północno-Zachodniej i Armii Ochotniczej. W wielu rejonach Rosji dochodziło też do sporów, przeradzających się nawet w lokalne walki między białymi a interwentami.
1919 rok.
Front Południowy.
W styczniu korpus konnicy barona Piotra Wrangla przerwał front, tworzony przez Armię Czerwoną Północnego Kaukazu. Do 23 lutego biali opanowali Piatigorsk, Nalczyk, Mozdok i Kizlar. Jednocześnie wojska generała Lachowa posuwały się zwycięsko na południowy wschód, w kierunku Morza Kaspijskiego, osłaniając prawe skrzydło korpusu Wrangla. Na początku marca obległy one Władykaukaz i Grozny. Dzięki wystąpieniu miejscowej ludności przeciwko bolszewikom w Groznym, miasto zostało szybko zdobyte, co z kolei umożliwiło skierowanie posiłków pod Władykaukaz (9000 bagnetów i 2500 szabel z ciężką artylerią) i w efekcie miasto zostało zdobyte już po 2 dniach oblężenia. Resztki Armii Czerwonej, nękane przez inguskie i czeczeńskie oddziały partyzanckie, wycofały się w najwyższe partie gór. Inne oddziały tworzone przez miejscową ludność nierosyjską atakowały natomiast białych.
W związku z zagrożeniem ze strony Armii Czerwonej i Armii Powstańczej Nestora Machno, przedstawiciele Armii Ochotniczej i Dyrektoriatu podpisali 15 stycznia 1919 w Odessie, umowę, regulującą wzajemne stosunki. 19 stycznia Zachodnioukraińska Republika Ludowa została proklamowana w Galicji Wschodniej i podporządkowała się Dyrektoriatowi. Oznaczała to, że Ukraińcy znaleźli się w otwartym konflikcie z Polską, także roszczącą pretensje do tych terenów.
Duże wpływ na dalszy przebieg wojny odegrało styczniowe spotkanie w Bukareszcie (do którego doszło za pośrednictwem Francji) naczelnego dowódcy Wojska Dońskiego atamana Krasnowa z dowódcą Armii Ochotniczej generałem Antonem Denikinem. W myśl umowy tam podpisanej 8 stycznia, wojska białogwardyjskie połączyły się z kozakami w Siły Zbrojne Południa Rosji (SZPR). Na początku lutego liczyły one 71 000 bagnetów oraz 35 000 szabel i stały się drugą co do wielkości pod względem liczebnym formacją, stawiającą opór Armii Czerwonej.
W lutym naprzeciwko 106 000 żołnierzy Denikina i 40 000 czasowo współpracującego z nim Dyrektoriatu, stały wojska bolszewickie w sile: 20 000 żołnierzy Frontu Ukraińskiego, 80 000 Frontu Południowego, 100 000 Armii Czerwonej Północnego Kaukazu i 103 000 Armii Powstańczej Nestora Machno. Oprócz tego Front Południowy został wzmocniony Armiami: 8. (Tuchaczewskiego) i 13. (Kożewnikowa). Mając ponad dwukrotną przewagę w ludziach, Lenin i Trocki postanowili jak najszybciej zmiażdżyć Denikina, a następnie rzucić wojska z południa, przeciwko Kołczakowi. Bolszewikom chodziło też o jak najszybsze przejęcie kontroli nad olbrzymimi zasobami surowców naturalnych: węgla kamiennego i ropy naftowej, a także nad najurodzajniejszymi ziemiami.
Wdrażanie założeń komunizmu wojennego - rekwirowanie przez bolszewików na wsi, dla potrzeb armii i miast całego inwentarza, wszystkich płodów rolnych (łącznie z ziarnem siewnym), a także polityka terroru, legło u podstaw buntu ludności Ukrainy przeciwko władzom USRR. Część zbuntowanych chłopów skupiła się w kwietniu i maju 1919 r. wokół atamana Matwija Hryhorjewa, który rozpoczął antybolszewickie powstanie. Hryhorjew, który w marcu i kwietniu walczył z interwentami francuskimi i greckimi, uznając dowództwo Armii Czerwonej, zdobywając Chersoń, Mikołajów i Odessę, po zajęciu Odessy rozpuścił swoich podkomendnych, przyzwalając na dokonywanie przez nich grabieży i pogromów, a następnie nie wykonał rozkazu dalszego marszu w kierunku Besarabii. i ogłosił początek walki o „radziecką Ukrainę bez bolszewików”. Buntownicy zajęli m.in. Humań, Czerkasy, Jekaterynosław, Mikołajów i Chersoń. Zostali jednak do końca maja rozproszeni i pokonani przez oddziały Armii Czerwonej. Hryhorjew poszukiwał porozumienia z Machną, równocześnie rozważając możliwość przejścia na stronę białych. Gdy dowiedział się o tym Machno, nakazał go rozstrzelać. Jego podkomendni wciągnięci w szeregi Armii Powstańczej.
Bunt Hryhorjewa miał duże znaczenie na przebieg walk na południu Rosji. Do pacyfikacji powstania komuniści ściągnęli z kluczowego odcinka frontu 44 000 oddanych bezgranicznie rewolucji żołnierzy. Umożliwiło to białym przejście do od dawna planowanej ofensywy. Wcześniej dokonano reorganizacji wojsk antykomunistycznych i utworzono Armię Północnego Kaukazu generała Wrangla. Stacjonujące od grudnia 1918 r. do marca 1919 r. w Odessie wojska francuskie na potrzeby ofensywy przekazały najnowocześniejszy sprzęt. Również Brytyjczycy przysłali z Noworosyjska na front swój oddział pancerny. W maju i czerwcu 1919 r. biali rozstrzygnęli na swoją korzyść trwające od marca tego roku walki o Zagłębie Donieckie, a także zajęli Jekaterynosław, Krym i w końcu czerwca Charków. Kilka dni później w rękach białych znalazł się także strategiczny Carycyn. Autorami tego sukcesu byli generał Wrangel i brytyjski oddział pancerny, któremu udało się wywołać panikę w szeregach Armii Czerwonej i przerwać front. Z Kołczakiem nie udało się połączyć, gdyż jego wiosenna ofensywa została zatrzymana.
Pierwsza faza ofensywy białych zakończyła się mimo strat, całkowitym sukcesem. Linia frontu została wyrównana (tak, że Armia Czerwona nie mogła uderzać z flanki) i przesunęła się kilkaset kilometrów na północ. Stało się jasne, że bolszewicy nie są w stanie szybko rozbić Białej Armii. Teraz Denikin przeszedł do drugiej fazy ofensywy. Jego plan zakładał zdobycie Kijowa, wybrzeża czarnomorskiego oraz szybkie uderzenie w kierunku Moskwy.
Na razie jednak natarcie zostało odwołane. Denikin skupił się na odtwarzaniu władzy administracyjnej na nowo zdobytych terenach. Powołano nowych gubernatorów i naczelników państwowych w obwodach i miastach, z wyjątkiem obwodów kozackich (doński, terecki i kubański), którym nadano autonomię, a faktyczną władzę sprawowały starszyzny kozackie. Denikin w tym czasie sprawował praktycznie władzę absolutną. Jedyną namiastką rządu cywilnego była Konferencja Specjalna z generałem Aleksandrem Łukomskim na czele. Posiadała ona tylko głos doradczy, a akty prawne przez nią uchwalane, nabierały mocy dopiero po zatwierdzeniu ich przez Denikina. Bolszewicy, nie chcąc dopuścić do spodziewanej ofensywy, mogącej pozbawić ich władzy, postanowili ją uprzedzić, wykorzystując brak działań zaczepnych ze strony białych. Lenin i Trocki postanowili zreorganizować Front Południowy. Nowym Wodzem Naczelnym został Siergiej Kamieniew. W tym czasie admirał Kołczak przestał już być realnym zagrożeniem dla bolszewików, w związku z czym z Frontu Wschodniego przerzucono na południe liczne wojska. Na początku sierpnia Armia Czerwona przeszła do zdecydowanej ofensywy. 200 000 czerwonych atakowało w dwóch grupach uderzeniowych, w tym Grupie Samodzielnej (10 i 9 Armia), która miała za zadanie uderzyć nad Don i Kubań.
W lipcu 1919 r. wojska Judenicza, uzbrojone przez Brytyjczyków, wsparte przez armię estońską pod dowództwem Johana Laidonera, uderzyły na Piotrogród, zostały jednak odrzucone m.in. ze względu na brak pomocy militarnej ze strony Finlandii, która wcześniej zajęła swymi wojskami Karelię. W początku sierpnia biali znaleźli się u punktu wyjścia – w Estonii.
Mimo to czerwoni wczesną wiosną 1919 r. osiągnęli znaczne sukcesy, wypierając białych z Krymu, większej części Ukrainy i Kubania. W tym czasie trzon Armii Czerwonej skupiony był na walkach z nacierającą od wschodu armią syberyjską Kołczaka. Już w kwietniu 1919 r. wojska białych przedarły się na zachód od Wołgi, opanowując Kazań, a w nim tzw. złoty zapas Rosji, którym płacono aliantom za wszelkiego rodzaju pomoc, zwłaszcza militarną. W maju nastąpił kontratak sił rewolucyjnych, odbito Kazań, Samarę i Ufę. Lenin i jego sztab znów zwrócili główne siły przeciwko Denikinowi. Wykorzystał to Kołczak, który mając parę tygodni względnego spokoju, przegrupował i powiększył swoje wojsko. W czerwcu uderzył na Moskwę raz jeszcze, z jeszcze większą siłą niż dwa miesiące wcześniej oraz odbił niedawno stracone Powołże. Mimo desperackiej obrony upadł Kazań, a Niżny Nowogród był bezpośrednio zagrożony. Mimo to, nadzwyczajnym wysiłkiem wojskom bolszewickim udało się odeprzeć armię syberyjską za Wołgę.
Latem Denikin zreorganizował swoją armię, a w sierpniu-wrześniu powstrzymał kontrofensywę Armii Czerwonej, utrzymując się w Charkowie i Donbasie. W sierpniu 1919 r. biali zajęli także Kijów i Odessę. Na początku września Siły Zbrojne Południa Rosji przystąpiły do ogłoszonego w lipcu marszu na Moskwę. 20 września 1919 r. zajęły Kursk, 30 września - Woroneż i 14 października - Orzeł. W drugą rocznicę rewolucji sytuacja rządu komunistycznego była krytyczna i pogarszała się jeszcze przez ponad miesiąc. Do decydującej bitwy doszło pod Tułą. Miasto przechodziło kilkakrotnie z rąk do rąk, ale ostatecznie olbrzymia przewaga czerwonych doprowadziła do cofnięcia się białych spod Tuły. Następnie w końcu października biali zostali zmuszeni do wycofania się z Orła – w zorganizowany sposób wycofali się do Kurska. W tym samym czasie dowodzący 1 Armią Konną Siemion Budionny, wbrew poleceniom dowódcy frontu, uderzył na Woroneż, gdyż chciał w bezpośrednim starciu zmierzyć się ze słynną kawalerią białych. Odniósł efektowne zwycięstwo nad siłami Mamontowa i Szkury, wkraczając 24 października do miasta. Przez miesiąc trwały następnie walki o kluczowy węzeł kolejowy Kastornoje. Zdobycie go przez czerwonych oznaczało rozdzielenie sił Kozaków dońskich oraz Armii Ochotniczej. 15 listopada czerwoni zajęli Kursk. Były to bitwy o przełomowym znaczeniu dla całej wojny domowej, gdyż inicjatywa w walce z Denikinem przeszła definitywnie na stronę czerwonych. W grudniu 1919 r. czerwoni odbili Kijów, a w pierwszych dniach 1920 r. także Carycyn.
Wojna polsko-bolszewicka.
Jedną z przyczyn zatrzymania Armii Ochotniczej pod Tułą było zawarte w październiku, w Mikaszewiczach faktyczne zawieszenie broni między Polską a Rosją Sowiecką (regularne walki między tymi państwami były prowadzone od marca 1919 r.) Polskie władze sądziły w większości, że lepszą alternatywą dla kraju jest Rosja czerwona niż biała, która tolerowała Polskę jedynie do Sanu i Bugu; Finlandię, kraje nadbałtyckie i Ukrainę uważała natomiast za zbuntowane prowincje, które natychmiast po zakończeniu wojny wewnętrznej powinny wrócić do Rosji. Bolszewicy którzy, aby zwyciężyć w wojnie wewnętrznej byli pełni wyrzeczeń, od razu i bez zastrzeżeń zgodzili się na niepodległość Polski i natychmiast po zawieszeniu broni na froncie polskim przerzucili kilkadziesiąt tysięcy żołnierzy pod Moskwę.
W połowie września 1919 Józef Piłsudski wysłał do kwatery gen. Antona Denikina w Taganrogu misję, która potwierdziła negatywny stosunek białych do kwestii wschodnich granic Polski. Biali gotowi byli jedynie uznać niepodległość Polski w granicach Królestwa Kongresowego z 1815. To skłoniło Piłsudskiego do odmówienia białym wszelkiej pomocy wojskowej. Pragnął klęski Denikina, by mieć do czynienia jedynie ze słabą i osamotnioną na arenie międzynarodowej Rosją bolszewicką. Wojskom polskim przebywającym w głębi spornego terytorium wydano rozkaz niepodejmowania przeciwko Armii Czerwonej żadnych działań, które mogłyby przynieść korzyść Denikinowi. W odpowiedzi na zmianę polityki polskiej, bolszewicy zaoferowali bezwarunkowe uznanie niepodległości Polski i praktycznie każdy kształt jej granicy wschodniej odpowiadający Polakom. W lipcu 1919 rozpoczęto formalne negocjacje polsko-bolszewickie, kontynuowane do grudnia tego roku. W czasie ich trwania strona polska wysunęła postulat przywrócenia wschodniej granicy z 1772, a Julian Marchlewski zapewnił Polaków, że Rosja bolszewicka gotowa jest odstąpić im Litwę i Białoruś. 26 października 1919 wysłannik Piłsudskiego kapitan Ignacy Boerner przekonał Marchlewskiego, że Polakom zależy na pokonaniu białych przez bolszewików. Obiecał też, że Wojsko Polskie nie uderzy w okolicach Mozyrza na Armię Czerwoną, gdy ta przerzuci swoje jednostki dla zlikwidowania oporu białych generałów. Tak też się stało i Piłsudski mawiał potem, że ta celowa bezczynność wojsk polskich mogła przesądzić o wyniku wojny domowej w Rosji.
Mającym duży wpływ na dalszy tok wojny wydarzeniem było podjęte w końcu października, uderzenie armii Judenicza na Piotrogród od strony Estonii. W listopadzie doszło do parutygodniowego oblężenia miasta, z pewnością dawna stolica carów zostałaby zdobyta, gdyby nie fakt zatrzymania w ostatniej chwili planowanej ofensywy armii fińskiej z Karelii na miasto. Powodem podjęcia takiej decyzji przez głównodowodzącego wojskiem fińskim Gustawa Mannerheima, było nieuznanie przez Judenicza niepodległości Finlandii. Doprowadziło to do odrzucenia na początku grudnia spod miasta Białej Armii. W styczniu wojska białogwardyjskie musiały się cofnąć na terytorium Estonii. W związku z tym, że wynik walk był z góry przesądzony, Rząd Estoński, do tej pory wspierający białych, pod koniec miesiąca nawiązał tajne negocjacje z bolszewikami. Estonia zobowiązała się wydać nakaz Judeniczowi o jak najszybszym wycofaniu białych z terytoriów swojego państwa, w przeciwnym razie zostaną rozbrojeni. W takiej sytuacji kompletnie zaskoczony Judenicz wydał pochopną decyzję o podjęciu ofensywy na Piotrogród. Tuż po przekroczeniu estońsko-rosyjskiej granicy, w rejonie Jamburga Armia Północno-Zachodnia została rozgromiona i przestała istnieć.
Rok 1919 zakończył się szeregiem klęsk Białej Armii. Skompromitowany Kołczak przestał się liczyć już na jesieni; przyczyną tego, że jego Armia Syberyjska jeszcze istniała, była ofensywa Denikina i wzmożona aktywność Judenicza. Podobnie było z armią Millera na dalekiej północy; to, że bolszewicy jej jeszcze nie zniszczyli było głównie spowodowane warunkami klimatycznymi panującymi w tej części kraju i wielkim wysiłkiem Armii Czerwonej włożonym w zwycięstwo pod Tułą. Jedynie Siły Zbrojne Południa Rosji były jeszcze w stanie toczyć walki z Armią Czerwoną, chociaż od utraty Charkowa 11-12 grudnia 1919 r. również ich odwrót na Kaukaz przybrał bezładny charakter.
Wszystkie wojska interwencyjne, z wyjątkiem Japończyków na Dalekim Wschodzie, teraz w pośpiechu wycofywały się z Rosji, skoro ich rządy uznały zwycięstwo bolszewików za rzecz przesądzoną.
1920 rok.
Po rozgromieniu Judenicza w styczniu 1920 r. oraz znacznym osłabieniu Kołczaka i Denikina, czerwone dowództwo rozpoczęło przygotowania do kampanii na dalekiej północy. Słabość Rządu Tymczasowego Obwodu Murmańskiego spowodowała, że już 4 lutego 6 Armia Czerwona, nie czekając na posiłki, rozpoczęła wielką ofensywę. W obliczu zagrożenia, spotęgowanego odejściem Brytyjczyków (którzy na dodatek zatopili w Dwinie cały sprzęt, którego nie mogli zabrać ze sobą), Rząd Tymczasowy zdecydował się przekazać Millerowi władzę dyktatorską. Pośpiesznie zorganizowano obronę miejscowości: Chołomorga, Jemieckoje, Tarasow i Sijskoje. Dziesięciodniowe krwawe walki zakończyły się całkowitą klęską białych. Biała Armia była w stanie całkowitego rozkładu. Dochodziło do samosądów i masowych dezercji. W Archangielsku wybuchły zamieszki, ludność poparł miejscowy garnizon i Miller z rządem oraz sztabem musieli uciec drogą morską do Murmańska. 22 lutego 1920 r. do Archangielska weszły pierwsze czerwone oddziały, dokonując rzezi mieszkańców. Dzień później wybuchły zamieszki w Murmańsku, wojska na froncie niemal w całości zdezerterowały na wieść o niepokojach na tyłach. 13 marca Armia Czerwona weszła do miasta dokonując, podobnie jak w Archangielsku, rzezi tych, którzy zdecydowali się pozostać. Taki był finał wojny na północy.
Na froncie wschodnim kolejny rok wojny rozpoczęła wielka ofensywa Armii Czerwonej pod dowództwem Tuchaczewskiego i Frunzego, który, aby zniszczyć białą armię, ściągnął z Kazachstanu nad Wołgę Czerwoną Armię Turkiestańską. Po raz kolejny front przeszedł przez spustoszone Powołże. W decydujących, lutowych walkach o Ufę, korpus oficerski generała Kappela, najbardziej wartościowa jednostka spośród wszystkich kontrrewolucyjnych formacji, stracił połowę żołnierzy. Jednocześnie Armia Czerwona rozgromiła Kozaków Uralskich, zdobywając 29 stycznia 1920 ich ostatni punkt oporu – Uralsk.
Działania ofensywne bolszewikom znacznie ułatwiała czerwona partyzantka na tyłach białych wojsk. W styczniu na samym tylko Uralu działało ok. 180 000 dobrze uzbrojonych i zorganizowanych, znających teren partyzantów, których liczba rosła z każdym dniem. Wiązali oni co najmniej 250 000 kołczakowskich żołnierzy. Cały Ural i zachodnia Syberia były ogarnięte antykołczakowskim powstaniem. Sytuacja białych na froncie stale się pogarszała. Doborowa jazda baszkirska uznana została za element niepewny i chciano ją rozbroić, wobec czego przeszła ona na stronę czerwonych. Poskutkowało to powstaniem 150 km nieobsadzonej dziury w linii frontu, w którą wdarli się Baszkirzy i 25 Dywizja Piechoty Czapajewa. Biali, ciągle atakowani przez przeważające siły wroga, nie mieli ani chwili wytchnienia i aby uniknąć zgubnego okrążenia, musieli się ciągle cofać. Rząd i Naczelne Dowództwo musiały uciekać z miejsca na miejsce. Straż przyboczna Kołczaka nie mogła mu już w takich warunkach zagwarantować bezpieczeństwa.
Admirał po zrzeczeniu się władzy na wschodzie na rzecz Grigorija Siemionowa, oddał się pod opiekę Korpusu Czechosłowackiego, by ewakuować się do Władywostoku. Jednakże 17 lutego bolszewicy zatrzymali pociąg, a Czesi wydali admirała w zamian za zgodę na swobodny przejazd do Władywostoku. Kołczak został rozstrzelany przez bolszewików 20 lutego 1920 r. Na trasie kolei transsyberyjskiej bolszewicy otoczyli ewakuującą się w transportach polską Dywizję Syberyjską. Dywizja skapitulowała pod stacją Klukwiennaja. Zaledwie kilkuset żołnierzom z dowódcą Walerianem Czumą udało się w małych grupach przebić na wschód – do Harbinu.
W marcu z Błagowieszczeńska uciekł do Chin, władający do tej pory Przyamurzem Kałmykow. Wraz z nim Rosję opuściło kilka tysięcy kozaków amurskich i ussuryjskich oraz pociąg pancerny z 1000 pudów carskiego złota. Sam ataman grasował z oddziałem po Mandżurii, szerząc terror. W końcu czerwca został jednak rozbity i schwytany przez chińskie oddziały rządowe. Za zbrodnie na ludności cywilnej i zniszczenie wojskowych kanonierek kursujących po Amurze został skazany na śmierć przez rozstrzelanie, a wyrok wykonano.
W miesiącu ucieczki atamana za granicę, Armia Czerwona sforsowała rzeki: Toboł i Ob, a w kwietniu Irtysz, zajmując jednocześnie syberyjskie miasta: Jekaterynburg, Tobolsk, Omsk, Nowosybirsk, Barnauł. W Irkucku, rządzonym jeszcze przez byłych kołczakowskich oficerów i żołnierzy, wybuchło powstanie i miasto szybko przejęli rebelianci. Teraz, w końcu kwietnia 1920 r. los Syberii był przesądzony. Północna Grupa Białych Wojsk już dawno się poddała i czerwoni zajęli Tajmyr. Środkowa Grupa Wojsk w krwawych walkach pod Akitubuńskiem została rozbita i częściowo okrążona. Jej resztki zbiegły na południowy wschód i dołączyły do jedynej jeszcze nierozbitej poważniejszej białej formacji w zachodniej Syberii – Południowej Grupy Białych wojsk generałów Bakicza i Kappela.
Frunzemu i Tuchaczewskiemu zależało teraz na tym, aby jak najmniej białych dostało się na kontrolowane przez Japończyków i projapońskich atamanów Zabajkale. W tym celu 5 Czerwona Armia Syberyjska została poważnie wzmocniona jednostkami Baszkirów. Rozgromienie białych miało nastąpić w toku planowanych trzech wielkich operacji: krasnojarskiej, nowokuźnieckiej i abakańskiej. Podczas pierwszej z nich biali zostali okrążeni, jednak zdołali się wyrwać w tzw. Wielkim Syberyjskim Marszu Lodowym dzięki umiejętnościom strategicznym Kappela. On sam przypłacił to jednak zapaleniem płuc i śmiercią w styczniu 1920, przekazując dowództwo generałowi Wojciechowskiemu. W czasie operacji nowokuźnieckiej wojska Bakicza zostały okrążone i skapitulowały z powodu braku amunicji i szans na zwycięstwo 19 maja 1920. Sam Bakicz z kilkusetosobowym oddziałem zdołał uciec do Kirgistanu, gdzie zaczął formować nową kontrrewolucyjną armię złożoną z Kirgizów. Oddziały kappelowców przebiły się na wschód i w połowie maja przeszły na Zabajkale, wobec czego operacja abakańska została odwołana.
Do początku lipca 1920 r. Armia Czerwona, nie napotykając żadnego oporu, dotarła nad Pacyfik. Nie uderzyła jednak na chronione przez Japończyków: Zabajkale, Przymorze, Przyamurze, Jakucję, Kamczatkę i Czukocję. W połowie sierpnia 1920 r. w związku z Bitwą Warszawską większość Armii Czerwonej została przerzucona z Syberii pod Warszawę. W tych ciężkich dla Rosji Sowieckiej chwilach Lenin chciał koniecznie uniknąć otwartego konfliktu z silną Japonią, toteż surowo zabronił Armii Czerwonej wkraczania na tereny zajęte przez dwustutysięczny świetnie uzbrojony i wyszkolony japoński kontyngent wojskowy, który w razie potrzeby mógł liczyć na milionowe posiłki z ojczyzny. Na razie czerwoni ograniczyli się na wschodzie do spacyfikowania zbuntowanego Kazachstanu, wspierania mongolskich komunistów oraz do utworzenia Republiki Dalekiego Wschodu (RDW), marionetkowej republiki pod ścisłą i nieoficjalną kontrolą Moskwy, posiadającej własną siłę zbrojną – Armię Ludowo-Rewolucyjną (ALR) pod dowództwem Bluchera i Uborewicza. Armia miała prowadzić działania wojenne przeciwko japońskiemu kontyngentowi i projapońskim atamanom. Tereny republiki pokrywały się w większości z terenami zajętymi przez Japończyków, którzy jednak ze względu na niemożliwość utrwalenia swoich wpływów w regionie z początkiem września zaczęli wycofywać się z Zabajkala (ewakuację zakończono na początku października). Zdecydowano jednak o pozostawieniu wojsk na Przymorzu, Przyamurzu i Sachalinie.
Wobec takiego rozwoju wydarzeń, Armia Czerwona i ALR otrzymały rozkaz natychmiastowego zajęcia Zabajkala i zniszczenia armii Grigorija Siemionowa. Mimo tego, że w tym czasie wojsko atamana liczyło około 50 000 dobrze uzbrojonych żołnierzy, to dużą jego część stanowili słabo wyszkoleni Mandżurowie, Buriaci i Chińczycy a tak naprawdę tylko połowa żołnierzy była lojalna wobec dowódcy. 4 października Armia Czerwona i ALR dowodzone przez Bluchera rozpoczęły ofensywę. 23 października po krwawych trzydniowych walkach została zdobyta Czyta, z której utworzono stolicę RDW. 24 listopada w decydującej bitwie pod stacją Maciejewskaja siemionowcy ponieśli druzgocącą klęskę. Dzień później ataman wydał rozkaz odwrotu na całej linii frontu, z zamiarem wycofania się na Przymorze. Jednak 19 grudnia biali zostali okrążeni, a załamany Siemionow porzucił walczących żołnierzy i odleciał samolotem do Władywostoku. Zrozpaczeni, wygłodniali żołnierze bez amunicji i szans na zwycięstwo poddali się w Nowy Rok bolszewikom. Trzeba zaznaczyć, że walki prowadzone były w warunkach ciężkiej syberyjskiej zimy. Ci żołnierze, którzy zdołali wyjść z pogromu, przedostali się w większości na Przymorze, do Mandżurii, bądź też do Mongolii, gdzie dołączyli do armii Romana von Ungern-Sternberga, który 29 września przekroczył Ałtaj.
W pierwszych miesiącach 1920 r. Armia Czerwona odniosła szereg zwycięstw nad Siłami Zbrojnymi Południa Rosji, stopniowo odbijając z ich rąk Kubań, Północny Kaukaz i region stawropolski. Na początku stycznia 1920 roku biali stracili Rostów nad Donem i Nowoczerkask. Kolejne działania ofensywne Frontu Kaukaskiego Armii Czerwonej zmusiły białych do wycofania się do Noworosyjska i ewakuacji na kontrolowany jeszcze przez nich Krym. 
Po tych wydarzeniach, 4 kwietnia 1920 spotykający się z powszechną niechęcią Denikin podał się do dymisji i udał się na emigrację, a jego miejsce zajął charyzmatyczny Piotr Wrangel. Zastał on SZPR w bardzo trudnej sytuacji: Korpus Ochotniczy był rozcięty na dwie części: oskrzydloną kaukasko-kubańską i ukraińską walczącą nie tylko z bolszewikami, ale i z anarchistyczną Armią Powstańczą Nestora Machno. Wielka Brytania i Stany Zjednoczone nie chciały już wspierać dostawami broni nowego przywódcy SZPR, nie mówiąc o ponownym wysyłaniu do Rosji wojsk. Jedynym sojusznikiem nowo utworzonego Rządu Południowej Rosji, ze stolicą w Sewastopolu, pozostała Francja, która nadal wysyłała białym dostawy materiału wojennego. Z powodu powszechnej niechęci żołnierzy i opinii publicznej do interwencji, do Rosji nie wysłano jednak 12 doborowych dywizji, które według planów naczelnego dowództwa miały walczyć na pierwszej linii.
Latem i wczesną jesienią tego roku wojna polsko-bolszewicka osiągnęła apogeum. Związanie dużych sił bolszewickich w Polsce postanowił wykorzystać Wrangel. W połowie sierpnia zreorganizowani biali z pomocą chłopów, którym Wrangel obiecał ziemię, wydostali się z Krymu. Na Kubaniu wylądowały ochotnicze oddziały desantowe pod dowództwem generała Aleksandra Kutiepowa, posłane z Krymu przez Morze Azowskie. SZPR próbowało też bezskutecznie zawiązać sojusz z wojskami Machno.
19 października 1920 Rosja Radziecka podpisała z Polską zawieszenie broni. Umożliwiło to przerzucenie najlepszych dywizji Armii Czerwonej na południe. Jeszcze w październiku rozpoczęła się wielka ofensywa Armii Czerwonej w kierunku Krymu (operacja perekopsko-czongarska). W pierwszych dniach listopada Wrangel znów operował tylko na Krymie, białym udało się odeprzeć główny atak czerwonych pod Perekopem, ale część sił bolszewickich ominęła fortyfikacje i przeszła przez skute lodem Morze Zgniłe na półwysep. Dalsza obrona nie miała już sensu. 15 listopada Wragnel rozkazem specjalnym rozwiązał SZPR i wydał armii rozkaz wycofania się do portów. Wraz z wojskiem Krym opuściło około 150 000 osób cywilnych. Biali ewakuowali się drogą morską do Konstantynopola.
Epilog w latach 1921–1924.
Niedługo po rozbiciu SZPR Michaił Frunze wydał Armii Powstańczej Nestora Machno (do tej pory walczącej ramię w ramię z czerwonymi przeciwko Wranglowi) rozkaz wcielenia wszystkich jego wojsk w szeregi Armii Czerwonej, lecz Machno odmówił. W styczniu 1921 r. doszło do regularnych walk pomiędzy machnowcami a bolszewikami. Anarchiści poparci przez ukraińskich chłopów, odbili Hulajpole. Powstanie miało charakter antyrosyjski. Mimo początkowych sukcesów, wynik kampanii był przesądzony, ponieważ bolszewicy skierowali w ten rejon kilkaset tysięcy doborowych żołnierzy i czekistów. Na przestrzeni lata 1921 r. Armia Powstańcza została rozbita w serii bitew i musiała się cofać przez Mołdawię. 27 sierpnia Machno z niewielkim oddziałem przekroczył granicę rumuńską. Resztki jego armii, które pozostały w Rosji, przeszły do partyzantki i przetrwały do końca roku. Sytuacja na Ukrainie po siedmiu latach rewolucji, przemarszów wojsk i zmian władzy, ustabilizowała się.
W styczniu 1921 r. Armia Czerwona pod dowództwem Frunzego uderzyła na Kaukaz, gdzie w roku 1918 ogłosiły niepodległość trzy państwa: Azerbejdżan, Gruzja i Armenia. Bolszewicy wcześniej umiejętnie podburzali jedno z państw na drugie i przy ich pomocy niszczyli je. Tak padł w styczniu Azerbejdżan, atakowany jednocześnie przez czerwonych, Ormian, Turków i Gruzinów. Dzielnie broniące się Baku zostało zajęte 1 lutego przez bolszewików. Tego dnia liniowe oddziały Armii Czerwonej uderzyły na wojska ormiańskie. Naród ten, który wiele wycierpiał w czasie I wojny światowej, nie chciał kolejnej rzezi, efektem tego było antypaństwowe powstanie. W dodatku na Armenię ruszyli od północy Gruzini. 13 lutego Armia Czerwona wkroczyła do niebronionego Erywania. Był to koniec Wielkiej Armenii.
8 lutego 1921 bolszewicy uderzyli z trzech stron na Gruzję, najsilniejsze z państw kaukaskich. Komuniści zdawali sobie z tego sprawę i wysłali na Kaukaz posiłki wyposażone w liczne czołgi. Z powodu miażdżącej przewagi Rosjan pod każdym względem, trzon armii gruzińskiej został zniszczony w bitwie pod Niżnym Kazałakiem. 21 lutego rozpoczęła się obrona Tbilisi (Tyflisu). Po złamaniu oporu jednostek Gwardii Ludowej Gruzji naczelne dowództwo opuściło stolicę. Gruzini bronili się jeszcze do początku marca w Abchazji i w Górach Suramskich.
1 marca 1921 r. wybuchło powstanie marynarzy w Kronsztadzie. Jego bezpośrednią przyczyną było zredukowanie przydziału chleba dla piotrogrodzkich robotników. Na okrętach wybuchł bunt. Sytuacja przypominała rok 1917. Lenin wydał rozkaz natychmiastowej pacyfikacji twierdzy. Pierwszy atak nastąpił 6 marca. Marynarzom udało się go odeprzeć. Następny szturm, tym razem skuteczny miał miejsce 17 marca i trwał do 19 marca. Tego dnia rewolta dobiegła końca, oddziały pacyfikacyjne zajęły wyspę i dokonały rzezi tych, którzy nie zdołali przedostać się po lodzie do pobliskiej Finlandii.
W 1921 roku miały miejsce liczne i większe niż kiedykolwiek wcześniej antybolszewickie powstania chłopskie. Przyczyną takiego stanu rzeczy było zaostrzenie terroru oddziałów GPU wobec mieszkańców wsi, w momencie, kiedy wojna wewnętrzna była już wygrana, natomiast polityka rekwizycji żywności prowadzona przez bolszewików doprowadziła do masowej klęski głodu na Powołżu. W lutym powstał Syberyjski Związek Chłopów Pracujących, który stawiał opór Armii Czerwonej do sierpnia 1921 r. W marcu tego roku przeciw bolszewikom wystąpiła Pierwsza Armia Prawdy Sapożkowa, zniszczona po kilku miesiącach zaciętych walk. Do największego powstania chłopów doszło w guberni tambowskiej. Na jego czele stanął Aleksandr Antonow. W kwietniu jego wojska liczyły już 70 000 ludzi i ciągle rosły na sile. W tym czasie powstanie zaczęło przenosić się na inne obwody w okolicach Moskwy. W tej sytuacji Lenin oddał do dyspozycji Tuchaczewskiego setki tysięcy żołnierzy, armaty, samoloty, samochody pancerne i czołgi. Mimo tego, powstania nie udało się spacyfikować. W związku z tym Armia Czerwona otrzymała nadzwyczajne uprawnienia: miała brać zakładników, każdego schwytanego z bronią w ręku chłopa rozstrzeliwano na miejscu, stosowano lotnictwo i gazy trujące. Takie postępowanie doprowadziło w końcu do rozbicia Armii Chłopskiej. Dokładna liczba ofiar powstania tambowskiego dziś nie jest znana, ale z pewnością przekroczyła 100 000 ludzi.
Po spacyfikowaniu zbuntowanego Kazachstanu i zajęciu przez Armię Czerwoną olbrzymich stepowych przestrzeni jesienią 1920 r. Sowieci zajęli na początku roku 1921 Uzbekistan. W Kirgistanie armia Bakicza stawiała czerwonym opór do końca grudnia 1921 r. Na początku 1922 r. do zajętego parę miesięcy wcześniej przez czerwonych Turkmenistanu wkroczył Enwer Pasza, został poparty przez większość władców muzułmańskich w regionie i walczył z komunistami do sierpnia 1922, kiedy to zginął w bitwie nad rzeką Amu-darią. Armia Emiratu Bucharskiego toczyła ciężkie boje do listopada 1922 r., kiedy to emir Alim Chan uciekł do Tadżykistanu, w którym walczyły oddziały basmaczy, tadżyckiej partyzantki antysowieckiej. Walczyły one do końca lat 30. i były okrutnie pacyfikowane przez oddziały sowieckie pod komendą Budionnego.
W roku 1921 na terenie całej Mongolii toczyły się ze zmiennym szczęściem niezwykle krwawe walki. Po tym, jak w październiku 1920 r. generał Roman von Ungern-Sternberg wkroczył do Mongolii, bolszewicy znaleźli wreszcie pretekst do interwencji, a w konsekwencji do podporządkowania sobie tego dużego i niepodległego państwa, jakim była Mongolia. W tym czasie kraj ten toczył nierówną wojnę z Chinami, które okupowały większą część państwa w tym stolicę – Urgę, gdzie więziono głowę państwa Bogdo Genga.
3 lutego Ungern z niewielkim oddziałem Kozaków i Tatarów atamana Anienkinowa wdarł się do miasta i uwolnił z więzienia Bogdo Genga, który w zamian udzielił mu poparcia. Ungern był zwolennikiem Wielkiej Mongolii obejmującej Chiny, Turkiestan, Syberię, Tybet i obie Mongolie – Zewnętrzną i Wewnętrzną (właściwą). Na tym tle doszło do konfliktu barona z Siemionowem, również pretendującym do tytułu Wielkiego Chana. Skutkiem tego było nieudzielenie przez atamana pomocy Ungernowi.
3 marca 1921 r. w przygranicznym Troickowsku mongolscy komuniści powołali do życia niewielką Mongolską Armię Ludową, na której czele stanęli Suche Bator i Czojbałson. Jej celem było ustanowienie w Mongolii rządów komunistycznych na wzór Sowieckiej Rosji. Szybko została rozbita przez białych oraz oddziały rządowe i musiała ewakuować się do Rosji. Bolszewicy, aby usprawiedliwić swoją agresję na Mongolię, mieli teraz pretekst do obalenia prawowitego rządu tego kraju. Pośpiesznie zarządzono przygotowania do inwazji. W związku z tym, Ungern i dowodzący armią mongolską generał Sundajgun zdecydowali się wykonać uderzenie wyprzedzające. Plan Ungerna zakładał uderzenie wszystkimi siłami przez Ałtaj na Syberię, opanowanie części Magistrali Transsyberyjskiej i związanie walką jak największych sił bolszewickich. W tym czasie Siemionow miał uderzyć od wschodu. Tak się jednak nie stało, ponieważ nie chciał on pozostawiać Przymorza na łaskę licznych konkurentów, a poza tym nie dysponował już od paru miesięcy realną siłą i nie miał zamiaru wspierać swojego konkurenta w walce o tron Wielkiej Mongolii.
31 maja Armia Mongolska i wojska Ungerna rozpoczęły ofensywę. Na przestrzeni czerwca i pierwszej połowy lipca w tym rejonie osiągnęli duże sukcesy, dochodząc do południowych krańców Bajkału. Taka sytuacja zmusiła bolszewików do natychmiastowego działania, do akcji wszedł ponad milion czerwonoarmistów nasyconych nowoczesnym sprzętem wojskowym. 2 sierpnia Ungern wydał rozkaz odwrotu na całej linii frontu, wobec powstrzymania jego armii w bitwach nad Jeziorem Łabędzim (Gęsim) i Kiachtą. Cofające się białe oddziały znaczyły odwrót trupami, dokonując licznych pogromów Żydów i komunistów. 3 września ungernowcy ponieśli całkowitą klęskę w bitwie pod Nauszkami. Teraz stało się jasne, że biali poniosą całkowitą klęskę.
W związku z tym Mongołowie, nie chcąc za wszelką cenę dopuścić do zalania ich kraju przez bolszewików, podstępnie wydali Ungerna komunistom, którzy rozstrzelali go po procesie w Irkucku 19 września 1921 r. Nie uchroniło to jednak Mongołów przed zajęciem całego państwa przez Sowietów i ustanowienia tam rządów komunistycznych. Do połowy roku 1922 mongolskim komunistom udało się przy pomocy Moskwy zniszczyć działające w zachodniej części kraju (Kobodo) białe oddziały: Karagandiego, Bakicza i Kaznocewa. Krwawa batalia o panowanie nad Mongolią została zakończona.
Wiosną 1921 r. na białym Przymorzu władzę na skutek przewrotu przejął rząd braci Mierkułowów. Od jesieni pod jego kontrolą znalazła się również Kamczatka, gdzie wysłano wojska esauła Boczkariewa. Ostoją nowych władz stały się nieliczne oddziały byłych kappelowców generała Wojciechowskiego. Siłą zbrojną rządu była Armia Białopowstańcza. Z Mierkułowami rywalizował wówczas Siemionow, który utracił już swoją dawną pozycję samodzielnego władcy Zabajkala. W końcu nieposiadający już armii, niechciany i usuwany z kolejnych stanowisk ataman udał się na emigrację.
Z końcem lata 1922 r. Japończycy nie byli zainteresowani w dalszym utrzymywaniu Przymorza i wycofali się do swego kraju. Stało się jasne, że bolszewicy zaatakują ostatni bastion białych. Wobec bezpośredniego zagrożenia Przymorza, spowodowanego zajęciem przez Armię Czerwoną Przyamurza, Mierkułowowie zdecydowali się pod koniec lipca 1922 r. na przekazanie dowództwa nad armią, bezwzględnemu generałowi Dieterichsowi, który po zreorganizowaniu Armii Białopowstańczej i zmianie jej nazwy na Hufiec Ziemski, zamierzał zaatakować wojska Republiki Dalekiego Wschodu i jednocześnie zniszczyć całkowicie czerwonych partyzantów.
Dieterichs chciał za wszelką cenę utrzymać południowe Przymorze oraz wybrzeże kamczacko-ochockie, gdzie walczyli generałowie Anatolij Piepielajew, Nikołaj Tołbuchin i Boczkariew. Atak Hufca Ziemskiego na Chabarowsk rozpoczął się 2 września 1922 r. Biali w przeciągu zaledwie tygodnia zdobyli miejscowości Szmakowo i Uspienki. Jednakże w wyniku licznych walk spotkaniowych i aktywnych działań partyzanckich, zostali w połowie miesiąca zatrzymani. W tym czasie Japończycy ewakuowali już swoje wojska do Władywostoku, tak że biali nie mogli już liczyć na ich pomoc czy ochronę.
W tym czasie Dieterichs snuł nierealne plany obalenia bolszewików. Ogłosił krucjatę przeciwko Rosji Sowieckiej. Jeszcze 19 września wysłał on z Władywostoku do Ochocka parowiec „Tomsk” z posiłkami dla walczącego w Jakucji generała Piepielajewa i wyjętego spod prawa Boczkariowa, w postaci doborowej jednostki białogwardyjskiej i to w czasie, kiedy widmo zagłady wisiało już nad białym Przymorzem. 28 września Dieterichs wydał rozkazy mobilizacyjne dla oficerów, kozaków i rezerwistów, polecając stawić im się w wyznaczonych jednostkach na froncie. Ogłoszono, że większe miasta regionu mają zebrać na potrzeby wojska do 1 stycznia 1923 kwoty pieniężne. Zamknięto również szkoły wyższe, wszystkie lokale rozrywkowe oraz zabroniono sprzedaży alkoholu. Mobilizacja postępowała jednak bardzo powoli i bez entuzjazmu, a nałożone kontrybucje spowodowały protesty mieszczan.
5 października 1922 r. potężne natarcie grupy uderzeniowej ALR pod Szmakowem rozpoczęło operację zniszczenia białych na Przymorzu. Czerwone wojska wsparte przez partyzantów, wiążących znaczne siły białych, nacierały szybkim tempem coraz dalej na południe w stronę kazamat mocno obwarowanego Spasska. Dowództwo nad fortem objął generał Mołczanow. Od 8 do 10 października o Spassk i okolice toczyły się zacięte walki, zakończone wycofaniem się białych z obawy przed całkowitym okrążeniem. 11 października wybuchły pięciodniowe walki o Monastyriszcze i Woznieskoje, biali znowu musieli się cofnąć. Do decydujących walk doszło w dniach 15–19 października pod Władimirówką, następnego dnia rozpaczliwym kontratakiem biali próbowali jeszcze zmienić losy przegranej już kampanii. Cztery dni trwały wyrównane walki o miejscowość Wołoczajewkę, która przechodziła kilkakrotnie z rąk do rąk, ostatecznie została jednak zdobyta przez czerwonych. Oddziały Hufca Ziemskiego zostały zdziesiątkowane.
Nocą z 23 na 24 października Dieterichs, nie chcąc tracić resztek żołnierzy przy obronie Władywostoku, zarządził wycofanie się do Chin. Do 27 października niemal wszystkie białe oddziały zrealizowały swoje ostatnie zadanie. 25 października 1922 r. pierwsze oddziały ALR, nie napotykając żadnego oporu, triumfalnie weszły do Władywostoku.
W Jakucji wojna domowa trwała jeszcze prawie przez rok. 17 czerwca 1923 r. poddał się desantowi Armii Czerwonej generał Anatolij Piepielajew ze swoimi żołnierzami. Do września 1923 r. opór stawiał Boczkarow ze swoim zgrupowaniem Kozaków. Na południu Półwyspu Czukockiego z bolszewikami ścierał się jeszcze do czerwca 1924 r., w regularnych walkach generał Nikołaj Tołbuchin. Jednak po jego śmierci 4 lipca 1924 r. zwycięstwo bolszewików na Dalekim Wschodzie było już ostateczne.

</doc>
<doc id="393299" url="https://pl.wikipedia.org/wiki?curid=393299" title="Szydełko">
Szydełko

Szydełko – narzędzie zakończone haczykiem, służące do ręcznego wyrobu dzianiny poprzez przeciąganie nici przez pętelki. Dwa podstawowe typy szydełek to klasyczne (krótkie, proste) i tunezyjskie (długie jak druty do robótek, zakończone ogranicznikiem zapobiegającym zsuwaniu się robótki).
W przypadku szydełek cienkich, najczęściej spotykane są szydełka metalowe, natomiast szydełka grubsze są robione z plastiku, teflonu, bambusa lub kości słoniowej. Najważniejsze jest wykończenie powierzchni, które nie może utrudniać pracy przez zahaczanie włóczki. Dlatego najpopularniejsze są obecnie metalowe niklowane szydełka do koronek i teflonowane do włóczek wełnianych i wełnopodobnych.
Rozmiar szydełka, określający wielkość (grubość) haczyka, wyrażany jest często w milimetrach, przy czym zależy to od konkretnego producenta. Szydełka metryczne mają coraz większą grubość wraz ze zwiększaniem się nominalnego rozmiaru, natomiast niemetryczne – są coraz cieńsze, przy czym rozmiar "0" odpowiada grubości 3,25 mm. Dobór odpowiedniego rozmiaru zależy od grubości nici.
Najcieńsze nici do szydełkowania to bawełniane lub jedwabne kordonki, popularne jest jednak także dzierganie z włóczek o innym składzie: akrylu (anilany), wełny, poliestru i poliamidu.
Szydełkiem można dziergać zarówno odzież: czapki, szaliki, bluzki etc., jak i rozmaite wyroby koronkowe: serwety, zawieszki na okno, drobne ozdoby a nawet biżuterię.
Poszczególne sploty uzyskiwane za pomocą szydełka są nierozciągliwe, łatwiej niż na drutach uzyskać tu ciekawe efekty ażurowe. Przykładowe sploty: ananasy, sploty tunezyjskie, filet, węzły Salomona.
Podstawowe oczka wykonywane szydełkiem to oczka ścisłe, oczka łańcuszkowe, półsłupki, słupki i oczka rakowe (wykonywane wstecz).
Regionalizm.
W niektórych rejonach szydełko nazywa się hekiełką, a stąd szydełkowanie heklowaniem.

</doc>
<doc id="393301" url="https://pl.wikipedia.org/wiki?curid=393301" title="Kultura Andronovo">
Kultura Andronovo



</doc>
<doc id="393303" url="https://pl.wikipedia.org/wiki?curid=393303" title="Polski Związek Łowiecki">
Polski Związek Łowiecki

Polski Związek Łowiecki – ogólnokrajowa organizacja zrzeszająca polskich myśliwych i koła łowieckie. Jego geneza sięga XIX wieku i działalności pierwszych na ziemiach polskich towarzystw łowieckich. Utworzony w 1923 roku w Warszawie Centralny Związek Polskich Stowarzyszeń Łowieckich, przekształcił się w Polski Związek Stowarzyszeń Łowieckich (1929 r.), a następnie przyjął nazwę Polski Związek Łowiecki (1936 r.).
Historia.
PZŁ zrzeszał wówczas zaledwie 11 700 osób z 50 000 uprawiających myślistwo na terenie kraju. W chwili utworzenia Związku obowiązywało Rozporządzenie Prezydenta RP z 3 grudnia 1927 roku „O prawie łowieckim”. Po II wojnie światowej i reaktywowaniu PZŁ podstawę prawną do działalności łowieckiej określał dekret „O prawie łowieckim” wydany przez Bolesława Bieruta w 1952 roku zlikwidował dotychczasowy Polski Związek Łowiecki powołał nowy – „socjalistyczny” – któremu przekazał cały majątek i nazwę jako likwidatora poprzedniego ustanawiając powołany przez siebie związek o tej samej nazwie. Zarządzeniem Ministra Leśnictwa z 26 marca 1953 nadano PZŁ statut, a zarządzeniem ML z 4 maja 1953 stowarzyszenie PZŁ zostało postawione w stan likwidacji. Ustawa z 17 czerwca 1959 roku „O hodowli, ochronie zwierząt łownych i prawie łowieckim” nakazała obligatoryjną przynależność myśliwych do tej organizacji (zlikwidowała dobrowolność przynależności wprowadzając monopol). W aktach tych ustalono, że zwierzęta łowne stanowią własność państwa, obwody łowieckie mają powierzchnię nie mniejszą niż 3000 ha, a uprawnienia do polowania posiadają wyłącznie myśliwi zrzeszeni w Polskim Związku Łowieckim.
W oparciu o ustawę z 1959 roku wypracowany został tzw. „polski model łowiectwa”, przyjmujący zasadę nadrzędności ochrony i hodowli zwierząt łownych nad ich eksploatacją, opierający działalność łowiecką na społecznej aktywności członków PZŁ zrzeszonych w kołach łowieckich, prowadzących gospodarkę łowiecką w dzierżawionych obwodach.
Współcześnie działalność Polskiego Związku Łowieckiego reguluje ustawa „Prawo łowieckie” z 13 października 1995 r., z aktami wykonawczymi, a także statut PZŁ uchwalany przez Krajowy Zjazd Delegatów PZŁ, uchwały i zarządzenia wydawane przez władze oraz organy PZŁ.
Polski Związek Łowiecki zajmuje się prowadzeniem gospodarki łowieckiej, monitoringiem łowieckim, wspieraniem i prowadzeniem badań z zakresu łowiectwa (np. w Stacji Badawczej PZŁ w Czempiniu), krzewieniem kultury wśród myśliwych i społeczeństwa, w tym propagowaniem tradycji, etyki, kultu patronów myśliwych, kolekcjonerstwa, wystawiennictwa, jak również propagowaniem strzelectwa myśliwskiego, kynologią, trofeistyką. PZŁ w myśl ustawy Prawo łowieckie prowadzi działalność szkoleniową kandydatów do PZŁ i myśliwych.
Władze.
Najwyższą władzą PZŁ jest Krajowy Zjazd Delegatów, który określa główne kierunki działania i zasady realizacji zadań Zrzeszenia. Władzą Związku jest Naczelna Rada Łowiecka, która powołuje organ wykonawczy – Zarząd Główny PZŁ. Siedziba władz naczelnych PZŁ znajduje się w Warszawie, przy ul. Nowy Świat 35. Organem prasowym PZŁ jest ukazujący się od 1899 roku ogólnopolski miesięcznik „Łowiec Polski”. Na szczeblach okręgowych funkcjonują okręgowe rady łowieckie i zarządy okręgowe PZŁ. W strukturach PZŁ na poszczególnych szczeblach funkcjonują komisje rewizyjne, kontrolujące działalność organów związkowych, a także rzecznicy dyscyplinarni oraz sądy łowieckie, których zadaniem jest dbanie o przestrzeganie prawa i etyki łowieckiej przez myśliwych.
Struktura.
Polski Związek Łowiecki jest posiadającym osobowość prawną, zrzeszeniem myśliwych i kół łowieckich. Liczy ok. 120 tys. członków. W Polsce są 2503 koła łowieckie (zrzeszające ok. 95% wszystkich członków PZŁ), które dzierżawią 4766 obwodów łowieckich. Niezależnie PZŁ prowadzi 43 ośrodki hodowli zwierzyny, których zadaniem jest wzorcowa gospodarka łowiecka przy wykorzystaniu osiągnięć naukowych. Kraj podzielony jest na 49 okręgów, w których funkcjonują okręgowe rady i zarządy. W strukturach PZŁ na poszczególnych szczeblach znajdują się komisje rewizyjne kontrolujące działalność organów, rzecznicy dyscyplinarni i sądy łowieckie, których zadaniem jest dbanie o przestrzeganie prawa i etyki łowieckiej przez myśliwych.Przy PZŁ działają specjalistyczne kluby: „Krajowy Klub Sokolników i Ochrony Ptaków Drapieżnych Polskiego Związku Łowieckiego – Gniazdo Sokolników”, Klub Kolekcjonera i Kultury Łowieckiej PZŁ, Klub Miłośników Języka i Literatury Łowieckiej PZŁ, Klub Safari, Klub Wabiarzy Zwierzyny PZŁ, Klub Polskich Dian.
Polscy myśliwi uczestniczą w wielu ważnych działaniach związanych z ochroną przyrody i środowiska naturalnego. Dotyczy to zwłaszcza restytucji zagrożonych gatunków zwierząt, takich jak: żubr, łoś, bóbr i sokół wędrowny. Polski Związek Łowiecki jest jednym z założycieli oraz członkiem Międzynarodowej Rady Łowiectwa i Ochrony Zwierzyny CIC (Council International de la Chasse et de la Conservation du Gibier), której kongresy odbywały się także w Polsce (w 1934 i 1973 r. w Warszawie i 1993 r. w Krakowie). Od 1994 roku Polska jest także członkiem (założonej w 1978 r.) Federacji Związków Łowieckich Krajów EWG – FACE (Federation des Associations des Chasseurs de la C.E.E.), pełniącej rolę organu doradczego Parlamentu Europejskiego w zakresie łowiectwa i ochrony zwierzyny.

</doc>
<doc id="393306" url="https://pl.wikipedia.org/wiki?curid=393306" title="Materiał zapasowy roślin">
Materiał zapasowy roślin

Materiały zapasowe roślin, substancje zapasowe – związki organiczne gromadzone przez roślinę i zużywane na niektórych etapach rozwoju, np. w czasie kiełkowania nasion lub w okresach niekorzystnych dla rośliny warunków środowiska.
Związki organiczne wytworzone w procesie fotosyntezy tylko w pewnym stopniu są zużywane podczas procesów metabolicznych, część z nich jest odkładana i wykorzystywana w odpowiednim momencie. W niektórych przypadkach duże ilości substancji zapasowych mogą być magazynowane w organach spichrzowych rośliny.
Materiały zapasowe gromadzone są w cytozolu i organellach komórkowych. Każda żywa komórka ma zdolność do gromadzenia substancji zapasowych. Najczęściej funkcję tkanki spichrzowej spełniają komórki miękiszowe.
Materiały zapasowe stanowić mogą węglowodany (glukoza, sacharoza, skrobia, inulina, hemiceluloza), białka zapasowe (np. w postaci ziaren aleuronowych), tłuszcze. Najczęściej materiałem zapasowym są węglowodany. 

</doc>
<doc id="393307" url="https://pl.wikipedia.org/wiki?curid=393307" title="Ryszard Cebula">
Ryszard Cebula

Ryszard Cebula (ur. 1966) – polski dziennikarz radiowy i telewizyjny.
Życiorys.
Karierę dziennikarską rozpoczął w 1990 roku w RMF FM. Na początku pracował w radiowej agencji informacyjnej, a później czytał serwisy informacyjne. Po przeprowadzce do Warszawy współprowadził programy tworzone wspólnie przez RMF FM i Polsat – „Polityczne Graffiti” (1996–2000), a następnie przez RMF FM i TVP1 – „Krakowskie Przedmieście 27" (2000–2002).
W latach 2002–2010 pracował w TVN, gdzie prowadził program „Uwaga!”. Od stycznia do grudnia 2011 był gospodarzem emitowanego codziennie programu „Prosto z Polski” w TVN24. Od stycznia 2012 do grudnia 2015 prowadził codzienny program „Blisko ludzi” w TTV. Od stycznia do czerwca 2016 program ten nadawany był w soboty w TVN24. Od września 2016 do marca 2017 prowadził program Express w TTV. Od marca 2017 ponownie prowadzi program „Uwaga!” w TVN.
Ryszard Cebula wraz z Marcinem Leśkiewiczem zdobył trzecie miejsce w głosowaniu na Telekamery 2006 w kategorii: program społeczno-interwencyjny. Zdobył tytuł człowieka Pro Publico Bono.
Przez krótki okres był rzecznikiem prasowym Polskich Portów Lotniczych (PPL) – firmy zarządzającej lotniskiem Okęcie w Warszawie.

</doc>
<doc id="393308" url="https://pl.wikipedia.org/wiki?curid=393308" title="Wybory prezydenckie w Portugalii w 2006 roku">
Wybory prezydenckie w Portugalii w 2006 roku

Wybory prezydenckie w Portugalii w 2006 roku odbyły się w niedzielę 22 stycznia 2006. Spośród sześciu kandydatów wyborcy wyłaniali następcę dotychczasowego prezydenta Jorge Sampaio, który sprawował ten urząd przez dwie kolejne kadencje i nie mógł ubiegać się o kolejną. Wybory wygrał w pierwszej rundzie centroprawicowy były premier Portugalii Aníbal Cavaco Silva. Popierany przez Partię Socjaldemokratyczną i CDS-Partię Ludową kandydat otrzymał 50,54% głosów. Frekwencja wyborcza wyniosła 61,53%.
Kandydaci.
Oficjalnie chęć kandydowania w wyborach zgłosiło trzynaście polityków, ale tylko sześciu z nich udało się zgromadzić wymaganą liczbę podpisów. Wszyscy kandydaci oprócz przyszłego zwycięzcy reprezentowali portugalską lewicę. W wyborach tych wystartowali:

</doc>
<doc id="393309" url="https://pl.wikipedia.org/wiki?curid=393309" title="Koń trakeński">
Koń trakeński

Koń trakeński – rasa konia pochodzenia staropruskiego.
Historia.
Przodkiem konia trakeńskiego jest schweiken – silny pruski kuc, wyhodowany przez Prusów. Schweikeny/trakeny zawsze były w centrum zainteresowania, dlatego też poddawano je krzyżówkom uszlachetniającym, aby połączyć cechy wytrwałego konia prymitywnego ze wzrostem, wytrzymałością, szybkością oraz dobrym charakterem koni pełnej krwi angielskiej i czystej krwi arabskiej.
W 1732 roku została założona przez Fryderyka Wilhelma I Pruskiego Królewska Stadnina Trakenów w Trakenach, skąd wzięła się nazwa tego konia. Do stadniny obejmującej 10 tysięcy mórg ziemi sprowadzono z różnych hodowli 1600 koni, które dopiero po ponad 50 latach zostały przez naczelnego koniuszego podzielone według ras. Rasa trakeńska zaczęła się tworzyć dopiero pod koniec XIX wieku, gdy zaczęto w Europie organizować wystawy hodowlane, a stadnina skrzyżowała konie z ogierami pełnej krwi angielskiej.
Najbardziej znanym koniem tej rasy był urodzony w 1899 roku ogier Perfectionist. W 1903 roku został zakupiony i przywieziony do Anglii przez lorda Wolwertona. W okresie międzywojennym konie rasy trakeńskiej krzyżowano z ogierami arabskimi.
16 października 1944 roku stadnina w Trakenach została ewakuowana na zachód. Dużo koni utonęło w Zalewie Wiślanym, część padło, część przejęli Rosjanie. Do Niemiec dotarło tylko ok. 1500 klaczy.
Pokrój.
Koń ten posiada szlachetną głowę z dużymi oczami, długą, dobrze ukształtowaną szyję, kłąb dość krótki, ale wysoki i dobrze zarysowany. Jego pierś jest szeroka, a łopatki długie i skośne. Średnio długi, silny grzbiet kończy się lekko opadającym i dobrze umięśnionym zadem. Jego nogi są delikatne, ale suche i o mocnej kości. Wysokość w kłębie wynosi zazwyczaj 160–175 cm. Umaszczenie ma jednolite, raczej nie siwe.
Hodowla.
Schweikeny/trakeny są końmi wszechstronnego użytku – potrafią świetnie skakać, sprawdzają się w konkurencjach WKKW oraz w ujeżdżeniu. Konie tej rasy mają spokojny charakter, są przyjazne, chętne do pracy i szybko się uczą.
Następuje odradzanie tej rasy na terenie Polski.

</doc>
<doc id="393310" url="https://pl.wikipedia.org/wiki?curid=393310" title="Ryszard Tarasiewicz">
Ryszard Tarasiewicz

Ryszard Jerzy Tarasiewicz (ur. 27 kwietnia 1962 we Wrocławiu) – polski piłkarz grający na pozycji pomocnika, reprezentant kraju, trener.
Kariera piłkarska.
Wychowanek Śląska Wrocław. Występował na pozycji pomocnika. Z drużyną "Wojskowych", w barwach której do 1989 roku rozegrał 214 meczów ligowych, w których strzelił 56 goli, w 1987 roku zdobył Puchar Polski i Superpuchar Polski. Jego znakiem firmowym doskonale wykonywane rzuty wolne, od ich trajektorii lotu nazywane przez bramkarzy „spadającym liściem dębu”.
Następnie występował w klubach szwajcarskich i francuskich: Neuchâtel Xamax (1989–1990), AS Nancy (1990–1992), RC Lens (1992–1994), RC Besançon (1994–1995), Étoile Carouge (1995–1996) oraz w norweskim FK Sarpsborg, w którym w 1997 roku w wieku 35 lat zakończył piłkarską karierę.
Kariera reprezentacyjna.
W reprezentacji Polski w latach 1984–1991 rozegrał 58 meczów i strzelił 9 goli. Brał udział w mistrzostwach świata 1986 w Meksyku, na których wystąpił tylko w przegranym 0:4 meczu 1/8 finału z reprezentacją Brazylii, w którym po jego faulu na Carece podyktowano rzut karny, z którego "Canarinhos" zdobyli gola na 1:0.
Kariera trenerska.
W 2004 roku wrócił do Polski i pomimo niewielkiego doświadczenia trenerskiego został szkoleniowcem Śląska. Pod jego wodzą wrocławska drużyna wywalczyła awans do II ligi. Po zakończeniu sezonu 2005/06 Tarasiewicz, w wyniku konfliktu z ówczesnym właścicielem klubu Edwardem Ptakiem, zrezygnował z posady, a także wyraził chęć zostania selekcjonerem młodzieżowej reprezentacji Polski.
W sezonie 2006/07 prowadził II-ligową Jagiellonię Białystok, skąd został zwolniony w połowie rundy wiosennej.
19 czerwca 2007 ponownie został trenerem Śląska Wrocław (kontrakt podpisał 4 lipca na okres dwóch sezonów). W sezonie 2007/08 wprowadził Śląsk z II ligi do ekstraklasy, stając się pierwszym w historii wrocławskiego klubu szkoleniowcem, który wywalczył z drużyną dwa awanse.
Jako trener Śląska w kolejnym sezonie zajął z drużyną 6. miejsce w Ekstraklasie oraz zdobył Puchar Ekstraklasy, który był pierwszym osiągnięciem klubowym po 22 latach przerwy od pamiętnego Superpucharu Polski z 1987, który zdobył jako zawodnik.
7 listopada 2011 został trenerem ŁKS Łódź, obejmując to stanowisko po odejściu Michała Probierza. Podpisał kontrakt do końca sezonu 2011/2012. W styczniu 2012 rozwiązał umowę z łódzkim klubem z powodu złej organizacji w klubie.
10 kwietnia 2012 został trenerem Pogoni Szczecin, z którą wywalczył awans do Ekstraklasy. Współpraca z Pogonią została zakończona 6 czerwca 2012.
27 kwietnia 2013 Tarasiewicz podpisał kontrakt z Zawiszą Bydgoszcz. Zastąpił na stanowisku trenera Jurija Szatałowa i od razu przerwał serię czterech meczów bez zwycięstwa. Na koniec sezonu zdobył z Zawiszą mistrzostwo I ligi i awansował do Ekstraklasy. 2 maja 2014 poprowadził bydgoskiego Zawiszę do zdobycia pierwszego w historii klubu Pucharu Polski wygrywając w finale z Zagłębiem Lubin po serii rzutów karnych (6:5). Mecz odbywał się na Stadionie Narodowym w Warszawie, na którego trybunach zasiadło 37 120 kibiców. W 2014 nie przedłużył kontraktu z Zawiszą.
Od 17 czerwca 2014 trener Korony Kielce. Z klubem z Kielc podpisał roczną umowę, która wygasła 10 czerwca 2015.
Od 24 sierpnia 2015 trener Miedzi Legnica. 5 czerwca 2017 klub Miedź Legnica poinformował o zakończeniu z nim współpracy.
Od 11 października 2017 trener GKS Tychy. 8 marca 2020 roku GKS Tychy poinformował o zakończeniu współpracy
Od 19 października 2021 do 14 listopada 2022 trener Arki Gdynia.

</doc>
<doc id="393313" url="https://pl.wikipedia.org/wiki?curid=393313" title="Metoda Eulera">
Metoda Eulera

Metoda Eulera – sposób rozwiązywania równań różniczkowych, opierający się na interpretacji geometrycznej równania różniczkowego. Po raz pierwszy została ona przedstawiona w 1768 roku w podręczniku Leonharda Eulera pt. "Institutiones calculi differentialis" („Kształcenie w rachunku różniczkowym”).
Metoda podstawowa.
Równanie postaci formula_1 o warunkach początkowych formula_2 z kolejnymi punktami formula_3 na osi x:
Ponieważ – z definicji pochodnej
czyli zarazem
Po przekształceniu:
Ponieważ szukamy wzoru na formula_8 zatem do wzoru formula_9 podstawiamy wyżej wyliczone formula_10 i otrzymujemy ostatecznie równanie:
Porównując otrzymany wynik z rozwinięciem Taylora otrzymujemy:
gdzie formula_13
co oznacza, że przybliżenie wartości formula_14 ma błąd rzędu formula_15 Świadczy to o tym, że obranie mniejszego przedział kroku da w rezultacie dokładniejszy wynik.
Zbieżność.
Zależność dokładności rozwiązania od wielkości kroku najlepiej sprawdzić na przykładzie równania różniczkowego, którego rozwiązanie łatwo jest znaleźć za pomocą wzoru. Przykładem może być równanie formula_16 dla warunków początkowych formula_17 którego rozwiązaniem jest funkcja formula_18 Zastosowanie metody Eulera dla takiego równania bardzo wyraźnie zależy od kroku h.
W rzeczywistości formula_19
Błąd obliczeń rozwiązania równania różniczkowego metoda Eulera maleje wraz ze zmniejszaniem kroku h, ale rośnie wraz ze wzrostem formula_20 dla każdej wartości h. Generalnie metoda Eulera nie jest efektywna. Błąd jej stosowania jest na ogół duży.
Metoda zmodyfikowana.
Zgodnie z tą metodą, formula_10 obliczamy jako:
Metoda ta jest szczególnym przypadkiem metody Rungego-Kutty, znana popularnie jako metoda punktu środkowego (ang. "midpoint").
Metoda udoskonalona.
Modyfikacja polega na obliczaniu współczynnika nachylenia stycznej formula_10 za pomocą średniej arytmetycznej:
Podobnie jak poprzednio, jest to szczególny przypadek metody Rungego-Kutty, znany powszechnie jako Metoda Heuna.

</doc>
<doc id="393314" url="https://pl.wikipedia.org/wiki?curid=393314" title="Pas de trois">
Pas de trois

Pas de trois (z francuskiego "taniec trojga") – w balecie klasycznym taniec wykonywany przez trójkę tancerzy (najczęściej przez dwie tancerki i jednego tancerza, albo trzy tancerki). Pas de trois ma określony schemat:
Pas de trois to taniec popisowy, trudny technicznie, w którym tancerze ukazują mistrzowską precyzję i grację taneczną. W przeciwieństwie do pas de deux, wykonują go przyjaciele głównych postaci lub postaci otaczającego ich środowiska. Może być częścią przedstawienia lub samodzielną formą.

</doc>
<doc id="393316" url="https://pl.wikipedia.org/wiki?curid=393316" title="Morsztyn">
Morsztyn



</doc>
<doc id="393317" url="https://pl.wikipedia.org/wiki?curid=393317" title="Adamowice (województwo śląskie)">
Adamowice (województwo śląskie)

Adamowice (niem. "Adamowitz") – wieś w Polsce położona w województwie śląskim, w powiecie rybnickim, w gminie Lyski.
W latach 1975–1998 miejscowość administracyjnie należała do województwa katowickiego.
Przez wieś przepływa struga Nędza.
Linki zewnętrzne.
Wycinki prasowe nt. Adamowic w prasie początku XX w.

</doc>
<doc id="393318" url="https://pl.wikipedia.org/wiki?curid=393318" title="Komisja Konstytucyjna Zgromadzenia Narodowego">
Komisja Konstytucyjna Zgromadzenia Narodowego

Komisja Konstytucyjna Zgromadzenia Narodowego została utworzona przez ustawę konstytucyjną z dnia 23 kwietnia 1992 r. o trybie przygotowania i uchwalenia Konstytucji Rzeczypospolitej Polskiej (; zm.: ).
Ustawa ta stanowiła, iż Konstytucję RP uchwala Zgromadzenie Narodowe, zaś przyjmuje ją Naród w drodze referendum konstytucyjnego.
Przewodniczącymi Komisji byli kolejno:

</doc>
<doc id="393320" url="https://pl.wikipedia.org/wiki?curid=393320" title="Râmnicu Vâlcea">
Râmnicu Vâlcea

Râmnicu Vâlcea (również: "Rîmnicu Vîlcea") – miasto nad rzeką Alutą, w Karpatach, w Rumunii, stolica okręgu Vâlcea. Liczy 107 726 mieszkańców.
Historia.
Nazwa "Vâlcea" po raz pierwszy pojawia się w pisanych źródłach w 1388 roku, ale okolice miasta zamieszkane były już w czasach prehistorycznych. Jako że osada leżała (i nadal leży) na ważnym szlaku łączącym Siedmiogród i Wołoszczyznę, dynamicznie rozwijała się jako ośrodek wymiany handlowej. Mieszkańcy miasta i okręgu dołączyli w 1821 roku do Tudora Vladimirescu w jego powstaniu antyfeudalnym. Podczas Wiosny Ludów w 1848 w Râmnicu Vâlcei powstał obecny hymn Rumunii, "Deșteaptă-te, române!". Nieopodal miasta, w Râureni stacjonował wołoski generał Gheorge Magheru.
W czasach komunistycznych w mieście i okolicy wybudowano liczne zakłady przemysłowe, co doprowadziło do znacznego wzrostu liczby mieszkańców. 
W latach 90. XX wieku oraz na początku XXI wieku stało się sławne jako ośrodek przestępczości komputerowej i zyskało przydomek "Hackerville".
Gospodarka.
W mieście rozwinął się przemysł elektromaszynowy, chemiczny, drzewny oraz skórzany.

</doc>
<doc id="393322" url="https://pl.wikipedia.org/wiki?curid=393322" title="Rîmnicu Vîlcea">
Rîmnicu Vîlcea



</doc>
<doc id="393323" url="https://pl.wikipedia.org/wiki?curid=393323" title="Edmund I Starszy">
Edmund I Starszy



</doc>
<doc id="393326" url="https://pl.wikipedia.org/wiki?curid=393326" title="Mário Alberto Soares">
Mário Alberto Soares



</doc>
<doc id="393327" url="https://pl.wikipedia.org/wiki?curid=393327" title="Mściwoj II">
Mściwoj II

Mściwoj II (Mszczuj, Mściwój, Mściwuj, pom. "Mestwin") (ur. ok. 1220, zm. 25 grudnia 1294) – książę świecki od ok. 1250 i gdański od 1270.
Życiorys.
Pod opieką ojca (ok. 1220–1250).
Mściwoj II był najstarszym synem księcia pomorskiego Świętopełka II i Eufrozyny o dyskusyjnym pochodzeniu.
Po raz pierwszy w dokumencie Świętopełka występuje w 1231 r. Od najmłodszych lat był przygotowywany przez ojca do objęcia rządów na Pomorzu, aktywnie uczestnicząc w jego wojnach z Krzyżakami, książętami wielkopolskimi Przemysłem I i Bolesławem Pobożnym i kujawskim Kazimierzem.
W 1243 r. Świętopełk II został zmuszony oddać swojego syna Mściwoja jako zakładnika Krzyżakom, co miało stanowić gwarancję zachowania pokoju. W niewoli krzyżackiej, na terenie ich posiadłości w Austrii Mściwoj przebywał aż do 1248 r.
Mściwoj II samodzielnym księciem świeckim (ok. 1250–1266).
W nieznanym bliżej momencie prawdopodobnie tuż po powrocie z niewoli Mściwoj otrzymał od ojca w zarząd dzielnicę świecką, fakt ten wiązał się zapewne z zawartym około 1250 r. małżeństwem z Judytą.
Mimo poprawnych stosunków łączących Mściwoja z ojcem, czego dowodem jest wspólne wystąpienie w 1255 r. przeciwko książętom wielkopolskim zakończonym krótkotrwałym co prawda zajęciem Nakła, z nieznanych przyczyn stosunki ich łączące do najlepszych nie należały (wyróżniał on młodszego brata Mściwoja – Warcisława II), skoro w 1264 r. ten ostatni zawarł z księciem zachodniopomorskim Barnimem I układ w Kamieniu, na mocy którego przekazywał on dzielnicę świecką Barnimowi z prawem zachowania dożywocia, zastrzegając jednocześnie prawa do ewentualnego spadku po ojcu i bracie. W tajnym tym z pewnością układzie chodziło o zapewnienie poparcia Barnima w spodziewanej po śmierci ojca wojnie domowej.
Śmierć Świętopełka. Wojna domowa na Pomorzu Gdańskim i walki z Brandenburgią (1266–1273).
10 stycznia 1266 r. zmarł Świętopełk II. Pozostawił on do podziału między swoich synów Mściwoja i Warcisława całość Pomorza Gdańskiego z wyjątkiem ziemi tczewskiej znajdującej się w 1266 r. w rękach stryja książąt Sambora i być może ziemi białogardzkiej rządzonej przez drugiego stryja Racibora. Luki w źródłach nie pozwalają jednak z całą pewnością stwierdzić, jak przebiegała linia podziału. Pewne jest tylko, że młodszy Warcisław otrzymał stolicę Pomorza Gdańsk wraz przynależną do grodu ziemią. Być może już wówczas Warcisław panował także w ziemi białogardzkiej. Mściwoj oprócz otrzymanej już wcześniej ziemi świeckiej otrzymał prawdopodobnie ziemię słupską i sławieńską wraz z formalnym zwierzchnictwem nad Pomorzem Gdańskim.
Śmierć Świętopełka usiłowali wykorzystać książę szczeciński Barnim i Krzyżacy. Zwłaszcza atak tego pierwszego zagroził stanowi posiadania obu braci, gdyż Barnimowi udało się wówczas zagarnąć Sławno wraz z okręgiem. Ostatecznie ze stratą Sławna przyszło się Świętopełkowicom tymczasowo pogodzić, gdyż toczyli oni aż do początku 1268 r. drobne utarczki z Krzyżakami.
1 kwietnia 1269 r. Mściwoj II na zjeździe w Choszcznie zdecydował się złożyć hołd lenny margrabiom brandenburskim Janowi II, Ottonowi IV oraz Konradowi pochodzącym z dynastii askańskiej linii na Stendal. Także w tym przypadku nie znamy powodów tak radykalnego posunięcia Mściwoja. Możemy tylko podejrzewać, że chodziło o znalezienie sojusznika, który umożliwiłby siłowe zjednoczenie Pomorza Gdańskiego.
Jakie by nie były jego powody porozumienie z Brandenburgią nie przyniosło Mściwojowi spodziewanych efektów, gdyż wywołało ono bunt rycerstwa świeckiego, oraz zbrojne wystąpienie brata Warcisława i stryja Sambora II. Mimo tak niekorzystnej sytuacji księciu udało się jednak zająć za pomocą nieznanych sił (być może właśnie dzięki pomocy Brandenburgii) z zaskoczenia stolicę księstwa Warcisława – Gdańsk. Zdrada części otoczenia i uwięzienie Mściwoja przez Warcisława i Sambora spowodowała jednak, że najstarszy syn Świętopełka znalazł się o krok od całkowitej klęski. W niewoli Mściwoj II nie przebywał długo, gdyż już w 1270 r. przebywał on na wolności, którą odzyskał zapewne za zwrot Warcisławowi Gdańska. Wymuszonemu układowi Mściwoj nie zamierzał się jednak podporządkowywać i chcąc zabezpieczyć swój stan posiadania wydał stolicę Pomorza margrabiemu Konradowi, zawierając jednocześnie układ sojuszniczy z księciem wielkopolskim Bolesławem Pobożnym.
Przystąpienie po stronie Mściwoja Bolesława Pobożnego radykalnie zmieniło układ sił na Pomorzu. Warcisław zdecydował się wówczas udać po pomoc do Krzyżaków i księcia inowrocławskiego Siemomysła. Na Kujawach znalazł się zresztą wkrótce także Sambor II pokonany (przejściowo uwięziony) i usunięty z księstwa tczewskiego przez Bolesława Pobożnego.
W 1271 r. podczas pobytu w należącym wówczas do Kujaw Wyszogrodzie zmarł niespodziewanie Warcisław II. Jego śmierć uczyniła Mściwoja faktycznym panem Pomorza Gdańskiego (z wyjątkiem Gdańska znajdującego się w rękach margrabiego Konrada), co w połączeniu z opanowaniem Kujaw inowrocławskich przez oddziały Bolesława Pobożnego i Mściwoja, wspieranych przez opozycję niechętną Siemomysłowi (Mściwoj II otrzymał za udział w konflikcie kasztelanię wyszogrodzką) i neutralnością Krzyżaków uczyniło sytuację księcia pomorskiego komfortową.
Uspokojenie sytuacji na granicy z Kujawami i zakonem skłoniły Mściwoja do zażądania od Brandenburgii zwrotu dzierżonego przez nich Gdańska. Margrabia Konrad wbrew wcześniejszym uzgodnieniom nie zamierzał jednak rezygnować z łatwego, jak mu się wydawało łupu i łamiąc układ w Choszcznie chciał przyłączyć jak największą część Pomorza do Brandenburgii. Początkowo Mściwoj chciał odzyskać Gdańsk własnymi siłami i dopiero kiedy to okazało się niemożliwe wezwał na pomoc Bolesława Pobożnego, który przybywszy pod gród niespodziewanie już w po pierwszym szturmie go zajął. Wojna z Brandenburgią zakończyła się ostatecznie na początku 1273 r. rezygnacją margrabiów z Gdańska.
Rządy Mściwoja II w dobie ścisłej współpracy z księciem wielkopolskim Bolesławem Pobożnym (1273–1279).
Po odzyskaniu Gdańska na miasto i popierających Brandenburgię mieszczan spadły represje książęce, na skutek których stracili on na kilka dziesięcioleci możliwość wpływania na politykę panujących względem miasta. Represje polegały na konfiskacie majątków mieszczan zamieszanych w zdradę oraz rozebraniem murów miejskich. Nie chcąc jednak podcinać roli ekonomicznej miasta Gdańsk zachował wszystkie swoje przywileje oraz samorząd.
W 1273 r. Mściwoj zdecydował się na krok, który wobec jego wcześniejszych doświadczeń na tym polu wydaje się zupełnie niezrozumiały. Zdecydował się mianowicie na ponowne złożenie hołdu lennego brandenburczykom, tym razem z ziemi słupskiej i utraconej u progu panowania na rzecz Pomorza Zachodniego ziemi sławieńskiej. Układ lenny został poparty sojuszem z margrabiami skierowanym przeciwko wszystkim wrogom z wyjątkiem Bolesława Pobożnego.
6 kwietnia około 1275 r. zmarł w posiadłościach krzyżackich w Grecji na wyspie Rodos były książę białogardzki Racibor. Trzy lata później 30 grudnia 1278 r. zmarł także drugi ze stryjów Mściwoja – Sambor II. Ich śmierć wprawdzie umocniła fakt zjednoczenie Pomorza w rękach Mściwoja, gdyż został on jedynym przedstawicielem dynastii Sobiesławiców, sprawę mocno jednak skomplikował fakt, że obaj stryjowie, choć nie zostawili męskich następców zdecydowali się przekazać prawa do posiadanych przez siebie księstw: tczewskiego, białogardzkiego i lubiszewskiego zakonowi krzyżackiemu.
W 1278 r. Mściwoj II zdecydował się wesprzeć Bolesława Pobożnego w jego kampanii przeciwko Brandenburgii. Tym razem książę pomorski wytrwał w kampanii, co przyniosło odzyskanie wielkopolskich strat na rzecz Brandenburczyków.
Śmierć w kwietniu 1279 r. Bolesława Pobożnego nie zahamowała współpracy wielkopolsko-pomorskiej, co więcej niemający męskiego następcy Mściwoj zdecydował się na dalsze pogłębianie sojuszu z Wielkopolską w osobie bratanka Bolesława – Przemysła II.
Pogłębienie sojuszu z Wielkopolską. Układ w Kępnie (1279–1294).
W 1280 r. Mściwoj II zdecydował się na unormowanie stosunków z Kujawami inowrocławskimi rządzonymi od 1278 r. ponownie przez księcia Siemomysła. Zawarty wówczas układ w Rzepce zapewnił księciu pomorskiemu dożywotnie panowanie w kasztelanii wyszogrodzkiej.
Tymczasem z pretensjami względem Mściwoja z tytułu zapisów Racibora i Sambora II wystąpił zakon krzyżacki. Sprawa została oddana do rozstrzygnięcia papieżowi Marcinowi IV. Ten z kolei zlecił ją przeprowadzenie śledztwa swojemu legatowi Filipowi z Fermo. Mściwoj II chcąc uniknąć wyroku zaocznego, który mógłby być bardziej surowy udał się z początkiem stycznia do Wielkopolski, chcąc z bliska obserwować rozwój procesu, który miał się odbyć w należącym do diecezji wrocławskiej Miliczu. Najpóźniej 7 lutego 1282 r. książę pomorski przybył do nadgranicznego Kępna, gdzie zapewne odbyły się polityczne rozmowy między Mściwojem i możnymi pomorskimi z jednej strony a Przemysłem II i możnymi wielkopolskimi z drugiej. Ich rezultatem był dokument wydany w Kępnie w dniu 15 lutego 1282 r., który miał w niedalekiej przyszłości doprowadzić do zjednoczenia Pomorza Gdańskiego z Wielkopolską. Trwają spory historyków charakter umowy kępińskiej. Według jednych (Balzer, Wojciechowski) był to klasyczny układ o przeżycie, w którym ten kto przeżyje partnera umowy dziedziczy jego terytoria. Według innych (Kętrzyński, Baszkiewicz, Zielińska, Nowacki, Swieżawski) miał to być układ jednostronny – darowizna za życia Mściwoja II względem Przemysła II (tzw. donatio inter vivos). Został więc Przemysł II już w roku 1282 formalnie księciem pomorskim, jednak na czas życia swego darczyńcy ustąpił mu swoje prawa.
Jak każdy akt prawny umowa kępińska wymagała akceptacji społeczeństwa (w praktyce możnowładztwa i rycerstwa) obu dzielnic. Do spotkania elit wielkopolsko-pomorskich doszło 13, lub 15 września 1284 r. w Nakle, gdzie potwierdzono w pełni prawa Przemysła względem Pomorza Gdańskiego. Integracja Pomorza z Wielkopolską nie była wyłącznie decyzją Przemysła i Mściwoja. Nominacje na urzędy pomorskie dla możnych wielkopolskich świadczą, że także oni byli żywotnie zainteresowani ścisłą integracją obu dzielnic.
Wyrok w sprawie sporu z Krzyżakami zapadł wkrótce po układzie w Kępnie 18 maja 1282 r. w położonym w księstwie wrocławskim Miliczu. Był on kompromisowy – Mściwoj został zmuszony do oddania Krzyżakom tylko ziemi gniewskiej i kilku wsi na Żuławach. Jeżeli jednak weźmiemy pod uwagę fakt, że Krzyżacy uzyskali te nabytki w drodze pokojowej, bez zaangażowania militarnego, to ugodę milicką należy uznać za sukces Krzyżaków.
Po zawarciu układu kępińskiego stosunki pomorsko-wielkopolskie uległy dalszemu zacieśnieniu. Oba księstwa nie tylko prowadziły wspólną politykę zagraniczną, ale także ważniejsze sprawy wewnętrzne odbywały się za obopólną zgodą możnych z obu dzielnic. Przy czym od początku daje się zauważyć znaczna przewaga Wielkopolski. Do ważniejszych zjazdów wielkopolsko-pomorskich doszło w Nakle w 1284 r., w Słupsku w 1287 r., w Rzepce 14 maja 1288r, czy w ponownie w Nakle w 1291 r.
Szczególnie ważny dla dalszym losów Pomorza był zjazd w Słupsku 23 listopada 1287 r., gdzie oprócz Przemysła i Mściwoja zjawił się książę szczeciński Bogusław IV.
Książęta zawarli wówczas przymierze skierowane przeciwko każdemu przeciwnikowi, a zwłaszcza przeciwko agresywnej polityce Brandenburgii i władcy rugijskiego Wisława II. Porozumienie gwarantowało Bogusławowi IV i dynastii Gryfitów objęcie Pomorza Gdańskiego w przypadku bezpotomnych zgonów Mściwoja Pomorskiego i Przemysła Wielkopolskiego. Ponadto w znaczący sposób przyczyniło się do pogorszenia na jakiś czas stosunków z rządzącą w Brandenburgii dynastią askańską. Przymierze to zostało następnie potwierdzone na spotkaniu w Nakle w sierpniu 1291 r.
Choroba i śmierć Mściwoja II. Objęcie władzy na Pomorzu przez Przemysła II (1294).
Wiosną 1294 r. Mściwoj II odwiedził Przemysła II w Wielkopolsce i był to ostatni przejaw aktywności politycznej pomorskiego księcia. W czerwcu tegoż roku nastąpiła rewizyta na Pomorzu księcia wielkopolskiego, gdzie m.in. zatwierdzał w Słupsku dokumenty księcia pomorskiego. Szybko pogarszający się stan zdrowia Mściwoja skłonił Przemysła II do ponownej wizyty na Pomorzu jesienią 1294 r..
Nie mamy jednak pewności, czy Przemysł był przy Mściwoju, kiedy ten umierał 25 grudnia 1294 r. w Gdańsku. W każdym razie rządy w dzielnicy przejął on bez żadnych przeszkód. Ostatni książę pomorski z rodzimej dynastii został pochowany w opactwie Cystersów w Oliwie. Jego grobowiec nie zachował się do dnia dzisiejszego.
Śmierć Mściwoja II zamyka na Pomorzu Gdańskim, krótki okres jego samodzielności politycznej. Odtąd Pomorze Gdańskie będzie stanowić tylko część większych jednostek terytorialnych. Wewnętrznie rządy Mściwoja na Pomorzu przezwyciężyły niebezpieczeństwo podziałów dzielnicowych. Oparcie się zaś na rycerstwie i możnowładztwie, w tym także na przybyszach z ościennych dzielnic, zwłaszcza z Wielkopolski i Kujaw pozwoliło zaś księciu zachować decydujący wpływ na rządy. Jedynym negatywnym aspektem, była zgoda Mściwoja na połączenie od 1287 r. w jednym ręku – wojewody Święcy urzędów palatyna gdańskiego i słupskiego, co z czasem doprowadziło do nadmiernego wzrostu znaczenia rodu Święców. Za rządów Mściwoja II doszło również do wzmocnienia i rozbudowy administracji terytorialnej. Do powstania nowych kasztelanii doszło w Pucku i Chmielnie.
Mściwoj II był trzykrotnie żonaty. Jego pierwszą żoną była od ok. 1250 r. Judyta, córka Dytryka I hrabiego Breny i Wettinu. Zmarła ona po 1275 r. Drugą żoną została od ok. 1275 r. Eufrozyna opolska, córka księcia opolsko-raciborskiego Kazimierza, wdowa po księciu kujawskim Kazimierzu, matka m.in. Władysława Łokietka. Małżeństwo to rozpadło się i zakończyło rozwodem w 1288 r. Ostatnią, trzecią żoną księcia pomorskiego została 26 sierpnia 1288 r. nieznanego pochodzenia Sulisława, będąca wcześniej zakonnicą w klasztorze Premonstratensek w Słupsku. Sulisława zmarła po 1292 r.
Ze związków tych Mściwoj doczekał się wyłącznie córek Katarzyny, urodzonej przed 1255 r., wydanej ok. 1269 r. za księcia meklemburskiego na Parchimie Przybysława II, zmarłej po 1312 r. oraz Eufemii, urodzonej ok. 1260 r., wydanej za mąż ok. 1272/1273 r. za Adolfa V hrabiego Holsztynu, zmarłej w 1317 r..
Władcy Pomorza gdańskiego z dynastii Sobiesławiców (z uwzględnieniem podziałów dzielnicowych).
Genealogia.
Uwaga! Kursywą podano filiację niepewną.

</doc>
<doc id="393328" url="https://pl.wikipedia.org/wiki?curid=393328" title="Hanns Dieter Husch">
Hanns Dieter Husch



</doc>
<doc id="393329" url="https://pl.wikipedia.org/wiki?curid=393329" title="DPMS">
DPMS



</doc>
<doc id="393330" url="https://pl.wikipedia.org/wiki?curid=393330" title="Edred">
Edred



</doc>
<doc id="393331" url="https://pl.wikipedia.org/wiki?curid=393331" title="Ramnicu Valcea">
Ramnicu Valcea



</doc>
<doc id="393335" url="https://pl.wikipedia.org/wiki?curid=393335" title="Hans Jakob Christoffel von Grimmelshausen">
Hans Jakob Christoffel von Grimmelshausen

Hans Jakob Christoffel von Grimmelshausen (ur. ok. 1622 r. w Gelnhausen, zm. 17 sierpnia 1676 r. w Renchen) – pisarz niemiecki. Syn protestanckiego piekarza i gospodyni domowej w Gelnhausen. Pochodził ze zubożałej turyńskiej szlachty. Uczestniczył w wojnie trzydziestoletniej. Najpierw jako dwunastoletni chłopiec był świadkiem grabieży rodzinnego miasta przez wojska heskie (w 1634), potem (1639) służył jako żołnierz (dragon i muszkieter) oraz pisarz kancelarii pułkowej.
Po wojnie w 1649 założył rodzinę w Offenburgu, a następnie przeniósł się do Gaisbach w Renchtal, gdzie pracował jako handlarz końmi i winem. W tym czasie przyjął katolicyzm. Od 1662 do 1665 został wójtem w sąsiednim Ullenburgu. W tym czasie zaczął pracować jako pisarz. Od 1667 r. na służbie u biskupa Strasburga Leopolda Wilhelma Habsburga jako sołtys ("Schultheiß") w Renchen, które dotknęła wojna francusko-holenderska 1674–1675.
Większość dzieł Grimmelshausena została opublikowana pod pseudonimami, będącymi z reguły anagramami prawdziwego nazwiska pisarza, np.: Samuel Greifenson von Hirschfeld, Seigneur Meßmahl, Michael Rehulin v. Sehmsdorf, German Schleifheim v. Sulsfort, Erich Stainfels von Grufensholm, Philarchus Grossus von Trommenheim, Simon Lengfrisch von Hartenfels, Melchior Sternfels von Fuchshaim.
Głównym dziełem Grimmelshausena jest powieść szelmowska (picaresca) "Der abenteuerliche Simplicissimus Teutsch" obejmująca sześć książek, które zostały wydane w 1668 roku w trzech wydaniach. Powieść ta zdobyła uznanie dopiero kilka wieków później. Uważana jest za jedną z najlepszych powieści, jakie powstały w drugiej połowie XVII w. Najbardziej przejmujący w niej jest kontrast między pragnieniem pokoju głównego bohatera Simplexa a brutalnym życiem żołnierskim prezentowanym w powieści. Tłem dla akcji są czasy wyniszczającej całą Europę Wojny trzydziestoletniej, a „Der abenteuerliche Simplicissimus Teutsch” to niejako satyra na ten jeden z najmroczniejszych okresów w dziejach ludzkości.
Jest jedną z głównych postaci "powieści z kluczem" Güntera Grassa z 1979 r. "Das Treffen in Telgte" ("Spotkanie w Telgte", 1992), opisującej fikcyjne spotkanie niemieckich poetów i pisarzy w 1647 r. mające na celu porozumienie artystów, często będących ideologami zwalczających się katolików i protestantów i zakończenie wojny trzydziestoletniej. Grimmelhausen jako oficer cesarski zajmując gospodę Libuszki w Telgte zapewnia uczestnikom spotkania miejsce i aprowizację.

</doc>
<doc id="393336" url="https://pl.wikipedia.org/wiki?curid=393336" title="Emhyr var Emreis">
Emhyr var Emreis



</doc>
<doc id="393337" url="https://pl.wikipedia.org/wiki?curid=393337" title="Półwysep Fischland-Darss-Zingst">
Półwysep Fischland-Darss-Zingst



</doc>
<doc id="393338" url="https://pl.wikipedia.org/wiki?curid=393338" title="Soba (makaron)">
Soba (makaron)

 – cienki makaron z mąki gryczanej. Przeważnie o kolorze brązowawym, ale w zależności od dodatków, jak np. mąka pszenna czy zielona herbata, może mieć inną barwę. Stanowi podstawę wielu potraw w Japonii, które mają różny skład i nazwy w zależności od regionu kraju. W drugim znaczeniu słowo "soba" – pomimo że dosłownie oznacza grykę ("Fagopyrum esculentum") – odnosi się ogólnie także do innych cienkich makaronów, np. "yakisoba" (smażone kluski z różnymi dodatkami z warzyw, mięsa, owoców morza; ang. "chow mein"; chiń. "chǎomiàn"), które są robione także z mąki pszennej.
Można go przyrządzać i spożywać w różny sposób, m.in. na gorąco w bulionie ("kake-soba"), posypany drobno posiekanym "negi" (czosnek dęty, "Allium fistulosum") i przyprawiony "shichimi tōgarashi", jak i na zimno w postaci np. "zaru-soba" lub "mori-soba". Oba rodzaje je się schłodzone, podawane na bambusowej tacce z cienkich listewek bambusowych. Kluski macza się w sosie "tsuyu". Jest to zazwyczaj mieszanka bulionu (dashi), wody i mirinu. Historycznie były one odmienne, ale obecnie główna różnica między nimi polega na tym, że "zaru-soba" posypuje się z wierzchu nori, a "mori-soba" – nie.
Niektóre rodzaje soba:
Makaron soba zaczęto wyrabiać na początku okresu Edo (XVII w.), a w połowie XVII wieku powstały pierwsze restauracje specjalizujące się tych daniach. Był to m.in. rodzaj fast foodu dla osób dostarczających przesyłki. Jego zaletami są łatwość w przygotowaniu i lekkostrawność. 

</doc>
<doc id="393341" url="https://pl.wikipedia.org/wiki?curid=393341" title="Yukio Kasaya">
Yukio Kasaya

 – japoński skoczek narciarski, złoty medalista olimpijski oraz srebrny medalista mistrzostw świata.
Przebieg kariery.
Pierwsze sukcesy zaczął odnosić w 1964, kiedy został mistrzem Japonii. Osiągnięcie to powtórzył w 1969. W Turnieju Czterech Skoczni zadebiutował podczas jego 18. edycji, zajmując 12. miejsce w Oberstdorfie.
W sezonie 1971/1972, podczas 20. edycji Turnieju Czterech Skoczni, wygrał trzy pierwsze konkursy: w Innsbrucku, w Garmisch-Partenkirchen i w Oberstdorfie. Skoczek miał możliwość wygrania wszystkich czterech konkursów w jednym turnieju, jednak zrezygnował ze startu w Bischofshofen (gdzie wygrał Bjørn Wirkola, a cały turniej wygrał Ingolf Mork). Powodem rezygnacji były przygotowania do igrzysk olimpijskich w Sapporo w 1972, będących jednocześnie mistrzostwami świata w narciarstwie klasycznym. Wywalczył tam złoty medal na średniej skoczni, wyprzedzając dwóch rodaków: Akitsugu Konno oraz Seiji Aochi. Na dużym obiekcie zajął siódme miejsce, tracąc do zwycięzcy Wojciecha Fortuny ponad 10 punktów.
W 1976, w wieku 33 lat, Kasaya zakończył karierę zawodniczą i poświęcił się pracy trenerskiej i organizacyjnej. Na igrzyskach olimpijskich w Vancouver w 2010 był wiceszefem ekipy japońskiej.

</doc>
<doc id="393344" url="https://pl.wikipedia.org/wiki?curid=393344" title="Studio Ghibli">
Studio Ghibli

 – japońskie studio animacyjne założone w czerwcu 1985 roku z siedzibą w dzielnicy Koganei w Tokio przez Hayao Miyazakiego, Isao Takahatę i producenta Toshio Suzukiego po sukcesie pełnometrażowego filmu "Nausicaä z Doliny Wiatru", powstałego w 1984. Pierwszym filmem zrealizowanym w ramach studia Ghibli była "Laputa – podniebny zamek" z 1986 roku.
Nazwa Ghibli nawiązuje do arabskiej nazwy sirocco (قبلي, "qiblī"), oznaczającego wiatr ze wschodu w kierunku Mekki. Zdaniem twórców ten wiatr miał stanowić metaforę zmian, jakie zajdą za ich sprawą w filmie animowanym.
Historia.
Ghibli zostało założone 15 czerwca 1985 roku przez reżyserów Hayao Miyazakiego i Isao Takahatę oraz producenta Toshio Suzukiego. Przed założeniem studia Miyazaki i Takahata mieli już spore doświadczenie w reżyserii anime. Suzuki pracował natomiast jako redaktor prowadzący magazynu „Animage”, miał decydujący wpływ na stworzenie przez Miyazakiego mangi "Nausicaä z Doliny Wiatru". W 1984 roku reżyser stworzył jej adaptację pod tym samym tytułem, która przyniosła mu sławę. Jednak kolejnych jego produkcji zewnętrzni producenci nie chcieli finansować, w związku z czym nastąpiło założenie studia.
Głównym autorem dzieł studia Ghibli był Hayao Miyazaki, który po uznanej za arcydzieło "Nausice" stworzył "Laputę – podniebny zamek" (1986). Zapoczątkowała ona serię moralitetów Miyazakiego o odwołaniach religijnych i mitologicznych. Sławę twórca japoński zyskał za sprawą dokonującego wiwisekcji ludzkich postaw "Mojego sąsiada Totoro" (1988). Obserwację problemów dojrzewania prezentowała jego "Podniebna poczta Kiki" (1989), a w "Szkarłatnym pilocie" Miyazaki naśladował osiągnięcia postmodernizmu filmowego. Najgłośniejsze jego filmy: ukazująca katastrofę cywilizacji "Księżniczka Mononoke" (1997), hołd dla tradycji japońskiej "" (2003), czy analiza zagubienia tożsamości przez dojrzałą kobietę "Ruchomy zamek Hauru" (2004), cechowały się wyjątkowym nagromadzeniem emocji. Jedno z najnowszych dzieł autorskich Miyazakiego pod nazwą "Ponyo" opowiadało o zetknięciu się „normalności” z „innością”.
Drugim najważniejszym reżyserem Ghibli był Isao Takahata, który zadebiutował głośnym animowanym dramatem wojennym "Grobowiec świetlików" (1988), rewizją sensu poczucia dumy u Japończyków skutkującego wojną ze Stanami Zjednoczonymi i tragicznymi konsekwencjami dla jednostek. "Powrót do marzeń" jest z kolei sentymentalnym obrazem czasów dzieciństwa, przywiązującym uwagę do ładu panującego w przyrodzie. Kolejny film Takahaty pod nazwą "Szopy w natarciu" (1994) opowiada o konsekwencjach gwałtownej modernizacji Japonii, stanowi przykład dzieła postmodernistycznego z odwołaniami do jej kultury wizualnej. Z kolei "Rodzinka Yamadów" (1999) dokonała przekształcenia rozrywkowej mangi w dzieło refleksyjne.
Głównym producentem studia jest Toshio Suzuki. Począwszy od Szeptu serca z 1995, Suzuki produkuje większość ich filmów, będąc jednym z najbardziej zaufanych współpracowników Miyazakiego.
Do innych reżyserów tworzących dla studia należą mniej znani twórcy, tacy jak: Tomomi Mochizuki ("Szum morza", 1993), Yoshifumi Kondō ("Szept serca", 1995), Hiroyuki Morita ("Narzeczona dla kota", 2002) oraz Gorō Miyazaki ("Opowieści z Ziemiomorza", 2006).
Pierwszym filmem produkcji niejapońskiej był "Czerwony żółw" (2016) w reżyserii Michaëla Dudok de Wita.

</doc>
<doc id="393345" url="https://pl.wikipedia.org/wiki?curid=393345" title="Okręg Mures">
Okręg Mures



</doc>
<doc id="393347" url="https://pl.wikipedia.org/wiki?curid=393347" title="Skangur">
Skangur

Skangur – polski zespół muzyczny założony w Krakowie w 2001 roku.
Styl grupy to rock połączony z reggae oraz ska, oparty na gitarowym brzmieniu z mocno zaznaczoną sekcją dętą.
Sam zespół swoją muzykę określa jako "kalifornijski punk rock z elementami ska".
Grupa wydała trzy albumy: "Ze słońcem na twarzy" (2003), "Endorphine" (2009) i "Zet Wu eL Jot" (2012). W dyskografii ma też kilkanaście singli. Zagrała kilkaset koncertów, także w Stanach Zjednoczonych i Niemczech. Kilka utworów pojawiło się na listach przebojów lokalnych rozgłośni radiowych ("Płatki", "Czas wyuzdanych traw", "Dla Naszych Dziewczyn").

</doc>
<doc id="393348" url="https://pl.wikipedia.org/wiki?curid=393348" title="Stojanów (województwo łódzkie)">
Stojanów (województwo łódzkie)

Stojanów – wieś w Polsce położona w województwie łódzkim, w powiecie sieradzkim, w gminie Goszczanów.
Wieś w odległości 3 km od Goszczanowa.
Historia.
Wspomniana po raz pierwszy w 1386 r., kiedy należała do Korabitów Stojanowskich. Była to typowa wioska szlachecka. Zachował się neoklasycystyczny dworek z 2 ćw. XIX w., murowany, parterowy, z mieszkalnym poddaszem. Na osi ganek, naroża budynku ujęte w kanelowane pilastry. Układ wnętrza dwutraktowy, dach dwuspadowy. W latach 80. XX w., już jako ruinę, dwór oddano w prywatne ręce.
W latach 1975–1998 miejscowość położona była w województwie sieradzkim.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="393349" url="https://pl.wikipedia.org/wiki?curid=393349" title="Stolec (województwo łódzkie)">
Stolec (województwo łódzkie)

Stolec – wieś w Polsce, położona w województwie łódzkim, w powiecie sieradzkim, w gminie Złoczew. 
W latach 1975–1998 miejscowość położona była w województwie sieradzkim.
Położenie.
Wieś w gminie Złoczew, położona nad rzeką Oleśnicą, 22 km od Sieradza, przy drodze łączącej Złoczew z Konopnicą.
Historia.
Odkryto tu jedyne znaleziska neolityczne na ziemi sieradzkiej (3500-2500 lat p.n.e.) w postaci drobnych wyrobów krzemionkowych: skrobaczy wiórowych, noży, piłek i wierteł.
Gniazdo rodowe Stoleckich h. Wieruszowa założone w pocz. XV w. W starych dokumentach występuje jako: Stoholecz Major i Minor. Na pocz. XVI w. właścicielem wsi został Majaczewski z Majaczewic, a następnie przechodziła kolejno w ręce: Szaniawskich, Olszowskich i Psarskich. W 1863 r. istniał tu szpital powstańczy. Pierwszy kościół w Stolcu wspomniany został w aktach Kapituły Gnieźnieńskiej pod datą 1449 r. Gdy ten kościół chylił się ku upadkowi, miejscowy dziedzic, a zarazem starosta bolesławicki Filip Szaniawski wystawił w 1768 r. nowy drewniany kościół, do którego przybudowali murowaną kaplicę wraz z grobowcem rodzinnym Olszewscy z Niechmirowa.
3 września 1939 żołnierze Wehrmachtu dokonali zbrodni na ludności wsi. Zamordowali 9 osób. Niemcy spalili całą wieś.
Zabytki.
Istniejący kościół, wybudowany w latach 1912–1925, jest trzecim stojącym w tym miejscu. Poprzednia, drewniana świątynia wybudowano w 1768. Wieża obecnego, murowanego kościoła w stylu neogotyckim, spełnia funkcję drogowskazu, bowiem widać ją z bardzo daleka. Do kościoła tego niemal w całości przeniesiono wyposażenie z poprzedniej świątyni. Ołtarz główny późnobarokowy z 1779 r. został wykonany przez snycerza Szymona Jaczkiewicza. W bocznym ołtarzu jest umieszczony patron kościoła – św. Wawrzyniec w rokokowej metalowej sukience. Krucyfiks z XVII w. Szczególnie cenne są części nagrobka z 1661 r. Waleriana Olszowskiego (1587-1650), kasztelana spicymierskiego, wnuka Andrzeja Frycza Modrzewskiego. Synem Waleriana Olszowskiego był uchodzący za jednego z wybitnych przedstawicieli swojej epoki prymas Andrzej Olszowski. Inny syn – Hieronim był podstolim koronnym i wojewodą rawskim. Nagrobek ten przedstawia rzeźbioną w piaskowcu figurę zmarłego w zbroi, leżącego w półśnie, co zgodnie z renesansową symboliką oznaczało oczekiwanie na nowe życie po zmartwychwstaniu. Przy nogach rycerza stoi duży kartusz z herbami: Prus II, Jastrzębiec, Ostoja i Topór. Na dole tablica inskrypcyjna.
W bocznej nawie kościoła umieszczone jest płótno przedstawiające błogosławionego Wincentego Kadłubka autorstwa Aleksandra Lessera. Fantastyczne dzieje obrazu opisał Mirosław Pisarkiewicz w opowiadaniu "Św. Icek" (). 
Na cmentarzu znajduje się wzniesiona w 1833 r. murowana kaplica św. Salomei z obrazami: św. Salomei z poł. XIX w. i św. Tekli z II poł. XVIII w. Na zewnętrznej ścianie kaplicy – płyta nagrobna Salomei z Komorowskich Psarskiej, zmarłej w 1832 r. żony Józefa Psarskiego, właściciela majątków w Łubnej, Wielgim i folwarku Dymek. Obok grobowiec rodziny Olszowskich z Niechmirowa z elementami łuku tryumfalnego, wewnątrz którego stoi kobieta ze zwojem w ręku, wsparta na złamanej półkolumnie. Rozróżnia się herby: Prus i Jastrzębiec. Na zewnątrz łuku umieszczono putta, pod którymi wyryto inskrypcję poświęconą Mateuszowi Kisiel Kiślańskiemu z Warszawy, zm. w Niechmirowie w wieku 59 lat dnia 22 VII 1847 r. oraz Karolowi Kisiel Kiślańskiemu, właścicielowi dóbr Czernice, zm. w wieku 69 lat w Wolnicy dnia 22 stycznia 1857 r. Na cmentarzu znajduje się ponadto bogato rzeźbiona płyta z piaskowca na grobie Jana Hegnera de Rozenfeld (lat 73 - zm. 26 VI 1905 r.)-rzeczywistego członka Papieskiej Akademii Umiejętności oraz eklektyczny nagrobek poświęcony obywatelowi ziemskiemu Konstantemu Grabskiemu (lat 51 - zm. 8 XI 1898) - właścicielowi majątków Gronów i Biała.
3 września 1939 r. pod Stolcem rozegrała się bitwa między 3. bat. 15 pp. "Wilków" z Dęblina a pułkiem zmotoryzowanym SS "LAH". W końcu cmentarza jest zbiorowa mogiła 18 żołnierzy polskich poległych w tej bitwie. Między nimi spoczywa major WP Władysław Dzierzgowski, zmarły w 1830 r.
Edukacja.
We wsi działa Szkoła Podstawowa Im. Bohaterów Września 1939 Roku, otwarta 1 września 1998 roku.
Sport.
W Stolcu od 1997 roku działa klub sportowy "Iskra Stolec". Uczestniczy on w rozgrywkach piłki nożnej w klasie B okręgu sieradzkiego.

</doc>
<doc id="393351" url="https://pl.wikipedia.org/wiki?curid=393351" title="Iga Cembrzyńska">
Iga Cembrzyńska

Iga Cembrzyńska, właśc. Maria Elżbieta Cembrzyńska (ur. 2 lipca 1939 w Radomiu) – polska aktorka, scenarzystka, reżyserka, piosenkarka, kompozytorka i producentka filmowa, właścicielka firmy producenckiej "Iga-Film". Śpiewa sopranem koloraturowym.
Życiorys.
Córka Ireny Sołtyk i Wacława Cembrzyńskiego. Jej ojcem chrzestnym został Stefan Sołtyk, wuj matki. Ma młodszego o siedem lat brata, Zbigniewa. Urodziła się w Radomiu, ale pierwsze lata życia, przypadające na okres wojny, spędziła w Brześcach i Rogowie. Po wojnie powróciła z rodziną do Radomia, gdzie mieszkała w kamienicy przy ul. Trawnej.
Jako dziecko rozpoczęła naukę gry na fortepianie, wkrótce została zapisana do szkoły muzycznej. Uczyła się w liceum w klasie o profilu przyrodniczo-geograficznym, a naukę muzyczną kontynuowała w szkole muzycznej w Katowicach, jednak wkrótce wróciła do Radomia. Przez jeden semestr studiowała na Wydziale Filozoficznym Uniwersytetu Mikołaja Kopernika w Toruniu.
W 1962 ukończyła studia na PWST w Warszawie. Dykcję doskonaliła w Instytucie Głuchoniemych w Warszawie. W czasie studiów przyjęła imię Iga, które nawiązuje do Igi Mayr, jej aktorskiej inspiracji. Po swoim pierwszym występie w klubie studenckim „Medyk” przyjęła propozycję współpracy z orkiestrą jazzową Eskulap – chcąc uniknąć konsekwencji ze strony rektora PWST, Jana Kreczmara, który zakazywał studentom pracy zawodowej, śpiewała pod pseudonimem Maria Skalska. Będąc na czwartym roku studiów, na zaproszenie Ludwika Sempolińskiego wystąpiła w programie "Profesor i jego uczniowie", w którym zaśpiewała utwór „Peruwianka”. Po udziale w programie otrzymała propozycję nagrań radiowych oraz zagrania Lukrecji w przedstawieniu telewizyjnym "Spazmy modne". Występowała też w spektaklach dyplomowych: "Czuła struna", "Przy drzwiach zamkniętych" i "Ksiądz Marek".
Po studiach debiutowała w Teatrze Telewizji oraz została zaangażowana do Teatru Powszechnego w Warszawie, za kadencji Adama Hanuszkiewicza zagrała m.in. Annę w spektaklu "Dla miłego grosza", Zosię w "Weselu" i Ałłę w "Kolumbach".
W 1964 debiutowała na ekranie rolą księżniczki Eminy w "Rękopis znaleziony w Saragossie" Wojciecha Hasa, a także odebrała trzecią nagrodę w kategorii „Piosenka kabaretowo-rozrywkowa” za wykonanie utworu „Intymny świat” na 2. Krajowym Festiwalu Piosenki Polskiej w Opolu. W 1965 otrzymała z Bohdanem Łazuką drugą nagrodę za wykonanie piosenki „W siną dal” na 3. KFPP w Opolu, a także zagrała żonę Kowalskiego, głównego bohatera filmu Tadeusza Konwickiego "Salto" oraz przez dwa miesiące występowała – na zaproszenie Bruno Coquatrixa – w paryskiej Olympii. Po zakończeniu kontraktu otrzymała propozycję przedłużenia umowy i zagrania kolejnych koncertów, jednak odmówiła. W 1966 wystąpiła w programie "Divertimento op. 3 Szelesty jesienne" Jeremiego Przybory oraz zaczęła występować w Teatrze Komedia w Warszawie. W latach 1966–1977 była laureatką Srebrnej Maski w plebiscycie „Expressu Wieczornego” na najpopularniejszą aktorkę. W 1967 zagrała Lorę Neuman, główną bohaterkę filmu Jerzego Zarzyckiego "Komedia z pomyłek" (1968), także została aktorką Teatru Ateneum, w którym debiutowała rolą Mariki w spektaklu Leona Kruczkowskiego "Niemcy" w reżyserii Janusza Warmińskiego, a w 1968 zagrała Kobietę w musicalu Agnieszki Osieckiej "Apetyt na czereśnie" w reż. Zdzisława Tobiasza.
W 1970 odmieniła swój wizerunek, który po raz pierwszy zaprezentowała w filmie Andrzeja Kondratiuka "Hydrozagadka" (1970), do którego nakręciła również czołówkę. Na przestrzeni kolejnych lat zagrała w kilku innych, reżyserowanych przez Kondratiuka filmach, m.in. "Skorpion, Panna i Łucznik", "Jak to się robi" czy "Pełnia". W 1972 zadebiutowała z recitalem "Cztery dialogi z sumieniem" według tekstów Mariny Cwietajewej, za który odebrała nagrodę specjalną na Spotkaniach Teatrów Jednego Aktora we Wrocławiu.
W 1979 otrzymała Odznakę „Zasłużony Działacz Kultury”. W 1980 odeszła z Teatru Ateneum. Za rolę Baby w "Gwiezdnym pyle" (1982) Andrzeja Kondratiuka otrzymała statuetkę Złotego Ekranu od czytelników magazynu „Ekran”.
W 1989 wydała album pt. "Szkoła tańców salonowych", a w 1999 – płytę pt. "Mój intymny świat – Koncert w Trójce".
W latach 90. prowadziła zajęcia wokalne w PWSFTviT w Łodzi, a w 1997 wystąpiła z byłymi uczniami z recitalem "Iga Cembrzyńska i jej uczniowie" w Teatrze Syrena w Warszawie.
W 2000 zadebiutowała jako reżyserka, tworząc film dokumentalny "Pamiętnik filmowy Igi C.". W kolejnych latach premierę miały jeszcze jej dwa filmy, oba poświęcone kobietom w sporcie: w 2002 ukazał się dokument "48 godzin z życia kobiety" o kick-bokserce Agnieszce Rylik, a w 2003 – "Ikar w spódnicy" o Małgorzacie Margańskiej, mistrzyni świata w szybownictwie akrobatycznym. W 2006 grała w spektaklu "Klimakterium... i już" w Teatrze Rampa.
15 marca 2016 ukazała się książka „Mój intymny świat”, wywiad-rzeka z Igą Cembrzyńską, przeprowadzony przez Magdalenę Adaszewską.
Życie prywatne.
W latach 60. poślubiła filozofa Andrzeja Kasię, z którym rozwiodła się po 10 latach małżeństwa. W 1971 związała się z reżyserem Andrzejem Kondratiukiem, za którego wyszła na początku lat 80. i z którym była do jego śmierci w 2016. Zamieszkali we wsi Gzowo. Jest bezdzietna.

</doc>
<doc id="393356" url="https://pl.wikipedia.org/wiki?curid=393356" title="Johannes Georg Bednorz">
Johannes Georg Bednorz

Johannes Georg Bednorz (ur. 16 maja 1950 w Neuenkirchen) – niemiecki mineralog i fizyk, laureat Nagrody Nobla w dziedzinie fizyki w roku 1987 za odkrycie nadprzewodnictwa wysokotemperaturowego w tlenkach metali.
Życiorys.
Przyszedł na świat jako czwarte i ostatnie dziecko pochodzących ze Śląska Antona i Elisabeth Bednorzów. Uzyskał stopień doktora na Politechnice Federalnej w Zurychu, jego dysertacja dotyczyła wzrostu kryształów perowskitowych w roztworze stałym, jej promotorami byli prof. Heini Granicher oraz prof. Karl Alexander Müller, późniejszy laureat Nagrody Nobla z fizyki. Od roku 1983 zajmował się poszukiwaniem właściwości nadprzewodzących w tlenkach metali. W 1982 roku rozpoczął pracę dla IBM.
W roku 1987, za odkrycie wysokotemperaturowego (powyżej 35 K) nadprzewodnictwa w tlenkach metali (Ba-La-Cu-O), otrzymał (wspólnie z K.A. Müllerem) Nagrodę Nobla. Nagroda została przyznana w najkrótszym czasie od odkrycia.
Był pracownikiem naukowo-dydaktycznym münsterskiej uczelni, w której uzyskał tytuł zawodowy magistra, Politechniki Federalnej w Zurychu, oraz w IBM Zurich Research Laboratory gdzie zajmował się otrzymywaniem i badaniem nowych materiałów.
W kwietniu 2007, w trzydziestą rocznicę nagrodzenia Nagrodą Nobla naukowiec odebrał doktorat honoris causa Uniwersytetu Śląskiego w Katowicach.
W miejscowości urodzin ma poświęconą ulicę, Georg-Bednorz-Strasse.

</doc>
<doc id="393357" url="https://pl.wikipedia.org/wiki?curid=393357" title="Smerd">
Smerd

Smerd, "smerda", "smard", "smurd" – średniowieczne określenie grupy ludzi o niskim statusie społecznym pojawiające się do XIII wieku na Rusi, w Polsce i u Słowian połabskich.
W literaturze słowa tego, zamiennie z wyrazem czeladź, używał Józef Ignacy Kraszewski w powieści "Stara baśń". U Kraszewskiego Smerda to także nazwisko dowódcy drużyny książęcej.

</doc>
<doc id="393359" url="https://pl.wikipedia.org/wiki?curid=393359" title="Ed Olczyk">
Ed Olczyk

Ed Olczyk, właśc. Edward Walter Olczyk (ur. 16 sierpnia 1966 w Chicago) – amerykański hokeista pochodzenia polskiego. Reprezentant USA.
Jego brat Rick (ur. 1970) jest działaczem hokejowym, a synowie Eddie (ur. 1989) i Tommy (ur. 1990) są hokeistami. Ma także córkę i syna Nicky'ego.
Kariera.
W czasie występów w latach 80. z uwagi na widowiskową grę Olczyka na meczach licznie pojawiała się Polonia amerykańska z Chicago. W sezonach zasadniczych NHL rozegrał łącznie 1031 spotkań, w których strzelił 342 bramki oraz zaliczył 452 asysty. W klasyfikacji kanadyjskiej zdobył więc razem 794 punkty. 874 minuty spędził na ławce kar. W play-offach NHL brał udział 10-krotnie. Rozegrał w nich łącznie 57 spotkań, w których strzelił 19 bramek oraz zaliczył 15 asyst, co w klasyfikacji kanadyjskiej daje razem - 34 punkty. 57 minut spędził na ławce kar.
Uczestniczył w turniejach mistrzostw świata w mistrzostw świata 1985, 1993, Canada Cup 1987, 1991 oraz na zimowych igrzyskach olimpijskich 1984. Podczas ZIO 1984 w meczu o siódme miejsce przeciw reprezentacji Polski zdobył pierwszego gola w meczu w czwartej minucie (wynik 7:4). Strzelił gola przeciw Polsce także podczas MŚ 1989 (wynik 6:1).
Po zakończeniu kariery zawodniczej został trenerem w klubie Pittsburgh Penguins w sezonach 2003/2004 i 2005/2006. Jest komentatorem sportowym hokeja i ekspertem telewizyjnym dla Chicago Blackhawks.

</doc>
<doc id="393362" url="https://pl.wikipedia.org/wiki?curid=393362" title="Staw (powiat kaliski)">
Staw (powiat kaliski)

Staw – wieś (do 1870 miasto) w Polsce, w województwie wielkopolskim, w powiecie kaliskim, w gminie Szczytniki; w latach 1918–1954 siedziba gminy Staw.
W latach 1975–1998 wieś leżała w województwie kaliskim.
Staw leży w historycznej ziemi sieradzkiej, w XVI wieku położony był w powiecie sieradzkim województwa sieradzkiego. Uzyskał lokację miejską przed 1405, zdegradowany w 1870. 
Na terenie miejscowości działa gimnazjum, szkoła podstawowa oraz przedszkole. Staw jest siedzibą parafii, w której skład wchodzi kaplica w Stawie i Sędzimirowicach.
 Przez wieś przebiega Łódzka Magistrala Rowerowa.

</doc>
<doc id="393363" url="https://pl.wikipedia.org/wiki?curid=393363" title="Grimmelshausen">
Grimmelshausen

Grimmelshausen – miejscowość i gmina w Niemczech, w kraju związkowym Turyngia w powiecie Hildburghausen, wchodzi w skład wspólnoty administracyjnej Feldstein.

</doc>
<doc id="393364" url="https://pl.wikipedia.org/wiki?curid=393364" title="Smard">
Smard



</doc>
<doc id="393366" url="https://pl.wikipedia.org/wiki?curid=393366" title="Ossietzky">
Ossietzky



</doc>
<doc id="393367" url="https://pl.wikipedia.org/wiki?curid=393367" title="Nikola Zrinski">
Nikola Zrinski

Nikola Zrinski, chorw. "Nikola VII Zrinski", węgr. "Zrínyi Miklós" (ur. 5 stycznia 1620, zm. 18 listopada 1664) – szlachcic chorwacki i węgierski, ban chorwacki, bohater walk z Turkami, polityk i poeta.
Życiorys.
Pochodził z dawnego, katolickiego rodu chorwackiego, wsławionego od pokoleń w walkach z Turcją. Był potomkiem bohaterskiego obrońcy twierdzy w Szigetvárze, bana Nikoli Šubicia Zrinskiego. Z czasem został przywódcą węgierskiej partii narodowej, jednoczącej zarówno magnatów katolickich, jak i protestancką szlachtę węgierską przeciwko habsburskiemu uciskowi i kolonialnej polityce dworu wiedeńskiego na Węgrzech.
Koncepcja polityczna, z jaką w połowie XVII wieku wystąpił Zrinski, zawierała szeroki program walki o polityczną niezależność Węgier. O ile dla książąt siedmiogrodzkich istniało przede wszystkim zagrożenie ze strony Austrii, a dla sprzymierzeńców Habsburgów w Królestwie Węgierskim niebezpieczeństwo tureckie, dla Zrinskiego wrogami byli zarówno Turcy, jak i dwór habsburski. Koncepcję państwa węgierskiego niezależnego od obu tych sąsiadów propagował w swojej twórczości literackiej i artystycznej. W latach 1645–1647 napisał wielki epos o obronie Szigetváru, a w następnych latach opublikował szereg rozpraw, w których wzywał do jedności narodowej i do poświęcenia prywaty w imię wolnej ojczyzny.
Zrinski był również jednym z najzdolniejszych dowódców i pierwszych węgierskich teoretyków wojskowości. Propagował konieczność utworzenia stałej węgierskiej siły zbrojnej, opartej głównie na szerokich masach chłopskich, mieszczańskich i hajdukach. W 1651 roku opracował plany wojny wyzwoleńczej z Turkami, jednak kiedy wojna taka rzeczywiście wybuchła w 1663 roku, dwór wiedeński oskarżył właśnie Zrińskiego o jej sprowokowanie.
Po „haniebnym” pokoju z Turkami w Vasvár w 1664 roku nie poparł stronnictwa Franciszka Wesselényiego, skłonnego szukać zbliżenia z Turcją przeciwko Habsburgom. Starał się związać sprawę niepodległości Węgier z antyhabsburskim kursem króla Francji Ludwika XIV, jednak w trakcie dyskretnych rokowań z posłem francuskim zginął nagle w wypadku podczas polowania.
Na jego cześć nazwano węgierską haubicę szturmową z okresu II wojny światowej 40/43.M Zrínyi II.

</doc>
<doc id="393368" url="https://pl.wikipedia.org/wiki?curid=393368" title="Smurd">
Smurd



</doc>
<doc id="393369" url="https://pl.wikipedia.org/wiki?curid=393369" title="Büchner">
Büchner



</doc>
<doc id="393372" url="https://pl.wikipedia.org/wiki?curid=393372" title="Tatiana Okupnik">
Tatiana Okupnik

Tatiana Olga Okupnik (ur. 2 września 1978 w Łodzi) – polska piosenkarka, autorka tekstów, kompozytorka i prezenterka telewizyjna.
W latach 1998–2005 wokalistka zespołu Blue Café, z którym wydała dwa albumy studyjne: "Fanaberia" (2002) i "Demi-sec" (2003), a także wylansowała przeboje: „You May Be in Love”, „Do nieba, do piekła” czy „Love Song”; z ostatnim utworem reprezentowała Polskę w finale 49. Konkursu Piosenki Eurowizji (2004). Od 2005 artystka solowa, wydała trzy płyty: "On My Own" (2007), "Spider Web" (2011) i "Blizna" (2014).
Członkini Akademii Fonograficznej Związku Producentów Audio-Video.
Życiorys.
Ukończyła naukę w XXVIII Liceum Ogólnokształcącym w Łodzi, a następnie studia na kierunku „romanistyka” na Uniwersytecie Łódzkim. W młodości uczęszczała do łódzkiej szkoły baletowej, której jednak nie ukończyła.
Kariera.
Była członkinią zespołu Carpe Dream, następnie wystąpiła u Elżbiety Antkowiak w "Próbie talentu", gdzie została wypatrzona przez Jarosława Grzelkę, który zaproponował jej współpracę z kabaretem Chichot 2. Na jednym ze spektakli została dostrzeżona przez Pawła Ruraka-Sokala, z którym w 1998 stworzyła zespół Blue Café. W sierpniu 2001 wydali debiutancki singel „Español”, a później kolejne: „Łap mnie bejbe” i „I’ll Be Waiting”. Również w 2001 otrzymali Fryderyka dla nowej twarzy fonografii. W maju 2002 wystąpili w koncercie „Premier” podczas 39. Krajowego Festiwalu Piosenki Polskiej w Opolu, na którym za utwór „Kochamy siebie” otrzymali Nagrodę Dziennikarzy, a Okupnik ponadto otrzymała festiwalowy tytuł Miss Fotoreporterów. W tym samym miesiącu z zespołem wydała album pt. "Fanaberia", który uzyskał status platynowej płyty. 29 sierpnia 2002 otrzymali nagrodę Prezydenta Miasta Łodzi – Ławeczkę Tuwima. W 2002 i 2003 byli nominowani do Europejskiej Nagrody Muzycznej MTV dla najlepszego polskiego wykonawcy.
W styczniu 2003 wraz z zespołem zajęła trzecie miejsce z utworem „You May Be in Love” w finale krajowych eliminacji do 48. Konkursu Piosenki Eurowizji. W czerwcu zespołowo wystąpili na 40. KFPP w Opolu, na którym otrzymali nagrodę za wykonanie piosenki „Do nieba, do piekła” podczas koncertu „Premier” oraz zostali nagrodzeni Superjedynką w kategorii „Wykonawca roku – muzyka taneczna”. W grudniu wydali album pt. "Demi-sec", który uzyskał status złotej płyty. W styczniu 2004 z piosenką „Love Song” wygrali finał krajowych eliminacjach eurowizyjnych, dzięki czemu reprezentowali Polskę w 49. Konkursie Piosenki Eurowizji w Stambule, gdzie 15 maja zajęli 17. miejsce w finale. W czerwcu odebrali Superjedynkę w kategorii „Płyta roku z muzyką taneczną” (za płytę "Demi-sec") podczas 41. KFPP w Opolu. Dzięki dobrej sprzedaży albumu "Demi-sec" wystąpili na festiwalu TOPtrendy 2004 w Sopocie jako jedni 10 dziesięciu artystów, którzy w ciągu ostatnich miesięcy sprzedali najwięcej płyt. W grudniu wystąpili podczas koncertu świątecznego, na którym zaśpiewali swoją wersję utworu „Happy X-mass” i autorską piosenkę „Świąteczna muza”. W 2005 wystąpiła z zespołem w programie "Muzyka łączy pokolenia", w którym zaśpiewała w duecie z Michałem Bajorem. 2 września zaśpiewała z grupą na gali Miss Polonia 2005, a dzień później ogólnopolskie media poinformowały o odejściu Okupnik z zespołu.
Jeszcze przed odejściem z zespołu, w czerwcu 2005 współprowadziła koncert „Premier” w ramach 42. KFPP w Opolu (z Maciejem Orłosiem) oraz Festiwal Jedynki (z Arturem Orzechem). 9 września 2006 zagrała swój pierwszy koncert po odejściu z zespołu, występując z nowymi piosenkami na 1. Live Music Festival w Krakowie. 16 września była gwiazdą Vena Festival w Łodzi. W tym samym roku użyczyła swojego głosu w grze "Heroes of Might and Magic V".
13 kwietnia 2007 wydała swój debiutancki solowy album pt. "On My Own", którego producentem został Lenny White. Płytę promowała singlem „Don’t Hold Back” oraz sesją zdjęciową dla miesięcznika „Machina”, na którego okładce znalazła się fotografia Okupnik stylizowana na scenę z obrazu "Szał uniesień". 15 czerwca z Arturem Orzechem poprowadziła koncert „Premiery” w ramach 44. KFPP w Opolu, a w ostatni dzień festiwalu zaśpiewała piosenki „Wielka miłość” (w duecie z Andrzejem Piasecznym) i „Ludzkie gadanie” podczas koncertu „Niebo z moich stron” poświęconemu Sewerynowi Krajewskiemu. Podczas festiwalu odebrała również złotą płytę za swój debiutancki album, a także otrzymała Nagrodę fotoreporterów. 25 lipca wystąpiła jako support przed koncertem zespołu The Rolling Stones na warszawskim Służewcu.
Jesienią 2007 oraz wiosną 2008 współprowadziła (z Maciejem Kurzajewskim) program rozrywkowy TVP2 "Gwiazdy tańczą na lodzie", za co była nominowana do Telekamer 2008 w kategorii „Rozrywka” (z Kurzajewskim; zajęli piąte miejsce) i do Wiktorów 2007 w kategorii „Największe odkrycie telewizyjne”. 9 czerwca 2008 rozwiązała umowę z firmą fonograficzną Kayax, a cztery dni później wystąpiła z utworem „Kogo kocham” w konkursie „Premier” na 45. KFPP w Opolu.
14 lutego 2009 wydała singiel „Valentine”, który nagrała z Wyclefem Jeanem. W tym samym roku wydała singiel „Maximum”, który dodawany był do pasty do zębów „blend-a-med 3DWhite LUXE”. Przed wydaniem singla wystąpiła w telewizyjnej reklamie produktu tej marki. 16 maja 2011 wydała na polski i brytyjski rynek album pt. "Spider Web", który nagrywała w angielskich studiach Air i Sarm. Mimo współpracy m.in. z Timem Huttonem, Denisem Ingoldsbyem, Wyclefem Jeanem czy Fabolousem, płyta w Polsce nie osiągnęła zamierzonego sukcesu i po wydaniu dwóch singli jej promocja się zakończyła. Znajdujący się na albumie utwór „Been a fool” znalazł się na pierwszym miejscu listy przebojów „Chartbase” w Danii. 
Od marca 2012 zasiadała w jury programu TVN "X Factor"; w drugiej edycji prowadziła grupę „16-24”, w trzeciej – „Zespoły”, a w czwartej – uczestników „25+”. W 2012 użyczyła głosu Wenerys, temperamentnej królowej Amazonek w animowanym filmie "Roman barbarzyńca". W maju 2012 nagrodzona została statuetką Plejada Top Ten za „świetny debiut w roli jurora i nową jakość, która wniosła do programu »X Factor«”. W tym samym roku miesięcznik „Forbes” umieścił ją na 92. miejscu listy „100 najcenniejszych gwiazd polskiego show-biznesu”; reklamodawcy wycenili jej wartość rynkową na 296 tys. zł. Pod koniec roku w serwisie YouTube opublikowała cover utworu Adele „Skyfall”, nagrany w towarzystwie Denmark Street Big Band, za który serwis All About Music przyznał jej nominację w kategorii „Najgorszy występ”.
W lutym 2013 w programie "Dzień dobry TVN" ogłosiła, że wraz z producentem muzycznym Michałem Przytułą pracuje nad trzecim solowym albumem. W grudniu 2013 w tym samym programie premierowo zaśpiewała fragment tytułowego singla z płyty – „Blizna”. Po raz pierwszy na żywo zaśpiewała piosenkę podczas sylwestrowego koncertu TVN w Krakowie. Album "Blizna" wydała 18 marca 2014 nakładem Parlophone. Płyta zadebiutowała na 14. miejscu listy OLiS i spotkała się z pozytywnym odbiorem; recenzenci chwalili przede wszystkim to, że „po raz pierwszy w swej karierze Tatiana Okupnik nie irytuje swą dawną manierą, wypracowaną w Blue Cafe, a porównywaną przez złośliwców do »kaczego kwakania«. Tym razem jej wokal jest czysty, świadomie trzymany w ryzach, pozbawiony niepotrzebnej ekwilibrystyki wokalnej, sensownie podporządkowany całości kompozycji”. 17 maja 2014 w programie "X Factor" po raz pierwszy na żywo zaprezentowała drugi singel z albumu "Blizna" – „Oczy na zapałki”. W grudniu otrzymała nominację do nagrody Yach Film 2014 w kategorii „Kreacja aktorska” w teledysku „Blizna”. Od 6 marca do 22 maja 2015 uczestniczyła w trzeciej edycji programu rozrywkowego Polsatu "Dancing with the Stars. Taniec z gwiazdami", w parze z Tomaszem Barańskim zajęła drugie miejsce w finale. W maju współprowadziła „Koncert Platynowy” podczas festiwalu muzycznego "Polsat SuperHit Festiwal 2015". Wraz z oczekiwaniem na narodziny pierwszego dziecka zawiesiła działalność medialną.
W 2020 publikowała w serwisie YouTube i na portalu Instagram nagrania w ramach cyklu „Liczby mają imiona”, w którym kobiety opowiadały o macierzyństwie, depresji poporodowej i powikłaniach po porodzie. Odważne intymne wyznania Okupnik wzbudziły duże zainteresowanie mediów. W sierpniu 2022 wydała utrzymany w bluesowej stylistyce singel „Mama (idzie w długą)”.
Życie prywatne.
W 2013 w Łodzi poślubiła Michała Micielskiego, menedżera Marcina Gortata. Mają córkę Matyldę (ur. 15 sierpnia 2016) i syna Tymona (ur. kwiecień 2018).

</doc>
<doc id="393373" url="https://pl.wikipedia.org/wiki?curid=393373" title="Styka">
Styka



</doc>
<doc id="393375" url="https://pl.wikipedia.org/wiki?curid=393375" title="Guildpact">
Guildpact

Guildpact: jest to rozszerzenie gry . Dodatek ten jest drugim z kolei w bloku Ravnicy i składa się ze 165 kart. Premiera miała miejsce 3 lutego 2006 roku.
Gildie.
Dodatek ten wprowadza następujące gildie, które tak jak w całym bloku, składają się jedynie z kart w dwóch, określonych kolorach.
Nowe mechaniki.
Dodatek ten wprowadził do gry pięć kart „enchantment"(pol. Urok) których cechą szczególną jest to, iż mogą wpłynąć na zasady gry. Wszystkie zawierają w nazwie wyraz "Leyline".
Ich działanie opiera się na możliwości rozpoczęcia gry z nimi na stole, o ile mamy je na ręce na początku rozgrywki. W takim wypadku możemy pokazać dany "Leyline" przeciwnikowi i położyć do gry bez płacenia kosztu. Czar ten nie może być skontrowany.

</doc>
<doc id="393378" url="https://pl.wikipedia.org/wiki?curid=393378" title="Miklós Zrínyi">
Miklós Zrínyi

Miklós Zrínyi to węgierska wersja imienia i nazwiska kilku osób (oryginalna kolejność jest odwrotna, tzn. "Zrínyi Miklós")

</doc>
<doc id="393379" url="https://pl.wikipedia.org/wiki?curid=393379" title="Wiesława Mazurkiewicz">
Wiesława Mazurkiewicz

Wiesława Mazurkiewicz-Lutkiewicz (ur. 25 marca 1926 w Łodzi, zm. 20 kwietnia 2021 w Warszawie) – polska aktorka.
Życiorys.
W 1952 ukończyła studia na PWST w Łodzi. Jej debiut teatralny miał miejsce 7 kwietnia 1951 roku.
Występowała w teatrach:
Współpracowała przeważnie z Zygmuntem Hübnerem w Teatrze Powszechnym w Warszawie. Będąc na emeryturze grała w trzech warszawskich teatrach. 
Zmarła 20 kwietnia 2021 w wieku 95 lat. 29 kwietnia 2021 odbył się pogrzeb aktorki, została pochowana w Alei Zasłużonych Cmentarza Wojskowego na Powązkach w Warszawie u boku męża (kwatera G-tuje-32).
Życie prywatne.
W latach 1950–2017 była żoną Gustawa Lutkiewicza (w filmie "Zakole" z 1988 wspólnie zagrali parę małżeńską). Mieli córkę Katarzynę (1961–2021).

</doc>
<doc id="393384" url="https://pl.wikipedia.org/wiki?curid=393384" title="Adamierz (województwo małopolskie)">
Adamierz (województwo małopolskie)

Adamierz – wieś w Polsce, położona w województwie małopolskim, w powiecie dąbrowskim, w gminie Olesno.
W latach 1975–1998 wieś administracyjnie należała do województwa tarnowskiego.
Według danych z 2011 roku wieś zamieszkiwało 281 osób.

</doc>
<doc id="393386" url="https://pl.wikipedia.org/wiki?curid=393386" title="Adamierz (województwo wielkopolskie)">
Adamierz (województwo wielkopolskie)

Adamierz – wieś w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość administracyjnie należała do województwa konińskiego.

</doc>
<doc id="393387" url="https://pl.wikipedia.org/wiki?curid=393387" title="Adamki (województwo kujawsko-pomorskie)">
Adamki (województwo kujawsko-pomorskie)

Adamki – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Zbójno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 184 mieszkańców. Jest dziewiątą co do wielkości miejscowością gminy Zbójno.

</doc>
<doc id="393388" url="https://pl.wikipedia.org/wiki?curid=393388" title="Adamki (województwo łódzkie)">
Adamki (województwo łódzkie)

Adamki – wieś w Polsce położona w województwie łódzkim, w powiecie sieradzkim, w gminie Błaszki.
W latach 1975–1998 miejscowość położona była w województwie sieradzkim.
Urodził się tu Kazimierz Żelisławski (ur. 15 marca 1893, zm. wiosną 1940 w Katyniu) – pułkownik kawalerii Wojska Polskiego, kawaler Orderu Virtuti Militari, ofiara zbrodni katyńskiej.

</doc>
<doc id="393389" url="https://pl.wikipedia.org/wiki?curid=393389" title="Adamowizna (województwo mazowieckie)">
Adamowizna (województwo mazowieckie)

Adamowizna – wieś w Polsce położona nad rzeką Mrowną w województwie mazowieckim, w powiecie grodziskim, w gminie Grodzisk Mazowiecki.
Wieś prywatna Królestwa Kongresowego, położona była w 1827 roku w powiecie błońskim, obwodzie warszawskim województwa mazowieckiego. W latach 1975–1998 miejscowość administracyjnie należała do województwa warszawskiego.
Przez miejscowość przepływa niewielka rzeka (struga) Mrowna.
Przez wieś przebiega niebieski turystyczny szlak pieszy Radziejowice – Adamów – Kuklówka Zarzeczna – Adamowizna – Grodzisk Maz. (początek szlaku Radziejowice – Głosków).
W latach 1932–1939 we wsi mieszkał Wiktor Gzowski (1888–1940), major piechoty Wojska Polskiego, zamordowany w Katyniu.
24 kwietnia 1953 r. bratanek malarza Józefa Chełmońskiego, Mateusz Chełmoński, ofiarował teren pod budowę szkoły podstawowej w Adamowiźnie.
Wieś jest siedzibą rzymskokatolickiej parafii św. Matki Teresy z Kalkuty.

</doc>
<doc id="393390" url="https://pl.wikipedia.org/wiki?curid=393390" title="Adamowizna (województwo podlaskie)">
Adamowizna (województwo podlaskie)

Adamowizna – wieś w Polsce położona w województwie podlaskim, w powiecie suwalskim, w gminie Szypliszki.
Pod koniec XIX wieku wieś liczyła 169 mieszkańców w 26 domach.
W latach 1975–1998 miejscowość administracyjnie należała do województwa suwalskiego.
We wsi kilka lat temu można było obejrzeć chatę, której część pochodzi z lat 40. XIX wieku. Na terenie gospodarstwa jest również budynek gospodarczy, prawdopodobnie także z XIX w. Pochodzący z tego samego okresu spichlerz został już rozebrany, z uwagi na zły stan techniczny. Wszystkie zabytkowe budynki zostały już rozebrane.

</doc>
<doc id="393391" url="https://pl.wikipedia.org/wiki?curid=393391" title="Adamówka (województwo lubelskie)">
Adamówka (województwo lubelskie)

Adamówka – wieś w Polsce położona w województwie lubelskim, w powiecie krasnostawskim, w gminie Żółkiewka.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Żółkiewka. Według Narodowego Spisu Powszechnego (III 2011 r.) wieś liczyła 116 mieszkańców.

</doc>
<doc id="393392" url="https://pl.wikipedia.org/wiki?curid=393392" title="Adamów (gmina Kłomnice)">
Adamów (gmina Kłomnice)

Adamów – wieś w Polsce położona w województwie śląskim, w powiecie częstochowskim, w gminie Kłomnice.
Nazwa.
Miejscowość po raz pierwszy jest notowana od XIX wieku: w 1827 "Adamów", 1900 "Adamów". Nazwa pochodzi od imienia Adam z dodaniem sufiksu -ów
Historia.
Pod koniec XIX wieku miejscowość jako wieś, folwark oraz kolonia "Adamów" odnotował Słownik geograficzny Królestwa Polskiego. Leżała ona w powiecie noworadomskim, gmina Rzeki, parafia Mstów. W 1827 wieś liczyła 22 domy i 152 mieszkańców. W 1900 26 domów, w których mieszkało 170 mieszkańców i miała 312 morg przestrzeni. Folwark 351 morg na których stał 1 dom z 12 mieszkańcami.
W latach 1975–1998 miejscowość administracyjnie należała do województwa częstochowskiego.
20 lipca 2007 przez wieś przeszła trąba powietrzna, niszcząc kilkadziesiąt zabudowań gospodarskich.

</doc>
<doc id="393394" url="https://pl.wikipedia.org/wiki?curid=393394" title="Rimnicu Vilcea">
Rimnicu Vilcea



</doc>
<doc id="393395" url="https://pl.wikipedia.org/wiki?curid=393395" title="Powiat Rugen">
Powiat Rugen



</doc>
<doc id="393398" url="https://pl.wikipedia.org/wiki?curid=393398" title="Glashutte">
Glashutte



</doc>
<doc id="393399" url="https://pl.wikipedia.org/wiki?curid=393399" title="Sułkowski">
Sułkowski



</doc>
<doc id="393401" url="https://pl.wikipedia.org/wiki?curid=393401" title="Bogdan Marian Sikorski">
Bogdan Marian Sikorski

Bogdan Marian Wincenty Sikorski (ur. 23 lutego 1920 w Poznaniu, zm. 4 lutego 1988 w Gdańsku) – polski duchowny rzymskokatolicki, biskup diecezjalny płocki w latach 1964–1988.
Życiorys.
Studia teologiczne odbył w Gnieźnie i Krakowie (tamże przyjął w 1945 święcenia kapłańskie), specjalistyczne studia prawnicze odbył na Katolickim Uniwersytecie Lubelskim. Pracował m.in. jako duszpasterz w Krzepicach, Gostyniu, Poznaniu, był kapelanem urszulanek poznańskich oraz wicekanclerzem kurii w Poznaniu.
Biskupem diecezjalnym diecezji płockiej mianował go papież Paweł VI 21 stycznia 1964. 13 lutego 1964 objął rządy w diecezji, a sakry biskupiej udzielił mu 5 kwietnia 1964 w Częstochowie prymas Stefan Wyszyński. Był inicjatorem powstania „Studiów Płockich” i Soborowego Studium Teologiczno-Pastoralnego. Od lipca 1984 pozostawał formalnie biskupem płockim, ale obowiązki administrowania diecezją zgodnie z decyzją papieża Jana Pawła II przekazał biskupowi koadiutorowi i jednocześnie administratorowi apostolskiemu "sede plena" diecezji Zygmuntowi Kamińskiemu. Jako powód odwołania biskupa z urzędu podaje się współpracę z organami bezpieczeństwa państwa i wyprawienie wesela synowi w pałacu biskupim.
Zmarł w Gdańsku. Został pochowany w katedrze płockiej.

</doc>
<doc id="393404" url="https://pl.wikipedia.org/wiki?curid=393404" title="Adampol (kolonia w województwie lubelskim)">
Adampol (kolonia w województwie lubelskim)

Adampol – kolonia w Polsce położona w województwie lubelskim, w powiecie włodawskim, w gminie Wyryki.
W latach 1975–1998 miejscowość administracyjnie należała do województwa chełmskiego.
W miejscowości znajduje się myśliwski pałac Zamoyskich, zaprojektowany przez Jana Witkiewicza Koszczyca i zbudowany w latach dwudziestych XX wieku. W dniach 27–30 września 1939 w pałacu mieściła się kwatera generała dywizji Franciszka Kleeberga, dowódcy Grupy Operacyjnej „Polesie”. Obecnie mieści się tu Zakład Opieki Zdrowotnej Gruźlicy i Chorób Płuc.
Wierni Kościoła rzymskokatolickiego należą do parafii Najświętszego Serca Jezusowego we Włodawie.
Pałac Zamoyskich.
Pałac został wybudowany z cegły (otynkowany) w stylu eklektycznym w latach 1923–1928 (według wytycznych pierwszego właściciela – Konstantego Zamoyskiego, wnuka Augusta), przez architekta Zygmunta Dewuara, a następnie Jana Koszczyca Witkiewicza) dla Jana i Natalii Zamoyskich.
Pałac wraz z bocznymi skrzydłami i z zabudowaniami gospodarczymi zgrupowany jest wokół czterobocznego dziedzińca. Główny budynek, z elewacją frontową zwróconą na południowy wschód, wzniesiony został na planie podłużnego prostokąta z półkolistą kolumnadą na osi fasady. Od wschodu dostawione jest pod kątem prostym skrzydło boczne na planie podłużnym z ryzalitami na osi z przodu i z tyłu. W części północnej pomiędzy skrzydłami bocznymi a budynkami gospodarczymi znajdują się wieżyczki na planie koła.
Główny budynek wchodzący w skład zespołu jest parterowy, podpiwniczony, z użytkowym poddaszem i wieżami w północnych narożach. Korpus nakryty wysokim dachem dwuspadowym z lukarnami i wieżami z dachami cebulastymi. Od południowego zachodu do korpusu przylega parterowy korytarz z półkolistym ryzalitem od zewnątrz, nad którym znajduje się trakt spacerowy. Ściany zewnętrzne pałacu na niskim cokole, gładkie zwieńczone gzymsem.
Fasada jednokondygnacyjna, dwunastoosiowa. Pośrodku znajduje się półkolisty portyk o wysokich smukłych kolumnach, na którym wspiera się balkon. Okna rozmieszczone regularnie. Elewacja północno-zachodnia, od dziedzińca parterowa w części korpusu, z pięcioosiowym dwukondygnacyjnym ryzalitem zwieńczonym trójkątnym szczytem, flankowana piętrowymi wieżami o nieregularnie rozmieszczonych oknach. Szczyt ryzalitu opracowany jest w następujący sposób: w prostokątnym polu środkowym ujętym pilastrami znajduje się kartusz herbowy, nad którym umieszczony został trójkątny przyczółek z gzymsem kostkowym. Partia środkowa ujęta została dwoma spływami, które zakończone są niewielkimi filarami.
Dekoracja ścian i wnętrza wykonana została z elementów rzeźbiarskich przeniesionych ze zniszczonego w czasie I wojny światowej osiemnastowiecznego pałacu w Różance, dawnej siedziby linii rodu Zamoyskich z Włodawy. We wschodnim skrzydle wkomponowano trzynaście kapiteli korynckich, pochodzących z początku XVIII wieku oraz tablicę informacyjną z datą 1716. Do pałacu w Adampolu przeniesiono także kominek z 1836 oraz kilka klasycystycznych rzeźb. W skrzydle zachodnim, w kaplicy, wmontowano dwa średniowieczne witraże.

</doc>
<doc id="393405" url="https://pl.wikipedia.org/wiki?curid=393405" title="Adolfin (województwo lubelskie)">
Adolfin (województwo lubelskie)

Adolfin – kolonia w Polsce położona w województwie lubelskim, w powiecie chełmskim, w gminie Siedliszcze.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 48 mieszkańców i była 25. co do wielkości miejscowością gminy Siedliszcze.

</doc>
<doc id="393406" url="https://pl.wikipedia.org/wiki?curid=393406" title="Adolfin (województwo mazowieckie)">
Adolfin (województwo mazowieckie)

Adolfin – wieś w Polsce położona w województwie mazowieckim, w powiecie radomskim, w gminie Pionki.
W latach 1957–1975 miejscowość administracyjnie należała do województwa kieleckiego, a następnie w latach 1975–1998 do województwa radomskiego.
Wierni kościoła rzymskokatolickiego należą do parafii św. Mikołaja i św. Małgorzaty w Jedlni.
Historia.
W czasie I Rzeczypospolitej Adolfin leżał na terenie województwa sandomierskiego, w latach 1810–1815 w departamencie radomskim Księstwa Warszawskiego, w latach 1816–1837 w obwodzie radomskim województwa sandomierskiego, w latach 1837–1844 w guberni sandomierskiej i wreszcie w latach 1845–1915 na terenie guberni radomskiej Królestwa Kongresowego.
W latach 1919–1939 miejscowość administracyjnie należała do powiatu kozienickiego, w województwie kieleckim.
W czasie okupacji znajdował się pod niemiecką administracją w ramach Generalnego Gubernatorstwa.

</doc>
<doc id="393407" url="https://pl.wikipedia.org/wiki?curid=393407" title="Feliks Żukowski">
Feliks Żukowski

Feliks Żukowski (ur. 30 maja 1904 w Rydze, zm. 17 stycznia 1976 w Łodzi) – polski aktor teatralny, filmowy i telewizyjny, reżyser teatralny, obrońca Polski z września 1939, żołnierz Armii Krajowej, więzień obozu koncentracyjnego w Sachsenhausen.
Życiorys.
Urodził się 30 maja 1904 w Rydze, ówcześnie na terytorium Imperium Rosyjskiego (ob. Łotwa). W 1925 zdał aktorski egzamin eksternistyczny i do 1927 grał w Teatrze Miejskim w Lublinie. Przed II wojną światową występował głównie na scenach teatrów wileńskich, m.in. w Teatrze Komedii Muzycznej „Lutnia” (1926–1927) i Teatrze Reduta (1928–1930) i teatrów warszawskich, m.in. w Teatrze Kameralnym (1932–1933), Teatrze Ateneum (1933–1934), Teatrze Polskim (1934–1935), Teatrach TKKT (1935–1936), Teatrze Powszechnym (1936–1937) i Teatrze Narodowym (1937–1939).
Uczestniczył w kampanii wrześniowej 1939 jako oficer rezerwy. Brał udział m.in. w obronie Warszawy i w bitwie nad Narwią, wzięty do niewoli uciekł i wrócił do Warszawy.
Podczas okupacji imał się różnych zajęć, następnie pracował w Męskiej Miejskiej Szkole Zawodowej. Brał udział w walce konspiracyjnej Armii Krajowej. W 1944 został aresztowany i był więźniem obozu koncentracyjnego Sachsenhausen-Oranienburg.
W 1945 wrócił do Polski i osiedlił się w Łodzi. Występował na deskach Teatru Kameralnego Domu Żołnierza (1945–1947) i Teatru Wojska Polskiego (1947–1949). W latach 1949–1952 był aktorem Teatrów Dramatycznych we Wrocławiu. Od 1952 był nieprzerwanie związany ze scenami łódzkimi: Teatru im. Stefana Jaracza (1952–1957 i 1960–1976), Teatru Nowego (1957–1958) i Teatru Powszechnego (1959–1960). W latach 1953–1955 i 1960–1971 był dyrektorem naczelnym i artystycznym Teatru im. Stefana Jaracza. W latach 1952–1957 i 1960–1971 również reżyserował. Od 1973 był członkiem zasłużonym SPATiF–ZASP.
Występował również w Teatrze Telewizji, m.in. w spektaklach: "Złota kareta" Leonida Leonowa w reż. Jerzego Antczaka (1960) i "Jak wam się podoba" Williama Szekspira w reż. Zygmunta Hübnera (1963) i w "Ziemi obiecanej" Władysława Reymonta w reż. Tadeusza Worontkiewicza (1967), "Niemcach" Leona Kruczkowskiego (1968) i "Pierwszym dniu wolności" Leona Kruczkowskiego w reż. Zbigniewa Kuźmińskiego (1969), a także w roli tytułowej w przedstawieniu "Jegor Bułyczow" Maksima Gorkiego (1971) i w roli Brennana w "Czerwonych różach dla mnie" Seána O’Caseya w reż. Jerzego Domaradzkiego (1979). Ponadto od 1931 wystąpił w ponad 40 filmach.
Zmarł 17 stycznia 1976 w Łodzi i został pochowany na Starym Cmentarzu przy ul. Ogrodowej (kwatera 41-3/9).
W 1952 otrzymał nagrodę państwową II stopnia za rolę Lenina w sztuce "Pogodina".

</doc>
<doc id="393408" url="https://pl.wikipedia.org/wiki?curid=393408" title="Agnieszkowo (województwo kujawsko-pomorskie)">
Agnieszkowo (województwo kujawsko-pomorskie)

Agnieszkowo – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 89 mieszkańców. Jest 33. co do wielkości miejscowością gminy Lubraniec.

</doc>
<doc id="393409" url="https://pl.wikipedia.org/wiki?curid=393409" title="Agnieszkowo (województwo mazowieckie)">
Agnieszkowo (województwo mazowieckie)

Agnieszkowo – wieś w Polsce położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość administracyjnie należała do województwa płockiego.

</doc>
<doc id="393410" url="https://pl.wikipedia.org/wiki?curid=393410" title="Albertów (województwo lubelskie)">
Albertów (województwo lubelskie)

Albertów – wieś w Polsce położona w województwie lubelskim, w powiecie łęczyńskim, w gminie Puchaczów.
W latach 1975–1998 miejscowość administracyjnie należała do ówczesnego województwa lubelskiego.
Obok miejscowości przepływa niewielka rzeka Świnka, dopływ Wieprza.
Wieś powstała na przełomie XIX i XX wieku, po raz pierwszy wymieniona w katalogu Diecezji Lubelskiej wydanym w roku 1899. 

</doc>
<doc id="393411" url="https://pl.wikipedia.org/wiki?curid=393411" title="Albertów (województwo śląskie)">
Albertów (województwo śląskie)

Albertów – wieś w Polsce położona w województwie śląskim, w powiecie kłobuckim, w gminie Lipie.
W latach 1975–1998 miejscowość administracyjnie należała do województwa częstochowskiego.

</doc>
<doc id="393412" url="https://pl.wikipedia.org/wiki?curid=393412" title="Albertów (województwo wielkopolskie)">
Albertów (województwo wielkopolskie)

Albertów – wieś w Polsce położona w województwie wielkopolskim, w powiecie tureckim, w gminie Turek.
W latach 80. XIX wieku wieś zamieszkiwało 22 gospodarzy, posiadających po 15 mórg ziemi.
W latach 1975–1998 miejscowość położona była w województwie konińskim.

</doc>
<doc id="393413" url="https://pl.wikipedia.org/wiki?curid=393413" title="Albinów (województwo łódzkie)">
Albinów (województwo łódzkie)

Albinów – wieś w Polsce położona w województwie łódzkim, w powiecie zgierskim, w gminie Głowno.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="393414" url="https://pl.wikipedia.org/wiki?curid=393414" title="Aleksandria (województwo łódzkie)">
Aleksandria (województwo łódzkie)

Aleksandria – wieś w Polsce położona w województwie łódzkim, w powiecie zgierskim, w gminie Ozorków.
W latach 1975–1998 miejscowość administracyjnie należała do ówczesnego województwa łódzkiego.
Komunikacja.
Przez teren wsi przebiega droga krajowa 91. Znajduje się tu też przystanek linii tramwajowej 46, łączącej Łódź z Ozorkowem.

</doc>
<doc id="393415" url="https://pl.wikipedia.org/wiki?curid=393415" title="Aleksandria (województwo śląskie)">
Aleksandria (województwo śląskie)

Aleksandria – wieś o charakterze wielodrożnicy w Polsce położona w województwie śląskim, w powiecie częstochowskim, w gminie Konopiska. Znajduje się tam zakład produkujący wyroby mięsne, oraz zakład produkcji kostki brukowej, dystrybuowanej na całą Polskę. Przez Aleksandrię płynie rzeka Aleksandrówka.
W 1929 r. wieś zamieszkiwało 1158 mieszkańców. Swoje majątki mieli tu Jan Chmielowski i Franciszek Kożuchowski. We wsi był jeden kowal, stolarz i trzy sklepy spożywcze.
W latach 1975–1998 miejscowość administracyjnie należała do województwa częstochowskiego.
Według stanu na 2008 wieś liczyła 2131 mieszkańców.
Podzielona jest na dwa sołectwa: Aleksandria I (1 319 mieszkańców) i Aleksandria II (812 mieszkańców).
Położenie.
Położona jest na zachód od drogi krajowej łączącej Konopiska z Blachownią.
Historia.
Wieś założona została na cześć cesarza Rosji Aleksandra II. Wcześniej teren ten porośnięty był lasem. W Aleksandrii znajduje się kościół św. Maksymiliana Kolbe wybudowany w 1991 roku. Znajduje się tu też dom Misjonarek św. Antoniego Marii Klareta.
Dzielnice.
Wieś podzielona jest na przyjęte zwyczajowo dzielnice: Góry, Krzaki, Dołki, Brzozowiec, Pochulanka, Pogranicze, Kurwinów, Stawki, Żabia, Cztery Kopy.

</doc>
<doc id="393416" url="https://pl.wikipedia.org/wiki?curid=393416" title="Aleksandria (województwo wielkopolskie)">
Aleksandria (województwo wielkopolskie)

Aleksandria – wieś w Polsce położona w województwie wielkopolskim, w powiecie kaliskim, w gminie Brzeziny.
W latach 1975–1998 miejscowość administracyjnie należała do województwa kaliskiego.

</doc>
<doc id="393417" url="https://pl.wikipedia.org/wiki?curid=393417" title="Aleksandrowice (województwo dolnośląskie)">
Aleksandrowice (województwo dolnośląskie)

Aleksandrowice (niem. "Alexanderwitz") – wieś w Polsce położona w województwie dolnośląskim, w powiecie wołowskim, w gminie Wińsko.
Według danych z 2011 roku miejscowość zamieszkiwały 72 osoby.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Aleksandrowice wymienione są w bulli papieża Jana XXII pod rokiem 1326 jako "Lexandrouicz", gdy w dokumencie wspomniany został Stefan z Aleksandrowic, rektor szkoły w Bierutowie.
9 grudnia 1947 ustalono urzędową polską nazwę miejscowości – Aleksandrowice, określając drugi przypadek jako Aleksandrowic, a przymiotnik – aleksandrowicki.

</doc>
<doc id="393418" url="https://pl.wikipedia.org/wiki?curid=393418" title="Aleksandrowice (województwo małopolskie)">
Aleksandrowice (województwo małopolskie)

Aleksandrowice – wieś w Polsce, położona w województwie małopolskim, w powiecie krakowskim, w gminie Zabierzów. Integralna część miejscowości: Podlesie.
Położenie.
Aleksandrowice znajdują się na Wyżynie Krakowsko-Częstochowskiej w obrębie Garbu Tenczyńskiego i Obniżenia Cholerzyńskiego. Wieś graniczy: od północy z Kleszczowem i Burowem; od wschodu z Balicami; od zachodu z Morawicą i Brzoskwinią. Położone są ok. 3 km na zachód od granic Krakowa. Na południowych krańcach wsi przebiega autostrada A4 (wraz z "Miejscem Obsługi Podróżnych Aleksandrowice" (kierunek: Katowice, (kierunek: Kraków), stacja paliw PKN Orlen oraz McDonald’s), a tuż za nią znajduje się pas startowy portu lotniczego w Balicach.
Nazwa.
Nazwa wsi należy do typu nazw patronimicznych, (odojcowskich). Posiada formy uboczne: Leksandrovice (1404), Alexandrowycze (1470–1480), Olexandrowycze (1498), Alexandrowice (1581).
Historia.
Wieś wzmiankowana w 1401 jako własność rycerska, która początkowo należała do przedstawicieli rodu Toporów z pobliskiej Morawicy zwanymi Aleksandrowskimi.
Wieś w I. połowie XV w. przeszła do rąk Karnińskich. W XVI w. należała do Jana Karnińskiego, jednego z pierwszych zwolenników reformacji. Późniejszy właściciel Stanisław Iwan Karniński oddał swój dwór w 1591 na zbór kalwinom krakowskim, którzy utracili zbór krakowski, gdy został podpalony przez sfanatyzowany tłum katolików, głównie studentów Akademii Krakowskiej oraz plebs krakowski. Zbór w Aleksandrowicach zburzył w 1613 w nocnym napadzie ten sam plebs krakowski. W 1625 zniszczony dwór nabył dziedzic wsi Piotr Gołuchowski, który go odbudował. Jego syn Piotr, znany z awanturnictwa, przeszedł na katolicyzm i wydalił ze swych włości innowierców. Pod koniec XVII w. właścicielami zostali Korycińscy, w latach 1700–1728 Teofil Pawłowski, a potem Franciszek Ksawery Kochanowski. Od 1762 wieś weszła do majątku Antoniego Potockiego, potem do Jana Potockiego, a na końcu do Franciszka Żeleńskiego. U schyłku XVIII w. wieś zamieszkiwało ponad 200 osób.
W latach 1815–1846 wieś położona była na terenie Wolnego Miasta Krakowa, potem w zaborze austriackim.
Dobra tabularne księcia Eugeniusza Lubomirskiego, położone w 1905 roku w powiecie krakowskim Królestwa Galicji i Lodomerii.
W czasie II Rzeczypospolitej wieś należała do powiatu krakowskiego w województwie krakowskim. Od 26 października 1939 do 18 stycznia 1945 należała do Landkreis Krakau, dystryktu krakowskiego w Generalnym Gubernatorstwie.
Po II wojnie światowej należała do ówczesnej gminy Liszki. Od 6 października 1954 wieś (bez ówczesnych przysiółków Kleszczów i Kochanów) należała do gromady Balice, którą zniesiono 1 stycznia 1969, a jej obszar włączono do gromady Zabierzów. Od 1 stycznia 1973 należy do gminy Zabierzów. W latach 1975–1998 miejscowość administracyjnie należała do województwa krakowskiego.
Na wschodnich krańcach wsi znajduje się niewielkie osiedle mieszkaniowe wybudowane w latach 70. XX wieku.
Turystyka.
Tereny wsi ze względu na atrakcyjność krajobrazową i walory przyrodnicze włączone zostały w obręb Tenczyńskiego Parku Krajobrazowego. W miejscowości i w bezpośrednim jej sąsiedztwie znajduje się wiele atrakcyjnych z punktu widzenia turystyki i rekreacji obiektów i obszarów. Należą do nich: Dolina Aleksandrowicka z dwoma stawami, Las Zabierzowski z rezerwatem przyrody Skała Kmity, wąwóz Zbrza. Wytrasowana ścieżka dydaktyczna umożliwia zwiedzenie stromych zachodnich zboczy Doliny Aleksandrowickiej z wapiennymi, udostępnionymi do wspinaczki skalnej skałami – Krzywy Sąd i Głowa Słonia. Ze skałą Krzywy Sąd związana jest oryginalna legenda wyjaśniająca jej nazwę. Na północno-wschodnich krańcach wsi znajduje się Winna Góra, na stokach której w XVI w. Seweryn Boner założył winnice oraz gaje: brzoskwiniowe, morelowe i figowe, które należały do pierwszych hodowli owoców południowych na ziemiach polskich. A na północno-zachodnich krańcach wsi znajduje się góra Pękacz.
Komunikacja.
Dojechać tutaj można z Krakowa autobusami aglomeracyjnymi nr 209, 228 i 258. Istnieje też możliwość dojazdu marszrutką prywatnego przewoźnika.

</doc>
<doc id="393419" url="https://pl.wikipedia.org/wiki?curid=393419" title="Aleksandrowo (powiat wągrowiecki)">
Aleksandrowo (powiat wągrowiecki)

Aleksandrowo – wieś pałucka w Polsce położona w województwie wielkopolskim, w powiecie wągrowieckim, w gminie Wapno.
W latach 1975−1998 miejscowość administracyjnie należała do województwa pilskiego.

</doc>
<doc id="393421" url="https://pl.wikipedia.org/wiki?curid=393421" title="Aleksandrówek (województwo wielkopolskie)">
Aleksandrówek (województwo wielkopolskie)

Aleksandrówek – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość administracyjnie należała do województwa konińskiego.

</doc>
<doc id="393422" url="https://pl.wikipedia.org/wiki?curid=393422" title="Aleksandrówka (powiat kutnowski)">
Aleksandrówka (powiat kutnowski)

Aleksandrówka – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość administracyjnie należała do województwa płockiego.

</doc>
<doc id="393423" url="https://pl.wikipedia.org/wiki?curid=393423" title="Aleksandrówka (powiat suwalski)">
Aleksandrówka (powiat suwalski)

Aleksandrówka – wieś w Polsce położona w województwie podlaskim, w powiecie suwalskim, w gminie Szypliszki.
Wieś założona w okresie caratu. Jej nazwa oraz nazwy wsi sąsiadujących (Mikołajówka, Romaniuki) zostały nadane na cześć kolejnych carów - odpowiednio Aleksandra i Mikołaja oraz na cześć rodu (dynastia Romanowów). W latach 1975–1998 miejscowość administracyjnie należała do województwa suwalskiego.

</doc>
<doc id="393424" url="https://pl.wikipedia.org/wiki?curid=393424" title="Aleksandrówka (województwo śląskie)">
Aleksandrówka (województwo śląskie)

Aleksandrówka (do 1977 roku Święta Anna) – wieś w Polsce położona w województwie śląskim, w powiecie częstochowskim, w gminie Przyrów.
W latach 1975–1998 miejscowość administracyjnie należała do województwa częstochowskiego.
Klasztor.
We wsi znajduje się zabytkowy pobernardyński zespół klasztorny, obecnie sióstr dominikanek. Barokowy kościół św. Anny powstał na początku XVIII wieku. W kaplicy klasztornej z XVII wieku, znajduje się, otoczona kultem, figura Świętej Anny.

</doc>
<doc id="393425" url="https://pl.wikipedia.org/wiki?curid=393425" title="Aleksandrówka (województwo wielkopolskie)">
Aleksandrówka (województwo wielkopolskie)

Aleksandrówka – wieś w Polsce położona w województwie wielkopolskim, w powiecie kolskim, w gminie Koło. Miejscowość leży 4 km na północ od centrum Koła, na północ od drogi lokalnej łączącej Czołowo z Ruchenną.
W latach 1975–1998 miejscowość administracyjnie należała do województwa konińskiego.
Zobacz też.
Aleksandrówka 

</doc>
<doc id="393426" url="https://pl.wikipedia.org/wiki?curid=393426" title="Aleksandrów (województwo opolskie)">
Aleksandrów (województwo opolskie)

Aleksandrów – wieś w Polsce położona w województwie opolskim, w powiecie oleskim, w gminie Praszka.
W latach 1975−1998 miejscowość administracyjnie należała do województwa częstochowskiego.

</doc>
<doc id="393427" url="https://pl.wikipedia.org/wiki?curid=393427" title="Alfonsów (powiat opoczyński)">
Alfonsów (powiat opoczyński)

Alfonsów – wieś w Polsce położona w województwie łódzkim, w powiecie opoczyńskim, w gminie Paradyż.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Przemienienia Pańskiego w Wielkiej Woli.

</doc>
<doc id="393428" url="https://pl.wikipedia.org/wiki?curid=393428" title="Alfonsów (województwo mazowieckie)">
Alfonsów (województwo mazowieckie)

Alfonsów – wieś w Polsce położona w województwie mazowieckim, w powiecie płockim, w gminie Słubice.
W latach 1975–1998 miejscowość administracyjnie należała do województwa płockiego.

</doc>
<doc id="393429" url="https://pl.wikipedia.org/wiki?curid=393429" title="Alojzów (województwo mazowieckie)">
Alojzów (województwo mazowieckie)

Alojzów – wieś w Polsce położona w województwie mazowieckim, w powiecie radomskim, w gminie Iłża. 
Ma tu swoją lokalizację Szkoła Podstawowa, obecnie klasy I-III, kościół parafii rzymskokatolickiej, siedziba Ochotniczej Straży Pożarnej.
W latach 1975–1998 miejscowość położona była w województwie radomskim.

</doc>
<doc id="393430" url="https://pl.wikipedia.org/wiki?curid=393430" title="Amelin (województwo mazowieckie)">
Amelin (województwo mazowieckie)

Amelin – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
W miejscowości znajduje się kościół, który jest siedzibą parafii Nawiedzenia NMP. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Krasnosielc.

</doc>
<doc id="393431" url="https://pl.wikipedia.org/wiki?curid=393431" title="Ameryka (województwo lubelskie)">
Ameryka (województwo lubelskie)

Ameryka – wieś w Polsce położona w województwie lubelskim, w powiecie hrubieszowskim, w gminie Mircze. Leży przy drodze wojewódzkiej nr 844.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 74 mieszkańców i była 26. co do wielkości miejscowością gminy Mircze.

</doc>
<doc id="393432" url="https://pl.wikipedia.org/wiki?curid=393432" title="Ameryka (województwo warmińsko-mazurskie)">
Ameryka (województwo warmińsko-mazurskie)

Ameryka (dawniej Pagłowo, niem. "Pagelshof") – osada w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość administracyjnie należała do województwa olsztyńskiego.
Wieś położona przy drodze Olsztyn – Olsztynek, ok. 3 km na północny wschód od Olsztynka. W miejscowości znajduje się Zespół Szkół Podstawowo-Gimnazjalnych dla Dzieci Przewlekle Chorych w Ameryce oraz Wojewódzki Szpital Rehabilitacyjny dla Dzieci w Ameryce.
Historia.
Wieś powstała w 1917 r., kiedy to Warmiak za pieniądze zarobione w Ameryce kupił dwór z parkiem i ziemią, i siedlisko nazwał "Ameryką" ("Amerika"). Przed 1939 r. posiadłość kupił Niemiec o nazwisku Pagla i zmienił nazwę na "Pagelshof". Po 1945 r. przez pewien czas funkcjonowała nazwa "Pagłowo", ale później powrócono do pierwotnej nazwy "Ameryka".
W czasach PRL utworzono we wsi PGR. W latach 80. XX w. PGR Ameryka, razem z zakładami rolnymi w Łutynówku i Wilkowie, obejmował 1940 ha ziemi. W tym czasie PGR Ameryka specjalizował się w ogrodnictwie i zakupiono deszczownię na 560 ha. PGR Ameryka posiadał własne magazyny i suszarnię o pojemności 1600 ton. Powstały nowe budynki, łącznie we wsi było 85 mieszkań (dodatkowo PGR Ameryka dysponował także 104 mieszkaniami w pobliskim Olsztynku). W 1993 roku PGR został zlikwidowany.
W 2005 roku we wsi było 231 mieszkańców.

</doc>
<doc id="393433" url="https://pl.wikipedia.org/wiki?curid=393433" title="Anastazew (województwo łódzkie)">
Anastazew (województwo łódzkie)

Anastazew – wieś w Polsce położona w województwie łódzkim, w powiecie zgierskim, w gminie Parzęczew.
W latach 1975–1998 miejscowość administracyjnie należała do ówczesnego województwa łódzkiego.
W 2011 roku wieś była zamieszkiwana przez 34 osoby. 

</doc>
<doc id="393434" url="https://pl.wikipedia.org/wiki?curid=393434" title="Anastazew (województwo mazowieckie)">
Anastazew (województwo mazowieckie)

Anastazew – wieś w Polsce położona w województwie mazowieckim, w powiecie wyszkowskim, w gminie Zabrodzie.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Najświętszej Maryi Panny Królowej Pokoju w Kicinach.
Okupację niemiecką Anastazewa przerwało 22 sierpnia 1944 roku zajęcie miejscowości przez wojska 1 Frontu Białoruskiego Armii Czerwonej.

</doc>
<doc id="393435" url="https://pl.wikipedia.org/wiki?curid=393435" title="Andrzejewo (powiat suwalski)">
Andrzejewo (powiat suwalski)

Andrzejewo – wieś w Polsce położona w województwie podlaskim, w powiecie suwalskim, w gminie Szypliszki.
W 1933 wieś była siedzibą gminy Andrzejewo. Zamieszkiwało ją 116 mieszkańców.
Do 1952 roku miejscowość należała do gminy Andrzejewo. W latach 1975–1998 miejscowość administracyjnie należała do województwa suwalskiego.
Urodził się tu Jan Sadowski - dowódca oddziału partyzanckiego działającego na Suwalszczyźnie i wschodniej części Mazur.

</doc>
<doc id="393436" url="https://pl.wikipedia.org/wiki?curid=393436" title="Andrzejówka (województwo małopolskie)">
Andrzejówka (województwo małopolskie)

Andrzejówka (dawniej "Jędrzejówka", ) Ukr. Андріївка– wieś w Polsce położona w województwie małopolskim, w powiecie nowosądeckim, w gminie Muszyna.
Położenie.
Miejscowość znajduje się w Paśmie Jaworzyny w Beskidzie Sądeckim i stanowi najbardziej na południe wysunięta jego część. Położona jest w Dolinie Popradu nad tą rzeką i w dolinie niewielkiego potoku będącego jego dopływem(o tej samej nazwie co miejscowość). Z trzech stron otoczona jest wzniesieniami Beskidu Sądeckiego: Stawiska (759 m), Skała (769 m), Prehyba (673 m), Piotrusina (645 m) i Zapała (639 m).
Wieś jest podzielona na trzy przysiółki: Ługi, Międzymostki i Ośrodek.
Leży przy drodze wojewódzkiej 971 i przy linii kolejowej 96. Najbliższe miasta to Muszyna (7 km) i Piwniczna-Zdrój (21 km). Do centrum wsi można się dostać tylko jedną drogą.
Historia.
Miejscowość ma metrykę średniowieczną i istnieje co najmniej od XIV wieku. Odnotowana po raz pierwszy w 1352 w dokumencie zapisanym w języku łacińskim jako "Andrzejówka, Ondrzejowa, Andrzeiowka".
Wieś lokowana na surowym korzeniu przez króla Kazimierza III Wielkiego w 1352 roku. Już od XIV wieku istniała tu parafia rzymskokatolicka. Początkowo była własnością królewską, a od 1391 wchodziła w uposażenie biskupstwa krakowskiego. W 1391 król polski Władysław Jagiełło nadał biskupowi krakowskiemu Janowi zamek i miasto Muszynę wraz z okolicznymi wsiami w tym Andrzejówką. Miejscowość została wymieniona w historycznych dokumentach własnościowych i podatkowych. W 1529 klucz muszyński należał do biskupa krakowskiego, który pobierał we wsi 40 groszy czynszu od kmieci oraz obiedne.
W XVI wieku nastąpił napływ osadników wołoskich wyznania prawosławnego, w późniejszym czasie greckokatolickiego, którzy zbudowali tu pierwszą cerkiew.
W latach 1975–1998 miejscowość administracyjnie należała do województwa nowosądeckiego.
Demografia.
W 1921 r. spośród 403 mieszkańców 27 było wyznania rzymskokatolickiego, 372 greckokatolickiego i 4 mojżeszowego. Narodowość polską zadeklarowały 32 osoby, pozostałe 371 rusińską.
Ludność według spisów powszechnych, w 2009 według PESEL.
Zabytki.
We wsi znajduje się zabytkowa dawna cerkiew greckokatolicka z 1864, obecnie kościół filialny. Dodatkowo uroku temu zabytkowi dodają stuletnie lipy (pomniki przyrody), które stanowią otoczenie cerkwi. W wiosce tej można spotkać również zabytkowe połemkowskie drewniane spichlerze z przełomu XVIII i XIX wieku.
Atrakcje.
Andrzejówka posiada źródła mineralne. Należą one do szczaw, w skład których wchodzą kwaśne węglany wapnia, magnezu, potasu i sole żelaza.
W miejscowości znajduje się tunel kolejowy.
W 2019 oddano do użytku ścieżką rowerowa w ramach projektu "Eurovelo,w budowie znajduje się kładka nad rzeką Poprad w przysiółku Ługi."
Baza noclegowa.
We wsi, w przysiółku Ługi, znajduje się Ośrodek Wypoczynkowo-Szkoleniowy, położony bardzo blisko rzeki „Poprad”.

</doc>
<doc id="393437" url="https://pl.wikipedia.org/wiki?curid=393437" title="Andrzejówka (województwo mazowieckie)">
Andrzejówka (województwo mazowieckie)

Andrzejówka dawniej przypuszczalnie również Andrzejew – wieś w Polsce położona w województwie mazowieckim, w powiecie zwoleńskim, w gminie Policzna.
W latach 1975–1998 miejscowość administracyjnie należała do województwa radomskiego.

</doc>
<doc id="393438" url="https://pl.wikipedia.org/wiki?curid=393438" title="Andrzejów (powiat wieruszowski)">
Andrzejów (powiat wieruszowski)

Andrzejów – wieś w Polsce położona w województwie łódzkim, w powiecie wieruszowskim, w gminie Łubnice.
W latach 1975–1998 miejscowość administracyjnie należała do województwa kaliskiego.
Andrzejów przynależy do parafii w Wójcinie, tutaj mieści się cmentarz parafialny.
Historia.
Andrzejów pojawił się po podziale „Folwarku Wójcin”, kiedy to w latach 1900–1903 rozparcelowano dużą część na kolonie Andrzejów, Ladomierz i Podlipka.
Nazwa nowej wsi miała zostać nadana na cześć proboszcza ks. Andrzeja Witulskiego (1905–1918), który bardzo pomagał swym parafianom przy podziale majątku Darewskiego. (właściciela folwarku Wójcin i Gola). Ostatecznie w roku 1921 Andrzejów oddzielił się od Wójcina i stał się oddzielną wsią.
Sołectwo Andrzejów składa się z dwóch ulic: ul. Ladomierz (do 2017 roku H. Sawickiej) i ul. Wrocławskiej.

</doc>
<doc id="393439" url="https://pl.wikipedia.org/wiki?curid=393439" title="Anielew (województwo mazowieckie)">
Anielew (województwo mazowieckie)

Anielew – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży we wschodniej części gminy.
W latach 1975–1998 miejscowość administracyjnie należała do województwa siedleckiego.

</doc>
<doc id="393440" url="https://pl.wikipedia.org/wiki?curid=393440" title="Anielew (województwo wielkopolskie)">
Anielew (województwo wielkopolskie)

Anielew – wieś w Polsce położona w województwie wielkopolskim, w powiecie konińskim, w gminie Kramsk. Tworzy samodzielne sołectwo Anielew.
W latach 1975–1998 miejscowość administracyjnie należała do województwa konińskiego.
Zobacz też: Anielew, Anielewo

</doc>
<doc id="393441" url="https://pl.wikipedia.org/wiki?curid=393441" title="Anielin (powiat kaliski)">
Anielin (powiat kaliski)

Anielin – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.

</doc>
<doc id="393442" url="https://pl.wikipedia.org/wiki?curid=393442" title="Anielów (województwo łódzkie)">
Anielów (województwo łódzkie)

Anielów – kolonia w Polsce położona w województwie łódzkim, w powiecie pajęczańskim, w gminie Sulmierzyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="393443" url="https://pl.wikipedia.org/wiki?curid=393443" title="Olaus Magnus">
Olaus Magnus

Olaus Magnus, (ur. 1490, zm. 1 sierpnia 1557) – szwedzki duchowny rzymskokatolicki, humanista i kartograf, brat Johannesa Magnusa.
Autor mapy obszarów nadbałtyckich "Carta Marina" oraz książki o ludach zasiedlających te tereny "Historia de gentibus septentrionalis".
Pochodził z mieszczańskiej rodziny z Linköping. Wygnany ze Szwecji z powodu swego katolickiego wyznania, osiadł w 1526 w Gdańsku, gdzie prowadził prace nad mapą krajów północnych. Prawdopodobnie wzorował się na mapach Prus i bałtyckiego wybrzeża sporządzonych przez Mikołaja Kopernika i biskupa Hansa Braska. Podstawą były jednak własne zapiski czynione podczas podróży po Skandynawii oraz informacje i szkice uzyskane od żeglarzy.
Mapa nazwana Carta Marina czyli" Mapa Morska", po raz pierwszy pokazywała w miarę prawidłowy kształt Półwyspu Skandynawskiego i południowych wybrzeży Morza Bałtyckiego oraz kształt i kierunek Zatoki Botnickiej. Magnus ozdobił ją rycinami przedstawiającymi zajęcia współczesnych mu mieszkańców Szwecji i Finlandii, np. dojenie renów, budowa łodzi, odlewanie dział, polowanie na foki, a także zaznaczył miejsca bogate w bursztyn. Jedynym miastem, którego widok został opatrzony herbem był Gdańsk, któremu zadedykował mapę pisząc, że wykonał ją "...dzięki szczególnej pomocy, bezpieczeństwu i życzliwości doznanej w waszym czcigodnym mieście, którego mieszkańcem byłem przez pewien czas." Wydrukowano ją w Wenecji w 1539.
Wraz z bratem Janem wiosną 1537 udał się do Włoch. W 1555 ukazało się jego drugie ważne dzieło "Historia de gentibus septentrionalis" (pol. "Historia ludów północnych").

</doc>
<doc id="393444" url="https://pl.wikipedia.org/wiki?curid=393444" title="Anielów (województwo mazowieckie)">
Anielów (województwo mazowieckie)

Anielów – wieś w Polsce położona w województwie mazowieckim, w powiecie garwolińskim, w gminie Sobolew.
 
W latach 1975–1998 miejscowość administracyjnie należała do województwa siedleckiego. W tej wsi znajduje się zabytkowa kapliczka.
Wierni Kościoła rzymskokatolickiego należą do parafii Trójcy Świętej w Gończycach.
15 września 1943 oddział Gwardii Ludowej im. Bartosza Głowackiego pod dowództwem Serafima Aleksiejewa zaatakował na szosie Lublin-Warszawa kolumnę samochodów niemieckich, w wyniku strzelaniny spalono 6 samochodów, zginęło kilkunastu i rannych zostało ok. 80 Niemców. W odwecie 16 września 1943 Wehrmacht i hitlerowska policja zorganizowały obławę na oddziały partyzanckie ukrywające się w okolicznych lasach. Ten sam dowódca zorganizował kolejny atak na kolumnę pojazdów pod koniec czerwca 1944, zabito 10, a raniono 12 hitlerowców. Do niewoli wzięto głównego lekarza garnizonu dęblińskiego w stopniu podpułkownika, dwóch oficerów, podoficera i dwóch żołnierzy. Zniszczono 5 samochodów ciężarowych i 1 osobowy.

</doc>
<doc id="393446" url="https://pl.wikipedia.org/wiki?curid=393446" title="Klamka">
Klamka

Klamka – ruchoma, zwykle metalowa lub plastikowa rączka przy zamku u drzwi (także okna), służąca do ich otwierania i zamykania. Jest sprzężona mechanicznie z zasuwą, wysuwającą się z drzwi do futryny i blokującą ich otwarcie. Najczęściej w mechanizmie umieszczona jest sprężyna, która wymusza położenie zasuwy w pozycji wysuniętej. Klamka stanowi dźwignię umożliwiającą pokonanie oporu tej sprężyny, wsunięcie się zasuwy i odblokowanie otwarcia.
Klamka klasyfikowana jest jako okucie budowlane uchwytowe.

</doc>
<doc id="393447" url="https://pl.wikipedia.org/wiki?curid=393447" title="Annolesie (województwo łódzkie)">
Annolesie (województwo łódzkie)

Annolesie – wieś w Polsce, położona w województwie łódzkim, w powiecie bełchatowskim, w gminie Rusiec.
W latach 1975–1998 miejscowość administracyjnie należała do województwa sieradzkiego.

</doc>
<doc id="393448" url="https://pl.wikipedia.org/wiki?curid=393448" title="Annolesie (województwo śląskie)">
Annolesie (województwo śląskie)

Annolesie – wieś w Polsce, położona w województwie śląskim, w powiecie kłobuckim, w gminie Popów.
W latach 1975–1998 miejscowość administracyjnie należała do województwa częstochowskiego.

</doc>
<doc id="393449" url="https://pl.wikipedia.org/wiki?curid=393449" title="Annopole Stare">
Annopole Stare

Annopole Stare (do 2007 "Annopole") – wieś w Polsce położona w województwie łódzkim, w powiecie zduńskowolskim, w gminie Zduńska Wola. Do 2007 roku nosiła nazwę Annopole.
Położenie.
W latach 1975–1998 miejscowość administracyjnie należała do województwa sieradzkiego.
Obiekty.
Zdrowie.
W Annopolu Starym znajduje się Ośrodek Zdrowia wybudowany w 2009 roku. Budynek ośrodka został dobudowany do szkoły podstawowej.

</doc>
<doc id="393450" url="https://pl.wikipedia.org/wiki?curid=393450" title="Annopole (powiat średzki)">
Annopole (powiat średzki)

Annopole (niem. "Annakolonie") – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.
W miejscowości siedzibę ma Browar Gzub 
Również co roku na koniec czerwca odbywa się festiwal Piwny Craft Beer Camp.
Zobacz też: Annopole

</doc>
<doc id="393451" url="https://pl.wikipedia.org/wiki?curid=393451" title="Annopol (wieś w powiecie kaliskim)">
Annopol (wieś w powiecie kaliskim)

Annopol – wieś w Polsce położona w województwie wielkopolskim, w powiecie kaliskim, w gminie Lisków.
W latach 1975–1998 miejscowość administracyjnie należała do województwa kaliskiego.

</doc>
<doc id="393452" url="https://pl.wikipedia.org/wiki?curid=393452" title="Annów (województwo lubelskie)">
Annów (województwo lubelskie)

Annów – wieś w Polsce położona w województwie lubelskim, w powiecie lubelskim, w gminie Zakrzew.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo Zakrzew. Według Narodowego Spisu Powszechnego z roku 2011 wieś liczyła 241 mieszkańców.

</doc>
<doc id="393453" url="https://pl.wikipedia.org/wiki?curid=393453" title="Annów (powiat tomaszowski)">
Annów (powiat tomaszowski)

Annów – wieś w Polsce położona w województwie łódzkim, w powiecie tomaszowskim, w gminie Czerniewice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="393454" url="https://pl.wikipedia.org/wiki?curid=393454" title="Antolka (województwo małopolskie)">
Antolka (województwo małopolskie)

Antolka – wieś w Polsce położona w województwie małopolskim, w powiecie miechowskim, w gminie Książ Wielki, przy drodze międzynarodowej nr E77 (DK7).
W latach 1975–1998 miejscowość administracyjnie należała do województwa kieleckiego.
Ważne obiekty.
Karczma z 1836 roku – obecnie odnowiona. W czasie powstania styczniowego z 14/15 marca 1863 oddział gen. Mariana Langiewicza zatrzymał się w Antolce, a karczma stanowiła siedzibę sztabu generała. Na samym budynku jednak brak informacji o stacjonowaniu wojsk powstańczych. Karczma widnieje w rejestrze zabytków nieruchomych województwa małopolskiego.
Kościół pod wezwaniem Niepokalanego Serca NMP wzniesiony w latach 1950–1967.

</doc>
<doc id="393455" url="https://pl.wikipedia.org/wiki?curid=393455" title="Antolka (województwo śląskie)">
Antolka (województwo śląskie)

Antolka – wieś w Polsce położona w województwie śląskim, w powiecie myszkowskim, w gminie Niegowa.
W latach 1975–1998 miejscowość administracyjnie należała do województwa częstochowskiego.

</doc>
<doc id="393456" url="https://pl.wikipedia.org/wiki?curid=393456" title="Antonia (województwo mazowieckie)">
Antonia (województwo mazowieckie)

Antonia – wieś w Polsce położona w województwie mazowieckim, w powiecie ostrołęckim, w gminie Łyse.
Wierni kościoła rzymskokatolickiego należą do parafii św. Stanisława Kostki w Zalasiu.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Łyse.
Według Powszechnego Spisu Ludności z 1921 roku zamieszkiwało tu 119 osób w 20 budynkach mieszkalnych. Miejscowość należała do parafii rzymskokatolickiej w m. Zalas. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Łyse.
W wyniku agresji Niemiec we wrześniu 1939, miejscowość znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość administracyjnie należała do województwa ostrołęckiego.

</doc>
<doc id="393457" url="https://pl.wikipedia.org/wiki?curid=393457" title="Antonia (województwo warmińsko-mazurskie)">
Antonia (województwo warmińsko-mazurskie)

Antonia – wieś w Polsce położona w województwie warmińsko-mazurskim, w powiecie szczycieńskim, w gminie Rozogi. 
Historia.
W latach 1921–1939 wieś leżała w województwie białostockim, w powiecie ostrołęckim, w gminie Myszyniec..
Według Powszechnego Spisu Ludności z 1921 roku wieś zamieszkiwały 84 osoby w 15 budynkach mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Myszyńcu.
W okresie międzywojennym stacjonowała tu placówka Straży Celnej „Antonia-Grądzkie”.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Matki Bożej Królowej Korony Polskiej w Krysiakach.

</doc>
<doc id="393458" url="https://pl.wikipedia.org/wiki?curid=393458" title="Antonielów (województwo łódzkie)">
Antonielów (województwo łódzkie)

Antonielów – wieś w Polsce, położona w województwie łódzkim, w powiecie piotrkowskim, w gminie Łęki Szlacheckie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="393459" url="https://pl.wikipedia.org/wiki?curid=393459" title="Antonielów (województwo świętokrzyskie)">
Antonielów (województwo świętokrzyskie)

Antonielów – wieś w Polsce, położona w województwie świętokrzyskim, w powiecie kieleckim, w gminie Łopuszno.
Antonielów założony został przez rodzinę Dobieckich w 1814, którzy osadzili tu na nieużytkach niemiecko-ewangelickie rodziny z Kaliskiego, Poznańskiego i Śląska. Była to największa kolonia niemiecka w dalekiej okolicy Kielc aż do II wojny światowej..
W latach 1975–1998 miejscowość administracyjnie należała do województwa kieleckiego.

</doc>
<doc id="393460" url="https://pl.wikipedia.org/wiki?curid=393460" title="Antoniewo (województwo warmińsko-mazurskie)">
Antoniewo (województwo warmińsko-mazurskie)

Antoniewo – osada w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego. 
Miejscowość leży w historycznym regionie Prus Górnych. W roku 1973 jako osada Antoniewo należało do powiatu morąskiego, gminy i poczty Morąg.

</doc>
<doc id="393461" url="https://pl.wikipedia.org/wiki?curid=393461" title="Antoniewo (powiat czarnkowsko-trzcianecki)">
Antoniewo (powiat czarnkowsko-trzcianecki)

Antoniewo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Lubasz.
W latach 1975–1998 miejscowość administracyjnie należała do województwa pilskiego.

</doc>
<doc id="393462" url="https://pl.wikipedia.org/wiki?curid=393462" title="Antonina (gmina Dobre)">
Antonina (gmina Dobre)

Antonina – wieś w Polsce położona w województwie mazowieckim, w powiecie mińskim, w gminie Dobre.
W latach 1975–1998 miejscowość administracyjnie należała do województwa siedleckiego. Według Narodowego Spisu Powszechnego Ludności i Mieszkań z 2011 roku liczba ludności we wsi Antonina to 79, z czego 49,4% mieszkańców stanowią kobiety, a 50,6% ludności to mężczyźni. Wieś Antonina ma 79 mieszkańców. W 2002 roku we wsi Antonina było 37 gospodarstw domowych. Wśród nich dominowały gospodarstwa zamieszkałe przez jedną osobę - takich gospodarstw było 13.

</doc>
<doc id="393463" url="https://pl.wikipedia.org/wiki?curid=393463" title="Antonin (powiat sieradzki)">
Antonin (powiat sieradzki)

Antonin – wieś w Polsce położona w województwie łódzkim, w powiecie sieradzkim, w gminie Burzenin.
W latach 1975–1998 miejscowość administracyjnie należała do województwa sieradzkiego. 
Wieś leży w odległości 2 km od Burzenina, na prawym brzegu Warty. Zamieszkuje w niej 120 osób. Sołectwo liczy 32 gospodarstwa. Przy dawnym trakcie napoleońskim znajduje się kapliczka z pocz. XIX w.
4 września 1939 żołnierze Wehrmachtu zamordowali Stefana Włodarczyka.

</doc>
<doc id="393464" url="https://pl.wikipedia.org/wiki?curid=393464" title="Antonina (gmina Jakubów)">
Antonina (gmina Jakubów)

Antonina – wieś w Polsce położona w województwie mazowieckim, w powiecie mińskim, w gminie Jakubów.
W latach 1975–1998 miejscowość administracyjnie należała do województwa siedleckiego.

</doc>
<doc id="393466" url="https://pl.wikipedia.org/wiki?curid=393466" title="Antonin (województwo podlaskie)">
Antonin (województwo podlaskie)

Antonin – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Trójcy Przenajświętszej w Ciechanowcu.
Historia.
Pod koniec wieku XIX dobra w powiecie bielskim, gubernia grodzieńska, gmina Skórzec. Własność Szczuków
W roku 1921 w folwarku Antonin naliczono 4 budynki z przeznaczeniem mieszkalnym i 88 mieszkańców (43 mężczyzn i 45 kobiet). Wszyscy zadeklarowali narodowość polską i wyznanie rzymskokatolickie.

</doc>
<doc id="393467" url="https://pl.wikipedia.org/wiki?curid=393467" title="Antonin (województwo pomorskie)">
Antonin (województwo pomorskie)

Antonin – wieś w Polsce położona w województwie pomorskim, w powiecie kwidzyńskim, w gminie Prabuty.
W latach 1975–1998 miejscowość administracyjnie należała do województwa elbląskiego.

</doc>
<doc id="393468" url="https://pl.wikipedia.org/wiki?curid=393468" title="Antoniów (województwo dolnośląskie)">
Antoniów (województwo dolnośląskie)

Antoniów (niem. "Antoniwald") – wieś w Polsce położona w województwie dolnośląskim, w powiecie karkonoskim, w gminie Stara Kamienica, nad rzeką Kamienicą.
W administracyjnych granicach Antoniowa znajduje się od 1974 roku wieś Jaroszyce.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Toponimia.
Etymologia nazwy.
Niemiecka nazwa "Antonienwald" pochodzi od imienia hrabiego "Antoniego" von Schaffgotscha, oraz cząstki "wald" (pol. las).
Historyczne nazwy.
Historyczne nazwy miejscowości:
Wieś otrzymała swoją nazwę w 1682 roku.
12 lutego 1948 ustalono urzędową polską nazwę miejscowości – Antoniów, określając drugi przypadek jako Antoniowa, a przymiotnik – antoniowski.
Zabytki.
Do wojewódzkiego rejestru zabytków wpisany jest:
Historia.
Antoniów powstał w latach 1660–1670 jako folwark w dobrach rodziny Schaffgotschów. Wcześniej na jego terenie działali w XVII wieku szklarze, związani z ośrodkami produkcji w Chromcu i Piechowicach. Z czasem folwark przekształcił się w wieś o luźnej zabudowie z charakterystycznie rozrzuconymi pojedynczymi zagrodami na obrzeżu bardziej zwartej zabudowy w centrum wsi. W 1747 roku zamieszkiwało ją 41 zagrodników i chałupników, zaś w 1786 roku ich liczba wzrosła do 53. We wsi była też czynna papiernia. W 1840 roku mieszkało tu 140 przędzarzy oraz 18 innych rzemieślników i handlarzy. Działały wtedy papiernia, tracz, młyn do mielenia kory dębowej i młyn wodny. W 1976 roku na wsi istniało 37 gospodarstw rolnych.
Demografia.
Obecnie (III 2011 r.) jest najmniejszą miejscowością gminy Stara Kamienica.

</doc>
<doc id="393469" url="https://pl.wikipedia.org/wiki?curid=393469" title="Antoniów (województwo lubelskie)">
Antoniów (województwo lubelskie)

Antoniów – wieś w Polsce położona w województwie lubelskim, w powiecie łęczyńskim, w gminie Milejów.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="393470" url="https://pl.wikipedia.org/wiki?curid=393470" title="Antoniów (województwo opolskie)">
Antoniów (województwo opolskie)

Antoniów (niem. "Antonia") – wieś w Polsce, położona w województwie opolskim, w powiecie opolskim, w gminie Ozimek, między rzeką Małą Panwią i jej prawym dopływem, potokiem Tanecznikiem. W obrębie Antoniowa wyróżniona jest administracyjnie część miejscowości – Niwa Schodzieńska.
Historia.
Antoniów został założony w 1780 r. w pobliżu Jedlickiej Huty na bazie istniejących już wcześniej 3 kolonii: Lasy (1767), Niwki (1770) i Krzyżowa Dolina (1773), których mieszkańcy mieli za zadanie zapewnienie regularnych dostaw węgla drzewnego do Huty „Małapanew” w Ozimku. Antoniów powstał w związku z rozwojem Huty „Małapanew”. Budowę 20 dwurodzinnych domów rozpoczęto wiosną 1781 r., a zakończono w lipcu 1782 r. Pierwsi koloniści zostali sprowadzeni do miejscowości z głębi Niemiec, z prowincji Hesja-Nassau i zajmowali się wyrębem drzewa; w zamian za domostwa, ziemię i przywileje mieli obowiązek dostarczać do huty w Ozimku 200 sążni drewna rocznie. W 1784 r. Antoniów otrzymał prawa wsi. W 1793 r. w miejscowości wybudowano dodatkowe 4 dwurodzinne domy.
W 1858 r. mieszkańcy, którzy do tego czasu dzierżawili domy, stali się ich właścicielami.
Do głosowania podczas plebiscytu uprawnione były w Antoniowie 302 osoby, z czego 260, ok. 86,1%, stanowili mieszkańcy (w tym 258, ok. 85,4% całości, mieszkańcy urodzeni w miejscowości). Oddano 296 głosów (ok. 98,0% uprawnionych), w tym 294 (ok. 99,3%) ważnych; za Niemcami głosowało 189 osób (ok. 63,9%), a za Polską 105 osób (ok. 35,5%). W 1930 r. do Antoniowa dołączono Niwę Schodzieńską, a 1 kwietnia 1939 r. Antoniów został włączony do Ozimka. 1 czerwca 1948 r. nadano miejscowości, będącej wówczas związanej administracyjnie z Ozimkiem, polską nazwę Antoniów.
Zabytki.
Do wojewódzkiego rejestru zabytków wpisany jest:
Demografia.
W 1780 r. w Antoniowie mieszkało 20 kolonistów. W 1793 r. w miejscowości mieszkało 55 rodzin, które posiadały łącznie 44 krowy, 2 woły i 23 stuki jałowizny. W 1902 r. w miejscowości prenumerowano 4 egzemplarze prasy polskiej.
Oświata.
W Antoniowie znajduje się 6-klasowa Szkoła Podstawowa z oddziałem przedszkolnym, prowadzona przez samorząd gminny. Liczba uczniów w ostatnich latach przedstawiała się następująco: 2008 – 86 (w tym 11 w oddziale przedszkolnym), 2009 – 83 (w tym 12 w oddziale przedszkolnym), 2010 – 84 (w tym 10 w oddziale przedszkolnym). Liczba nauczycieli: 12.
W 1781 r. wybudowano w Antoniowie pierwszy budynek szkolny. W 1822 r. w Antoniowie wybudowano budynek szkoły, w której zatrudniony był 1 nauczyciel i 1 pomocnik; do szkoły uczęszczali także uczniowie z Jedlic i Schodni. Budynek składał się z 2 sal lekcyjnych i mieszkania dla nauczycieli. Kolejny budynek szkolny wybudowano w 1880 roku. W 1906 r. w miejscowości wybudowano nowy, murowany budynek szkoły.
W 1989 r. Państwowa Inspekcja Pracy nakazała rozbiórkę jednego ze starych budynków szkolnych. Uczniowie, którzy do niego uczęszczali, mieliby być dowożeni do szkół w innych miejscowościach, więc postanowiono wybudować nowy budynek szkolny – zawiązano Społeczny Komitet Budowy Szkoły, a w prace związane z budową zaangażowała się m.in. Huta Szkła „Jedlice”, będąca jej zakładem opiekuńczym. 24 października 1993 r. odbyło się poświęcenie i wmurowanie kamienia węgielnego. Budowę ukończono w 2001 r. a w proces ten zaangażowały się dodatkowo Mniejszość Niemiecka i Fundacji Rozwoju Śląska Opolskiego. 17 stycznia 2003 r. odbyło się otwarcie i poświęcenie szkoły oraz działającej przy niej świetlicy środowiskowej. Szkoła dysponuje m.in. salą gimnastyczną i pracownią komputerową, otrzymaną z EFS-u. W roku szkolnym 2011/2012 szkoła przystąpiła do realizacji projektu „Wiedzą Zdobędę Świat”, finansowanego ze środków Unii Europejskiej (Program Operacyjny Kapitał Ludzki); w ramach projektu zostały zakupione pomoce dydaktyczne. Od 27 stycznia 2011 r. działa przy szkole Stowarzyszenie Pomocy Szkole w Antoniowie, którego celem jest wspieranie działań zmierzających do wszechstronnego rozwoju wychowanków szkoły.
OSP Antoniów.
W 1928 r. w Antoniowie założono drużynę straży pożarnej. Od zakończenia II wojny światowej do 1948 r. za remizę strażacką służyła drewniana szopa, znajdująca się na prywatnej posesji, a następnie zaadaptowano pomieszczenia w jednym z opuszczonych budynków. W tym czasie uległo zmianie wyposażenie jednostki – pompę 2-stronną o zaprzęgu konnym zastąpiła motopompa, przewożona początkowo na wozie konnym, a następnie na przyczepie ciągnika, wypożyczanego z Kółka Rolniczego. Gdy budynek, w którym znajdowała się remiza, zyskał nowego właściciela, drużyna z Antoniowa odbudowała zniszczony podczas działań wojennych budynek, który stał się jej własnością. W nowym budynku znajdowały się boksy i sala taneczna. Remizę ukończono w 1966 r., a w nagrodę za to przedsięwzięcie drużyna otrzymała gramofon Bambino. W tym samym roku jednostka strażacka Huty „Małapanew” przekazała jednostce z Antoniowa wóz bojowy na podwoziu Stara 21. W związku z nawiązaniem przez gminę Ozimek współpracy z miastem Heinsberg w Niemczech, tamtejsza drużyna strażacka wizytowała w dniach 10–12 września 1993 r. w Antoniowie i przekazała przy tej okazji 2 wozy bojowe (rocznik 1961) na podwoziu Mercedesa 322 (drugi pojazd trafił do jednostki w Szczedrzyku). W 1996 r. wóz na podwoziu Stara 21 został przekazany jednostce w Chobiu. W 2002 r. jednostka upadła, a jej sprzęt miał zostać przekazany innej jednostce, jednakże nowy zarząd, powołany 17 lutego, postanowił podjąć zadanie odbudowy jednostki w Antoniowie. W 2005 r. w wyniku starań Zarządu jednostki otrzymała ona wóz bojowy (rocznik 1984) na podwoziu Stara 244.

</doc>
<doc id="393471" url="https://pl.wikipedia.org/wiki?curid=393471" title="Antoniów (województwo podkarpackie)">
Antoniów (województwo podkarpackie)

Antoniów – wieś w Polsce, położona w województwie podkarpackim, w powiecie stalowowolskim, w gminie Radomyśl nad Sanem.
Powstała w początku XVIII wieku. W 1747 r. sprowadzili się tu pierwsi Żydzi. W 1868 r. liczyła 202 mieszkańców z czego 90 Żydów. Przypuszczalnie w XIX wieku powstała synagoga. W 1900 r. wieś liczyła 933 mieszkańców z czego 90 Żydów, a w 1921 r. 918 mieszkańców z czego 77 Żydów. W 1941 i 1942 r. Niemcy rozstrzelali tu 31 Żydów, zaś pozostałych przy życiu deportowali do Zaklikowa
Do 1935 roku istniała gmina Antoniów. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="393472" url="https://pl.wikipedia.org/wiki?curid=393472" title="Antoniów (powiat ostrowiecki)">
Antoniów (powiat ostrowiecki)

Antoniów – wieś w Polsce, położona w województwie świętokrzyskim, w powiecie ostrowieckim, w gminie Bałtów.
W latach 1975–1998 miejscowość administracyjnie należała do województwa kieleckiego.
Części wsi.
Wierni Kościoła rzymskokatolickiego należą do parafii św. Zygmunta w Siennie.

</doc>
<doc id="393473" url="https://pl.wikipedia.org/wiki?curid=393473" title="Antosin (województwo mazowieckie)">
Antosin (województwo mazowieckie)

Antosin – wieś w Polsce położona w województwie mazowieckim, w powiecie sochaczewskim, w gminie Rybno.
Miejscowość utworzona w połowie XIX wieku na obszarze wykarczowanym z lasu należącego do dóbr Giżyce. 
W latach 1975–1998 miejscowość administracyjnie należała do województwa skierniewickiego.
Sołectwo 31 grudnia 2013 roku liczyło 105 mieszkańców.

</doc>
<doc id="393474" url="https://pl.wikipedia.org/wiki?curid=393474" title="Antosin (województwo podlaskie)">
Antosin (województwo podlaskie)

Antosin – wieś w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.

</doc>
<doc id="393475" url="https://pl.wikipedia.org/wiki?curid=393475" title="Anusin (województwo kujawsko-pomorskie)">
Anusin (województwo kujawsko-pomorskie)

Anusin – wieś w Polsce położona w województwie kujawsko-pomorskim, w powiecie radziejowskim, w gminie Piotrków Kujawski.
Historia.
Przed rokiem 1945 właścicielem majątku ziemskiego w Anusinie (o powierzchni 215 ha) był Kazimierz Głowacki. Jego ojciec Józef Głowacki był posłem do Dumy w Petersburgu. W czasie II wojny światowej majątek został przejęty przez Niemców, a po wyzwoleniu rozparcelowany.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 103 mieszkańców. Jest dwudziestą co do wielkości miejscowością gminy Piotrków Kujawski.

</doc>
<doc id="393476" url="https://pl.wikipedia.org/wiki?curid=393476" title="Anusin (województwo lubelskie)">
Anusin (województwo lubelskie)

Anusin – wieś w Polsce położona w województwie lubelskim, w powiecie chełmskim, w gminie Siedliszcze.
W latach 1975–1998 miejscowość administracyjnie należała do ówczesnego województwa chełmskiego. Przez miejscowość przebiega droga krajowa nr . Według Narodowego Spisu Powszechnego (marzec 2011 roku) Anusin miał 129 mieszkańców i był siedemnastą co do wielkości miejscowością w gminie Siedliszcze.

</doc>
<doc id="393477" url="https://pl.wikipedia.org/wiki?curid=393477" title="Anusin (powiat łęczycki)">
Anusin (powiat łęczycki)

Anusin – kolonia w Polsce, położona w województwie łódzkim, w powiecie łęczyckim, w gminie Witonia.
W latach 1975–1998 kolonia administracyjnie należała do województwa płockiego.
W 1908 roku 40 osób z Anusina przyłączyło się do nowo powstałego ruchu mariawickiego. Wykupili we wsi odrębny dom, w którym urządzili kaplicę oraz ochronkę prowadzoną przez zakonnice ze Zgromadzenia Sióstr Mariawitek. Kaplica została poświęcona w uroczystość Wniebowstąpienia Pańskiego 1908 roku. Miejscowi mariawici podlegali pod parafię Kościoła Starokatolickiego Mariawitów pw. Trójcy Przenajświętszej w Piątku. Społeczność mariawicka była obecna w Anusinie co najmniej do II wojny światowej.

</doc>
<doc id="393479" url="https://pl.wikipedia.org/wiki?curid=393479" title="Anusin (województwo mazowieckie)">
Anusin (województwo mazowieckie)

Anusin – wieś w Polsce położona w województwie mazowieckim, w powiecie lipskim, w gminie Ciepielów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Podwyższenia Krzyża Świętego w Ciepielowie.

</doc>
<doc id="393480" url="https://pl.wikipedia.org/wiki?curid=393480" title="Anusin (gmina Siemiatycze)">
Anusin (gmina Siemiatycze)

Anusin – wieś w Polsce położona w województwie podlaskim, w powiecie siemiatyckim, w gminie Siemiatycze.
Historia.
Wieś położona w ziemi drohickiej w 1795 roku, wchodziła wraz z folwarkiem w skład klucza siemiatyckiego księżnej Anny Jabłonowskiej. Według Pierwszego Powszechnego Spisu Ludności z 1921 roku Anusin był wsią liczącą 53 domy i zamieszkałą przez 293 osoby (152 kobiet i 141 mężczyzn). Miejscowość miała wówczas charakter dwuwyznaniowy i dwunarodowy, gdyż mieszkało w niej 197 rzymskokatolickich Polaków i 96 prawosławnych Białorusinów. W okresie międzywojennym miejscowość znajdowała się w powiecie bielskim.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Siemiatyczach Stacji.
Linki zewnętrzne.
 

</doc>
<doc id="393481" url="https://pl.wikipedia.org/wiki?curid=393481" title="Augustowo (województwo podlaskie)">
Augustowo (województwo podlaskie)

Augustowo – wieś w Polsce położona w województwie podlaskim, w powiecie bielskim, w gminie Bielsk Podlaski.
Było przedmieściem Bielska położonym w starostwie bielskim w II połowie XVII wieku, "Augustow" był położony w ziemi bielskiej województwa podlaskiego w 1795 roku. W latach 1952–1954 miejscowość była siedzibą gminy Augustowo. W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii św. Jana Teologa w Augustowie, a wierni kościoła rzymskokatolickiego do parafii Narodzenia Najświętszej Maryi Panny i św. Mikołaja w Bielsku Podlaskim.
Historia.
Nazwę Augustowo wymienia po raz pierwszy „Lustracja województwa podlaskiego” z 1576. Prawdopodobnie nadana została na cześć króla Augusta. Pomyślny rozwój wsi w XVI i pierwszej połowie XVII wieku przerywają wojny szwedzkie. Wiek XVIII przynosi ponowne ożywienie w życiu społecznym i gospodarczym. W 1779 roku we wsi jest 106 zasiedlonych domów.
W 1915 w okolicach wsi miała miejsce bitwa pomiędzy wojskami rosyjskimi i niemieckimi. Upamiętnia ją cmentarz wojenny o powierzchni 0,3 ha położony nieopodal cerkwi. Lata I wojny światowej przeżyli nieliczni mieszkańcy – zaledwie 10 rodzin.
Według Pierwszego Powszechnego Spisu Ludności, przeprowadzonego w 1921 r., wieś liczyła 59 domostw, które zamieszkiwało 387 osób (188 kobiet i 199 mężczyzn). Niemal wszyscy mieszkańcy Augustowa, w liczbie 385 osób, zadeklarowali wyznanie prawosławne, pozostałe 2 osoby podały wyznanie rzymskokatolickie. Podział religijny mieszkańców Augustowa nakładał się na ich strukturą etniczną, gdyż 385 mieszkańców podało białoruską przynależność narodową, a pozostałych 2 polską. W okresie międzywojennym miejscowość znajdowała się w gminie Wyszki.
Uroczysko Borowiska.
Uroczysko jest położone w lesie, około 2,5 kilometra na południowy zachód od granic wsi. W pobliżu znajdują się źródła strugi Lubki będącej dopływem rzeki Białej. W obrębie Borowisk znajduje się cmentarz prawosławny z kaplicą pod wezwaniem św. Pantelejmona, wzniesioną w 1992 w miejscu dawnej cerkwi. Kaplica podlega augustowskiej parafii prawosławnej św. Jana Teologa.

</doc>
<doc id="393482" url="https://pl.wikipedia.org/wiki?curid=393482" title="Augustówka (województwo lubelskie)">
Augustówka (województwo lubelskie)

Augustówka – wieś w Polsce położona w województwie lubelskim, w powiecie parczewskim, w gminie Siemień.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Opatrzności Bożej w Parczewie.

</doc>
<doc id="393483" url="https://pl.wikipedia.org/wiki?curid=393483" title="Augustówka (województwo mazowieckie)">
Augustówka (województwo mazowieckie)

Augustówka – wieś w Polsce położona w województwie mazowieckim, w powiecie otwockim, w gminie Osieck. Leży na granicy gmin Kołbiel i Pilawa.
Wierni Kościoła rzymskokatolickiego należą do parafii św. Bartłomieja Apostoła w Osiecku.
Wieś jest położona na trasie regionalnej Kolei Mazowieckich Otwock – Pilawa. Pociągi zatrzymują się na przystanku Augustówka. Według danych z marca 2006 pociąg jeździ tu co godzinę, a podróż do Warszawy Śródmieście trwa średnio 1 godzinę i 22 minuty.
Wieś notowana w 1889 roku. We wsi znajdują się drewniane domy, 2 krzyże drewniane z lat 1952 i 1957 oraz kapliczki drewniane słupowe przy drodze do Jaźwin. W przysiółku Ocznia głaz upamiętniający żołnierzy BCh poległych tu 15 czerwca 1944 roku w potyczce z Niemcami, kiedy to zostali zaskoczeni przez niemiecką żandarmerię po przeprowadzeniu tego dnia kilku akcji w okolicy zakończonych sukcesem. W potyczce zginęło 3 partyzantów, a strona niemiecka straciła 8 zabitych żandarmów, kilkunastu rannych i ckm. Partyzantom udało się wycofać.
W latach 1975–1998 miejscowość administracyjnie należała do województwa siedleckiego.

</doc>
<doc id="393484" url="https://pl.wikipedia.org/wiki?curid=393484" title="Augustów (powiat pajęczański)">
Augustów (powiat pajęczański)

Augustów – wieś sołecka w Polsce nad rzeką Krasówką dopływem Widawki położona w województwie łódzkim, w powiecie pajęczańskim, w gminie Rząśnia. Należy do parafii św. Rocha w Rząśni, kościół filialny pw. św. Brata Alberta Chmielowskiego w Broszęcinie-Kodraniu.
W XIX w. za Królestwa Polskiego należała do gminy Dzbanki, powiatu łaskiego w guberni piotrkowskiej i jak podaje Słownik geograficzny Królestwa Polskiego i innych krajów słowiańskich było w niej 21 domów (zagród),
285 mieszkańców i zajmowała 412 mórg obszaru.
W drugiej połowie XIX wieku miejscowość nosiła nazwę Augustynów.
Po I wojnie światowej, w czasach II Rzeczypospolitej wieś terytorialnie należała do gminy Dzbanki (od 1930 do gminy Szczerców) w powiecie łaskim, w województwie łódzkim. Podlegała pod sąd pokoju w Widawie i sąd okręgowy w Łodzi.
25-27 marca 1939 w Augustowie i innych miejscowościach wokół Chabielic zakwaterowano żołnierzy 84 Pułku Strzelców Poleskich z 30 Dywizji Strzelców Poleskich, która wchodziła w skład armii „Łódź”. Żołnierze brali udział w pracach przy budowie fortyfikacji obronnych oraz w szkoleniach poligonowych.
W latach 1975–1998 miejscowość administracyjnie należała do województwa piotrkowskiego.

</doc>
<doc id="393486" url="https://pl.wikipedia.org/wiki?curid=393486" title="Doktor Who">
Doktor Who

Doktor Who () – brytyjski serial science fiction, produkowany przez BBC od 1963 roku. Jego twórcami są Sydney Newman, C.E. Webber oraz Donald Wilson. W 1989 roku produkcja serialu została zawieszona. Po nieudanej próbie przywrócenia produkcji serialu w 1996 roku, którą był pilot w formie filmu telewizyjnego, program ostatecznie ponownie powrócił na antenę w 2005 roku. Obecnie serial składa się z ponad 800 odcinków, a jego producentem wykonawczym jest Chris Chibnall. Od 2018 roku tytułową rolę Doktora odgrywa Jodie Whittaker.
Serial zyskał miano kultowego i na stałe wpisał się w poczet kultury brytyjskiej. Miał również wpływ na kilka pokoleń ludzi związanych z przemysłem filmowym i telewizyjnym – wielu z nich, również tych obecnie pracujących przy produkcji serialu – oglądało program będąc dziećmi, co zainspirowało ich do pracy w przemyśle telewizyjnym. "Doktor Who" zdobył uznanie krytyków i widzów jako jeden z najlepszych brytyjskich programów telewizyjnych – serial jest laureatem wielu nagród, między innymi BAFTA, czy też Nagród Hugo. Widnieje także w Księdze Rekordów Guinnessa jako najdłuższy serial science-fiction na świecie; dzierży również rekord Guinnessa za równoczesną emisję odcinka w największej liczbie krajów.
"Doktor Who" doczekał się licznych spin-offów, takich jak "Torchwood", "Przygody Sary Jane" oraz "Class". Do nich można zaliczyć również "K-9 and Company", który skończył się na odcinku pilotażowym, a także serie dokumentalnych programów o kulisach serialu pt. "" oraz "Doctor Who Extra". Dodatkowo powstały także spin-offy, które nie zostały wyprodukowane przez BBC, ale zostały przez nią zatwierdzone, takie jak "K-9", czteroczęściowe "P.R.O.B.E.", "Downtime", "Dæmos Rising" i inne. Z serialem jest również związanych wiele odcinków radiowych, słuchowisk, książek i komiksów. Powstało także wiele skeczy związanych z "Doktorem Who", a w wielu innych mediach i programach można znaleźć nawiązania do serialu.
Fabuła.
Serial skupia się na przygodach Władcy Czasu – podróżującego przez czas i przestrzeń humanoidalnego obcego, znanego jako Doktor. Zwiedza wszechświat w swojej TARDIS – żyjącym statku kosmicznym, który wygląda jak niebieska budka policyjna. W swoje podróże zabiera zwykle towarzyszy, których większość zalicza się do rodzaju ludzkiego. Podczas swych wycieczek po wszechświecie Doktor mierzy się z wrogami, ratuje cywilizacje, pomaga ludziom i naprawia błędy.
Historia.
"Doktor Who" został wyemitowany po raz pierwszy w Wielkiej Brytanii na kanale BBC One, o godzinie 17:16:20 czasu Greenwich w dniu 23 listopada 1963 roku. Za stworzenie serialu w dużej mierze odpowiada ówczesny dyrektor artystyczny BBC, Kanadyjczyk Sydney Newman, który wspólnie z dyrektorem departamentu scenariuszy Donaldem Wilsonem oraz scenarzystą C.E. Webberem napisał pierwszy skrypt serialu. Ponadto do rozwoju produkcji przyczynili się również scenarzysta Anthony Coburn, David Whitaker, a także "script editor" oraz późniejsza producent serialu Verity Lambert. Charakterystyczna muzyka z czołówki serialu została skomponowana przez Rona Grainera z "BBC Radiophonic Workshop", a zaaranżowana przez Delię Derbyshire.
Pierwotnie serial miał być programem edukacyjnym i pełnić funkcje wychowawcze. Za pomocą podróży w czasie chciano przenosić widza zarówno w przeszłość, do ważnych wydarzeń historycznych, jak również w przyszłość, by pokazywać odkrycia naukowe. "Doktor Who" z założenia miał być telewizyjną pozycją do wspólnego rodzinnego oglądania we wczesne sobotnie wieczory. Wkrótce jednak science fiction zdominowało serial, a motywy historyczne, które nie były zbyt popularne, zostały ostatecznie zarzucone po odcinku "The Highlanders" w 1967 roku, stanowiąc od tej pory jedynie tło do przedstawianej historii.
BBC produkowało serial przez 26 sezonów, których premiera odbywała się na BBC 1. Spadająca oglądalność, mniej korzystne godziny nadawania oraz niechęć wobec programu ówczesnego dyrektora BBC – Jonathana Powella w 1989 roku doprowadziły do oficjalnego anulowania serialu, choć po gwałtownych protestach ze strony fanów serialu BBC kilkakrotnie zapewniało, że serial nie został anulowany, a jedynie zawieszony na czas nieokreślony.
Podczas gdy krajowa produkcja serialu została wstrzymana, BBC miało nadzieję na znalezienie źródła niezależnego finansowania ze strony innego producenta, który byłby zainteresowany wznowieniem serialu. W końcu Philip Segal, pracujący dla Columbia Pictures w Stanach Zjednoczonych, zgłosił się do BBC, zainteresowany projektem, jeszcze w 1989 roku, gdy 26 seria wciąż była w trakcie produkcji. Negocjacje prowadzone przez Segala doprowadziły w końcu do produkcji filmu telewizyjnego, który miał być wstępem do kolejnych odcinków serialu. Film ten został wyemitowany przez Fox w 1996 roku i powstał dzięki współpracy z "Universal Television", "BBC Television" oraz BBC Worldwide. Pomimo wysokich wyników oglądalności w Wielkiej Brytanii, w Ameryce film nie zdobył wystarczającej popularności, w związku z czym zapowiadane dalsze odcinki serialu we współpracy z Fox nigdy nie zostały wyprodukowane.
Upoważnione media publikowały kolejne przygody różnych Doktorów w formie opowiadań i odcinków radiowych, jednakże serial pozostawał nieprodukowany aż do września 2003 roku, kiedy BBC ogłosiło przywrócenie produkcji na krajowych warunkach finansowych. Producentami wykonawczymi serialu zostali scenarzysta Russell T. Davies oraz dyrektor artystyczny BBC Cymru Wales Julie Gardner.
Serial powrócił na ekrany odcinkiem "Rose" 26 marca 2005 roku za sprawą Russella T Daviesa, który był producentem wykonawczym serialu oraz jego naczelnym scenarzystą do 2010 roku. Serialowa wersja produkowana od 2005 roku jest bezpośrednią kontynuacją serialu z lat 1963–1989 i filmu z 1996 roku, co jest często podkreślane w programach dokumentalnych związanych z serialem (takich jak "Doktor Who: ściśle tajne"), jak również w serialu – w okazjonalnych retrospekcjach używa się materiałów ze starych odcinków, jak i nawiązuje się do starych przygód Doktora. Od czasu powrotu "Doktora Who" wyprodukowano jedenaście sezonów w latach 2005–2008, 2010-2015 i 2017–2018, a także w każde Boże Narodzenie od 2005 roku do 2017 był emitowany świąteczny odcinek specjalny. W roku 2009 i na początku 2010 zamiast pełnego sezonu zostały wyprodukowane odcinki specjalne, powstał także odcinek specjalny wyemitowany w Nowy Rok w 2019 roku. W 2010 roku Steven Moffat zastąpił Daviesa na stanowisku naczelnego scenarzysty i producenta wykonawczego, jego natomiast od 11. serii zastąpił Chris Chibnall.
Popularność serialu.
Serial szybko stał się znany w całej Wielkiej Brytanii, został przedmiotem niezliczonych żartów i nawiązań, nadmieniano o nim w gazetach i innych mediach. Stał się fenomenem niepodobnym do żadnego innego brytyjskiego programu telewizyjnego, a wielu znanych aktorów wystąpiło w rolach gościnnych. Serial zyskał również popularność poza granicami kraju pochodzenia. Oficjalnie liczba fanów nigdy nie została ustalona, jednak serial ma wielbicieli zarówno w całej Europie, jak i na świecie. Prawa do emisji zostały sprzedane wielu zagranicznym stacjom telewizyjnym.
Wraz ze wzrostem popularności pojawiły się kontrowersje dotyczące treści prezentowanych w serialu i tego, czy serial nadal jest odpowiedni dla dzieci. Przykładowo, w latach 60. i 70. działaczka na rzecz moralności Mary Whitehouse wielokrotnie składała skargi na serial do BBC, ponieważ według niej zawierał on zbyt wiele drastycznych treści. Jej działania przyniosły jednak serialowi jeszcze większą popularność, zwłaszcza wśród dzieci. John Nathan-Turner, który był producentem serialu w latach 80., wręcz cieszył się z wygłaszanych przez Whitehouse niepochlebnych komentarzy, ponieważ wkrótce po nich zwykle zwiększała się oglądalność serialu. Krytycy serialu twierdzą też, że zawiera on zakamuflowaną propagandę na rzecz idei lewicowych.
Za szczególnie przerażające elementy występujące w serialu uznawano m.in. policjantów o pustych spojrzeniach i plastikowe lalki mordujące niczego niespodziewające się osoby z historii "Terror of the Autons" z ery trzeciego Doktora. Inne wymieniane szczegóły to m.in. leżący na podłodze mózg w historii z ery czwartego Doktora pt. "The Brain of Morbius" oraz próba utopienia Doktora w historii "The Deadly Assassin".
Wygląd i kształt TARDIS w formie niebieskiej budki policyjnej (niegdyś częsty widok na ulicach miast Wielkiej Brytanii) stał się w świadomości widzów motywem mocno związanym z programem. Pierwotnie za właśnie taki wygląd TARDIS odpowiedzialny był pierwszy scenarzysta serialu – Anthony Coburn. W 1996 roku BBC złożyła wniosek o zastrzeżenie wyglądu niebieskiej budki policyjnej jako znaku towarowego związanego z serialem. Dwa lata później, w 1998 roku, policja metropolitalna wniosła sprzeciw, lecz w 2002 roku biuro patentowe przyznało ostatecznie BBC prawa do znaku towarowego.
XXI wiek przyniósł przywrócenie produkcji, a serial stał się gwiazdą sobotniego pasma antenowego stacji BBC One. Od powrotu na ekrany w 2005 roku nieustanie gromadzi miliony ludzi przed telewizorami, a w brytyjskim "Appreciation Index" ("Indeksie ocen") serial osiąga wyższe wyniki w rankingu niż jakikolwiek inny serial telewizyjny, nie licząc oper mydlanych.
"Doktor Who" zdobył uznanie krytyków i widzów jako jeden z najlepszych brytyjskich programów telewizyjnych – serial jest laureatem wielu nagród, między innymi BAFTA (wielokrotne zwycięstwo w kategoriach najlepszy serial, najlepszy scenariusz, najlepszy reżyser, najlepszy aktor), czy też Nagród Hugo (za krótką prezentację dramatyczną). Widnieje także w Księdze Rekordów Guinnessa jako najdłuższy serial science-fiction na świecie; dzierży również rekord Guinnessa za równoczesną emisję odcinka w największej liczbie krajów.
Odcinki.
Serial początkowo składał się z 26 sezonów, emitowanych na BBC One od 23 listopada 1963 aż do 6 grudnia 1989 roku, kiedy przerwano produkcję serialu. Serie wyprodukowane w tym okresie nazywane są „klasycznymi” i składają się na kilkuczęściowe historie, zawierające zwykle od czterech do sześciu części w pierwszych latach nadawania lub od trzech do czterech w późniejszym okresie. Niektóre wyjątki od tej reguły to między innymi 12-częściowa historia "The Daleks’ Master Plan", jednoczęściowa "Mission to the Unknown" czy 10-częściowa historia "The War Games". Większość historii stanowi odrębne całości, jedynie w kilku przypadkach zostały połączone motywami przewodnimi. Do takich wyjątków zalicza się wątek Mistrza pojawiającego się kilkakrotnie w 8 sezonie, wątek „klucza czasu” przewijający się przez 16 sezon, podróży przez "E-Space" w 18 sezonie, czy też motyw czarnego strażnika w sezonie 20. Odcinki z tego okresu trwały zwykle 25 minut (z wyjątkiem historii "Resurrection of the Daleks" z ery piątego Doktora (1984 rok) oraz 22 sezonu, kiedy to odcinki trwały 45 minut, a także 90-minutowego odcinka specjalnego "The Five Doctors"). Początkowo, kolejne odcinki, oprócz posiadania zbiorczego tytułu obejmującego całą historię, posiadały osobny, własny tytuł (ale posiadały wspólny dla wszystkich części poszczególnych historii kod produkcyjny). Od historii "The Gunfighters" (1966 rok) zarzucono praktykę nadawania poszczególnym odcinkom osobnych tytułów, nadawano im tylko kolejne numery.
Po przerwaniu produkcji serialu kilkakrotnie pojawiły się próby reaktywacji produkcji, również we współpracy zagranicznych inwestorów, czego przykład stanowi film telewizyjny wyprodukowany w 1996 roku. Film ten, mimo że nie pomógł przywrócić produkcji serialu, jest uznawany za kanoniczny.
Serial udało się reaktywować w 2005 roku. Od tego czasu serie składają się z 13 odcinków i zwykle trwają 45 minut. Odcinki sezonu połączone są zwykle jakimś motywem przewodnim, który znajduje swoje rozwiązanie w finale serii, a każdy poszczególny odcinek posiada osobny tytuł, nawet gdy stanowi część kilkuodcinkowej historii. Ponadto, na każde Święta Bożego Narodzenia produkowany jest odcinek specjalny, stanowiący łącznik pomiędzy seriami, a w latach 2008–2010 wyemitowano także 5 odcinków specjalnych z udziałem dziesiątego Doktora, które trwały od 60 do 75 minut. Począwszy od odcinka "Planeta umarłych" w 2009 roku, wszystkie odcinki są kręcone w HD w rozdzielczości 1080i, a także emitowane równocześnie zarówno na BBC One, jak i BBC HD.
Do serialu wyprodukowano również kilka miniodcinków na specjalne okazje lub też dla celów charytatywnych. Do takich odcinków zaliczają się krótkie odcinki charytatywne dla "Children in Need" w latach 1993, 2005 i 2007. Wyprodukowano również miniodcinek dla serialowej edycji "The Proms" w 2008 roku i dwa miniodcinki dla "Comic Relief" w 2011 roku, a także dwa krótkie odcinki z okazji 50 rocznicy serialu.
Dla uczczenia 50. rocznicy powstania serialu wyprodukowano odcinek specjalny w technologii 3D, który to był pierwszym tego typu w historii serialu. To również pierwszy kanoniczny odcinek "Doktora Who" wyświetlony w kinach i to na terenie wielu krajów świata. Serialowi przyniosło to również zdobycie kolejnego rekordu Guinnessa, tym razem za największą równoczesną emisję serialu telewizyjnego, obejmującą 94 kraje świata.
Zaginione odcinki.
W latach 1967–1978 wiele starych materiałów magazynowanych przez BBC na taśmach i w wideotekach było dla oszczędności niszczone albo wymazywane. Taki los spotkał też wiele starych odcinków "Doktora Who", głównie historie przygód dwóch pierwszych Doktorów (granych przez Williama Hartnella i Patricka Troughtona). Później, utracone odcinki próbowano odzyskiwać – niektóre ocalały więc w wersji czarno-białej (jak pierwszy odcinek trzeciego Doktora z historii "Invasion of the Dinosaurs"), a niektóre jako kopie. W sumie w archiwach BBC brakuje 97 z 253 odcinków produkowanych przez pierwsze sześć lat.
Emisja serialu w Polsce.
W Polsce widzowie mogli po raz pierwszy zobaczyć "Doktora Who" w 1979 roku, kiedy TVP pokazała dwa niekanoniczne filmy kinowe o jego przygodach: "Dr Who wśród Daleków" (sobota, 6 października 1979, 16:30, PR I) oraz "Najazd Daleków na Ziemię" (środa, 26 grudnia 1979, 15:20, PR II). 26 marca 1999 roku na kanale Polsat 2 został wyemitowany film telewizyjny "Doktor Who" z 1996 roku. Niektóre klasyczne odcinki serialu z udziałem Toma Bakera w roli czwartej inkarnacji Doktora były także emitowane na kanale Tele 5 od 20 kwietnia 2002 do sierpnia 2003 roku.
Od 1 października do 30 grudnia 2006 TVP1 wyemitowała pełny sezon z dziewiątym Doktorem z 2005 roku. Po odcinku "Trzecia wojna światowa" przesunięto emisję serialu z niedzieli o 15:05 na 11:05 w sobotę. 6 stycznia 2007 roku o 11:30 wyemitowano specjalny odcinek świąteczny z 2005 roku pt. "Świąteczna inwazja" z dziesiątym Doktorem. Następnie wyemitowano pierwszy odcinek sezonu z 2006 roku, po czym nagle przerwano emisję. Wznowiono ją w późniejszym czasie, jednak ani trzecia seria, ani poprzedzający ją odcinek specjalny nie ukazały się już na tym kanale.
"Doktor Who" był również emitowany na kanale BBC Entertainment, który od początku swojego istnienia w 2007 roku aż do zakończenia nadawania kanału na początku 2015 roku, nadawał premierowe odcinki kolejnych sezonów. Na tym kanale emitowano także serię filmów dokumentalnych "Doktor Who: ściśle tajne", spin-off serialu "Doktor Who" – "Torchwood" oraz związany z nim program dokumentalny "Torchwood bez tajemnic". Dziewiąta seria serialu (z 2015 roku) została premierowo wyświetlona w 2016 roku na kanale BBC HD. W 2016 roku "Doktor Who" był wyświetlany także na kanale Filmbox Extra. Serie od piątej do dziewiątej były także dostępne z polskimi napisami za pośrednictwem serwisu Netflix w latach 2016–2018.
W Polsce "Doktora Who" emituje także kanał BBC First od czasu swojego powstania w 2018 roku.
Spin-offy serialu "Przygody Sary Jane" były emitowane na kanałach Cartoon Network oraz Teletoon+, a "K-9" na kanale Disney XD, oba z polskim dubbingiem.
Wersja polska: dla BBC Worldwide –
Tekst:
Lektor:
Wersja polska: na zlecenie Hippeis Media – Master Film
Tekst: Dariusz Makulski
Lektor: Marek Ciunel
Opracowanie: Telewizja Polska Agencja Filmowa
Tekst: Paweł Lesisz
Lektor: Maciej Gudowski, od serii 6 – Piotr Borowiec
Wersja polska: na zlecenie Telewizji AXN – SDI Media Polska
Tekst: Tomasz Kutner
Czytał: Jan Wilkans
Udźwiękowienie wersji polskiej:
Tekst: Karolina Jaszczuk
Lektorzy:
Postacie.
Doktor.
Tytułowa postać serialu, którą do tej pory grało czternastu aktorów. Doktor, którego prawdziwe imię nie jest znane, pochodzi z planety Gallifrey i jest przedstawicielem rasy "Władców Czasu". Wiele lat temu, jeszcze przed wydarzeniami z serialu, ukradł starą TARDIS – żywy statek kosmiczny, którym podróżuje przez czas i przestrzeń, niejednokrotnie ratując różne planety lub cywilizacje przed zagrożeniami. Głównymi atrybutami Doktora są papier parapsychiczny i śrubokręt soniczny. Doktor, jak sam mówi, czuje się samotny w swych podróżach, zabiera ze sobą towarzyszy. Pierwszą towarzyszką Doktora była jego wnuczka, Susan Foreman.
Doktor, podobnie jak inni Władcy Czasu, może zregenerować swe ciało 12 razy, radykalnie zmieniając swój wygląd i osobowość. Ma również zdolności telepatyczne, a także pewną formę jasnowidzenia, potrafi wykrywać dotykiem obecność jonów i sprawdzać rodzaj substancji za pomocą języka. Posiada podwójny układ krwionośny z dwoma sercami, potrafi także obniżyć temperaturę własnego ciała. Wydaje się także być doskonale przystosowany do podróży w czasie oraz odporny na jego zawirowania.
Przemiana jednego Doktora w kolejnego jest nazywana w serialu regeneracją – procesem życiowym Władców Czasu, który umożliwia Doktorowi przeżycie pomimo otrzymania śmiertelnych obrażeń – w jego wyniku zmienia swoje ciało i osobowość. Chociaż każda inkarnacja Doktora jest inna i przy różnych okazjach postać ta spotyka samą siebie w różnych swoich wcieleniach, to wciąż są to jedynie różne aspekty tej samej osoby. Obecnie rolę Doktora odgrywa Jodie Whittaker, która w odcinku świątecznym w 2017 roku przejęła ją od Petera Capaldiego.
Towarzysze Doktora.
Doktor niemal zawsze dzieli swoje przygody z kimś, kogo niedawno poznał i kogo dla towarzystwa zabrał ze sobą. W latach 1963–1996 w serialu przewinęło się 33 towarzyszy, natomiast od 2005 – ponad 15. Pierwszymi towarzyszami Doktora byli jego wnuczka Susan Foreman (Carole Ann Ford) i jej nauczyciele: Barbara Wright (Jacqueline Hill) i Ian Chesterton (William Russell).
Większość kompanów Doktora była ludźmi, jedynie nieliczni należeli do innych ras. Wśród nich można wyróżnić takie postacie, jak Susan i Romana (które należały do tej samej rasy, co Doktor) czy psa-robota K-9 (którego Doktor zbudował). Najdłużej występującymi towarzyszkami były Clara Oswald (Jenna Coleman) (która pojawiła w 37 odcinkach), Rose Tyler (Billie Piper) (która znalazła się w 35 odcinkach) oraz Amy Pond (Karen Gillan) (która wystąpiła w 34 odcinkach). Inne najdłużej występujące towarzyszki to m.in. Sara Jane Smith (Elisabeth Sladen), która była towarzyszką trzeciego, czwartego i dziesiątego Doktora, czy Tegan Jovanka (Janet Fielding), towarzyszka czwartego i piątego Doktora.
Jedyną historią z klasycznych odcinków serialu, w której Doktor podróżował sam, była "The Deadly Assassin". Niektórzy twierdzą, że taka sytuacja miała miejsce także w siódmym sezonie, ponieważ Liz Shaw, z którą Doktor rozwiązywał wtedy zagadki, nigdy TARDIS nie latała. Oficjalnie jednak jest zaliczana do towarzyszy Doktora. W nowych odcinkach serialu taka sytuacja mała miejsce w historii "Heaven Sent / Hell Bent".
Pojawianie się towarzysza ma zapewnić widzowi możliwość zidentyfikowania się z postacią i wymusza na Doktorze wyjaśnianie pewnych wydarzeń i elementów. Doktor regularnie poznaje nowych znajomych i rozstaje się ze starymi, którzy z różnych powodów opuszczają Doktora, np. wracają do domu, zostają uwięzieni w równoległym świecie lub giną.
Pomimo że Doktorowi przeważnie towarzyszą młode, atrakcyjne kobiety, zespół produkcyjny serii z lat 1963–1989 długo nie wprowadzał wątków romantycznych. Tabu przełamano dopiero w 1996 roku, w filmie telewizyjnym, gdzie ósmy Doktor całuje swoją towarzyszkę Grace Holloway. W serii z 2005 roku Doktor i Rose są parą, choć zwłaszcza na początku zdecydowanie zaprzeczają, że cokolwiek ich łączy. W odcinku "Smith i Jones" dziesiąty Doktor całuje swoją nowo-poznaną towarzyszkę Marthę Jones, która mimo że celem zachowania Doktora był wyłącznie transfer próbki genetycznej, zaczęła żywić do niego romantyczne uczucia.
Wrogowie Doktora.
Dalekowie.
Dalekowie pojawili się na ekranie po raz pierwszy w drugiej historii serialu pt. "The Daleks" w 1963 roku i są najstarszymi znanymi antagonistami Doktora. Dalekowie to zmodyfikowana genetycznie przez naukowca o imieniu Davros rasa Kaledów z planety Skaro. Z wyglądu przypominają ośmiornicę z dużym, wyraźnie zarysowanym mózgiem. Poruszają się w mechanicznej zbroi, przypominającej czołg, która składa się z wysięgnika z soczewką umożliwiającego widzenie, urządzenia przypominającego przyssawkę oraz małego lasera. Celem Daleków jest zniszczenie wszystkich bytów, które są inne niż one same, a ich charakterystycznym okrzykiem bojowym jest „Eksterminować!” (). Dalekowie zostali stworzeni przez pisarza Terry’ego Nationa, który stworzył ich jako alegorię nazistów.
Cybermeni.
Cybermeni pojawili się po raz pierwszy w ostatniej historii z ery pierwszego Doktora – "The Tenth Planet". Początkowo byli humanoidami z bliźniaczej planety Ziemi, Mondas. Dopiero zachłanne instalowanie w sobie coraz większej liczby implantów zmieniło je w zimne maszyny, które pokazują emocje tylko pod wpływem agresji. Po zagładzie na Mondas uznali Telos za swoją planetę.
Nowa seria wprowadza zupełnie nową wersję Cybermenów, stworzonych w alternatywnym wszechświecie przez szalonego naukowca – Johna Lumica; jego celem było przedłużenie życia człowieka przez przeniesienie jego świadomości do metalowego, wytrzymałego ciała – swoją nowo powstałą armią kierował przez rozpowszechnioną na całą Anglię sieć komórkową, hamując ich emocje elektronicznym chipem.
Davros.
Davros jest genialnym naukowcem o megalomańskich cechach, pochodzącym ze Skaro – planety niegdyś rozdartej wojną pomiędzy Thalami i Kaledami. Jest twórcą Daleków i wierzy, że stworzona przez niego rasa jest w stanie władać wszechświatem. Po raz pierwszy postać ta pojawia się w historii "Genesis of the Daleks", w której Władcy Czasu odesłali Doktora do przeszłości, aby zniszczył Daleków, zapobiegł ich powstaniu lub zmodyfikował ich strukturę genetyczną tak, by stali się mniej wojowniczy. Davros posiada jedynie jedną sprawną rękę i cybernetyczne oko, którego używa zamiast swoich prawdziwych oczu. Ponieważ nie posiada dolnej połowy ciała, jest całkowicie zależny od elektronicznego krzesła.
Postać Davrosa odgrywało w serialu kilku aktorów: Michael Wisher ("Genesis of the Daleks"), David Gooderson ("Destiny of the Daleks"), Terry Molloy ("Resurrection of the Daleks, Revelation of the Daleks, Remembrance of the Daleks"), Julian Bleach ("Skradziona Ziemia, Koniec podróży, The Magician’s Apprentice, The Witch’s Familiar") oraz Joey Price (jako dziecko, "The Magician’s Apprentice, The Witch’s Familiar").
Mistrz.
Mistrz (ang. "The Master") jest Władcą Czasu pochodzącym z planety Gallifrey. Po raz pierwszy pojawił się w odcinku "Terror of the Autons" z ery trzeciego Doktora. Mówi się, że jest dla Doktora tym, kim dla Sherlocka Holmesa był James Moriarty. Zna Doktora od dzieciństwa – wtedy jeszcze się przyjaźnili. Mistrz jest znany z korzystania z przebrań i anagramów. Podróżuje w czasie, tak jak Doktor, jednak jego głównym celem jest dominacja i zdobycie władzy absolutnej. Jego TARDIS nie ma uszkodzonego obwodu kameleona i może dowolnie zmieniać swój kształt. Mistrz, jako Władca Czasu, miał wiele wcieleń. W związku z tym Mistrza grało wielu aktorów. Byli to: Roger Delgado (1971–1973), Peter Pratt (1976), Geoffrey Beevers (1981), Anthony Ainley (1981–1989), Gordon Tipple (1996), Eric Roberts (1996), Derek Jacobi (2007), John Simm (2007–2010), William Hughes (jako dziecko, 2007), Michelle Gomez (2014-2017) oraz Sasha Dhawan (od 2020).
Płaczące Anioły.
Płaczące Anioły to rasa łowców nieznanego pochodzenia, których serialowym twórcą jest scenarzysta Steven Moffat. Po raz pierwszy pojawiły się w przygodach dziesiątego Doktora w odcinku "Mrugnięcie". Są to łowcy z unikatową metodą zabijania swoich ofiar: poprzez dotknięcie wysyłają swą zdobycz w przeszłość, w której jeszcze się nie narodziły, by tam dożyły końca swych dni. Dzięki temu Anioły pochłaniają energię z dni, które im zabrały w teraźniejszości. Istoty te potrafią poruszać się z szybkością równą mrugnięciu oka, co pozwała im z łatwością złapać swoją zdobycz. Dysponują również unikatowym mechanizmem obronnym – jeśli ktoś na nie spogląda, trwają zamienione w kamień, co praktycznie uniemożliwia ich zabicie. Zasady mechanizmu dotyczą jednak również ich własnego gatunku – patrząc na siebie, utknęliby w kamieniu na zawsze, dlatego zasłaniają oczy. Od tego zwyczaju wzięła się ich nazwa – Płaczące Anioły. Doktor określił ich zdolności jako największą zaletę i klątwę – są to najbardziej samotne istoty we Wszechświecie, ponieważ nie mogą nigdy spoglądać na siebie. Jedynym znanym sposobem na zabicie Anioła jest stworzenie paradoksu czasowego. Do tej pory Anioły pojawiły się w odcinkach "Mrugnięcie", dwuodcinkowej historii "Czas Aniołów "/" Kamienne ciała", "Kompleks boga", "Anioły na Manhattanie" oraz "Czas Doktora".
Adaptacje i nawiązania.
Filmy nawiązujące do serialu.
W latach 60. XX wieku powstały dwa pełnometrażowe filmy kinowe, "Dr Who wśród Daleków" (w 1965 roku) oraz "Najazd Daleków na Ziemię" (w 1966 roku). Oba filmy są luźną adaptacją wcześniej wyemitowanych odcinków telewizyjnych, konkretniej tych składających się na dwie pierwsze historie, w których występują Dalekowie, kolejno "The Daleks" i "The Dalek Invasion of Earth".
W filmach tych zmieniono wiele elementów w porównaniu do wersji telewizyjnej – w związku z tym oba te filmy, jak i postać doktora w nich występująca, nie są uznawane za kanoniczne wcielenie Doktora. Doktor Cushinga jest ekscentrycznym wynalazcą, który zbudował swoją TARDIS; ponadto nie jest Władcą Czasu, lecz człowiekiem, który nazywa się „Who”.
Planowany był również trzeci film z tej serii, którego fabuła miałaby się opierać na odcinku "The Chase" z 1965 roku, lecz jego produkcja nigdy nie została zrealizowana z powodu niskich przychodów ze sprzedaży biletów drugiego filmu.
Spin-offy.
Teatr.
"Doctor Who" wielokrotnie pojawił się na deskach teatrów. We wczesnych latach 70. Trevor Martin grał rolę Doktora w sztuce "Doctor Who and the Daleks in the Seven Keys to Doomsday". W późnych latach 80. zarówno Jon Pertwee, jak i Colin Baker powracali w roli Doktora w wielokrotnie wystawianym przedstawieniu "Doctor Who – The Ultimate Adventure". Ponadto Terry Nation napisał w latach 60. XX wieku sztukę "The Curse of the Daleks", która była związana z uniwersum Doktora, ale sama postać Doktora w niej nie występowała.
Telewizja.
Pilotażowy odcinek pt. "A Girl’s Best Friend" serialu "K-9 and Company" został wyemitowany w 1981 roku. W rolach głównych wystąpili Elisabeth Sladen (jako Sara Jane Smith) oraz John Leeson (jako głos K-9). Nie podjęto jednak produkcji pełnego sezonu.
W latach 80. pojawiły się propozycje wyprodukowania serialu animowanego związanego z "Doktorem Who" ze strony firmy Nelvana, ale seria nigdy nie powstała.
Po przywróceniu serialu "Doktor Who" w 2005 roku ówczesny producent wykonawczy serialu, Russell T. Davies, został poproszony o stworzenie serialu science fiction przeznaczonego dla starszej widowni, którego emisja mogłaby się odbywać w godzinach wieczornych. W wyniku tego powstał spin-off serialu pt. "Torchwood" (słowo to jest anagramem oryginalnego tytułu – "Doctor Who"). Serial opowiada o losach pracowników Instytutu Torchwood, który zajmuje się bronieniem Ziemi przed zagrożeniami z kosmosu. Serial miał swoją premierę na BBC Three 22 października 2006 roku. W serialu tym John Barrowman powraca do roli kapitana Jacka Harknessa (postać ta pojawiła się w serii z 2005 roku). Oprócz Barrowmana początkowo w spin-offie występowali Eve Myles (wystąpiła wcześniej w innej roli w odcinku "Niespokojni nieboszczycy" z 2005 roku), Burn Gorman, Naoko Mori (pojawiła się w odcinku "Kosmici z Londynu") oraz Gareth David-Lloyd. W drugim sezonie tego serialu pojawia się również inna była towarzyszka Doktora, Martha Jones. Łącznie powstały 4 sezony tego serialu, emitowane w latach 2006–2011. W Polsce serial można oglądać na BBC Entertainment.
W latach 2007–2011 BBC produkowało również serię spin-off "Przygody Sary Jane", w której tytułową rolę odgrywała Elisabeth Sladen. W spin-offie tym pojawił się okazjonalnie również Doktor (w 2009 w tej roli David Tennant, w 2010 roku Matt Smith), a także dwaj inni wcześniejsi towarzysze Doktora – w 2008 roku Brygadier Lethbridge-Stewart (w tej roli, po raz ostatni w życiu, Nicholas Courtney), a w 2010 roku Jo Grant (Katy Manning). Produkcja serialu została przerwana w połowie 5 sezonu z powodu śmierci Elisabeth Sladen w kwietniu 2011 roku. W Polsce emitowany na kanałach Cartoon Network oraz Teletoon+.
Zostały wyprodukowane również dwa filmy animowane związane z serialem. Pierwszy z nich, "The Infinite Quest" (W Polsce wyemitowany pod tytułem "Poszukiwanie nieskończoności" na kanale ZigZap w 2009 roku), został wyemitowany w ramach programu "Totally Doctor Who" w 2007 roku. W filmie tym występowali David Tennant i Freema Agyeman w swoich serialowych rolach, ale nie jest on traktowany jako część sezonu serialu. Drugi film animowany, pod tytułem "Dreamland", został wyemitowany w 6 częściach na pośrednictwem usługi "BBC Red Button" oraz za pośrednictwem oficjalnej strony "Doktora Who" w 2009 roku.
Powstało również wiele serii spin-off niewyprodukowanych przez BBC. Do takich można zaliczyć książkę i słuchowisko "Faction Paradox", "Iris Wildthyme" oraz "Bernice Summerfield", a także wyprodukowane bezpośrednio na wideo "P.R.O.B.E." czy "Downtime". W Australii wyprodukowano także 26-odcinkową serię "K-9", która została wyemitowana na Disney XD, również w Polsce.
Odcinki charytatywne.
W 1983 roku, z okazji 20. rocznicy serialu, powstał odcinek zatytułowany "The Five Doctors", wyprodukowany na potrzeby pomocy organizacji "Children in Need". Odcinek przedstawiał wspólną przygodę czterech z pięciu Doktorów oraz kilku jego towarzyszy. Jest to odcinek pełnometrażowy, trwający 90 minut. Do dziś dnia jest to najdłuższy pojedynczy odcinek telewizyjny "Doktora Who," jaki kiedykolwiek został wyemitowany.
W 1993 roku wyprodukowano kolejny charytatywny odcinek specjalny na potrzeby "Children in Need". Odcinek ten, zatytułowany "Dimensions in Time", miał także uczcić 30. rocznicę powstania serialu. W odcinku tym występuje wielu aktorów, którzy pojawili się w "Doktorze Who". Odcinek ten jest także crossoverem z operą mydlaną "EastEnders". Był jednym z kilku wyprodukowanych w tym czasie przez telewizję segmentów w technologii 3D, które wykorzystywały efekt Pulfricha do tworzenia efektu trójwymiarowego obrazu.
W 1999 roku powstał kolejny odcinek specjalny, zatytułowany "Doctor Who and the Curse of Fatal Death", stworzony na potrzeby "Comic Relief" i sprzedawany później na kasetach VHS. Ta parodia serialu została podzielona na cztery segmenty, podobnie jak przeciętny odcinek "Doktora Who". Podobnie jak serial, skecz naśladuje zawieszenia akcji czy bieganie tym samym korytarzem podczas ucieczki przed wrogiem. W historii tej Doktor (Rowan Atkinson) spotyka na swej drodze zarówno Mistrza, jak i Daleków. Po tym, jak zmuszony jest kilkakrotnie się regenerować, Doktor grany jest później także przez Richarda E. Granta, Jima Broadbenta, Hugh Granta oraz Joannę Lumley. Scenariusz do tego odcinka został napisany przez Stevena Moffata, późniejszego scenarzystę i producenta wykonawczego serialu.
Od powrotu serialu na ekrany w 2005 roku powstało kilka miniodcinków, które wspierały "Children in Need". Pierwszy z nich, pozbawiony oficjalnego tytułu, został wyemitowany w listopadzie 2005 roku i przedstawia Davida Tennanta w roli dziesiątego Doktora. Kolejny tego typu odcinek, zatytułowany "Time Crash," został wyemitowany w listopadzie 2007 roku.
Kolejne dwa odcinki, zatytułowane kolejno "Space" oraz "Time", wyprodukowano na potrzeby "Comic Relief" i zostały wyemitowane podczas gali "Comic Relief" w 2011 roku. Tego samego roku na potrzeby "Children in Need" wyprodukowano segment, w którym Doktor próbuje przekonać widza do zakupienia na aukcji jego ubrań, które przekazał w ramach donacji.
Na potrzeby edycji "Children in Need" w 2012 roku wyprodukowano miniodcinek zatytułowany "The Great Detective".
Skecze i nawiązania.
W 1985 roku powstał 7-minutowy singiel „Doctor in Distress”. Napisali go Fiachra Trench oraz Ian Levine, a śpiewa grupa „Who Cares?”, złożona z takich zespołów, jak Moody Blues, Hot Gossip, obsady Starlight Express, czy perkusisty zespołu Ultravox. Celem wydania tej piosenki miał być sprzeciw anulowaniu serialu. Piosenka została odświeżona i na nowo zmiksowana w 2011 roku, z dodaniem kolejnych partycypantów.
"Doktor Who" był wielokrotnie parodiowany przez komików, takich jak Spike Milligan i Lenny Henry. Jon Culshaw wielokrotnie wcielał się w postać czwartego Doktora w serii skeczy pt. "Dead Ringers".
Czwarta inkarnacja Doktora pojawiła się w kilku odcinkach serialu animowanego "Simpsonowie" oraz w "Futuramie".
Fandom "Doktora Who" bywał wyśmiewany lub nawiązywano do niego na łamach takich programów jak "Saturday Night Live", "The Chaser’s War on Everything", "Mystery Science Theater 3000", seriali "Family Guy", "Amerykański tata", "Futurama", "Miasteczko South Park", "Community", "Simpsonowie" oraz "Teoria wielkiego podrywu".
Nawiązania do "Doktora Who" pojawiły się także w serialach, takich jak "The Middleman", "" oraz "Uczciwy przekręt". W emitowanym na kanale Channel 4 serialu "Queer As Folk" (scenariusz do serialu napisał późniejszy producent wykonawczy "Doktora Who", Russell T. Davies), jeden z bohaterów, Vince, był zagorzałym fanem "Doktora Who". W podobny sposób postać Olivera w brytyjskim serialu "Coupling" (którego twórcą był obecny producent wykonawczy serialu, Steven Moffat) jest przedstawiony jako wielki entuzjasta i zbieracz gadżetów związanych z serialem. Nawiązania można również znaleźć w operze mydlanej "EastEnders" oraz w komedii dla dorosłych "Robot Chicken" nadawanej w paśmie "Adult Swim".
Nawiązania do serialu pojawiły się także w książce "Brisingr". Jamie Frazer, jeden z głównych bohaterów cyklu "Obca" Diany Gabaldon oraz serialu na jej podstawie, był inspirowany postacią jednego z towarzyszy drugiego Doktora, Jamiego McCrimmona.
Słowo "TARDIS" znajduje się w skróconej wersji Oxford English Dictionary.
Jako część obchodów 50. rocznicy powstania serialu, Peter Davison, aktor odgrywający rolę piątego Doktora, napisał i wyreżyserował parodię "The Five(ish) Doctors Reboot", w której gościnnie wystąpiło wielu aktorów, jak i osób związanych z produkcją (zarówno byłą i obecną) serialu. Wyemitowany został 23 listopada 2013 za pośrednictwem strony internetowej BBC. Ponadto, w dniu 50. rocznicy serialu – 23 listopada 2013 roku – wyszukiwarka Google zawierała logotyp świętujący 50 rocznicę emisji pierwszego odcinka serialu. Logotyp posiadał zmienione logo Google oraz animację biegnących rysunkowych jedenastu Doktorów i minigrę.
Z okazji 50-lecia istnienia serialu powstał także teledysk „All of My Angels” szwedzkiego zespołu Machinae Supremacy, nawiązujący do Płaczących Aniołów. Utwór znajduje się na płycie "Rise of a Digital Nation".
Audio.
Przygody Doktora pojawiły się również w formie webcastów (takich jak "Death Comes to Time" z siódmym Doktorem, "Real Time" z szóstym Doktorem, "Scream of Shalka" z alternatywnym dziewiątym Doktorem i remake niedokończonego odcinka "Shada" z ósmym Doktorem) oraz słuchowisk. Są one produkowane przez brytyjską firmę "Big Finish Productions". Firma rozpoczęła działalność w lipcu 1999 roku wydaniem odcinka "The Sirens of Time". Obecnie wydanych zostało około 300 niezależnych pozycji. Odcinki te są wydawane na płytach CD, a niektóre można było również usłyszeć w radiu (BBC7).
Książki.
Książki związane z "Doktorem Who" są publikowane od połowy lat 60. XX wieku aż do dnia dzisiejszego. Od 1965 do 1991 roku wydawane książki były głównie adaptacjami wyemitowanych odcinków telewizyjnych. Od 1991 roku zaczęły pojawiać się kolejne historie powiązane z uniwersum serialu, które przedstawiały inne, dodatkowe przygody Doktora. Do takich można zaliczyć serie wydawnicze "Virgin New Adventures" oraz "Virgin Missing Adventures". Od przywrócenia serialu na ekrany w 2005 roku kolejne książki są wydawane przez "BBC Books". Oprócz tego zostało wydanych wiele książek opisujących historię bądź kulisy serialu, przewodniki oraz recenzje. Istnieją również czasopisma opisujące postępy w produkcji serialu, a także zamieszczające komiksy. Jednym z nich jest wydawany nieprzerwanie od 1979 roku miesięcznik "Doctor Who Magazine". Od 2006 roku wydawany jest również miesięcznik "Doctor Who Adventures", a w latach 2006–2009 publikowany był dwutygodnik "Doctor Who – Battles in Time".
Polska.
W Polsce również przetłumaczono i wydano kilka książkowych adaptacji odcinków w latach 90., takich jak:

</doc>
<doc id="393491" url="https://pl.wikipedia.org/wiki?curid=393491" title="Kłosok Żory">
Kłosok Żory

Przedsiębiorstwo Produkcyjno-Usługowo-Handlowe „Kłosok” Andrzej Kłosok – przedsiębiorstwo transportowe funkcjonujące na rynku od roku 1993. Zarejestrowane jest w Żorach, a biura znajdują się w Wodzisławiu Śląskim.
Przedsiębiorstwo obsługuje jako operator (samodzielnie oraz w konsorcjach) autobusowe linie komunikacyjne dla organizatorów publicznego transportu zbiorowego.
Według stanu na luty 2018 r. przedsiębiorstwo funkcjonuje na obszarze województwa dolnośląskiego (powiat dzierżoniowski, Wałbrzych, Wrocław) oraz województwa śląskiego.
„Kłosok” posiada 6 zajezdni: Zajezdnia Wodzisław Śląski, Zajezdnia Rybnik, Zajezdnia Pszczyna, Zajezdnia Zabrze, Zajezdnia Dzierżoniów, Zajezdnia Długołęka.
Przewoźnik obsługuje linie dla ZTM (dawniej KZK GOP): 23, 80, 89, 102, 111, 147, 201, 234, 242, 243, 288, 623, 636, 850, 900, 954, 998, AP1

</doc>
<doc id="393494" url="https://pl.wikipedia.org/wiki?curid=393494" title="Wernejówka">
Wernejówka

Wernejówka (także "Wierniejówka" oraz "Werszejówka") – uroczysko-dawna miejscowość, dawna wólka przy wsi Puławy, położona w województwie podkarpackim, w powiecie krośnieńskim w gminie Rymanów.
Miejscowość była położona nad Wisłokiem na stoku Bukowicy.
Posiadłość lokowana w II poł. XVI wieku. Wieś królewska "Wierniejówka" położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku wieś "Wiernieiówka" należała do tenuty Besko starostwa sanockiego.
W połowie XIX wieku właścicielem posiadłości tabularnej Puławy z Wierniejówką był Józef Kłopotowski.
W 1898 roku wieś liczyła 109 mieszkańców, w większości Rusinów, i 19 domów. Wieś należała do parafii łacińskiej w Nowotańcu. Do roku 1914 pod jurysdykcją starostwa powiatowego Sanoku, powiat sądowy w Bukowsku.
Po roku 1944 ludność rusińska została w ramach wymiany ludności przesiedlona na Ukrainę.
Obecnie w Wernejówce znajduje się jedno gospodarstwo rolne.

</doc>
<doc id="393495" url="https://pl.wikipedia.org/wiki?curid=393495" title="Czesław Wołłejko">
Czesław Wołłejko

Czesław Wołłejko (ur. 17 marca 1916 lub 1920 w Wilnie, zm. 7 lutego 1987 w Warszawie) – polski aktor filmowy, teatralny, telewizyjny i radiowy, a także reżyser i wykładowca. Najbardziej znany z roli barona Krzeszowskiego w serialu "Lalka" oraz sturmbannführera Geibela w serialu "Stawka większa niż życie".
Życiorys.
Wczesne lata.
Czesław Wołłejko urodził się w Wilnie. W sprawie jego daty urodzenia istnieją wątpliwości: większość dostępnych internetowych źródeł podaje datę 17 marca 1916 roku, podawał ją także w kwestionariuszach i życiorysach sam aktor. Na jego grobie znajdującym się na Cmentarzu Wojskowym na Powązkach wyryto jednak jako datę narodzin 17 marca 1920 roku. Pochodził z artystycznej rodziny – jego ojciec był tancerzem.
Na początku II wojny światowej trafił do Grodna uciekając z zajętego przez armię radziecką Wilna.
Kariera teatralna i filmowa.
Debiut teatralny aktora miał miejsce jesienią 1939 roku w Grodnie. Czesław Wołłejko szukał wówczas zajęcia w tamtejszym Państwowym Teatrze Polskim BSRR, którego założycielem i dyrektorem był przedwojenny reżyser teatralny – Aleksander Węgierko. Zachwycony młodym aktorem Węgierko dał mu pierwszy teatralny angaż w komedii "Panna Maliczewska" Gabrieli Zapolskiej – tym występem początkujący Wołłejko oczarował publiczność i rozpoczął karierę teatralną. Teatr Polski został wkrótce przeniesiony przez władze do Białegostoku, gdzie w 1940 roku Wołłejko skończył studio aktorskie. Po wkroczeniu na te tereny wojsk niemieckich Aleksander Węgierko zniknął w niewyjaśnionych okolicznościach, a Wołłejko osiedlił się w Grodnie ze swoją pierwszą żoną, Haliną Czengery, i pracował jako kelner w restauracji Lux.
W 1944 i 1945 roku Wołłejko zaczął grać w Teatrze Wojska Polskiego w Lublinie, a potem w Łodzi. Pierwszą jego rolą był Kacper w "Weselu" w reżyserii Jacka Woszczerowicza. Rok później wziął udział w łódzkiej "Elektrze" Jana Giraudoux – spektaklu reżyserowanym przez Edmunda Wiercińskiego, jednak wkrótce przedstawienie zostało zdjęte po oskarżeniach o gloryfikację powstania warszawskiego.
Również w 1946 roku, już w Poznaniu, Czesław Wołłejko zagrał Chlestakowa w "Rewizorze" w reżyserii Karola Borowskiego, oraz dwie role komediowe – w "Domu otwartym" i w "Wiele hałasu o nic". Od 1948 roku namówiony przez Arnolda Szyfmana Czesław Wołłejko był już aktorem Teatru Polskiego. W 1949 roku Aleksander Zelwerowicz reżyserował w Teatrze Polskiego Radia "Pana Jowialskiego" – tam Czesław Wołłejko wcielił się w rolę Wiktora i dał się poznać publiczności warszawskiej. W tym samym roku Wołłejko zagrał Alfreda w inscenizacji Bogdana Korzeniewskiego w "Mężu i żonie", w 1950 roku zaś zagrał rolę tytułową w "Don Juanie" Moliera, także w reżyserii Korzeniewskiego. To przedstawienie zostało zdjęte przez władzę po 20 spektaklach, lecz aktor zdążył zrobił wrażenie na krytykach i publiczności. W 1952 roku Wołłejko zagrał rolę tytułową w "Fircyku w zalotach", w 1953 Albina w "Ślubach panieńskich" oraz Szczęsnego w "Horsztyńskim" w reżyserii Edmunda Wiercińskiego. Zagrał także Lorenzaccia – rolę tytułową w spektaklu w reżyserii Wiercińskiego. W 1956 roku wcielił się w Szopena w "Lecie w Nohant" Iwaszkiewicza w reżyserii Marii Wiercińskiej.
W kolejnych latach zagrał w słuchowisku według komedii Alfreda De Musseta "Barberyna" w reżyserii Wojciecha Maciejewskiego, a z Niną Andrycz w roli tytułowej – był to rok 1962. Pojawił się także w "Grubych rybach" według komedii Michała Bałuckiego w reżyserii Zbigniewa Kopalki. W tej sztuce partnerował mu m.in. Gustaw Lutkiewicz. W 1967 roku grał w przedstawieniu Jerzego Kreczmara w "Panu Jowialskim" Fredry – tam zagrał rolę Szambelana. W 1969 roku przeszedł do Teatru Współczesnego, gdzie w "Wielkim człowieku do małych interesów" w reżyserii tego samego reżysera zagrał Jenialkiewicza. W Teatrze Współczesnym zagrał męża w "Szczęśliwym wydarzeniu" Mrożka i cara w "Kordianie", a w przedstawieniu "Wiśniowy sad" w reżyserii Macieja Prusa wcielił się w rolę Gajewa. W 1974 roku zagrał także w "Królu w kraju rozkoszy" – w tym słuchowisku reżyserowanym przez Zbigniewa Kopalko wystąpił u boku m.in. Jerzego Szmidta i Alicji Wyszyńskiej.
Przez krótki okres występował w Teatrze Ateneum – tam grał Ignacego Krasickiego w "Wielkim Fryderyku" Adolfa Nowaczyńskiego, Fouchégo w "Thermidorze" Stanisławy Przybyszewskiej, księcia Adama Czartoryskiego w "Tryptyku listopadowym" Wyspiańskiego w reżyserii Janusza Warmińskiego i króla Stanisława Augusta w "Polonezie" Jerzego Sity w reżyserii Warmińskiego – tę ostatnią rolę w 1981 roku. W następnych latach Wołłejko wrócił do warszawskiego Teatru Współczesnego, gdzie grał Oberona w "Śnie nocy letniej" Szekspira w reżyserii Macieja Englerta, ojca w "Ślubie" Gombrowicza w reżyserii Krzysztofa Zaleskiego, w sztuce "Jak się kochają" Ayckbourna, w "Trzech siostrach", oraz, w 1986 roku, Händela w "Kolacji na cztery ręce" Barza – to przedstawienie również reżyserował Maciej Englert.
Jako aktor filmowy Czesław Wołłejko zadebiutował w 1951 roku wcielając się w rolę Fryderyka Chopina w filmie Aleksandra Forda "Młodość Chopina". Kolejną rolą w filmie, dopiero w 1960 roku, był tytułowy "Szczęściarz Antoni" w komedii Haliny Bielińskiej i Włodzimierza Haupe. Od tego momentu cyklicznie pojawiał się w filmach, takich jak: "Czarne skrzydła", "Kopernik" Czesława i Ewy Petelskich, "Zaklęte rewiry" i "Trędowata". Grał także rozmaite role w serialach telewizyjnych, m.in. w "Stawce większej niż życie", "Przygodach pana Michała", "Lalce" z 1977 roku i "Rodzinie Połanieckich".
Występował również w Teatrze Telewizji, m.in. w "Odprawie posłów greckich", "Kandydzie", "W poszukiwaniu straconego czasu" oraz "Cudzoziemce" i "Zemście". Od lat 60. zajmował się też reżyserią przedstawień oraz wykładał na Państwowej Wyższej Szkole Teatralnej w Łodzi.
Śmierć.
Aktor zmarł 7 lutego 1987 roku na zawał serca. Wołłejko odszedł w czasie intensywnych przygotowań do roli Wolanda w "Mistrzu i Małgorzacie" – sztuce wystawianej na deskach warszawskiego Teatru Współczesnego. Jego rolę przejął Krzysztof Wakuliński.
Został pochowany na Cmentarzu Wojskowym na Powązkach w Warszawie (kwatera 39B-11-2).
Życie prywatne.
Wołłejko był dwukrotnie żonaty.
Pierwszą żoną Czesława Wołłejki była Halina Czengery – aktorka, córka dyrektora Teatru Miejskiego w Grodnie. Poznał ją grając jeszcze w "Pannie Maliczewskiej", a ślub wzięli w 1942 roku. Owocem trwającego do 1961 roku małżeństwa są dwie córki – urodzona 15 września 1942 roku Jolanta i 13 lat później, 27 maja 1955 roku, Magdalena. Obie, tak jak ich rodzice, zostały aktorkami.
W końcowych latach pierwszego małżeństwa zainteresował się Iloną Stawińską – żoną innego aktora, Tadeusza Plucińskiego, którą w przyszłości poślubił i pozostawali małżeństwem aż do śmierci aktora.
Tadeusz Pluciński z kolei został mężem najstarszej córki Wołłejki – Jolanty.

</doc>
<doc id="393496" url="https://pl.wikipedia.org/wiki?curid=393496" title="Bolesław Chrobry (Wielki)">
Bolesław Chrobry (Wielki)



</doc>
<doc id="393498" url="https://pl.wikipedia.org/wiki?curid=393498" title="Stanisław Barabasz">
Stanisław Barabasz

Stanisław Barabasz (ur. 7 maja 1857 w Bochni, zm. 23 października 1949 w Zakopanem) – malarz, architekt, pionier polskiego narciarstwa, pedagog i myśliwy – autor wielu artykułów o tematyce łowieckiej. Był młodszym bratem pianisty Wiktora Barabasza.
Życiorys.
Ukończył Instytut Techniczny w Krakowie, następnie architekturę na Politechnice Wiedeńskiej. Studiował też w Szkole Przemysłu Artystycznego przy Austriackim Muzeum Sztuki w Wiedniu. 
W grudniu 1888 zaczął używać nart w Cieklinie koło Jasła podczas polowań. Jazdę na nartach ćwiczył na krakowskich Błoniach. Narty wzorował na norweskich „ski”. W 1894 pojawił się w Zakopanem z nartami, dając początek zakopiańskiemu narciarstwu. Do historii przeszła jego wyprawa narciarska z 1894 wraz z Janem Fischerem do Czarnego Stawu Gąsienicowego. Do Zakopanego przeprowadził się w 1901. W latach 1901–1922 był kierownikiem Państwowej Szkoły Przemysłu Drzewnego w Zakopanem, gdzie wprowadzał podhalańskie motywy zdobnicze w meblarstwie. Dnia 28 lutego 1907 wraz z Mieczysławem Karłowiczem i Mariuszem Zaruskim założył drugi w Polsce klub narciarski – Zakopiański Oddział Narciarzy Towarzystwa Tatrzańskiego, którego był pierwszym prezesem do 1910. Barabasz przyczynił się do powstania Tatrzańskiego Ochotniczego Pogotowia Ratunkowego w 1909.
Został pochowany na Nowym Cmentarzu przy ul. Nowotarskiej w Zakopanem (kw. P1-A-6).

</doc>
<doc id="393505" url="https://pl.wikipedia.org/wiki?curid=393505" title="J. Georg Bednorz">
J. Georg Bednorz



</doc>
<doc id="393510" url="https://pl.wikipedia.org/wiki?curid=393510" title="Baba (województwo mazowieckie)">
Baba (województwo mazowieckie)

Baba – wieś w Polsce, położona w województwie mazowieckim, w powiecie ostrołęckim, w gminie Łyse.
Wierni kościoła rzymskokatolickiego należą do parafii św. Michała Archanioła w Czarni lub do parafii Najświętszego Serca Jezusowego w Lipnikach.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Łyse.
Według Powszechnego Spisu Ludności z 1921 roku zamieszkiwało tu 401 osób w 75 budynkach mieszkalnych. Miejscowość należała do parafii rzymskokatolickiej w m. Lipniki. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Łyse.
W wyniku agresji Niemiec we wrześniu 1939, miejscowość została przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 wieś administracyjnie należała do województwa ostrołęckiego.

</doc>
<doc id="393511" url="https://pl.wikipedia.org/wiki?curid=393511" title="Babiak (województwo warmińsko-mazurskie)">
Babiak (województwo warmińsko-mazurskie)

Babiak – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Dzieje miejscowości.
Pierwsze wzmianki o istnieniu miejscowości pochodzą z 1328 roku. Dokument lokacyjny wsi został wystawiony 17 lipca 1342 roku przez Warmińską Kapitułę Katedralną we Fromborku. Lokacja odbyła się na 55 łanach ziemi. 
Babiak (niem. "Frauendorf") znajdował się wówczas w strategicznym dla Warmii położeniu. Na mocy dokumentów papieża Innocentego IV z 29 lipca 1243 roku doszło do podziału kraju Prusów wraz z ziemią chełmińską na cztery diecezje. Tym samym powstały biskupstwo chełmińskie, pomezańskie, warmińskie i sambijskie, organizowane kolejno wraz z podbojem tych terenów przez Krzyżaków. W każdej z diecezji trzecia część terytorium miała stanowić dominium biskupie. Na tym terenie biskup lokował przeważnie swoją siedzibę. Na Warmii początkowo było to Braniewo (1280-1340), następnie Orneta (1340-1350), a w końcu Lidzbark Warmiński (od 1350 roku). 
Wieś od początku swojego istnienia znajdowała się w pobliżu siedziby biskupa warmińskiego, a od 1350 roku położenie miejscowości nabrało dodatkowego znaczenia ze względu na strategiczny charakter trasy prowadzącej z Lidzbarka Warmińskiego do Braniewa i Fromborka. Po II pokoju toruńskim zawartym w 1466 roku Warmia wraz całymi Prusami Królewskimi znalazła się w granicach I Rzeczypospolitej. Babiak stał się tym samym miejscowością należącą do Korony Polskiej. Okres ten cechuje się rozwojem kultury, sztuki i nauki. W tym czasie w Babiaku wznoszone są mury gotyckiego kościoła parafialnego oraz powstaje jego bogate wyposażenie. 
Duże znaczenie dla rozwoju miejscowości i regionu miał mecenat biskupów oraz kanoników warmińskich. Biskup wraz z kapitułą sprawowali na Warmii władzę świecką. Stanowili elitę intelektualną, wykształconą na najlepszych europejskich uniwersytetach. Biskupi warmińscy zasiadali w Senacie Rzeczypospolitej, a od 1508 r. byli także prezesami ziem pruskich, zwołując z tej racji sejmiki generalne Prus Królewskich. Wybitni goście biskupów warmińskich, którzy przybywali do Lidzbarka Warmińskiego, a dalej ruszali do kolegium jezuickiego w Braniewie oraz Katedry we Fromborku, każdorazowo przejeżdżali przez Babiak. Wieś była w tych czasach świadkiem obecności takich postaci jak Mikołaj Kopernik, Stanisław Hozjusz czy Ignacy Krasicki. 
W wyniku I rozbioru Rzeczypospolitej z 1772 roku Warmia znalazła się w granicach Królestwa Pruskiego. Babiak przynależał początkowo do powiatu braniewskiego, a następnie do powiatu lidzbarskiego w prowincji Prusy Wschodnie. Oba powiaty należały do rejencji w Królewcu. 
Sytuacja Babiaka diametralnie zmieniła się w wyniku zakończenia II wojny światowej. Od 1945 roku prowadzono systematyczną akcję wysiedlania miejscowych Niemców oraz Warmiaków. Ich miejsce zajmowali głównie Kresowiacy z Wileńszczyzny i Grodzieńszczyzny, a także przybysze z Mazowsza. W ramach akcji "Wisła" do miejscowości przesiedlono kilkanaście rodzin ukraińskich. Nastąpił etap trudnej koegzystencji mieszkańców całkowicie odmiennych kulturowo oraz religijnie. Obok polskojęzycznych katolików zamieszkali mówiący po ukraińsku grekokatolicy oraz prawosławni. Zajmowanie pozostawionych przez przedwojennych mieszkańców majątków wiązało się dla wielu z nowych mieszkańców ze zderzeniem z cywilizacyjnie obcą rzeczywistością. Gospodarstwa na Warmii, pomimo zubożenia regionu względem reszty Niemiec, były nowoczesne. Murowane domy i budynki gospodarcze wyposażone w urządzenia mechaniczne do produkcji rolnej były dużej liczbie nowych mieszkańców Babiaka dotychczas nieznane. 
Przesiedleńcy wspominają Babiak zastany w 1945 roku jako wieś z rozbudowaną infrastrukturą. W miejscowości znajdowała się szkoła, przychodnia, piekarnia i cukiernia, sala kinowa, stacja benzynowa oraz warsztat. Niestety początkowo dochodziło do wielu kradzieży i zniszczeń. Z tego też powodu do dzisiejszych czasów nie przetrwała około 1/3 przedwojennych zabudowań. 
W 1947 roku powstała grupa Świadków Jehowy.
Kościół pw. św. Augustyna i św. Anny.
We wsi znajduje się gotycki kościół katolicki pw. świętych Augustyna i Anny. Został on wzniesiony w drugiej połowie XIV wieku, ponownie konsekrowany w 1580 przez biskupa Kromera. W późniejszym czasie dobudowano wieżę w neogotyckim stylu, którą podwyższono w 1844, wykańczając szczytami. W 1860 dobudowano zakrystię. Wnętrze zdobią trzy ołtarze barokowe pochodzące z przełomu XVII i XVIII w., wiszący świecznik z XVII w., barokowa ambona z pocz. XVIII w. oraz rzeźba św. Anny Samotrzeciej z XVI wieku. Malowidła pochodzą z około 1680, dzwon z 1445. Przy bramie wejściowej znajdują się dwie ceglane kapliczki. We wsi przydrożna kapliczka z początku XIX wieku (neoklasycystyczna) oraz neogotycka z końca XIX wieku.

</doc>
<doc id="393512" url="https://pl.wikipedia.org/wiki?curid=393512" title="Babiak (powiat kolski)">
Babiak (powiat kolski)

Babiak – wieś w Polsce położona w województwie wielkopolskim, w powiecie kolskim, w gminie Babiak, położona na Pojezierzu Kujawskim. Siedziba gminy Babiak. Dawniej miasto; uzyskał lokację miejską w 1816 roku, zdegradowany w 1870 roku. W 1827 roku jako miasto prywatne Królestwa Kongresowego położone było w powiecie brzeskim, obwodzie kujawskim województwa mazowieckiego. W latach 1975–1998 administracyjnie należała do województwa konińskiego
Demografia.
Źródła:
Historia.
Kalendarium Babiaka:
Od lat powojennych można zaobserwować znaczny wzrost liczby mieszkańców. Dziś miejscowość jest lokalnym ośrodkiem handlu i usług dla pobliskich wsi, a władze gminne zabiegają o uzyskanie statusu miasta.
Transport.
Wieś położona jest przy drodze wojewódzkiej nr 263, łącząca Babiak z Kłodawą i Sompolnem oraz drodze lokalnej z Brdowa. 2 km na północ od centrum miejscowości znajduje się stacja kolejowa, położona na tzw. Magistrali węglowej.
Sport.
W miejscowości działa klub piłkarski Nałęcz Babiak. Zespół seniorów tej drużyny występuje na boiskach konińskiej A-klasy. W latach świetności klub grał w konińskiej klasie okręgowej.

</doc>
<doc id="393513" url="https://pl.wikipedia.org/wiki?curid=393513" title="Babica (województwo podkarpackie)">
Babica (województwo podkarpackie)

 
Babica – wieś w Polsce położona w województwie podkarpackim, w powiecie strzyżowskim, w gminie Czudec.
Przez Babicę przepływa rzeka Wisłok oraz przebiega droga krajowa nr 19.
Dobra tabularne Konstantego Pawlikowskiego, położone w 1905 roku w powiecie rzeszowskim Królestwa Galicji i Lodomerii.
W latach 1975–1998 miejscowość administracyjnie należała do województwa rzeszowskiego.
W miejscowości znajduje się kościół i siedziba parafii Dobrego Pasterza, należąca do dekanatu Czudec, diecezji rzeszowskiej.
W Babicy urodzili się oficerowie Wojska Polskiego: Józef Szczepan (1885-1936) i Wojciech Kuś (1891-1960).

</doc>
<doc id="393514" url="https://pl.wikipedia.org/wiki?curid=393514" title="Babice (województwo lubelskie)">
Babice (województwo lubelskie)

Babice – wieś w Polsce położona na Płaskowyżu Tarnogrodzkim, w województwie lubelskim, w powiecie biłgorajskim, w gminie Obsza.
Wieś królewska, położona była w 1589 roku w starostwie niegrodowym zamechskim w ziemi przemyskiej województwa ruskiego. W latach 1883–1954 istniała gmina Babice. W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 954 mieszkańców i była drugą co do wielkości miejscowością gminy Obsza.
Historia.
W literaturze wymieniana jako wieś należąca do "grodu w Leżajsku". W 1515 i w 1589 należała do starostwa zamechskiego. Z wyników lustracji królewszczyzn z 1564/65 wiadomo że było tu 26 kmieci osiadłych na prawie wołoskim (czyli nie płacili czynszu, a jedynie winni byli oddawać daninę w naturze), ponadto 7 zagrodników, 1 karczmarz. Stała także ówcześnie, drewniana cerkiewka prawosławna, młyn wodny, „niedawno zbudowany" staw rybny na rzeczce Lubini. 
Dochód ogólny z wsi wynosił wówczas 100 zł 19 groszy 12 denarów rocznie. W nagrodę zwycięstwa pod Byczyną w 1589 roku, wraz z całym starostwem zamechskim przeszła na dziedziczną własność kanclerza Jana Zamoyskiego. W tym samym roku włączono wieś do nowo utworzonej Ordynacji Zamojskiej, do której należała do XIX w. W r. 1792 wymieniano ją w ordynackim kluczu zamechskim. 
Według spisu miast, wsi, osad Królestwa Polskiego z roku 1827 Babice liczyły 142 domy oraz 754 mieszkańców. W końcu XIX w. było tu już 313 domów. W r. 1879 funkcjonował tu także browar ordynacki.
W okresie międzywojennym wieś była siedzibą gminy Babice, zajmującej obszar 9210 ha i liczącej 7338 mieszkańców, była pobliska Obsza. Według spisu powszechnego z roku 1921 Babice liczyły 111 domów i 830 mieszkańców, w tym 18 Żydów i 585 Ukraińców.&lt;br&gt;
29 lipca 1943 r. polska ludność wsi została wysiedlona, a jej gospodarstwa zasiedlono Ukraińcami.
Zabytki.
We wsi znajduje się zabytkowy kościół, wzniesiony w latach 80. XIX wieku jako cerkiew prawosławna. W Babicach znajdują się również trzy cmentarze:

</doc>
<doc id="393515" url="https://pl.wikipedia.org/wiki?curid=393515" title="Babice (województwo łódzkie)">
Babice (województwo łódzkie)

Babice – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
Prywatna wieś duchowna położona była w drugiej połowie XVI wieku w powiecie łęczyckim województwa łęczyckiego. Wieś opactwa cystersów w Wąchocku zamieniona została w 1432 roku na rzecz klasztoru kanoników regularnych w Trzemesznie.
Do 1953 roku istniała gmina Babice. W latach 1975–1998 miejscowość administracyjnie należała do województwa sieradzkiego.

</doc>
<doc id="393516" url="https://pl.wikipedia.org/wiki?curid=393516" title="Babice (województwo mazowieckie)">
Babice (województwo mazowieckie)

Babice – wieś w Polsce, położona w województwie mazowieckim, w powiecie garwolińskim, w gminie Trojanów.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Bartłomieja Apostoła w Korytnicy.
W Babicach urodził się Szymon Fornal (1898–1926), kawaler Orderu Virtuti Militari.

</doc>
<doc id="393517" url="https://pl.wikipedia.org/wiki?curid=393517" title="Babice (województwo opolskie)">
Babice (województwo opolskie)

Babice (cz. "Babice", niem. "Babitz") – wieś w Polsce, w województwie opolskim, w powiecie głubczyckim, w gminie Baborów.
W latach 1975–1998 miejscowość należała administracyjnie do województwa opolskiego.
Historia.
Miejscowość notowana w XIII wieku, należała do Joannitów z Grobnik (do sekularyzacji w 1810 roku). Pierwszy kościół w Babicach został wybudowany w 1582 roku.
Do głosowania podczas plebiscytu na Górnym Śląsku uprawnionych było w Babicach 671 osób, z czego 464, ok. 69,2%, stanowili mieszkańcy (w tym 463, ok. 69,0% całości, mieszkańcy urodzeni w miejscowości). Oddano 664 głosy (ok. 99,0% uprawnionych), w tym 664 (100%) ważne; za Niemcami głosowały 664 osoby (ok. 99,0%), a za Polską 0 osób (0,0%).
Zabytki.
Do rejestru zabytków Narodowego Instytutu Dziedzictwa wpisany jest:

</doc>
<doc id="393518" url="https://pl.wikipedia.org/wiki?curid=393518" title="Babice (województwo podkarpackie)">
Babice (województwo podkarpackie)

Babice (daw. "Babice nad Sanem") – wieś (dawniej miasteczko) w Polsce położona w województwie podkarpackim, w powiecie przemyskim, w gminie Krzywcza. Leży nad rzeką San.
Dobra tabularne Heleny i Józefa Jaruzelskich, położone w 1905 roku w powiecie przemyskim Królestwa Galicji i Lodomerii.
Babice uzyskały lokację miejską przed 1484 rokiem, zdegradowane w 1918 roku. W latach 1975–1998 miejscowość administracyjnie należała do województwa przemyskiego.
Historia.
Historyczne nazwy ; Babicze oppido 1484, Babycza 1489, Babicza 1508, Babica 1772. Od 1340 do 1772 ziemia sanocka, województwo ruskie, miasto lokowane na prawie magdeburskim w II poł. XV wieku(nm. "Babitz"). Do 1914 gmina Krzywcza, pow. przemyski, pow. podatkowy Przemyśl, austriacka Prowincja Galicja.
Ponoć już w 1416 r. pierwszy wójt Sobek Lach bronił miasteczko przed Tatarami. W latach następnych przez nich napadane i palone uległo całkowitemu zniszczeniu. W 1479 r. Jan Kmita z Dubiecka sprzedał Babice kasztelanowi lubuskiemu Dobiesławowi Kmicie, którego syn Stanisław Kmita Woj. ruski odbudował miasteczko po roku 1508. Jego następcą był Piotr Kmita, kasztelan krakowski, właściciel Bachowa, Leska, Wiśnicza, jeden z najbogatszych i bardziej wpływowych ludzi ówczesnej Polski. Już w tym okresie miejscowość posiadała wodociągi. Babice uzyskały duże znaczenie handlowe. W 1553 r. król Zygmunt August nadał tutejszym mieszczanom przywilej wolności od ceł na komorach i stanowiskach królewskich, rozszerzony przez Stefana Batorego. Po śmierci Piotra Kmity i jego żony Barbary z Herbutów część dóbr otrzymał Jerzy Stadnicki syn Mikołaja i Katarzyny z Mniszchów, który odsprzedał w 1588 r. Bachów wraz z Babicami Stanisławowi Tarnowskiemu. W 1602 r. Tarnowscy sprzedali te dobra Janowi Tomaszowi Drohojowskiemu, od którego nabył je jego szwagier Mikołaj Wolski. W 1624 r. okolice Babic jeszcze raz spustoszyli Tatarzy zabierając wielu mieszkańców w jasyr. W 1645 r. klucz bachowski z Babicami otrzymał Felicjan Grochowski, kasztelan przemyski, którego syn odstąpił dobra Ossolińskim. Później w 1643 r. sejm zezwolił na składowanie win węgierskich w Babicach. W 1653 r. na apel Jana Kazimierza sejmik w Sądowej Wiszni uchwalił wystawienie z ziemi sanockiej jednego konnego żołnierza od każdych 12 łanów, a jednego pieszego – od każdych 20 domów w miastach. Babice wystawiły wtedy jednego piechura. Po "Potopie szwedzkim" w Babicach zostali osadzeni schwytani wcześniej do niewoli żołnierze szwedzcy (prawdopodobnie Finowie) którzy nigdy nie byli chłopami pańszczyźnianymi. Po ich pobycie w Babicach pozostała nazwa topograficzna "Na Szwedach", znajdująca się na wysokości Zawady po drugiej stronie Sanu w kierunku wschodnim. Później właścicielami miasteczka byli kolejno Grabieńscy, Gorzkowscy, Pinińscy i w roku 1876 Zdzisław hr. Dembiński. W drugiej połowie XVIII w. w związku z wybudowaniem nowego traktu z Krosna i Dynowa do Przemyśla rola Babic zwiększyła się. Odbywały się tu głównie jednodniowe jarmarki na bydło, drób i jaja – w dniach 6 I, 4 V, 24 VIII, 25 IX.
Dnia 2 listopada 1848 r. spłonął drewniany ratusz, a wraz z nim wszelkie księgi miejskie, dokumenty i przywileje. Pod koniec XIX w. miasteczko podupadło, ludność utrzymywała się z rolnictwa i żeglugi na Sanie.
17 kwietnia 1886 spłonęły szkoła, kościół łaciński, plebania wraz z budynkami gospodarskimi, w ogóle 19 budynków mieszkalnych i 20 zabudowań gospodarskich.
Na wzgórzu pokrytym resztkami parku krajobrazowego, w zachodniej części Babic, zachował się zespół dworski z 2 połowy XIX w. obejmujący: drewniano-murowany dwór, murowany spichlerz oraz murowaną kuźnię dworską z oryginalnymi "skręcanymi" kolumnami portyku.
Dwór został wybudowany za czasów hr. Dębickiego, następnymi właścicielami była rodzina Jaruzelskich, a po nich Jadwiga Jarosz-Radomska.
Na początku 1938 otwarto szkolę w Półankach.
Wyznania.
Katolicy obrządku wschodniego.
od roku 1745 parafia greckokatolicka w Stupnicy, murowana, konsekrowana w roku 1794 pw. Św. Trójcy.
Katolicy obrządku łacińskiego.
Parafia rzymskokatolicka w miejscu, dekanat przemyski, w roku 1876 liczyła 1124 parafian, do roku 1507 parafia łacińska mieściła się w miasteczku Stupnica ("Stupnica lub Stupnik pod koniec XIX wieku to przysiółek przy wsi Bachów") po zgodzie króla wojewoda Stanisław Kmita przeniósł parafię do Babic.
Wyznawcy judaizmu.
W roku 1745 w Babicach mieszkało ok. 40 Żydów, mieli mykwę oraz posiadali dwa domy w miasteczku. Należeli do gminy wyznaniowej w Krzywczy. W roku 1913 w miasteczku mieszkało już 350 Żydów a w roku 1921 tylko 39. W okresie międzywojennym należeli do przemyskiej gminy wyznaniowej. Miejsce straceń babinieckich Żydów znajduje się w pobliskim Heluszu.
Archeologia.
Badania przeprowadzone przez archeologów (M.Parczewski, A.Koperski) na terenie Babic doprowadziły do zlokalizowania 2 stanowisk z okresu prahistorycznego. Inne badania (Kunysz, Żakiewicz) stwierdzają, że w okresie wczesnośredniowiecznym być może istniało w Babicach grodzisko, a jego lokalizację określono teren dawnego cmentarza. Teren ten posiada z trzech stron strome zbocze, w rzucie poziomym przypomina nierównomierny trójkat o średnicy ok. 120 – 150 m. Chociaż z topografii terenu ta hipoteza jest prawdopodobna to badania powierzchniowej jej nie potwierdziły. Drugim miejscem identyfikowanym jako grodzisko jest cypel po północnej stronie szosy wylotowej do Przemyśla, naprzeciwko kapliczki. Cypel ten odcięty jest od zachodu jarem, w którym biegnie droga polna. Badania powierzchniowe (Kunysz, Parczewski) nie potwierdziły jednak tej hipotezy. Jedyna przesłanką przemawiającą o istnieniu grodziska pochodzi notka o Babicach z roku 1531 mówiąca o istnieniu miejsca w Babicach o nazwie "Horodiszcze".
Sport.
19 lipca 2004 roku w miejscowości powstał Parafialny Klub Sportowy UNUM, w głównej mierze z inicjatywy Proboszcza Parafii Babice – ks. Stanisława Siuzdaka. Przez pierwszy rok istnienia drużyna rozgrywała swoje mecze na stadionie w Krzywczy. W sierpniu 2005 roku do użytku oddano stadion w Babicach z trybunami na 800 osób i budynkiem klubowym, a całość kompleksu ogrodzona została siatką. Jesienią 2010 roku zamontowano na stadionie sześć masztów oświetleniowych. Klub prowadzi sekcję piłki nożnej: seniorzy i juniorzy. Barwami klubu są kolory: żółto-biało-czerwone. Prezesem klubu jest Zbigniew Korytko, który objął stanowisko w wyniku Walnego Zgromadzenia PKS UNUM Babice z dnia 9 stycznia 2009 roku. Obecnym szkoleniowcem drużyny seniorów jest Zbigniew Duchniak (od 1.08.2014r,), który zastąpił na tym stanowisku ks. Stanisława Siuzdaka, natomiast kierownikiem drużyny, niezmiennie od 2004 roku, jest Janusz Chruścicki. Klub w sezonie 2004/2005 i 2005/2006 występował w B Klasie grupie przemyskiej. Od sezonu 2006/2007 popularni UNUMiści występowali na boiskach A Klasy gr. Przemyśl. Zespół seniorów w sezonie 2008/2009 zdobył w rozgrywkach ligowych tylko 10 punktów i spadł do B Klasy. Zarząd klubu zdecydował jednak na przenosiny drużyny do grupy przeworskiej. W sezonie 2009/2010 piłkarze z Babic zajęli 4. miejsce w rozgrywkach ligowych B Klasy, a do awansu do A Klasy zabrakło tylko 2 punktów. W sezonie 2010/2011 drużyna zajęła pierwsze miejsce w lidze i awansowała do przeworskiej A Klasy. W sezonie 2011/2012 seniorzy UNUM uplasowali się na 8 miejscu w tabeli, sezon 2012/2013 zakończyli na miejscu 11, natomiast kampanię 2013/2014 na pozycji nr 9..

</doc>
<doc id="393519" url="https://pl.wikipedia.org/wiki?curid=393519" title="Babin (województwo dolnośląskie)">
Babin (województwo dolnośląskie)

Babin – wieś w Polsce położona w województwie dolnośląskim, w powiecie legnickim, w gminie Krotoszyce.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="393520" url="https://pl.wikipedia.org/wiki?curid=393520" title="Babin (województwo lubelskie)">
Babin (województwo lubelskie)

Babin – wieś w Polsce położona w województwie lubelskim, w powiecie lubelskim, w gminie Bełżyce. Leży nad rzeką Krężniczanką.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Bełżyce. Według Narodowego Spisu Powszechnego z roku 2011 wieś liczyła 882 mieszkańców.
Pod wsią miała miejsce jedna z potyczek powstania listopadowego (17 kwietnia 1831).
Historia.
Nazywana dawniej Babino, Babyn Martyni, Babyn Petri. Po raz pierwszy wzmiankowana (jako Babino) w dokumentach księcia Władysława Łokietka z 1311 roku (najstarsza udokumentowana wieś w gminie Bełżyce), który nadał jej wówczas immunitet sądowy po to, by łatwej było ją przenieść na prawo niemieckie. Właścicielem tej szlacheckiej wsi był Zdzisław, syn komesa Zęborza. Wieś należała do parafii Krężnica Jaroska (ob. Krężnica Jara).
W 1352 r. Babino było już własnością Piotra Pszonki, herbu Janina – pierwszego przedstawiciela rodu tak bardzo zasłużonego dla tej miejscowości. W latach 1409–1431 właścicielem wsi był Mikołaj zwany Rawsza (Rawsa), mąż Stachury – córki Pełki z Tudorowa w pow. sandomierskim. Tenże Mikołaj odstąpił w 1431 roku Babin Piotrowi Pszonce z Radawca w zamian za Bzieniec i Kurów. W latach 1445–1460 dziedzicami dóbr babińskich byli: Mikołaj z żoną Świętochną (otrzymali Strzeszkowice), Jan, Piotr i jego żona Barbara oraz Marcin bracia Pszonkowie (otrzymali Babin i Radawiec). Od 1480 r. wsią władał Piotr Pszonka, w 1490 r. podsędek Ziemi Lubelskiej, a w 1501 r. sędzia ziemski lubelski. Piotr zmarł w 1525 roku.
Znani są także kmiecie mieszkający w XV wieku w Babinie – Mirosław (1419), Piotr młynarz (1420), Andrzej karczmarz (1469). W 1452 r. we wsi był już dwór Pszonków z fosami i wałami obronnymi oraz karczma.
Babin wymieniony został przez Jana Długosza w "Liber beneficiorum" jako bardzo ważna wieś, leżąca na szlaku królewskim Kraków – Wilno. Droga z Bełżyc do Lublina wiodła wówczas przez Babin (dziś jest to polna droga o długości 17 km między Lublinem a Babinem). Babin był też połączony drogami z Matczynem, Skrzyńcem i Strzeszkowicami.
Babin w średniowieczu graniczył ze wsiami: Skrzyniec, Niedrzwica, Strzeszkowice, Jaroszewice, Matczyn, Czółna, Wierzchowiska i Bzieniec. Ta ostatnia wieś już nie istnieje, stała się częścią Babina. Nie ma już też rzeki Bzanki zwanej też Bzieniec (w XV w.). Dziś jest to rzeka Krężniczanka, lewobrzeżny dopływ Bystrzycy. Nazwa Bzieniec dotyczy tylko lasu.
W XVI w. dziedzicem Babina był Stanisław Pszonka – sędzia lubelski, założyciel razem z Piotrem Kaszowskim Rzeczypospolitej Babińskiej, będący zarazem jej burgrabią. Stanisław Pszonka zmarł w 1580 r. Po nim właścicielem Babina i burgrabią Rzeczypospolitej został jego syn Jakub Pszonka, jeden z przywódców rokoszu Zebrzydowskiego (w 1617 r. powiększył dobra Babin o część Matczyna i pobliskie Czółna), a po nim jego syn Adam, z którego śmiercią w 1677 r. upadła Rzeczpospolita Babińska. Pszonkowie byli kalwinami. Babin odziedziczyła jego córka Zofia i wniosła wieś w posagu mężowi Karolowi Tarło – wojewodzie lubelskiemu, katolikowi. Babin należał wówczas już do nowoerygowanej (1679 r.) parafii w Matczynie.
W rękach Tarłów Babin pozostawał do 1787 r., po czym majątek przeszedł w ręce wierzycieli. W końcu XVIII w. utworzyły się w Babinie trzy niezależne dwory. Główna część wsi przeszła z rąk Tarłów do Mizgierów i Kordzikowskich. W 1827 r. Babin miał 64 domy i 485 mieszkańców. W 1831 r. wieś stała się miejscem bitwy pomiędzy strażami przednimi wojsk polskich gen. Sierawskiego i wojskami rosyjskich gen. Kreutza. Zadłużone dobra babińskie przejął w 1833 r. Karol Zarański, a potem jego syn Józef (1864 r.) – właściciel folwarku na Ziółkowszczyźnie z dworem, domem dla czeladzi zwanym browarem i drugim domem przy moście, karczmą, lepianką i młynem. Częścią Babina władał w 1864 r. K. Wojciechowski. Rozległe dobra babińskie miały wówczas rozbudowany ośrodek dworski i ogród użytkowo-spacerowy.
Po 1892 r. dziedzicem Babina był Wacław Zarański, syn Józefa. Po nim majątek przejęła Zofia z Zarańskich Bielińska. Część dóbr odkupił od niej Klemens Osiecki (właściciel Dorohuska k. Chełma – jego grób znajduje się na cmentarzu w Matczynie), który wzniósł w 1907. r. w Babinie nowy dwór murowany (w pobliżu starego drewnianego).
Na przełomie XIX i XX wieku Babin był sporym ośrodkiem tkackim w pow. lubelskim – pracowało tu kilkunastu tkaczy, z których najbardziej znanym był Jakub Maj. Mieszkańcy wsi chodzili aż do II wojny światowej ubrani w sukmany koloru brązowego z obszyciem czerwonym. W 1912 r. dobra babińskie nabył Henryk Nowakowski i znacznie rozbudował majątek. W 1923 r. przejął je jego syn Jan Nowakowski (w 1926 r. majątek liczył 251 ha). Po II wojnie światowej dobra babińskie rozparcelowano. W dworze mieściła się początkowo szkoła i poczta, potem przejęły go (w 1946 r.) Państwowe Zakłady Hodowli Roślin – Majątek Babin.
Wieś liczyła przed II wojną 603 mieszkańców. Miała opinię najbardziej zamożnej w gminie Bełżyce, o najwyższej produkcji rolniczej. Już w 1920 r. wielu gospodarzy w Babinie miało nawet po 12 krów mlecznych. Tradycje produkcji mleka we wsi sięgają 1910 roku, kiedy to w Babinie powstała pierwsza w gminie spółdzielnia mleczarska. Istniała ona do 1943 r. (z przerwą od I wojny światowej do 1927 roku), kiedy to na mocy władz hitlerowskich połączyła się z Okręgową Spółdzielnią Mleczarską w Bełżycach. W 1931 r. spółdzielnia w Babinie skupiła 352 tys. litrów mleka. Przed II wojną w Babinie funkcjonowały też: Spółdzielnia „Jutrzenka”, młyn wodny F. Kamińskiej oraz rzemieślnicy F. Borkowski i P. Bolesta.
Bardzo aktywną grupą mieszkańców wsi stanowili strażacy. OSP w Babinie założyli w 1928 roku Józef Wojtaszko i Jan Iwaniak. Pierwszym naczelnikiem straży został Józef Wojtaszko. W 1930 r. strażacy zbudowali remizę z drewnianą sceną, w której urządzano przedstawienia teatralne i zabawy, zbierając pieniądze na utrzymanie straży.
Babin przed II wojną był wsią dobrze zorganizowaną, solidarną, co zaowocowało wielce patriotyczną postawą mieszkańców, w czasie II wojny światowej. W 1940 r. powstała w Babinie Spółdzielnia Spożywców „Jedność”, będąca w istocie przykrywką dla działalności ruchu oporu. M.in. członkiem zarządu spółdzielców był Paweł Bartoszcze ps. Rola – komendant placówki BCh w Babinie. Duży wpływ na nastroje mieszkańców miało też utworzenie w 1939 r. we wsi parafii rzymskokatolickiej.
Dzięki pracy pierwszego proboszcza babińskiego ks. Franciszka Dziurzyńskiego – (dawnego oficera carskiej armii, potem kapelana 24 pułku ułanów) ukończono w czasie okupacji urządzanie kościoła św. Andrzeja Boboli, wybudowano plebanię, zorganizowano też doskonale opiekę nad Polakami wysiedlonymi z Poznańskiego. I przede wszystkim nie było tu przypadku zdrady czy też kolaboracji z hitlerowcami. Do utworzonego w 1944 r. 8 pp AK placówka Babin wystawiła pluton dowodzony przez Henryka Jaroszyńskiego ps. Heliodor.
W 1947 r. gromada Babin liczyła 642 mieszkańców. Wielu z nich znalazło pracę w PGR. W 1948 r. w Babinie utworzono sklep Gminnej Spółdzielni w Bełżycach. Dwukrotnie w 1951 r. i w latach 60. budowano nowe remizy strażackie.
W latach 70. XX wieku rozbudowano PGR. Dla potrzeb tej firmy utworzono Zasadniczą Szkołę Rolniczą i Technikum Rolnicze (wieczorowe). Wybudowano też bloki mieszkalne dla pracowników PGR z 60 mieszkaniami. Dziś 41 z nich tworzy wspólnoty mieszkaniowe, a 19 mieszkań jest własnością gminy. W latach 80. XX w. właścicielem gospodarstwa w Babinie stał się Kombinat Ogrodniczy w Leonowie. Po 1990 r. gospodarstwo przejęła AWRSP. Opuszczony i zrujnowany obiekt odkupił w końcu lat 90. Antoni Plewik, znany właściciel gospodarstwa rolno-szkółkarskiego w Stasinie. Po zakończeniu remontu dworu nowy właściciel zamierza w części jego pomieszczeń zaaranżować dawne wnętrza dworskie i udostępnić je zwiedzającym. Jednocześnie prowadzi prace pielęgnacyjne w parku dworskim.
W 1984 r. Babin został odznaczony Krzyżem Komandorskim Orderem Odrodzenia Polski w uznaniu szczególnych zasług mieszkańców w rozwoju gospodarczym i kulturalnym rejonu i kraju.

</doc>
<doc id="393521" url="https://pl.wikipedia.org/wiki?curid=393521" title="Babin (województwo mazowieckie)">
Babin (województwo mazowieckie)

Babin – wieś w Polsce położona w województwie mazowieckim, w powiecie zwoleńskim, w gminie Przyłęk.
Wieś w powiecie radomskim w województwie sandomierskim w XVI wieku była własnością kasztelana lubelskiego Andrzeja Firleja. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Częstochowskiej w Przyłęku.

</doc>
<doc id="393522" url="https://pl.wikipedia.org/wiki?curid=393522" title="Babsk (wieś w województwie lubelskim)">
Babsk (wieś w województwie lubelskim)

Babsk – wieś w Polsce położona w województwie lubelskim, w powiecie włodawskim, w gminie Urszulin.
Wierni Kościoła rzymskokatolickiego należą do parafii św. Izydora w Woli Wereszczyńskiej.
W latach 1975–1998 miejscowość administracyjnie należała do województwa chełmskiego.

</doc>
<doc id="393523" url="https://pl.wikipedia.org/wiki?curid=393523" title="Babsk (województwo łódzkie)">
Babsk (województwo łódzkie)

Babsk – wieś w Polsce położona w województwie łódzkim, w powiecie rawskim, w gminie Biała Rawska.
Położenie.
Babsk leży na Równinie Łowicko-Błońskiej, w północno-wschodniej części województwa łódzkiego, przy międzynarodowej drodze ekspresowej S8 Warszawa – Katowice (tzw. "Gierkówce"), w odległości ok. 65 km na południowy zachód od stolicy i 220 km. na północny wschód od Katowic. Odległość od stolicy województwa – Łodzi to także ok. 65 km. 
Najbliższymi miastami są odległe o ok. 10 km Rawa Mazowiecka (siedziba powiatu) i Biała Rawska (siedziba gminy). Stolica dawnego województwa – Skierniewice leżą ok. 40 km na północny zachód od wsi.
Tereny wokół Babska mają charakter równinny, zaś osada leży na wysokości ok. 140–150 m n.p.m.
Od strony północno-zachodniej osadę otacza kompleks leśny, w skład którego wchodzi rezerwat przyrody "Babsk". Z innych stron otoczenie stanowią głównie pola uprawne.
Około 1,5 km na zachód od wsi przepływa rzeka Białka.
Informacje ogólne.
Ludność.
 Latem jest obserwowany napływ letników.
Zabudowa i infrastruktura.
Babsk jest wsią złożoną z kilku ulic rozchodzących się promieniście. Zabudowa wsi to w przeważającej części domy jednorodzinne, ponadto istnieje kilka jednopiętrowych domów 4-rodzinnych, zbudowanych po II wojnie światowej dla pracowników PGR-u. W północnej części osady znajduje się także zabudowa wielorodzinna w postaci paru bloków, także pozostałych po nieistniejącym już PGR-ze. Przy drodze prowadzącej do Wólki Babskiej od lat 90. powstało wiele nowoczesnych domów jednorodzinnych, budowanych przez osoby osiedlające się we wsi.
We wsi znajduje się remiza Ochotniczej Straży Pożarnej, szkoła podstawowa (im. Fryderyka Chopina), restauracja "Leśna" i kilka sklepów spożywczo-przemysłowych oraz zakład przemysłowy – przetwórnia pasz.
W miejscowości znajduje się park oraz położony w jego obecności niewielki zalew, utworzony sztucznie na przepływającej przez Babsk rzeczce – dopływie Białki. Na zalewie tym zbudowano niewielkie molo, służące głównie wędkarzom (obecnie jest ono w złym stanie technicznym).
Dzięki położeniu przy drodze szybkiego ruchu E67 miejscowość posiada bardzo dobre połączenia autobusowe z innymi miejscowościami, zwłaszcza z Rawą Mazowiecką, do której autobusy jeżdżą co ok. 30 min. Dzięki temu duża część miejscowej ludności pracuje poza osadą.
Historia.
Nazwa.
Nazwa wsi pochodzi od nazwiska pierwotnych właścicieli osady – szlacheckiego rodu Babskich. Nazwa ta w przeszłości zapisywana była również jako Babsko.
Dzieje wsi.
Babsk założony został prawdopodobnie przed XV w. Pierwsza wzmianka o tej miejscowości pochodzi z 1411 r. Niewykluczone jednak, iż jest to miejscowość znacznie starsza, o czym świadczyć ma wykopane w XIX w. żelazne ostrze włóczni i popielnica. Znaleziska te ówczesny właściciel miejscowości przekazał bliżej nieokreślonemu muzeum w Warszawie.
Pierwsze piśmienne dokumenty odnoszące się do Babska to zapisy w księdze Album Studiosorum Uniwersytetu Krakowskiego:
Obszary, na których znajduje się Babsk były częścią Księstwa Mazowieckiego, a po jego włączeniu do Polski weszły w skład województwa rawskiego. Zarówno w okresie przynależności do państwa mazowieckiego, jak i w okresie, gdy wieś wchodziła bezpośrednio w skład Rzeczypospolitej, osada przechodziła koleje losów typowe dla miejscowości południowo-zachodniego Mazowsza.
Początkowo wieś stanowiła własność rodziny Babskich herbu Radwan, od których nazwiska pochodzi nazwa osady.
Wieś szlachecka "Babsko" położona była w drugiej połowie XVI wieku w powiecie bielskim ziemi rawskiej województwa rawskiego.
W okresie przedrozbiorowym wieś należała już do dwóch rodzin szlacheckich: ok. połowy nadal stanowiło własność Babskich, zaś reszta znajdowała się w rękach Okęckich. Jeszcze przed rokiem 1800 cała miejscowość przeszła na własność Okęckich. Dobra babskie, należące Jakóba Okęckiego zostały w sekwestr zajęte przez jenerała Ksawerego Dąbrowskiego na mocy rozkazu feldmarszałka armji czynnej Paskiewicza - Erywańskiego w październiku roku 1831. Na początku XX wieku majątek Babsk stał się posiadłością rodziny Glinków. W roku 1945 dwór i należące doń grunty zostały znacjonalizowane.
W latach 1975–1998 miejscowość administracyjnie należała do województwa skierniewickiego.
Babsk zawdzięcza swój rozwój korzystnemu położeniu na szlaku handlowym z Piotrkowa do Warszawy, który w XX w. stał się częścią większej trasy, łączącej stolicę ze Śląskiem. Także w XX w. istnienie owego dawnego traktu, stanowiącego obecnie drogę szybkiego ruchu E67, zapobiegło wyludnieniu i upadkowi osady, co spotkało wiele okolicznych miejscowości (m.in. Julianów Raducki i Raducz), a nawet umożliwiło powiększenie liczby mieszkańców.
W 1989 r. w Babsku, w wypadku samochodowym zginął Gaetano Scirea, piłkarz Juventusu.
Atrakcje.
Głównymi atrakcjami w Babsku są miejscowy zalew, służący do kąpieli oraz uprawiania wędkarstwa, a także otaczające osadę tereny zielone, zwłaszcza rezerwat Babsk. Miejscowość stwarza dobre warunki do czynnego i biernego wypoczynku na łonie natury, jednak w samym centrum wsi rekreację utrudnia hałas związany z przebiegającą przez wieś drogą szybkiego ruchu Warszawa – Katowice. W miejscowości odbywają się także dyskoteki.
Poza tym w Babsku znajdują się trzy obiekty o charakterze zabytkowym: zespół zabudowań dworskich, miejscowy kościół oraz cmentarz.
Zabytki.
Zespół dworski.
W Babsku znajduje się zespół zabudowań dworskich zbudowanych w stylu neoklasycystycznym. W jego skład wchodzą: sam dwór oraz zespół zabudowań gospodarczych: murowany spichlerz z charakterystycznym kolumnowym portykiem, wozownia, stajnia i karczma, wszystkie z I poł. XIX wieku. Autorem dworu w Babsku jest architekt Adam Idźkowski, który był także autorem przebudowy warszawskiej Katedry pw. św. Jana.
Dwór usytuowany jest na niewielkim wzniesieniu; budowla ta jest zasadniczo obiektem parterowym, jedynie w części środkowej znajduje się szeroki piętrowy ryzalit.
Wśród zabudowań gospodarczych na uwagę zasługuje spichlerz. Obiekt ten posiada duży portyk i charakterystyczne ściany, podzielone ślepymi arkadami z małymi, prostokątnymi oknami. We frontonie budynku znajduje się data 1833 r. Oznacza ona koniec prac budowlanych, nie wiadomo jednak, czy dotyczy całości majątku, czy jedynie prac nad wznoszeniem spichlerza. Dwór wraz z zabudowaniami znajduje się obecnie w rękach prywatnych. Obiekty te są wpisane do rejestru zabytków.
Zespół dworski otoczony jest parkiem, także z I poł. XIX wieku, przy czym część drzewostanu jest jeszcze starsza i pochodzi z I poł. XVIII wieku. Wśród drzew wyróżniają się zwłaszcza stare dęby, z których niektóre stanowią pomniki przyrody; najokazalsze mają ponad 7m obwodu i ponad 30m wysokości (dokładnie: 7.30m, 7.16m oraz 7.06m obwodu i 25.5, 24.5 i 33m wysokości) i rosną w parku podworskim oraz przy leśniczówce. Park ten także jest wpisany do rejestru zabytków.
Kościół w Babsku.
W Babsku znajduje się murowany, jednonawowy kościół pw. św. Antoniego Padewskiego. Zbudowano go z inicjatywy ówczesnego właściciela wsi – Józefa Okęckiego na miejscu drewnianego kościoła pw. św. Stanisława z 1540 r., który w 1778 r. zawalił się ze starości. Budowa nowej świątyni rozpoczęła się dopiero w 1803 r., gdy spokrewniony z właścicielem Babska biskup Antoni Okęcki sfinansował budowę. Prace budowlane ukończono w 1809 r.; obiekt jest zbudowany w stylu neoklasycystycznym. Kościół stoi na wzniesieniu i otoczony jest murem, w którym znajdują się 4 kapliczki. Prowadzi do niego wysadzana lipami aleja, obecnie stanowiąca część szosy do Białej Rawskiej.
Obok świątyni znajdują się pochodzące z I poł. XIX w. murowane plebania i dzwonnica. Wnętrze jest dość ciemne z powodu małych okien. Nawa kościoła zbudowana jest na planie prostokątnym, z węższym, kwadratowym prezbiterium. W kościele znajdują się trzy ołtarze oraz nietypowa ambona w kształcie łodzi z orłem na dziobie, a jak również XVIII-wieczny obraz Matki Boskiej z Dzieciątkiem oraz organy, także pochodzące z XVIII wieku. Nad wejściem do zakrystii wisi portret fundatora budowli – biskupa Antoniego Okęckiego. Kościół posiada podłogę wykonaną z drewna modrzewiowego.
Zarówno sam kościół, jak i dzwonnica oraz plebania, a także otaczające ten zespół zabudowań murowane ogrodzenie wraz z kapliczkami wpisane są do rejestru zabytków.
Parafia św. Antoniego Padewskiego, której centrum jest opisany kościół, obejmuje następujące miejscowości:
Babsk, Franopol, Julianów Raducki, Raducz, Studzianek oraz Wólka Babska.
Cmentarz w Babsku.
Miejscowy cmentarz parafialny założony został jeszcze na pocz. XIX w. Leży on w odległości ok. 300 m od kościoła, obok szosy, przy której rosną 100-letnie lipy. Nekropolia jest otoczona ceglanym murem; zajmuje ona niewielką powierzchnię. Na terenie cmentarza znajduje się m.in. grób Konstancji Gładkowskiej (z domu Grabowskiej) (1810-1889) – śpiewaczki operowej, młodzieńczej miłości Chopina (który jest patronem miejscowej szkoły). Na jej skromnym nagrobku wyryty jest napis:
Na cmentarzu w Babsku znajdują się także inne zabytkowe XIX-wieczne nagrobki. Teren nekropolii porośnięty jest kilkudziesięcioletnimi drzewami, głównie dębami.
Cały obiekt uznany jest za zabytek.
Rosyjski cmentarz wojskowy.
W okresie stacjonowania w sąsiednim Raduczu garnizonu rosyjskiego (do 1914 r.), ok. kilometra na północ od Babska znajdował się niewielki rosyjski cmentarz wojskowy. Cmentarz uznawano za leżący w Raduczu z uwagi na to, że w tej wsi znajdowała się jednostka wojskowa, jednak geograficznie nekropolia leżała znacznie bliżej Babska niż Raducza. Na cmentarzu tym grzebani byli żołnierze carscy zmarli w czasie odbywania służby wojskowej, zaś w 1914 r. pochowano tam także żołnierzy poległych w trwających w okolicy walkach. Do wojny na terenie nekropolii znajdowała się niewielka cerkiew. W trakcie działań wojennych w 1914 r., będących częścią tzw. bitwy na Rawką, podczas niemieckiego ostrzału artyleryjskiego, świątynia ta została całkowicie zniszczona, a sam cmentarz w znacznym stopniu zdewastowany. Nagrobków nigdy nie naprawiono. Jeszcze w latach 60. na terenie tym można było odnaleźć resztki kamiennych nagrobków z napisami wykonanymi cyrylicą; w latach 90. nie było już po nich żadnego śladu.
Na miejscu cmentarza znajduje się obecnie zbiorowisko drzew i zarośli, tak gęste, iż wejście na teren dawnej nekropolii jest praktycznie niemożliwe. Obszar dawnego cmentarza leży wśród pól uprawnych należących do Babska i wyróżnia się z okolicy, gdyż jest jedynym w promieniu ok. 1-2 km skupiskiem drzew i krzewów.
Rezerwat przyrody Babsk.
Rezerwat przyrody „Babsk”, położony ok. 0,5 km od wsi zajmuje powierzchnię 10,97 ha. Utworzony został 1958 r. przez wyodrębnienie fragmentu lasu z otaczającego wieś od północnego zachodu kompleksu leśnego. Powstanie rezerwatu miało na celu zapewnienie ochrony starego drzewostanów liściastego z domieszką lipy. Jest jednym z niewielu tego typu drzewostanem w centralnej Polsce. W rezerwacie rosną głównie dęby szypułkowe w wieku 100-160 lat, które osiągają w obwodzie osiągają 2 metry (stanowią one ok. 50% drzewostanu), a także lipy drobnolistne w podobnym wieku (które jednak mają mniejsze rozmiary obwodu pnia – tylko 100-140 cm), a ponadto graby, sosny i brzozy.
Zarówno na terenie rezerwatu, jak i otaczających go terenów leśnych nie objętych ochroną rezerwatową występują także liczne inne gatunki drzew, jak również krzewów, roślin zielnych i mchów.
Z fauny spotkać można m.in. zające, sarny, dziki, lisy, bociany, dzikie kaczki oraz liczne inne gatunki drobnych ssaków (ryjówki, jeże i in.), i ptaków (dzięcioły, kukułki), a także gady (jaszczurki, zaskrońce) i płazy (żaby, traszki i ropuchy).
Przepływająca przez rezerwat rzeczka, będąca dopływem Białki, stanowi środowisko życia dla drobnych ryb, a jej bliskość umożliwia życie i rozwój licznych gatunków owadów oraz wspomnianych płazów.
Zdaniem lekarzy mikroklimat rezerwatu korzystnie wpływa na stan zdrowia osób ze schorzeniami dróg oddechowych.
W kompleksie leśnym w którym leży rezerwat, ale już poza jego granicami przepływa rzeka Białka.
Koncepcje budowy lotniska.
W związku z planowaną budową nowego lotniska międzynarodowego – Babsk proponowany był w 2003 jako jedna z siedmiu możliwych lokalizacji tej inwestycji. Propozycja ta oceniona na 3–4 miejscu (na równi z Sochaczewem, za Modlinem i Mszczonowem). Taka ocena oznacza, iż koncepcja powstania lotniska w Babsku została wstępnie odrzucona, choć lokalni politycy nadal podejmują starania w tej sprawie, jako że formalna decyzja dotycząca miejsca budowy jeszcze nie zapadła. W 2006 pojawiła się nowa nadzieja na powstanie portu lotniczego w Babsku, a to za sprawą rządu hiszpańskiego, który przeznaczył 550 000 euro na wykonanie nowych analiz dotyczących lokalizacji lotniska (poprzednie analizy preferowały Modlin). Ewentualne lotnisko miałoby powstać na północ od osady, na obecnych gruntach rolnych i nieużytkach, a także na należącym do sąsiedniego Raducza nieużywanym poligonie wojskowym.

</doc>
<doc id="393524" url="https://pl.wikipedia.org/wiki?curid=393524" title="Baby (województwo mazowieckie)">
Baby (województwo mazowieckie)

Baby – wieś w Polsce położona w województwie mazowieckim, w powiecie ciechanowskim, w gminie Ciechanów.
W latach 1975–1998 miejscowość administracyjnie należała do województwa ciechanowskiego.

</doc>
<doc id="393525" url="https://pl.wikipedia.org/wiki?curid=393525" title="Baby (województwo śląskie)">
Baby (województwo śląskie)

Baby – wieś w Polsce położona w województwie śląskim, w powiecie częstochowskim, w gminie Kruszyna.
4 września 1939 w trakcie wkraczania do wsi, żołnierze Wehrmachtu ostrzelali pociskami zapalającymi zabudowania. W wyniku tych działań śmierć poniosło 12 mieszkańców i spłonęło 45 budynków.
W latach 1975–1998 miejscowość administracyjnie należała do województwa częstochowskiego.

</doc>
<doc id="393526" url="https://pl.wikipedia.org/wiki?curid=393526" title="Bachorza (województwo kujawsko-pomorskie)">
Bachorza (województwo kujawsko-pomorskie)

Bachorza – wieś w Polsce położona w województwie kujawsko-pomorskim, w powiecie aleksandrowskim, w gminie Zakrzewo.
Podział terytorialny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Zakrzewo w BIP.
Linki zewnętrzne.
 

</doc>
<doc id="393527" url="https://pl.wikipedia.org/wiki?curid=393527" title="Baczków (województwo lubelskie)">
Baczków (województwo lubelskie)

Baczków – wieś w Polsce położona w województwie lubelskim, w powiecie łukowskim, w gminie Wola Mysłowska.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Anny w Zwoli Poduchownej.

</doc>
<doc id="393528" url="https://pl.wikipedia.org/wiki?curid=393528" title="Baczków (województwo małopolskie)">
Baczków (województwo małopolskie)

Baczków – wieś w Polsce położona w województwie małopolskim, w powiecie bocheńskim, w gminie Bochnia. Miejscowość położona jest w północnej części gminy, na skraju Puszczy Niepołomickiej.
Wieś królewska w tenucie niepołomickiej w powiecie szczyrzyckim województwa krakowskiego w końcu XVI wieku. W latach 1975–1998 miejscowość administracyjnie należała do województwa tarnowskiego. Integralne części miejscowości: Górki, Lisie, Podlesie.
Przez miejscowość przechodzi droga wojewódzka nr 965.
W tej miejscowości odbywają się Galicyjskie Koncerty Orkiestr Dętych – działa tu amatorska młodzieżowa orkiestra dęta.

</doc>
<doc id="393529" url="https://pl.wikipedia.org/wiki?curid=393529" title="Baczyna (województwo lubuskie)">
Baczyna (województwo lubuskie)

Baczyna (do 1945 ) – wieś w Polsce położona w województwie lubuskim, w powiecie gorzowskim, w gminie Lubiszyn. Według danych z 2011 r. liczyła 1188 mieszkańców. Miejscowość istniała już pod koniec XIII w. i znajdowała się na terytorium Nowej Marchii. Od 1300 r. należała do dóbr zakonu cystersów w Mironicach, następnie była w posiadaniu m.in. rodów von der Marwitz, die Horker, po czym przeszła w 1473 r. ponownie na własność cystersów i kolejno domeny państwowej w Mironicach. Od 1945 leży w granicach Polski.
We wsi znajduje się neogotycki kościół z lat 1870–1871.
W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położona jest Baczyna należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Równina Gorzowska.
Miejscowość położona jest 8 km na północny zachód od Gorzowa Wielkopolskiego. Wieś posiada układ przestrzenny ulicówki.
Demografia.
Ludność w ostatnich 3 stuleciach:
Nazwa.
"Beyerstorp" 1300, "Beierstorp" 1337, "Beuerstorp" 1376; "Beyersdorf" 1784, 1944; "Baczyna" 1947.
Niemiecka nazwa "Beyersdorf" może pochodzić od nazwy osobowej "Beyer" lub nazwy etnicznej "Beyer" ‘Bawarczyk’ + średnio-dolno-niemieckie "dorp" 'wieś'. W ziemi pyrzyckiej znajdowała się również wieś "Beiersdorp" (1264; 1282 "Beresdorp", 1289 "Beigerstop"), której nazwa pochodzi o rycerza Dietricha zwanego Bawarem ("Baurus", "Beier" 1235, "Bauwarus" 1264) i stamtąd być może została ona przeniesiona w okresie dominacji Barnima I po 1238 r. w ziemi gorzowskiej.
Administracja.
Miejscowość jest siedzibą sołectwa Baczyna.
Architektura.
Kościół pw. Apostołów Piotra i Pawła – w stylu neogotyckim, zbudowany w latach 1870–1871 na planie prostokąta z łupanego kamienia polnego i cegły, z czworoboczną wieżą-dzwonnicą wkomponowaną w bryłę ściany zachodniej i zwieńczoną sygnaturką z ostrosłupowym hełmem. Świątynia nakryta jest dwuspadowym dachem, ściany szczytowe zwieńczono ceglanymi sterczynami oraz ostrołukowymi wnękami. Zamknięta pięciobocznie apsyda prezbiterialna znajduje się po wschodniej stronie, wzmocniona jest przyporami i nakryta wielospadowym dachem. Wyposażenie wnętrza jest w przeważającej części współczesne.
Kościół został poświęcony jako rzymskokatolicki 14.06.1946 r. i podlegał parafii Podwyższenia Krzyża Świętego w Gorzowie Wielkopolskim, następnie parafii Świętej Trójcy w Wieprzycach. W 1975 r. został podniesiony do rangi kościoła parafialnego. W 2000 r. wykonano gruntowny remont wieży kościelnej.
Instytucje i organizacje.
W Baczynie działa Stowarzyszenie Pomocy Osobom Niepełnosprawnym „Szansa”, zarejestrowane w Krajowym Rejestrze Sądowym 9.06.2004 r.; terenem działania obejmuje gminę Lubiszyn.
Sport.
W Baczynie działa piłkarski Klub Sportowy „TOR-BUD” Baczyna.
Religia.
Kościół rzymskokatolicki pw. Apostołów Piotra i Pawła jest parafialnym parafii św. Apostołów Piotra i Pawła w Baczynie.
Gospodarka.
W 2013 r. liczba zarejestrowanych podmiotów gospodarczych wyniosła 170, z czego 3 w sektorze publicznym i 167 w sektorze prywatnym (w tym 137 to osoby fizyczne prowadzące działalność gospodarczą); podział według grup rodzajów działalności PKD 2007:

</doc>
<doc id="393530" url="https://pl.wikipedia.org/wiki?curid=393530" title="Baczyna (województwo świętokrzyskie)">
Baczyna (województwo świętokrzyskie)

Baczyna – wieś sołecka w Polsce, położona w województwie świętokrzyskim, w powiecie koneckim, w gminie Końskie.
W latach 1975–1998 miejscowość administracyjnie należała do województwa kieleckiego.
Wierni kościoła rzymskokatolickiego należą do parafii św. Barbary w Nieświniu.
Historia.
Wieś znana w wieku XIX jako "Baczyna" w powiecie koneckim, gminie i parafii Gowarczów.
W roku 1882 było tu 25 domów, 215 mieszkańców, 157 mórg ziemi włościańskiej, ziemi dworskiej 18.

</doc>
<doc id="393531" url="https://pl.wikipedia.org/wiki?curid=393531" title="Baczyn (województwo małopolskie)">
Baczyn (województwo małopolskie)

Baczyn – wieś w Polsce położona w województwie małopolskim, w powiecie suskim, w gminie Budzów.
W latach 1975–1998 miejscowość administracyjnie należała do województwa bielskiego.
Integralne części wsi Baczyn.
Integralne części wsi Baczyn: Baniówka, Doboszówka, Drabinówka, Dział, Galasówka, Gielatówka, Glinnik, Głodówka, Gorylówka, Klimoszówka, Korea, Kozłówka, Kwaśniówka, Leśniakówka, Liszkówka, Magdziakówka, Majchrówka, Młynarczykówka, Pająkówka, Pertkówka, Pękalówka, Putyrówka, Ruskówka, Sabałówka, Skotówka, Witkówka, Wronówka, Zagrody, Zarębówka.

</doc>
<doc id="393532" url="https://pl.wikipedia.org/wiki?curid=393532" title="Baczyn (województwo zachodniopomorskie)">
Baczyn (województwo zachodniopomorskie)

Baczyn (niem. "Voßberg") – kolonia w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 30 mieszkańców. Kolonia wchodzi w skład sołectwa Smoleń.

</doc>
<doc id="393533" url="https://pl.wikipedia.org/wiki?curid=393533" title="Bagienice Małe (województwo mazowieckie)">
Bagienice Małe (województwo mazowieckie)

Bagienice Małe – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
W latach 1975–1998 miejscowość administracyjnie należała do województwa ciechanowskiego.

</doc>
<doc id="393534" url="https://pl.wikipedia.org/wiki?curid=393534" title="Bagienice Małe (województwo warmińsko-mazurskie)">
Bagienice Małe (województwo warmińsko-mazurskie)

Bagienice Małe (niem. "Klein Bagnowen", 1938-45: "Bruchwalde") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Wieś położona na Pojezierzu Mrągowskim oddalona 6 km na zachód od Mrągowa, otoczona jest lasami i bagnami. W pobliżu miejscowości znajduje się Rezerwat przyrody Gązwa oraz leśniczówka Złoty Potok.
Historia.
Bagienice Małe były wsią szlachecką, powstałą prawdopodobnie na dobrach Jana Guta (Johann von Hoytten zwany Gutt, były burgrabia Szestna), nadanych przez księcia Albrechta na prawie lennym w 1562 r. Na mapie Narońskiego z ok. 1662 r. wsi tej nie ma, należy więc przypuszczać, że założono ją znacznie później. W roku 1785 było tam 7 dymów. W 1821 r. była to wieś szlachecka o dwóch równorzędnie stosowanych nazwach: Klein Bagnowen i Bagienicze, liczyła wówczas 56 mieszkańców. W 1838 roku we wsi 13 dymów (gospodarstw domowych) i 92 mieszkańców. 
Zabudowa wsi uformowała się w kształcie krzywej ulicówki. Po separacji gruntów spora spora część spora część gospodarstw ulokowała się na tak zwanych "wymiarach". W1848 r. była to już wieś chłopska (po uwłaszczeniach) liczyła 11 budynków mieszkalnych i 87 mieszkańców. W 1870 r. we wsi mieszkało 90 osób. W roku 1877 założono tutaj jednoklasową szkołę, ale już tylko z niemieckim językiem wykładowym. 
W 1935 r. do tutejszej szkoły uczęszczało 62 dzieci. Bagienice Małe liczyły w 1939 r. 276 mieszkańców i znajdowało się tu wówczas 69 gospodarstw domowych, w tym 43 gospodarstwa rolnicze, z których 12 miało wielkość w granicach 5-10 ha i 9 wgranicach 10-20 ha. 
W 1945 r. budynek szkolny został poważnie uszkodzony. Szkoła została wyremontowana przez byłego woźnego Napierskiego i murarza Brauna, deklarujący się jako tutejsi Polacy. 
Ludzie związani z miejscowością.
Tu wychowywał się i chodził do szkoły Mariusz Drężek.
Zobacz też: Bagienice Małe

</doc>
<doc id="393535" url="https://pl.wikipedia.org/wiki?curid=393535" title="Bagienice (województwo mazowieckie)">
Bagienice (województwo mazowieckie)

Bagienice – wieś w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 wieś administracyjnie należała do województwa ostrołęckiego.
W okresie międzywojennym stacjonowała tu placówka Straży Celnej „Bagienice”.
Wierni kościoła rzymskokatolickiego należą do parafii św. Mikołaja w Chorzelach.

</doc>
<doc id="393536" url="https://pl.wikipedia.org/wiki?curid=393536" title="Bagienice (województwo warmińsko-mazurskie)">
Bagienice (województwo warmińsko-mazurskie)

Bagienice (dawniej Stare Bagienice, Stare Bagnowo, niem. "Althöfen", do 1938 r. "Alt Bagnowen") – wieś w Polsce, położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość należała administracyjnie do województwa olsztyńskiego. Leży w pobliżu jeziora Sarż.
Historia.
Bagienice zostały założone jako wieś szlachecka w 1566 roku. 12 sierpnia tego roku książę Albrecht nadał w lenno (z wyższym i niższym sądownictwem) Wilhelmowi Milewskiemu (von der Milbe), późniejszego starosty ełckiego, majątek wielkości 96 łanów, położonych między dobrami sorkwickimi, Stamą, dobrami po Janie Gucie, Marcinkowiem i Grabowem. W czasie pomiarów gruntów w 1573r. okazało się, że wieś liczy tylko 64 łany (ok. 1061 ha). Na obszarze majątku w późniejszym czasie powstały jeszcze: Nowe Bagienice, Wólka Bagnowska, i Bagnowski Dwór. W połowie XVIII w. założono we wsi szkołę (wówczas jeszcze pod patronatem szlacheckim), do której uczęszczały także dzieci z Nowych Bagienic, Bagienic Małych, a później z Wólki Bagnowskiej. W 1785r. we wsi było 6 domów. W 1818 roku w tutejszej szkole nauczano w języku polskim i języku niemieckim, nauczycielem był Adolf Willner. W 1821 r. w Bagienicach mieszkało 114 osób. W 1838 r. po uwłaszczeniu chłopów, wieś liczyła 15 dymów i 95 mieszkańców. Mieszkańcy wsi dodatkowo trudnili się wydobyciem torfu, sprzedając go w pobliskim Mrągowe. W 1848 r. we wsi było 14 domów i 96 mieszkańców, w 1870 r. - 100 mieszkańców. W 1874 r. zbudowano drogę bitą przez wieś jako odcinek traktu Mragowo - Biskupiec. Za wsią do strony północnej 30 września 1898 r. oddano do użytku przystanek kolei żelaznej na linii Czerwonka - Biskupiec - Mragowo - Mikołajki. 
W urzędowym wykazie miejscowości z 1928 r. Bagienice figurowały jako „wieś i wybudowanie” i liczyły 153 mieszkańców. W 1933 r. w miejscowości mieszkało 175 osób. W 1935 r. dwuklasowa szkoła zatrudniała dwóch nauczycieli i uczęszczało do niej 78 dzieci. 16 lipca 1938 r. w miejsce nazwy Alt Bagnowen wprowadzono nazwę Althöfen. 12 listopada 1946 r. nadano miejscowości polską nazwę Bagienice.
W 1939 r. we wsi mieszkało 148 osób, znajdowało się 40 gospodarstw domowych, w tym 23 gospodarstwa rolnicze, z których 8 miało wielkość w granicach 10-20 ha oraz jedno liczyło ponad 100 ha.

</doc>
<doc id="393537" url="https://pl.wikipedia.org/wiki?curid=393537" title="Bagna (województwo śląskie)">
Bagna (województwo śląskie)

Bagna – wieś (do 31.12.2012 przysiółek wsi Przystajń) w Polsce położona w województwie śląskim, w powiecie kłobuckim, w gminie Przystajń.
W latach 1975–1998 miejscowość administracyjnie należała do województwa częstochowskiego.
Zobacz też: Bagna

</doc>
<doc id="393538" url="https://pl.wikipedia.org/wiki?curid=393538" title="Bagna (województwo zachodniopomorskie)">
Bagna (województwo zachodniopomorskie)

Bagna – wieś w Polsce położona w województwie zachodniopomorskim, w powiecie goleniowskim, w gminie Maszewo.
W latach 1975–1998 miejscowość administracyjnie należała do województwa szczecińskiego.

</doc>
<doc id="393539" url="https://pl.wikipedia.org/wiki?curid=393539" title="Bagniewo (województwo kujawsko-pomorskie)">
Bagniewo (województwo kujawsko-pomorskie)

Bagniewo – wieś w Polsce, położona w województwie kujawsko-pomorskim, w powiecie świeckim, w gminie Pruszcz. Wchodzi w skład sołectwa Bagniewko. 
W latach 1975–1998 miejscowość administracyjnie należała do województwa bydgoskiego.
Według spisu powszechnego z 31 marca 2011 roku wieś liczyła 102 mieszkańców. 

</doc>
<doc id="393540" url="https://pl.wikipedia.org/wiki?curid=393540" title="Bagniewo (województwo lubuskie)">
Bagniewo (województwo lubuskie)

Bagniewo – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko.
W latach 1975–1998 miejscowość administracyjnie należała do województwa gorzowskiego.
Według danych z 2011 roku miejscowość zamieszkiwało 69 osób.

</doc>
<doc id="393541" url="https://pl.wikipedia.org/wiki?curid=393541" title="Bagno (województwo dolnośląskie)">
Bagno (województwo dolnośląskie)

Bagno (niem. "Heinzendorf") – wieś w Polsce położona w województwie dolnośląskim, w powiecie trzebnickim, w gminie Oborniki Śląskie.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="393542" url="https://pl.wikipedia.org/wiki?curid=393542" title="Bagno (województwo kujawsko-pomorskie)">
Bagno (województwo kujawsko-pomorskie)

Bagno – wieś w Polsce położona w województwie kujawsko-pomorskim, w powiecie włocławskim, w gminie Lubień Kujawski.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 245 mieszkańców. Jest piątą co do wielkości miejscowością gminy Lubień Kujawski.

</doc>
<doc id="393543" url="https://pl.wikipedia.org/wiki?curid=393543" title="Bagno (powiat zamojski)">
Bagno (powiat zamojski)

Bagno – wieś w Polsce położona w województwie lubelskim, w powiecie zamojskim, w gminie Zwierzyniec.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Zwierzyniec.

</doc>
<doc id="393544" url="https://pl.wikipedia.org/wiki?curid=393544" title="Bagno (województwo lubuskie)">
Bagno (województwo lubuskie)

Bagno (niem. "Bruchdorf") – wieś w Polsce położona w województwie lubuskim, w powiecie wschowskim, w gminie Sława.
W okresie Wielkiego Księstwa Poznańskiego (1815-1848) miejscowość wzmiankowana jako Bagno (Bruchdorf) należała do wsi większych w ówczesnym powiecie babimojskim rejencji poznańskiej. Bagno należało do kaszczorskiego okręgu policyjnego tego powiatu i stanowiło część majątku Kaszczor, który należał wówczas do rządu Królestwa Prus w Berlinie. Według spisu urzędowego z 1837 roku Bagno liczyło 153 mieszkańców, którzy zamieszkiwali 26 dymów (domostw).
W latach 1975–1998 miejscowość administracyjnie należała do województwa zielonogórskiego.

</doc>
<doc id="393545" url="https://pl.wikipedia.org/wiki?curid=393545" title="Bagno (województwo łódzkie)">
Bagno (województwo łódzkie)

Bagno – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="393546" url="https://pl.wikipedia.org/wiki?curid=393546" title="Bagno (powiat moniecki)">
Bagno (powiat moniecki)

Bagno – wieś w Polsce położona w województwie podlaskim, w powiecie monieckim, w gminie Jaświły.
Wieś królewska w starostwie knyszyńskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Anny w Kalinówce Kościelnej.

</doc>
<doc id="393547" url="https://pl.wikipedia.org/wiki?curid=393547" title="Bagno (wieś w województwie warmińsko-mazurskim)">
Bagno (wieś w województwie warmińsko-mazurskim)

Bagno (niem. "Ludwigslust") – wieś w Polsce, położona w województwie warmińsko-mazurskim, w powiecie nowomiejskim, w gminie Nowe Miasto Lubawskie.
W latach 1975–1998 wieś administracyjnie należała do województwa toruńskiego.

</doc>
<doc id="393548" url="https://pl.wikipedia.org/wiki?curid=393548" title="Bajdy (województwo podkarpackie)">
Bajdy (województwo podkarpackie)

Bajdy – wieś w Polsce, położona w województwie podkarpackim, w powiecie krośnieńskim, w gminie Wojaszówka.
W 1873 właścicielem wsi był August Gorayski.
W latach 1975–1998 miejscowość administracyjnie należała do województwa krośnieńskiego.

</doc>
<doc id="393550" url="https://pl.wikipedia.org/wiki?curid=393550" title="Bajdy (województwo warmińsko-mazurskie)">
Bajdy (województwo warmińsko-mazurskie)

Bajdy (dawna nazwa niem. "Boyden") – wieś w Polsce położona w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość administracyjnie należała do województwa olsztyńskiego. W latach 1945–1946 miejscowość nosiła nazwę "Bajdowo"
Wieś wzmiankowana w dokumentach z roku 1388 jako wieś pruska na 24 włókach. Pierwotna nazwa "Boyden" najprawdopodobniej wywodzi się od imienia Prusa – "Boydy". W roku 1782 we wsi odnotowano 14 domów (dymów), natomiast w 1858 w 7 gospodarstwach domowych było 128 mieszkańców. W latach 1937–1939 było 240 mieszkańców. W roku 1973 wieś należała do powiatu morąskiego, gmina Zalewo, poczta Zalewo.

</doc>
<doc id="393551" url="https://pl.wikipedia.org/wiki?curid=393551" title="Baldwinowice (województwo dolnośląskie)">
Baldwinowice (województwo dolnośląskie)

Baldwinowice (niem. "Belmsdorf") – wieś w Polsce położona w województwie dolnośląskim, w powiecie ząbkowickim, w gminie Ciepłowody.
Przynależność administracyjna.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="393552" url="https://pl.wikipedia.org/wiki?curid=393552" title="Baldwinowice (województwo opolskie)">
Baldwinowice (województwo opolskie)

Baldwinowice (niem. "Belmsdorf") – wieś w Polsce, położona w województwie opolskim, w powiecie namysłowskim, w gminie Namysłów.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Nazwa miejscowości jest patronimem wywodzącym się od germańskiego imienia Baldwin.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Baldwinowitz".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą niemiecką "Belmsdorf" oraz polską "Balnowice". Do 1945 r. nazwa miejscowości brzmiała "Belmsdorf". Po włączeniu w granice Polski w 1945 roku została nazwana "Balnowice", a trzy lata później otrzymała nazwę obecną, czyli "Baldwinowice".
Zabytki.
Do wojewódzkiego rejestru zabytków wpisane są:

</doc>
<doc id="393553" url="https://pl.wikipedia.org/wiki?curid=393553" title="Balewo (województwo pomorskie)">
Balewo (województwo pomorskie)

Balewo (niem. "Baalau") – osada w Polsce położona w województwie pomorskim, w powiecie sztumskim, w gminie Mikołajki Pomorskie, na Powiślu.
Wieś szlachecka położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.
Nazwa.
Historyczne nazwy: polska Kołpino (1296 r.), Balowe (1294 r.), Balaw (1296 r.), pruskie Balon i Balou (1319 r.), Balow (1326–1403 r.), Balewo (1518–1772 r.) i Baalau (od 1772 r.).
12 lutego 1948 r. ustalono urzędową polską nazwę miejscowości – Balewo, określając drugi przypadek jako Balewa, a przymiotnik – balewski.
Historia.
Teodorczyk Sztango w 1288 r. otrzymał od zakonu wieś Balewo z jeziorem Balewskim dołączając do dóbr sztembarskich. Po jego śmierci dobra Sztembarsko-Balewskie przeszły w ręce Michała z Lniska i jego rodziny spokrewnionych ze Sztango. Sprzedane Konradowi Wallenrodowi. Kolejnymi właścicielami Balewa byli:
Od końca XIX w. dobra balewskie są w dzierżawie.
Zabytki.
Według rejestru zabytków NID na listę zabytków wpisany jest park dworski, poł. XIX w., nr rej.: A-913 z 19.05.1978.
Transport.
Drogi.
W Balewie zbiegają się 2 drogi powiatowe:
Kolej.
Miejscowość znajduje się w odległości 7 km od stacji kolejowej Mikołajki Pomorskie, przez którą przechodzi linia kolejowa Warszawa – Gdynia. Ze stacji odjeżdżają pociągi osobowe spółki Przewozy Regionalne w kierunku miejscowości Iława oraz Malbork. W latach 2005–2007 trasa była obsługiwana również przez trójmiejską SKM.
Komunikacja autobusowa.
Połączenia autobusowe zapewniają następujący przewoźnicy:
Atrakcje.
W pobliżu znajduje się Jezioro Balewskie.
Ciekawostki.
W 2009 roku Balewo stało się sławne za sprawą „Objawienia Balewskiego”. W lesie, na przydrożnym drzewie pojawił się naturalnie ukształtowany wizerunek przypominający Matkę Boską.

</doc>
<doc id="393554" url="https://pl.wikipedia.org/wiki?curid=393554" title="Balewo (województwo warmińsko-mazurskie)">
Balewo (województwo warmińsko-mazurskie)

Balewo (niem. "Baalau") – wieś w Polsce położona w województwie warmińsko-mazurskim, w powiecie elbląskim, w gminie Markusy, na obszarze Żuław Elbląskich.
W latach 1975–1998 miejscowość administracyjnie należała do województwa elbląskiego.
Nazwa.
12 lutego 1948 r. wprowadzono urzędową polską nazwę miejscowości – Balewo, określając drugi przypadek jako Balewa, a przymiotnik – balewski.

</doc>
<doc id="393555" url="https://pl.wikipedia.org/wiki?curid=393555" title="Balice (województwo kujawsko-pomorskie)">
Balice (województwo kujawsko-pomorskie)

Balice – wieś w Polsce położona w województwie kujawsko-pomorskim, w powiecie inowrocławskim, w gminie Janikowo.
Powierzchnia wynosi 177,29 ha, w tym 2,11 ha zabudowań, 4,38 ha dróg, 0,36 ha lasów. Nazwy wcześniejsze to Balycze, Balicze.
Historia.
W 1411 r. wieś należała do nieznanego z nazwiska i rodu Adama. W 1464 r. dotychczasowa dziedziczka Balic Małgorzata żona Sędziwoja z Trzebawia sprzedała je wraz z Kołudą Małą, Sielcami, działem w Sieczkowicach i jeziorem Krzyte (Skryte) za 40 grzywien groszy polskich Katarzynie żonie Tomasza Krzekotowskiego i synom Elżbiety żony Jarosława z Przybranowa: Janowi i Maciejowi. 
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 124 mieszkańców. Jest, wespół ze wsią Sielec (124 mieszkańców), dziesiątą co do wielkości miejscowością gminy Janikowo.

</doc>
<doc id="393556" url="https://pl.wikipedia.org/wiki?curid=393556" title="Balice (województwo małopolskie)">
Balice (województwo małopolskie)

Balice (niem. "Ballitz") – wieś w Polsce, położona w środkowej części województwa małopolskiego, w powiecie krakowskim, w gminie Zabierzów, na zachód od Krakowa.
Położenie.
Wieś znajduje się w obrębie dwóch mezoregionów; północne tereny położone są na Garbie Tenczyńskim, południowe na równinie zwanej Obniżeniem Cholerzyńskim w obrębie makroregionu Brama Krakowska. Tereny miejscowości włączone zostały w obszar Tenczyńskiego Parku Krajobrazowego. Wzdłuż wschodniej granicy miejscowości płynie rzeka Rudawa.
Opis miejscowości.
Na jej terenie znajdują się:
Przez miejscowość przebiega także droga wojewódzka nr 774.
Turystyka.
Na północnej stronie miejscowości, na wzgórzach Garbu Tenczyńskiego znajduje się duży kompleks leśny zwany Lasem Zabierzowskim. Stanowi on ulubione miejsce relaksu mieszkańców i turystów. Przebiega przez niego szlak turystyczny, wyznaczono w nim szereg ścieżek dydaktycznych i tras rowerowych, znajdują się liczne skałki, wąwozy. Na wschodnim zboczu tego lasu, w miejscu gdzie Rudawa przełamuje Garb Tenczyński znajduje się krajobrazowy rezerwat przyrody Skała Kmity.
Do atrakcji turystycznych należy także Pałac Radziwiłłów. Wybudowany został ok. XV w. i był siedzibą rodów szlacheckich: Ossolińskich, Bonerów, Firlejów, który za ich czasów był schronieniem dla uczonych, a także braci polskich. Przez dłuższy czas mieszkał w nim Jan Łaski.
W drugiej połowie XIX w. Radziwiłłowie dokonali jego gruntownej przebudowy. Obecnie w pałacu ma siedzibę Instytut Zootechniki. Obiekt wpisany jest do rejestru zabytków nieruchomych województwa małopolskiego.
Historia.
Wieś wzmiankowana w 1229, była własnością szlachecką. W XVI w. była własnością Bonerów, następnie Firlejów, od połowy XVII w. Szembeków, a od 1783 Szymona Darowskiego. W latach 1535–1628 działała papiernia. W XVI w. w Balicach Bonerowie założyli zbór kalwiński. W 1790 w ponad 70 domach mieszkało 540 osób, w tym 9 Żydów. W XVI w. działał folwark "Werychów". W XVIII w. we wsi działała hamernia, tracz, browar, młyn i karczma. W XIX w. we wsi była gorzelnia i młyn amerykański. W końcu XIX w. wieś zamieszkiwało 735 osób. W pierwszej połowie lat 40. XX w. na gruntach wsi wybudowano lotnisko.
Po 1945 majątek Radziwiłłów częściowo rozparcelowano, a z reszty utworzono Zakład Doświadczalny AR, a od 1951 pałac zaczął użytkować Instytut Zootechniki. 5 października 1954 utworzono Gromadę Balice. W skład jednostki weszły obszary dotychczasowych gromad Balice, Burów i Aleksandrowice (bez przysiółków Kleszczów i Kochanów) ze zniesionej gminy Liszki w tymże powiecie. 31 grudnia 1961 do gromady przyłączono wsie Morawica i Chrosna ze zniesionej gromady Morawica. Gromadę Balice zniesiono 1 stycznia 1969, a jej obszar włączono do gromad Zabierzów i Liszki (wsie Chrosna i Morawica). W latach 1975–1998 miejscowość administracyjnie należała do województwa krakowskiego.
W 1964 część istniejącego lotniska wojskowego przeznaczono dla lotnictwa cywilnego. 3 stycznia 1983 oddano do użytku odcinek autostrady Balice I-Chrzanów I, w roku 1986: węzeł Balice I razem z fragmentem północnej obwodnicy Krakowa, a 8 grudnia 1988: odcinek Balice I – Kraków-Tyniecka (z węzłem Balice II).
Komunikacja.
Do centrum wsi można dojechać autobusami aglomeracyjnymi obsługiwanymi przez MPK S.A. w Krakowie:
Na obrzeżu wsi można dojechać również autobusami aglomeracyjnymi w pobliże lotniska w Balicach:
Ponadto w okolicy kursują prywatne linie busowe.

</doc>
<doc id="393557" url="https://pl.wikipedia.org/wiki?curid=393557" title="Balice (województwo świętokrzyskie)">
Balice (województwo świętokrzyskie)

Balice – wieś w Polsce położona w województwie świętokrzyskim, w powiecie buskim, w gminie Gnojno.
W latach 1975–1998 miejscowość położona była w województwie kieleckim.
Historia.
Pierwsza wzmianka o wsi Balice pochodzi z 1207 roku. W 1783 roku właścicielami Balic byli bracia Augustyn i Jan Kanty Lubienieccy. W 1864 roku na mocy ukazu z dnia 2 marca 1864 roku o uwłaszczeniu chłopów wydanego przez cara Aleksandra II Romanowa mieszkańcy (rolnicy) stali się właścicielami ziemi i budynków w Balicach. Do 1923 roku wierni z Balic należeli do parafii rzymskokatolickiej z siedzibą w Gnojnie. W 1923 roku utworzono nową parafię rzymskokatolicką a Balice stały się jej siedzibą. Parafia powstała przez wydzielenie z parafii Gnojno i Janina Poświęcenie kościoła, adaptowanego z pałacu dworskiego, miało miejsce w 1935 roku. W 1927 roku powstała w Balicach jednostka Ochotniczej Straży Pożarnej. Utworzona została z inicjatywy Andrzeja Buczaka, kierownika szkoły podstawowej. 
W czasie okupacji niemieckiej wiele osób wywieziono na roboty do III Rzeszy, oraz zmuszano do budowy umocnień polowych w okolicy Balic. Jednostka OSP podczas okupacji nie działała, a jej sprzęt (pompa) Niemcy wykorzystywali do usuwania wody z bunkrów. W czasie walk prowadzonych przez armię niemiecką z Armią Czerwoną, w ramach ofensywy styczniowej rozpoczętej 12 stycznia 1945 roku, ucierpieli mieszkańcy i wieś. W 1961 roku zakończono prace związane z elektryfikacją wsi. Ponieważ mieszkańcy Balic związani byli z ruchem ludowym i w czasie wojny działali w ruchu oporu, w 2006 roku zbudowano pomnik poświęcony partyzantom Batalionów Chłopskich.

</doc>
<doc id="393558" url="https://pl.wikipedia.org/wiki?curid=393558" title="Balin (województwo łódzkie)">
Balin (województwo łódzkie)

Balin – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość administracyjnie należała do województwa sieradzkiego.
Na starym cmentarzu w Sieradzu, przy głównej alejce, jest płyta nagrobna z zachowanym napisem świadczącym o pochówku w tym miejscu Andrzeja Ksawerego Gierałtowskiego – porucznika napoleońskiego, byłego właściciela dóbr Balin. Zmarł 17 grudnia 1881, przeżywszy 91 lat.

</doc>
<doc id="393559" url="https://pl.wikipedia.org/wiki?curid=393559" title="Balin (województwo małopolskie)">
Balin (województwo małopolskie)

Balin – wieś sołecka w Polsce położona w województwie małopolskim, w powiecie chrzanowskim, w gminie Chrzanów.
Przez miejscowość przebiega linia kolejowa nr 133 wraz z przystankiem kolejowym Balin. W 1595 roku wieś położona w powiecie proszowskim województwa krakowskiego była własnością kasztelana wiślickiego Mikołaja Ligęzy. W latach 1975–1998 miejscowość administracyjnie należała do województwa katowickiego.
Historia.
Balin był starą osadą szlachecką, której nazwa najprawdopodobniej pochodzi od nazwiska pana Bylyńskiego. Według "Liber Beneficiorum" Długosza w roku 1470 Balin należał do parafii w Kościelcu. Nazwę jego podaje Długosz „Balyna” jest wsią, której właścicielem był Bylyńsky. Wieś ta miała także łany kmiecie z których dziesięciny należą do kościoła w Sławkowie. Balin należał do Sławkowa zanim powstała parafia w Kościelcu. Fakt dziesięcin składanych według Długosza kościołowi w Sławkowie świadczy, że osada Balin sięga swymi początkami czasów wczesno-historycznych. Obok dworu w Balinie własności Balińskiego, istniała według Długosza w Balinie „unim proctum militare” – to jest posiadłość majątek wojskowy. Obok stacji kolejowej są resztki zabudowań dawnego folwarku dworskiego. Zapewne w tych czasach kiedy Śląsk był odrębnym księstwem, granica przechodziła gdzieś niedaleko. I na pasie granicznym stały placówki wojskowe które na wschodzie zwano strażnicami. Wówczas oddziały wojskowe to jazda i dlatego dla utrzymania koni budowano „predium militare”.
Według Długosza (tj. około roku 1470) Kościelec był parafią i do niej należał Balin. Józef Łepkowski w „Przeglądzie zabytków przeszłości z okolic Krakowa” pisze, że około 1860 roku znalazł w kościele w Kościelcu pomnik służący za kamień posadzki, na którym był wyrzeźbiony herb „Ostoja” i napis gotyckimi literami.
Balińscy właściciele byli znacznymi dobroczyńcami kościoła w Kościelcu, skoro stawiano w XVI wieku pomniki. Przynależność do parafii w Kościelcu wsi Balin przez tyle lat, chociaż od kościoła ta wioska jest całkiem odcięta przez miasto Chrzanów, a droga do Kościelca prowadzi koło kościoła w Chrzanowie świadczy, że Kościelec jest wcześniejszą parafią od Chrzanowa. Przez prawie 600 lat Balin należał do parafii w Kościelcu.
Według dekretu wydanego przez Jana z Tenczyna już w 1527 roku Chrzanów wraz z wsią Balin należał do Piotra Ligęzy, właściciela Libiąża.
Odtąd już Balin należał do właścicieli Chrzanowa, zmieniał właścicieli i podupadał i prowadzący przez administrację i dzierżawców. Założono przy dworze balińskim gorzelnię gospodarczą, która dotrwała jako jedyna gorzelnia w tej okolicy do 1929 roku. Przez dłuższy czas u schyłku XIX wieku Balin należał do Lowenfeldów, dziedziców Chrzanowa, a już za czasów niepodległej Polski (1918) przeszedł na własność Buczyńskich. Tadeusz Buczyński w 1930 roku rozparcelował dwór w Balinie, który liczył wówczas około 200 morgów ziemi. Balin jest zamieszkały przez grupę etnograficzną Krakowiaków Zachodnich.
Grunt skalisty jest bogaty w galman (btuszec), zawierający w sobie cynk, cynę, ołów i srebro. Roboty kopalniane sposobem prymitywnym prowadzono tutaj, jeszcze przed napadem Szwedów. Od 1932 roku Balin jest parafią. Za kupione w parcelacji dworu spichlerz dworski, gdzie urządzono kościół. Zakupiono również parcelę pod kościół, plebanię i cmentarz.
W 1931 roku mury dawnej gorzelni dworskiej oddane zostały na cele szkolne przez T. Buszczyńskiego – gminie, a potem Kościołowi. Z cegły tych murów zbudowano tymczasową plebanię i dom parafialny. W 1935 roku rozpoczęto budowę Kościoła, którą ukończono w 1938 roku.
Projekt portu lotniczego.
Według projektów opracowanych w 1977 roku pod kierunkiem Jana Kozuba przez chrzanowski oddział Biura Planowania Przestrzennego w Katowicach, w Balinie miało zostać wybudowane lotnisko, jako port zapasowy dla Katowic (Port lotniczy Katowice-Pyrzowice) i Krakowa (Port lotniczy Kraków-Balice). Samoloty pasażerskie nadlatywałyby od strony Balina, aby nad zalewem Chechło obniżyć lot i kierować się w stronę Balina, gdzie na wysokości Okradziejówki miał się rozpoczynać pas startowy. Linia izofony (określającej obszar hałasu przewyższający 75 decybeli), obejmowała według założeń północną część Chrzanowa, południową część Trzebini, niemal cały Balin, Okradziejówkę oraz część Luszowic. Do roku 1990 nie istniał Międzynarodowy Port lotniczy Katowice-Pyrzowice, a lotnisko to funkcjonowało wyłącznie jako lotnisko wojskowe. Na przełomie lat siedemdziesiątych i osiemdziesiątych całkowity pasażerski ruch lotniczy w tym rejonie był obsługiwany wyłącznie przez Port lotniczy Kraków-Balice. Wspominane lotnisko byłoby więc niekoniecznie zapasowym. Przypuszcza się, że planowano je jako pełnowartościowe lotnisko pasażerskie dla województwa katowickiego, mające rozładować ruch pasażerski w porcie lotniczym Kraków-Balice. Tym bardziej, że począwszy od roku 1958 regularnie zanikał ruch lotniczy obsługiwany przez lotnisko Katowice-Muchowiec. Nie są znane przyczyny zarzucenia projektu budowy lotniska w Balinie.
Projekt nowego miasta.
Pod koniec pierwszej dekady XXI w. planowana była wielka inwestycja budowlana na terenie miejscowości, związana z budową od podstaw nowoczesnego miasta z pełną infrastrukturą. Miasto miało mieć szkoły, restauracje, kluby, placówki służby zdrowia. Planowane było wybudowanie trzech enklaw: wielorodzinna, rezydencjalna i produkcyjna. Nowe miasto miało pomieścić kilkadziesiąt tysięcy osób. Inwestorem miała być firma ze Zjednoczonych Emiratów Arabskich.
Kościoły.
Protestantyzm.
Przy ul. Wąskiej, istnieje zbór Kościoła Adwentystów Dnia Siódmego, a przy ul. Wyzwolenia – zbór Kościoła Wolnych Chrześcijan.
Kościół rzymskokatolicki.
Przy ul. Chrzanowskiej istnieje Kościół parafialny pw. Chrystusa Króla.
Sport.
We wsi działają:

</doc>
<doc id="393560" url="https://pl.wikipedia.org/wiki?curid=393560" title="Bałtów (województwo lubelskie)">
Bałtów (województwo lubelskie)

Bałtów – wieś w Polsce, położona w województwie lubelskim, w powiecie puławskim, w gminie Żyrzyn. Stanowi sołectwo gminy Żyrzyn.
W latach 1975–1998 wieś należała administracyjnie do ówczesnego województwa lubelskiego.
Nazwa pochodzi od imienia Baluty, który prawdopodobnie mógł być najeźdźcą. Bałtów do 1934 r. należał do parafii Gołąb, powstałej w 1326 r.

</doc>
<doc id="393561" url="https://pl.wikipedia.org/wiki?curid=393561" title="Baraki (województwo mazowieckie)">
Baraki (województwo mazowieckie)

Baraki – wieś w Polsce położona w województwie mazowieckim, w powiecie płońskim, w gminie Sochocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="393562" url="https://pl.wikipedia.org/wiki?curid=393562" title="Baraki (Żurawica)">
Baraki (Żurawica)

Baraki – przysiółek wsi Żurawica w Polsce, położony w województwie podkarpackim, w powiecie przemyskim, w gminie Żurawica.
W latach 1975–1998 przysiółek administracyjnie należał do województwa przemyskiego.

</doc>
<doc id="393563" url="https://pl.wikipedia.org/wiki?curid=393563" title="Barak (województwo lubelskie)">
Barak (województwo lubelskie)

Barak – wieś w Polsce położona w województwie lubelskim, w powiecie lubelskim, w gminie Jastków.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Jastków. Według Narodowego Spisu Powszechnego z roku 2011 wieś liczyła 138 mieszkańców.
Etymologia.
Barak to nazwa wielu osad powstałych po wyciętych lasach, lub pośród lasów w późniejszych już czasach (XVIII, XIX wiek). Dawne odpowiedniki noszą miano Bud, Majdanów. Nazwę Barak spotykamy głównie w obrębie Mazowsza, w Lipnowskim odpowiada jej „Rumunek”.

</doc>
<doc id="393564" url="https://pl.wikipedia.org/wiki?curid=393564" title="Barak (województwo mazowieckie)">
Barak (województwo mazowieckie)

Barak – wieś w Polsce położona w województwie mazowieckim, w powiecie szydłowieckim, w gminie Szydłowiec. Miejscowość posiada sołectwo.
Wierni Kościoła rzymskokatolickiego należą do parafii św. Zygmunta w Szydłowcu.
Historia.
W XIX w. Barak był osadą leśną w ówczesnym powiecie koneckim, gminie i parafii Szydłowiec. Wieś składała się z 3 zagród, zamieszkałych przez 24 mieszkańców. Do chłopów należało 93 mórg ziemi ornej. W miejscowości znajdowała się smolarnia. W latach 1975–1998 miejscowość administracyjnie należała do województwa radomskiego.

</doc>
<doc id="393565" url="https://pl.wikipedia.org/wiki?curid=393565" title="Baranowice (województwo lubuskie)">
Baranowice (województwo lubuskie)

Baranowice (niem. "Annenaue") – wieś w Polsce położona w województwie lubuskim, w powiecie gorzowskim, w gminie Santok.
W latach 1975–1998 miejscowość administracyjnie należała do województwa gorzowskiego.
Według danych z 1 stycznia 2011 wieś była zamieszkiwana przez 110 osób. 
Nazwa.
12 lutego 1948 r. ustalono urzędową polską nazwę miejscowości – Baranowice, określając drugi przypadek jako Baranowic, a przymiotnik – baranowicki.
Niemiecka nazwa pochodzi od imienia Anna, córki założyciela osady Krzysztofa von Branta.
Położenie.
Miejscowość położona nad Goszczanowską Strugą, obok lokalnej drogi z Lipek Wielkich do Lipek Małych.
Historia.
Baranowice powstały w latach 1750–1760 jako kolonia na gruntach miejscowości Lipki Wielkie w ramach akcji osuszania błot noteckich.

</doc>
<doc id="393566" url="https://pl.wikipedia.org/wiki?curid=393566" title="Baranowo (województwo kujawsko-pomorskie)">
Baranowo (województwo kujawsko-pomorskie)

Baranowo – wieś w Polsce położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 93 mieszkańców. Jest 41. co do wielkości miejscowością gminy Kruszwica.

</doc>
<doc id="393567" url="https://pl.wikipedia.org/wiki?curid=393567" title="Baranowo (województwo mazowieckie)">
Baranowo (województwo mazowieckie)

Baranowo – wieś w Polsce położona w województwie mazowieckim, w powiecie ostrołęckim, w gminie Baranowo.
W latach 1975–1998 miejscowość administracyjnie należała do województwa ostrołęckiego.
Miejscowość jest siedzibą gminy Baranowo.
W miejscowości znajduje się kościół, który jest siedzibą parafii św. Bartłomieja Apostoła. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Kadzidło.
W Baranowie swoją siedzibę ma Klub Sportowy "Świt" Baranowo, który aktualnie gra w ciechanowsko-ostrołęckiej Klasie A. Swoje mecze rozgrywa na Stadionie Gminnym w Baranowie, mogącym pomieścić 500 osób (240 miejsc siedzących). Cały obiekt oświetla 6 słupów oświetleniowych (100 luksów). Piłkarze Klubu mają do dyspozycji:
- pełnowymiarowe boisko ze sztuczną nawierzchnią o wymiarach 105 x 64m,
- dwa boiska treningowe: ze sztuczną nawierzchnią o wymiarach 40 x 20m oraz boisko asfaltowe o wymiarach 40 x 20m,
- kort do tenisa,
- boisko do koszykówki o wymiarach 15 x 26m,
- boisko do siatkówki plażowej,
- bieżnia na 400 metrów
- hala sportowa, w której znajdują się szatnie dla zawodników i sędziów,
- siłownia (na wyposażeniu: atlas - 5 stanowisk, bieżnia, 2 ławki skośne, modlitewnik, gryf łamany, gryf krótki, gryf długi, obciążniki, hantle),
- stoły tenisowe.

</doc>
<doc id="393568" url="https://pl.wikipedia.org/wiki?curid=393568" title="Baranowo (województwo podlaskie)">
Baranowo (województwo podlaskie)

Baranowo – wieś w Polsce położona w województwie podlaskim, w powiecie suwalskim, w gminie Rutka-Tartak.
W latach 1975–1998 miejscowość administracyjnie należała do województwa suwalskiego.
Przez miejscowość przebiega droga wojewódzka nr 651.
W 1944 oddziały SS dokonały pacyfikacji wsi Baranowo, mordując 19 osób.
Obok wsi grodzisko jaćwieskie.

</doc>
<doc id="393569" url="https://pl.wikipedia.org/wiki?curid=393569" title="Baranówek (województwo świętokrzyskie)">
Baranówek (województwo świętokrzyskie)

Baranówek – wieś w Polsce położona w województwie świętokrzyskim, w powiecie opatowskim, w gminie Baćkowice.
W latach 1975–1998 miejscowość administracyjnie należała do województwa tarnobrzeskiego. Wieś liczy około 50 domów. Leży na terenie położonym pomiędzy doliną Koprzywianki, a lasami państwowymi. Nieopodal znajdują się pasma Iwaniskie i Jeleniowskie Gór Świętokrzyskich.
Historia.
W XV wieku wieś nazywała się Baranów. Do 1819 roku była własnością biskupów włocławskich, dawniej na jej terytorium znajdowały się dwa młyny i dwie karczmy. Wieś została spustoszona przez wojska Jerzego I Rakoczego w czasie potopu szwedzkiego. Dawniej do najbogatszych mieszkańców Baranówka należała rodzina Stańków, która ufundowała większość znajdujących się w miejscowości przydrożnych kapliczek.

</doc>
<doc id="393570" url="https://pl.wikipedia.org/wiki?curid=393570" title="Baranówek (województwo wielkopolskie)">
Baranówek (województwo wielkopolskie)

Baranówek – wieś w Polsce położona w województwie wielkopolskim, w powiecie pleszewskim, w gminie Pleszew.
W latach 1975–1998 miejscowość administracyjnie należała do województwa kaliskiego.

</doc>
<doc id="393571" url="https://pl.wikipedia.org/wiki?curid=393571" title="Baranówka (województwo lubelskie)">
Baranówka (województwo lubelskie)

Baranówka – wieś w Polsce położona w województwie lubelskim, w powiecie lubartowskim, w gminie Lubartów. Miejscowość leży na lewym brzegu Wieprza przy drodze wojewódzkiej nr , w odległości 6,5 km od Lubartowa.
Wieś stanowi sołectwo gminy Lubartów. Według Narodowego Spisu Powszechnego (III 2011 r.) wieś liczyła 279 mieszkańców.
Prywatna wieś szlachecka, położona w województwie lubelskim, w 1739 roku należała do klucza Lubartów Lubomirskich. W latach 1975–1998 miejscowość administracyjnie należała do ówczesnego województwa lubelskiego.
Urodził się tutaj Józef Mazurek (bł. o. Alfons Maria od Ducha Świętego OCD).

</doc>
<doc id="393572" url="https://pl.wikipedia.org/wiki?curid=393572" title="Baranówka (województwo małopolskie)">
Baranówka (województwo małopolskie)

Baranówka (Baranówka Luborzycka) – wieś w Polsce położona w województwie małopolskim, w powiecie krakowskim, w gminie Kocmyrzów-Luborzyca.
Początki tej miejscowości sięgają XIX wieku. Najprawdopodobniej ziemie tworzące dzisiejszą Baranówkę zostały jako odrębna kolonia wydzielone z dóbr luborzyckich w wyniku carskiej reformy uwłaszczeniowej z 1864 roku. Jeszcze w ostatnich dekadach XIX wieku w zachowanych dokumentach nazwa Baranówka pisana jest łącznie z przymiotnikiem – Luborzycka.
Baranówka jest jednym z najpóźniej powstałych sołectw tworzących Gminę Luborzyca, od 1973 roku Gmina Kocmyrzów-Luborzyca.
W latach 1975–1998 miejscowość administracyjnie należała do województwa krakowskiego.
Zabytki.
Obiekt wpisany do rejestru zabytków nieruchomych województwa małopolskiego.

</doc>
<doc id="393573" url="https://pl.wikipedia.org/wiki?curid=393573" title="Baranówka (województwo warmińsko-mazurskie)">
Baranówka (województwo warmińsko-mazurskie)

Baranówka – osada w Polsce położona w województwie warmińsko-mazurskim, w powiecie braniewskim, w gminie Frombork. W pobliżu znajdują się pozostałości staropruskiej osady zwanej Pogańskimi Szańcami.
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.
Inne miejscowości o nazwie Baranówka: Baranówka

</doc>
<doc id="393574" url="https://pl.wikipedia.org/wiki?curid=393574" title="Baranów (województwo lubelskie)">
Baranów (województwo lubelskie)

Baranów – osada w Polsce położona w Pradolinie Wieprza, w województwie lubelskim, w powiecie puławskim, w gminie Baranów; siedziba władz gminy; dawniej miasto. W latach 1975–1998 miejscowość należała administracyjnie do ówczesnego województwa lubelskiego. 
Historycznie położony jest w Małopolsce, w ziemi lubelskiej.
Historia.
W 1503 król Aleksander Jagiellończyk nadaje wsie Laskowice i pobliską Czołnę, Mikołajowi Firlejowi „w dożywotnie posiadanie”. 18 marca 1544 roku na Sejmie Piotrkowskim król Zygmunt II August zezwala Piotrowi Firlejowi – synowi Mikołaja – na założenie miasta Baranowa na prawie magdeburskim, czego ten dokonuje listopada tegoż roku.
W 1553 miasto otrzymało przywileje targowe i jarmarczne i pełniło rolę ważnego lokalnego ośrodka handlowo-rzemieślniczego.
W drugiej połowie XVI wieku jako prywatne miasto szlacheckie położone było w powiecie lubelskim województwa lubelskiego.
Pierwszy kościół powstał w 1549 pod wezwaniem Najświętszej Marii Panny i św. Jana Chrzciciela, a akt konsekracji został dokonany w 1612. Przy parafii założono wówczas szkółkę parafialną. W 1779 na miejscu starego powstał kościół murowany.
W XVII wieku do miasta napłynęła ludność żydowska, powstała wówczas synagoga oraz szkoła żydowska. W tym okresie miasto często padało ofiarą pożarów co przyczyniło się do marginalizacji miasta. Istniała tu w tym okresie drewniana synagoga, wzmiankowana w 1861 roku. Pod koniec XIX wieku, gmina żydowska wybudowała nową synagogę. Budynek również był drewniany. Stara świątynia prawdopodobnie w tym czasie zaczęła funkcjonować jako bet midrasz. Żydzi posiadali również własny cmentarz, pierwsza wzmianka o nim pochodzi z 1724 roku, zapewne istniał wcześniej.
W XIX wieku głównym rodzajem zajęć mieszczan pozostało rolnictwo oraz rzemiosło i handel. Uprawą roli zajmowała się około połowa mieszkańców. Poza tym ludność w Baranowie trudniła się rzemiosłem, głównie garncarstwem. W 1847 powstała szkoła elementarna.
W 1819 roku na 1020 mieszkańców Baranowa było 367 Żydów, w 1827 roku – 642 na 1445, w 1856 roku – 953 na 1799. 
W 1827 miasto prywatne Królestwa Kongresowego położone było w powiecie kazimierskim, obwodzie lubelskim województwa lubelskiego. W połowie wieku mimo nieznacznego wzrostu ludności miasto coraz bardziej podupadało ekonomicznie i gospodarczo, a w 1870 miasto zmieniono na osadę miejską. Miejscowość była przejściowo siedzibą gminy Wola Czołnowska.
Po 1918 w Baranowie i okolicy rozwinęła się działalność ruchów ludowych i lewicowych m.in. ZMW Wici, w czerwcu 1930 Czesław Osiński utworzył w Baranowie komórkę Polskiej Partii Robotniczej. Po wybuchu II wojny światowej zwiększyła się aktywność lewicy, w czerwcu 1940 powstało koło Stowarzyszenia Przyjaciół ZSRR, w lipcu 1943 Czesław Osiński został sekretarzem Komitetu Dzielnicowego PPR w Dęblinie, co wiązało się z intensywnym działaniem PPR w terenie m.in. w Baranowie mieściła się placówka bojowa Gwardii Ludowej-Armii Ludowej nr 5 "Twierdza". W marcu 1944 powstała zakonspirowana Gromadzka Rada Narodowa, która 1 maja 1944 po uprzednim rozbiciu posterunku policji przez Gwardię Ludową zorganizowała wiec. 26 lipca 1944 Baranów został wyzwolony z okupacji hitlerowskiej, do wsi wkroczyły oddziały I Frontu Ukraińskiego wspierane przez I Armię Wojska Polskiego. We wsi powstał posterunek Milicji Obywatelskiej dowodzony przez Kazimierza Wojtasia z Batalionów Chłopskich, którego wkrótce zastąpił Stanisław Moskalik z PPR (zamordowany 19 grudnia 1944). 
W czasie okupacji niemieckiej nie utworzono getta w Baranowie. Wydany został jedynie zakaz zamieszkiwania przez Żydów centrum miejscowości. Do liczącej około 1070 osób społeczności żydowskiej, w 1940 roku dosiedlono kilkuset Żydów z Puław. W połowie maja 1942 roku wszystkich Żydów z Baranowa hitlerowcy wywieźli do niemieckiego nazistowskiego obozu zagłady w Sobiborze. 
W latach 1975–1998 miejscowość należała administracyjnie do ówczesnego województwa lubelskiego.
Produkty tradycyjne z Baranowa.
W miejscowości wyrabia się tradycyjne produkty wędliniarskie, m.in. baleron nadwieprzański, boczek nadwieprzański, kaszanka nadwieprzanka, kiełbasa nadwieprzańska, szynka nadwieprzańska czy polędwica nadwieprzańska.

</doc>
<doc id="393575" url="https://pl.wikipedia.org/wiki?curid=393575" title="Baran (województwo lubelskie)">
Baran (województwo lubelskie)

Baran – wieś w Polsce położona w województwie lubelskim, w powiecie lubartowskim, w gminie Firlej.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Firlej. Według Narodowego Spisu Powszechnego (III 2011 r.) wieś liczyła 110 mieszkańców.

</doc>
<doc id="393576" url="https://pl.wikipedia.org/wiki?curid=393576" title="Baran (województwo świętokrzyskie)">
Baran (województwo świętokrzyskie)

Baran – wieś w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 miejscowość administracyjnie należała do województwa kieleckiego.

</doc>
<doc id="393577" url="https://pl.wikipedia.org/wiki?curid=393577" title="Barany (województwo kujawsko-pomorskie)">
Barany (województwo kujawsko-pomorskie)

Barany – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 178 mieszkańców. Jest 29. co do wielkości miejscowością gminy Lipno.

</doc>
<doc id="393578" url="https://pl.wikipedia.org/wiki?curid=393578" title="Barany (województwo łódzkie)">
Barany (województwo łódzkie)

Barany – wieś w Polsce położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość administracyjnie należała do województwa częstochowskiego.

</doc>
<doc id="393579" url="https://pl.wikipedia.org/wiki?curid=393579" title="Barany (powiat ełcki)">
Barany (powiat ełcki)

Barany (niem. "Barannen") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.

</doc>
<doc id="393580" url="https://pl.wikipedia.org/wiki?curid=393580" title="Barbarka (województwo małopolskie)">
Barbarka (województwo małopolskie)

Barbarka – wieś w Polsce położona w województwie małopolskim, w powiecie krakowskim, w gminie Skała.
W latach 1975–1998 miejscowość administracyjnie należała do województwa krakowskiego.
15 sierpnia 1944 żandarmeria niemiecka wraz z oddziałami ukraińskimi w służbie niemieckiej spacyfikowały wieś. Zamordowano wiele osób (zidentyfikowano 6) i spalono wieś.

</doc>
<doc id="393581" url="https://pl.wikipedia.org/wiki?curid=393581" title="Barbarka (województwo wielkopolskie)">
Barbarka (województwo wielkopolskie)

Barbarka – wieś w Polsce położona w województwie wielkopolskim, w powiecie konińskim, w gminie Golina.
W latach 1975–1998 miejscowość administracyjnie należała do województwa konińskiego.

</doc>
<doc id="393582" url="https://pl.wikipedia.org/wiki?curid=393582" title="Barcice (województwo mazowieckie)">
Barcice (województwo mazowieckie)

Barcice – wieś w Polsce położona w województwie mazowieckim, w powiecie wyszkowskim, w gminie Somianka.
Mieszkańcy wyznania rzymskokatolickiego należą do parafii św. Stanisława w Barcicach z siedzibą w Somiance.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.
W miejscowości znajdują się trzy obiekty wpisane do rejestru zabytków. Są to: 

</doc>
<doc id="393583" url="https://pl.wikipedia.org/wiki?curid=393583" title="Maciej Damięcki">
Maciej Damięcki

Maciej Mateusz Damięcki (ur. 11 stycznia 1944 w Podszkodziu) – polski aktor filmowy i teatralny.
Życiorys.
Syn Dobiesława i Ireny z domu Górskiej. W 1966 ukończył studia na Wydziale Aktorskim Państwowej Wyższej Szkoły Teatralnej w Warszawie. W latach 1966–1984 i 1985–1996 aktor Teatru Dramatycznego w Warszawie.
Rodzina.
Pochodzi ze znanej rodziny aktorskiej, wywodzącej się z drobnej szlachty herbu Dąbrowa. Syn aktorów Ireny Górskiej-Damięckiej i Dobiesława Damięckiego, młodszy brat aktora Damiana Damięckiego (często uznawano ich za bliźniaków), ojciec aktorów Mateusza Damięckiego i Matyldy Damięckiej, stryj aktora Grzegorza Damięckiego.
Był mężem aktorki Anity Dymszówny, córki aktora Adolfa Dymszy. Po rozwodzie ożenił się z Joanną, z którą ma dwoje dzieci: Mateusza i Matyldę.
Kontrowersje.
W 1973 został tajnym współpracownikiem Służby Bezpieczeństwa PRL o pseudonimie „Bliźniak”. Został pozyskany do współpracy na podstawie tzw. materiałów kompromitujących – 30 marca 1973 prowadził samochód Trabant pod wpływem alkoholu i groziła mu utrata prawa jazdy oraz pracy w teatrze i telewizji. Przedstawiał oficerom SB doniesienia o osobach ze świata kultury oraz wyjazdów zagranicznych, m.in. USA. Za swą współpracę był wynagradzany nagrodami rzeczowymi (torba, alkohol). Współpraca ta trwała do września 1989 i została zerwana przez Macieja Damięckiego z uwagi na przemiany polityczne jakie zaszły w kraju. Dokumenty współpracy Macieja Damięckiego z SB zachowały się w Archiwum Instytutu Pamięci Narodowej pod sygnaturami AIPN 001134/4540 oraz AIPN 00399/253.

</doc>
<doc id="393584" url="https://pl.wikipedia.org/wiki?curid=393584" title="Architektura Japonii">
Architektura Japonii

Opis ogólny.
Cechą charakterystyczną kultury japońskiej jest szacunek dla natury. Japończycy, w przeciwieństwie do Europejczyków, nie czują się panami przyrody, a jedynie jej częścią. Związane jest to także z religią shintō. Stąd w Japonii zamiłowanie do przestrzeni, również w architekturze. Inną twórczą siłą, głęboko zakorzenioną w tradycji kultury japońskiej, jest asymetria. Spotykana symetria jest odbiciem aspektów kultury chińskiej, bądź zachodniej.
Kult przyrody najłatwiej odnaleźć w architekturze świątyń i ich otoczeniu.
Najważniejszym sanktuarium shintō w Japonii jest chram bogini słońca Amaterasu Ise-jingū w Ise, który powstał w III wieku. Forma chramów shintō przejęta została z najbardziej cenionego obiektu archaicznej zagrody japońskiej, jakim był spichrz. Chram w Ise został zbudowany z drewna cyprysowego i pokryta korą, bez użycia gwoździ. Całość konstrukcji umieszczona jest na palach. Naturalny kolor materiałów idealnie łączy budynek z otaczającą przyrodą, stwarzając wrażenie, jakby wyrastał on z otaczającego środowiska.
Ise-jingū co 20 lat jest przebudowywany na nowo, przy użyciu takich samych materiałów, z wiernym odtworzeniem całej konstrukcji i detali. Tradycja ta utrzymana jest od roku 685.
Wraz z przybyciem do Japonii buddyzmu przyjęte zostały nowe, chińskie wzory operujące osiowością i symetrią układu kompozycyjnego. Nowością było posadowienie budynku na kamiennym cokole i pokrycie dachu ceramiką.
Pierwsza świątynia buddyjska powstała w Japonii w roku 558 (już nie istnieje). Najcenniejszym zabytkiem z tego okresu jest zespół świątynny Hōryū-ji, wzniesiony w latach 587–607 (obecny układ z lat 670–708; pożar w 670). Kompleks ten jest uważany za najstarszy zabytek architektury drewnianej, nie tylko w Japonii, ale na całym świecie. Jednakże i tu widać japońską inwencję wyrażającą się poprzez asymetryczne rozmieszczenie pagody.
Poszczególne okresy.
Heian.
Lata 794–1185 noszą nazwę okresu Heian, który jest bardzo istotny dla rozwoju kultury japońskiej. W drugiej połowie tego okresu nastąpiło wyraźne osłabienie wpływu kultury chińskiej, także w architekturze. Powstał styl "shinden-zukuri" („styl pawilonu sypialnego”) do budowy rezydencji arystokratów. Polegał on na łączeniu kilku pawilonów krytymi galeriami. Mimo zachowania podstawowej idei budynku, odpowiadającej wzorcom chińskim, całość konstrukcji nabrała specyficznej lekkości drewnianej konstrukcji, ustawionej w tradycyjny sposób na słupach. Także powrót do dachów krytych korą cyprysową nadawał całości charakterystyczny japoński charakter.
Jednym z obiektów zachowanych z tego okresu jest Pawilon Feniksa w buddyjskiej świątyni Byōdō-in w Uji koło Kioto.
Muromachi.
W okresie Muromachi (1338–1573) bogaty rozwój sztuk plastycznych, towarzyszących architekturze, a także osiągnięcia sztuki ogrodowej, doprowadziły do powstania nowego, swobodnego w swoim układzie stylu rezydencji mieszkaniowej. Jego charakterystyczne elementy to: "tokonoma" – mała alkowa o podwyższonym nieco poziomie podłogi, podkreślającym znaczenie tego miejsca, w którym umieszczano akcent plastyczny w postaci grafiki ("kakemono") i ikebany; "gō–tenjō" – kasetonowy sufit, a także "engawa" – weranda obiegająca dom dookoła, którą możemy postrzegać w dwóch aspektach – jako element wewnętrzny i zewnętrzny, wskazujący na stosunek Japończyków do przestrzeni (przykład: Złoty i Srebrny Pawilon).
Dom otoczony był ogrodem, co wyrażało uwielbienie dla natury. Kompozycja ogrodowa często urządzona była w stylu zen (szczególnie w okresie Muromachi). Charakterystycznymi elementami były kamienie i woda. W przypadku braku wody zastępował ją gruboziarnisty piasek zagrabiony w fale. Ogrody te służyły medytacjom i zgodnie z zasadami zen – „im mniej ekspresyjny, tym większa zawartość”, tak więc redukowano te ogrody zarówno pod względem rozmiaru, jak i tego, co zawierały.
Azuchi Momoyama.
Kolejny okres, Azuchi Momoyama (1573–1603), cechuje budowa zamków. Mimo iż budowane były jako bazy wojskowe stanowiły także o prestiżu władcy, dlatego przy ich wznoszeniu dbano o walory estetyczne. Ich forma modyfikowana była z powodu wprowadzenia broni palnej (w 1543 r. do Japonii dotarli Portugalczycy, a w 1593 Hiszpanie).
W odróżnieniu od średniowiecznych europejskich warowni, gdzie umacniano głównie mury budowli, japońskie fortyfikacje wykorzystywały raczej ukształtowanie terenu, np.: zamki lokowano na wzniesieniach, budowano tamy, które umożliwiały wypuszczenie spiętrzonej wody na podchodzącego doliną nieprzyjaciela.
Japońscy władcy mieszkali zazwyczaj w swoich dworach na nizinach, do zamków przenosili się raczej na czas wojen, w które obfitowały wieki XV i XVI. Później, kiedy zapanował pokój pod rządami rodu Tokugawa, zamki pełniły swego rodzaju siedzibę władzy lokalnej.
Edo.
W okresie Edo (1603–1868), Japonia izolowała się od świata. W architekturze kontynuowano dotychczasowe zasady kompozycji, aczkolwiek uwidacznia się pewna biegunowość form. Z jednej strony bogate formy architektoniczne, przesycone jaskrawymi kolorami dekoracje wiążą się z wzorcami chińskimi (np. mauzoleum Tokugawy w Nikkō). Z drugiej strony skrajnie odmienny charakter ma np. cesarska willa Katsura w Kioto (powstała w latach 1620–1658) – lekkość drewnianej konstrukcji, czytelnej w swej modularności (budynek składa się z trzech głównych części przykrytych wspólnym dachem), całość usytuowana w pobliżu sadzawki w pięknym ogrodzie.
Meiji.
W drugiej połowie XIX wieku kończy się, pod naciskiem Europy i Stanów Zjednoczonych, trwająca od 1639 roku izolacja Japonii, a cesarz odzyskuje po wielu wiekach władzę (restauracja Meiji). Dla architektury okres ten stanowi źródło bogatych inspiracji płynących z całego świata; to okres modernizacji i westernizacji. Czerpano inspiracje z zachodnich form architektonicznych, czasami wiernie je kopiowano. Nad projektami pracowali często europejscy architekci, jednakże brak rozeznania specyficznych warunków, wynikających z częstych trzęsień ziemi sprawiło, że wiele z tych budynków już nie istnieje.
Pojawiła się jednak tendencja prowadząca do wyrażania klasycznych japońskich form przy użyciu nowoczesnych materiałów. Oprócz ekskluzywnych biurowców w Japonii nadal możemy odnaleźć wiele miejsc, w których tradycyjna architektura jest dominująca i pielęgnowana.
Zabytki.
Wioska Shirakawa-gō.
Japońska wioska Shirakawa-gō jest ujęta w spisie światowego dziedzictwa kultury przez UNESCO. Jest to górska wioska zajmująca obszar 356,7 km². W jej pejzażu dominuje masyw górski Haku (Haku-san). Nazwa „Shirakawa“ pochodzi od czystej, białej wody rzeki Shirakawa ("shiro" oznacza biel, biały, a "kawa" – rzekę). Shirakawa-go była wioską odizolowaną od nowoczesnej kultury przez bardzo długi czas, ale współczesny styl życia stopniowo przenikał także i tutaj. Stary styl zabudowy przestał odpowiadać młodej generacji i wiele domów zostało rozebranych, bądź przebudowanych zgodnie z nowoczesnym standardem, ale wciąż jeszcze około 60 domów pozostaje w starym stylu. W 1971 roku Stowarzyszenie Ochrony Naturalnego Środowiska Shirakawa-gō Ogimachi zaangażowane zostało do ochrony tych bezcennych dóbr kultury Japonii przed dalszą degradacją i zniszczeniem. Aktualnie dwadzieścia pięć domów znajduje się na obszarze 5,8 ha tego rezerwatu, gdzie można zobaczyć przykłady tradycyjnych gospodarstw z XIX wieku. Tradycyjne japońskie budownictwo bazuje na drewnie, które było ogólnie dostępne od najdawniejszych czasów. Strzechy o dużym kącie nachylenia, z uwagi na obfite opady śniegu, stanowią unikalną cechę budownictwa tej wsi i dlatego cały obszar wioski stanowi rezerwat tradycyjnej sztuki budowlanej.
Torii.
Konstrukcja bramy nazywanej "torii" jest wyłącznym produktem kultury japońskiej. Ten typ budowli nie istnieje w Chinach ani pobliskiej Korei. Słowo torii oznacza "grzędę lub żerdź dla ptaków" i przypomina scenę z mitologii japońskiej, kiedy zgromadzeni bogowie starali się wywabić boginię słońca Amaterasu z jaskini, gdzie się ukryła. Zaangażowana została więc gromada ptaków z ich długotrwałym śpiewem, który przeistoczył się w wielką symfonię – wezwanie płynące z całej Japonii, skierowane do ich bogini. Tak więc każde torii przed chramem shintō symbolizuje wołanie do jednego z bogów ze strony idących pielgrzymów, a jego przekroczenie oznacza opuszczenie istniejącego świata i przejście w świat boskiej mocy. Do chramów świątyń shintō prowadzi najczęściej długa droga, poprzecinana wieloma, wolno stojącymi bramami zbudowanymi z dwóch pionowych, lekko skośnych słupów i dwóch łączących je u góry belek poziomych, połączonych bez użycia gwoździ. Prawdopodobnie pierwsze bramy były u góry łączone przy pomocy skręconego sznura ściągającego pionowe słupy. Rozwój torii datuje się od okresu Heian (795–1185).
Architektura japońska jest z pewnością warta uwagi ze względu na swoją odmienność, wyrażającą się we współistnieniu z otaczającą naturą, czystość formy, a także kulturę i mentalność Japończyków. Wszystko to sprawia, że architektura "kraju kwitnącej wiśni" jest wyjątkowa i niepowtarzalna.

</doc>
<doc id="393585" url="https://pl.wikipedia.org/wiki?curid=393585" title="Barcice (województwo pomorskie)">
Barcice (województwo pomorskie)

Barcice – wieś w Polsce, położona w województwie pomorskim, w powiecie kwidzyńskim, w gminie Ryjewo przy drodze wojewódzkiej nr 602.
W latach 1975–1998 miejscowość należała administracyjnie do województwa elbląskiego.
Barcice to dawne miejscowości "Schweingrube", "Tragheimerweide" i "Zwanzigerweide", połączone w jeden organizm wiejski w roku 1928. Według pruskiej inwentaryzacji z 1789 roku były zamieszkane głównie przez mennonitów. Prawdopodobnie w 1776 roku mennonici zbudowali we wsi "bettenhaus" – ich jedyny dom modlitwy na prawym brzegu Wisły między Kwidzynem a Malborkiem, obok którego zlokalizowali cmentarz. W 1866 w południowej części wsi powstał nowy, nieistniejący już dzisiaj murowany "bettenhaus" wraz z cmentarzem na sztucznie usypanych wzniesieniach zwanych "terpem".
Obydwa XVIII-wieczne cmentarze (wśród pól na początku wsi i na polanie leśnej w bok od centrum) posiadają zachowane i zadbane liczne nagrobki mennonickie.

</doc>
<doc id="393586" url="https://pl.wikipedia.org/wiki?curid=393586" title="Barcikowo (województwo mazowieckie)">
Barcikowo (województwo mazowieckie)

Barcikowo – wieś w Polsce, położona w województwie mazowieckim, w powiecie płockim, w gminie Słupno.
W latach 1975–1998 miejscowość administracyjnie należała do województwa płockiego.
Urodził się tu Jan Tarnowski – podpułkownik. Uczestnik powstania wielkopolskiego i wojny polsko-bolszewickiej 1920. W okresie II Rzeczypospolitej zawodowy oficer kawalerii. W czasie okupacji niemieckiej oficer Armii Krajowej i komendant III Obwodu AK Wola. W powstaniu warszawskim dowódca Zgrupowania „Waligóra”.

</doc>
<doc id="393587" url="https://pl.wikipedia.org/wiki?curid=393587" title="Barcikowo (województwo warmińsko-mazurskie)">
Barcikowo (województwo warmińsko-mazurskie)

Barcikowo (dawniej niem. "Battatron") – wieś w Polsce położona w województwie warmińsko-mazurskim, w powiecie olsztyńskim, w gminie Dobre Miasto. W latach 1975–1998 miejscowość administracyjnie należała do województwa olsztyńskiego.
Wieś warmińska, położona przy drodze z Olsztyna do Dobrego Miasta. We wsi znajduje się Szkoła Podstawowa im. Marii Zientary-Malewskiej.
Historia.
Inicjatywa założenia szkoły w Barcikowie narodziła się jeszcze w XVIII w., kiedy to na potrzeby mieszkańców sprowadzono z Nowego Kawkowa nauczyciela, mówiącego zarówno po polsku jak i po niemiecku. Nauczyciel ten pracował w Cerkiewniku. Nową szkołę w Barcikowie wybudowano w XIX w. W tym czasie nauczano po niemiecku.
Po wojnie szkołę otwarto 1 stycznia 1950 roku. Uczyły się w niej dzieci z Barcikowa. Na przełomie lat siedemdziesiątych i osiemdziesiątych XX w. szkoła znacznie się powiększyła. Do szkoły w Barcikowie zaczęły uczęszczać dzieci z miejscowości: Stary Dwór, Kabikiejmy Górne i Dolne oraz w Cerkiewnik (w miarę jak szkoły w tych miejscowościach były likwidowane). W latach największego rozkwitu w tutejszej szkole uczyło się 150 dzieci. Na szkołę przeznaczono budynek po byłej Gromadzkiej Radzie Narodowej oraz budynek po agronomówce.
W sierpniu 1982 r. rozpoczęto budowę kaplicy wraz z salką katechetyczną. We wrześniu 1983 r. punkt katechetyczny wyświęcił ks. bp Jan Obłąk. Pierwszą mszę świętą w kaplicy pw. św. Maksymiliana Marii Kolbego odprawił 19 czerwca 1983 r. ks. prałat Emil Rzeszutek. W 1999 roku szkole nadano imię Marii Zientary-Malewskiej. W 2010 r. we wsi mieszkało 317 osób, w tym 149 kobiet i 168 mężczyzn.

</doc>
<doc id="393589" url="https://pl.wikipedia.org/wiki?curid=393589" title="Bardo (województwo świętokrzyskie)">
Bardo (województwo świętokrzyskie)

Bardo – wieś w Polsce położona w województwie świętokrzyskim, w powiecie kieleckim, w gminie Raków.
Wieś w powiecie wiślickim województwa sandomierskiego była w latach 70. XVI wieku własnością kasztelana żarnowskiego Jana Sienieńskiego. W latach 1975–1998 miejscowość położona była w województwie kieleckim.
Historia.
Pierwszy zapis o wsi Bardo pochodzi z roku 1356 wymienia ją Kodeks Małopolski (t.III s.104).
Słownik Królestwa Polskiego wymienia: Bardo Dolne, wieś z folwarkiem, Bardo Górne wieś, i Bardo-plebania - wieś kościelną w powiecie opatowskim, gminie Rembów. Obecnie są to administracyjne części miejscowości.
W połowie XV wieku istniał tu kościół drewniany wspomniany przez Długosza w L.B. (t.I s. 454). Dziedzicem wsi był wówczas Mikołaj Róża z Kurozwęk (Długosz L.B. t. II s.465).
Opisany w Słowniku kościół murowany pochodzi z XVIII wieku.
Podług spisu z 1827 r. było tu 59 domów i 211 mieszkańców. Parafia Bardo w dekanacie opatowskim liczyła 1270 wiernych.
W Bardzie urodził się Antoni Franciszek Sotkiewicz, polski duchowny katolicki, biskup diecezjalny sandomierski.
Zabytki.
Kościół pw. Nawiedzenia NMP, wzniesiony w 1789 roku; ufundowany przez Barbarę Misiewską, stolnikową bracławską; na antepedium głównego ołtarza umieszczony jest herb Misiewskich Ciołek. Wpisany wraz z przykościelnym cmentarzem do rejestru zabytków nieruchomych (nr rej.: A.451/1-2 z 31.10.1947 i z 15.04.1967).

</doc>
<doc id="393590" url="https://pl.wikipedia.org/wiki?curid=393590" title="Bardo (województwo wielkopolskie)">
Bardo (województwo wielkopolskie)

Bardo – wieś w Polsce położona w województwie wielkopolskim, w powiecie wrzesińskim, w gminie Września.
W latach 1975–1998 miejscowość administracyjnie należała do województwa poznańskiego.
Historia.
We wsi podpisano 9 maja 1848 kapitulację, kończącą walki powstańcze Wiosny Ludów w Wielkopolsce.
Zabytki i osobliwości.
We wsi znajdują się następujące zabytki i osobliwości:

</doc>
<doc id="393591" url="https://pl.wikipedia.org/wiki?curid=393591" title="Bargłówka (województwo podlaskie)">
Bargłówka (województwo podlaskie)

Bargłówka – wieś w Polsce położona w województwie podlaskim, w powiecie augustowskim, w gminie Bargłów Kościelny.
Wieś królewska dzierżawy Tajno w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa suwalskiego.

</doc>
<doc id="393592" url="https://pl.wikipedia.org/wiki?curid=393592" title="Bargłówka (województwo śląskie)">
Bargłówka (województwo śląskie)

Bargłówka (niem. "Barglowka", 1936-45 "Bergwalde"")"– wieś sołecka w Polsce położona w województwie śląskim, w powiecie gliwickim, w gminie Sośnicowice.
W latach 1975–1998 miejscowość administracyjnie należała do województwa katowickiego.
Historia.
Wieś Bargłówka powstała w 1719 roku.
W Księdze chrztów z kościoła NMP w Rudach z 1666 roku, widnieje nazwa Bargłówka.
Urbarium (Spis powinności chłopów wobec pana feudalnego) z roku 1640 wzmiankuje osadę Bargłówka.
Edukacja.
Przedszkola:
Szkoły podstawowe:

</doc>
<doc id="393593" url="https://pl.wikipedia.org/wiki?curid=393593" title="Barkowo (województwo dolnośląskie)">
Barkowo (województwo dolnośląskie)

Barkowo (do 1945 niem. "Bargen") – wieś w Polsce położona w województwie dolnośląskim, w powiecie trzebnickim, w gminie Żmigród.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Obecna nazwa została administracyjnie zatwierdzona 12 listopada 1946.
Zabytki.
Do wojewódzkiego rejestru zabytków wpisany jest:

</doc>
<doc id="393594" url="https://pl.wikipedia.org/wiki?curid=393594" title="Barkowo (województwo pomorskie)">
Barkowo (województwo pomorskie)

Barkowo (kaszb. "Barkòwò", niem. "Barkenfelde") – wieś w Polsce, położona w województwie pomorskim, w powiecie człuchowskim, w gminie Człuchów, przy skrzyżowaniu drogi krajowej nr 22 (berlinka) z drogą wojewódzką nr 201. Siedziba sołectwa Barkowo, w którego skład wchodzi również Barkówko i Rogowo.
W latach 1975–1998 wieś administracyjnie należała do województwa słupskiego.
W obszar wsi wchodzą:
Wieś królewska starostwa człuchowskiego w województwie pomorskim w drugiej połowie XVI wieku.
Historia.
Miejscowość lokował komtur Człuchowski na 74 włókach ziemi, co stało się w 1347 roku. Chłopi za czasów krzyżackich w zamian za użytkowanie roli musieli oddawać od włóki 4 szelfie żyta, 4 jęczmienia, 4 owsa i 2 kury i przez 3 dni w roku pracować dla zamku. Po wojnie 13letniej Barkowo było wsią Królewską i kmiecie za użytkowanie ziemi odrabiali pańszczyznę w majątkach starostwa w Strzeczonie i Kołdowie. We wsi istniał też młyn i dwie karczmy.
W 1612 roku doszło do krwawej potyczki pomiędzy chłopami z Barkowa i okolicznych wiosek z wojskiem pułkownika Denhoffa którzy plądrowali okolice z braku żołdu, zginęło wtedy 33 żołnierzy. Barkowo w połowie XVI wieku było parafią, ale od 1617 roku stało się filią Chrząstowa. Potop Szwedzki spowodował zmniejszenie drastyczne liczby ludności i zubożenie miejscowości.
Według Spisu Pruskiego z 1772 roku głów rodzin w miejscowości mieszkali:Christian Hopp, George Rödöak,Christian Mitkie, Elizabetha Milbratin, Jacob Markienhagen, Andreas Mitkie, Martin Mitkie, Andreas Bonin, Johann Hopp, Johann Reding, Johann Bonin, Christian Hopp, Christian Lemkie, Andreas Milkie, Johann George Berndt, Michael Kortz, Christian Egbert, Daniel Schultz, Johann Zülkie,Daniel Frölkie,Joseph Matz, Gottlieb Fruk, Dorota Hintzin, Marjana Wolfin, Catherina Stookin, Marjana Stookin, Eleonora klotzen, Eleonora Kropkin, Johann Pock, Michael Buchholtz, Johann Böhnelkie.
Zabytki.
Według rejestru zabytków NID na listę zabytków wpisany jest kościół filialny pw. Świętej Trójcy, 1907, nr rej.: A-1819 z 29.11.2007.

</doc>
<doc id="393596" url="https://pl.wikipedia.org/wiki?curid=393596" title="Barkowo (województwo warmińsko-mazurskie)">
Barkowo (województwo warmińsko-mazurskie)

Barkowo (niem. "Barkehmen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Barkehmen" została w 1938 r. zastąpiona przez administrację nazistowską sztuczną formą "Barkau".

</doc>
<doc id="393597" url="https://pl.wikipedia.org/wiki?curid=393597" title="Barkowo (województwo zachodniopomorskie)">
Barkowo (województwo zachodniopomorskie)

Barkowo – osada północno-zachodniej w Polsce, położona w województwie zachodniopomorskim, w powiecie gryfickim, w gminie Gryfice, przy południowej części wzniesienia Wiatrogóra.
W latach 1946–1998 miejscowość administracyjnie należała do województwa szczecińskiego.
We wsi znajduje się kościół filialny pw. Chrystusa Króla, należący do parafii w Mechowie.
Samorząd mieszkańców.
Gmina Gryfice utworzyła jednostką pomocniczą – "Sołectwo Barkowo". Organem uchwałodawczym sołectwa jest zebranie wiejskie, na którym mieszkańcy wspólnie wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie.

</doc>
<doc id="393598" url="https://pl.wikipedia.org/wiki?curid=393598" title="Barłogi (województwo lubuskie)">
Barłogi (województwo lubuskie)

Barłogi (dawna niem. nazwa "Berloge") – wieś w Polsce położona w województwie lubuskim, w powiecie krośnieńskim, w gminie Bobrowice.
W latach 1975–1998 miejscowość administracyjnie należała do województwa zielonogórskiego.

</doc>
<doc id="393599" url="https://pl.wikipedia.org/wiki?curid=393599" title="Barnowiec (województwo małopolskie)">
Barnowiec (województwo małopolskie)

Barnowiec (j. łemkowski Барновец) – wieś w Polsce położona w województwie małopolskim, w powiecie nowosądeckim, w gminie Łabowa.
W latach 1975–1998 miejscowość administracyjnie należała do województwa nowosądeckiego.
Demografia.
Ludność według spisów powszechnych, w 2009 według PESEL.

</doc>
<doc id="393600" url="https://pl.wikipedia.org/wiki?curid=393600" title="Barnowiec (województwo pomorskie)">
Barnowiec (województwo pomorskie)

Barnowiec (kaszb. "Barnówc", niem. "Reinfeld") – wieś w Polsce położona w województwie pomorskim, w powiecie bytowskim, w gminie Kołczygłowy. We wsi znajduje się XVII-wieczny, zrujnowany pałac otoczony parkiem.
W latach 1975–1998 miejscowość administracyjnie należała do województwa słupskiego.
W 1847 w Barnowcu Otto von Bismarck poślubił Joannę von Puttkamer (1824–1894). Posiadłość w Barnowcu była jednym z ulubionych miejsc Joanny. W tutejszym parku można zobaczyć grób rodziców Joanny.

</doc>
<doc id="393601" url="https://pl.wikipedia.org/wiki?curid=393601" title="Bartki (województwo podlaskie)">
Bartki (województwo podlaskie)

Bartki – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii Trójcy Przenajświętszej w Burzynie.
Historia.
W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku zamieszkiwało tu 118 osób w 20 budynkach mieszkalnych. Miejscowość należała do parafii rzymskokatolickiej w m. Burzyn. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="393602" url="https://pl.wikipedia.org/wiki?curid=393602" title="Bartki (powiat nidzicki)">
Bartki (powiat nidzicki)

Bartki – wieś w Polsce położona w województwie warmińsko-mazurskim, w powiecie nidzickim, w gminie Kozłowo.
W latach 1975–1998 miejscowość administracyjnie należała do województwa olsztyńskiego.

</doc>
<doc id="393603" url="https://pl.wikipedia.org/wiki?curid=393603" title="Bartków (województwo świętokrzyskie)">
Bartków (województwo świętokrzyskie)

Bartków – wieś w Polsce położona w województwie świętokrzyskim, w powiecie kieleckim, w gminie Zagnańsk, 17 km na północ od Kielc, 10 km na północny wschód od Kostomłotów Pierwszych.
W latach 1975–1998 miejscowość położona była w województwie kieleckim.
W pobliżu leśnictwa Bartków rośnie dąb Bartek – jedno z najstarszych drzew w Polsce.

</doc>
<doc id="393604" url="https://pl.wikipedia.org/wiki?curid=393604" title="Bartłomiejowice (województwo kujawsko-pomorskie)">
Bartłomiejowice (województwo kujawsko-pomorskie)

Bartłomiejowice – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
Podział terytorialny.
W latach 1975–1998 miejscowość administracyjnie należała do województwa włocławskiego. Wieś sołecka (zobacz BIP).
Demografia.
Według Narodowego Spisu Powszechnego (III 2011 r.) liczyła 157 mieszkańców. Jest siedemnastą co do wielkości miejscowością gminy Osięciny.

</doc>
<doc id="393605" url="https://pl.wikipedia.org/wiki?curid=393605" title="Bartniki (powiat milicki)">
Bartniki (powiat milicki)

Bartniki – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.
Położenie i demografia.
Graniczy z wsiami z południowej Wielkopolski. Zamieszkuje ją, według Narodowego Spisu Powszechnego (III 2011 r.) 310 mieszkańców. Wieś poniemiecka, większość domów zbudowana w okresie przedwojennym. W pobliżu znajduje się Park Krajobrazowy Doliny Baryczy i akweny stawów milickich, gdzie można zaobserwować największą różnorodność ptactwa wodnego i lądowego. Mieszkańcy utrzymują się głównie z hodowli trzody chlewnej i bydła. W pobliżu wsi przepływa rzeka Barycz i niemająca dziś odpływu rzeka Kuroch.
Nazwa.
Według Heinricha Adamy'ego nazwa pochodzi od staropolskiej nazwy zbieracza miodu – "„bartnika”". W swoim dziele o nazwach miejscowych na Śląsku wydanym w 1888 roku we Wrocławiu wymienia jako najwcześniej zanotowaną nazwę miejscowości "Bartnik" podając jej znaczenie "„Binenwartersitz”" czyli po polsku "„Miejsce pszczelarzy”". Pierwotna nazwa została później przez Niemców zgermanizowana na "Bartnig" i utraciła swoje znaczenie.

</doc>
<doc id="393607" url="https://pl.wikipedia.org/wiki?curid=393607" title="Bartniki (województwo podlaskie)">
Bartniki (województwo podlaskie)

Bartniki – wieś w Polsce położona w województwie podlaskim, w powiecie augustowskim, w gminie Lipsk.
Wieś szlachecka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="393608" url="https://pl.wikipedia.org/wiki?curid=393608" title="Bartniki (województwo warmińsko-mazurskie)">
Bartniki (województwo warmińsko-mazurskie)

Bartniki – wieś w Polsce położona w województwie warmińsko-mazurskim, w powiecie lidzbarskim, w gminie Kiwity.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="393609" url="https://pl.wikipedia.org/wiki?curid=393609" title="Bartodzieje (województwo dolnośląskie)">
Bartodzieje (województwo dolnośląskie)

Bartodzieje – wieś w Polsce położona w województwie dolnośląskim, w powiecie górowskim, w gminie Niechlów.
Podział administracyjny.
W latach 1975–1998 miejscowość administracyjnie należała do województwa leszczyńskiego.

</doc>
<doc id="393610" url="https://pl.wikipedia.org/wiki?curid=393610" title="Bartodzieje (województwo łódzkie)">
Bartodzieje (województwo łódzkie)

Bartodzieje – wieś w Polsce położona w województwie łódzkim, w powiecie radomszczańskim, w gminie Masłowice. W latach 1975–1998 miejscowość administracyjnie należała do województwa piotrkowskiego.
4 września 1939 oddział Wehrmachtu zamordował 4 mieszkańców wsi.

</doc>
<doc id="393611" url="https://pl.wikipedia.org/wiki?curid=393611" title="Bartodzieje (województwo wielkopolskie)">
Bartodzieje (województwo wielkopolskie)

Bartodzieje (niem. "Bartelsee") – wieś w Polsce położona w województwie wielkopolskim, w powiecie wągrowieckim, w gminie Wągrowiec.
Wieś duchowna, własność opata cystersów w Wągrowcu pod koniec XVI wieku leżała w powiecie kcyńskim województwa kaliskiego. W latach 1975–1998 miejscowość administracyjnie należała do województwa pilskiego.
Historia.
Po raz pierwszy miejscowość wymieniona została w dokumencie z 1154 Zbiluta (z rodu Pałuków) obywatela polskiego (“Poloniae civis”), w którym zanotowana została jako "Bartozege".

</doc>
<doc id="393612" url="https://pl.wikipedia.org/wiki?curid=393612" title="Bartoszówka (województwo dolnośląskie)">
Bartoszówka (województwo dolnośląskie)

Bartoszówka – wieś w Polsce położona w województwie dolnośląskim, w powiecie lubańskim, w gminie Leśna.
Położenie.
Bartoszówka to niewielka wieś o rozproszonej zabudowie o długości około 0,8 km, leżąca na północno-wschodnim krańcu Przedgórza Izerskiego, na wysokości około 360-370 m n.p.m. 
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Bartoszówka powstała około 1660 roku jako kolonia Zacisza. W 1825 roku wieś liczyła 45 budynków, a w 1870 ich liczba spadła do 42. W następnych latach liczba budynków zmniejszyła się, spadła też liczba mieszkańców chociaż w pobliżu rozwijał się przemysł włókienniczy i sporo okolicznych chłopów pracowało w tkalniach. Po 1945 roku Bartoszówka pozostała małą wsią rolniczą, cześć jej mieszkańców znalazła zatrudnienie w okolicznych zakładach przemysłowych. W 1978 roku było tu 13 gospodarstw rolnych, w 1988 roku ich liczba wzrosła do 15.
Demografia.
Według Narodowego Spisu Powszechnego (III 2011 r.) liczyła 63 mieszkańców. Jest najmniejszą miejscowością gminy Leśna.
Zabytki.
W Bartoszowce zachowało się kilka starych domów pochodzących z XIX wieku, między innymi dawna świetlica.

</doc>
<doc id="393613" url="https://pl.wikipedia.org/wiki?curid=393613" title="Bartoszówka (województwo łódzkie)">
Bartoszówka (województwo łódzkie)

Bartoszówka – wieś w Polsce położona w województwie łódzkim, w powiecie tomaszowskim, w gminie Rzeczyca.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="393614" url="https://pl.wikipedia.org/wiki?curid=393614" title="Bartoszówka (województwo mazowieckie)">
Bartoszówka (województwo mazowieckie)

Bartoszówka (do 1919 "Skobelewka") – wieś w Polsce, położona w województwie mazowieckim, w powiecie grodziskim, w gminie Żabia Wola. Leży nad rzeką Pisia Tuczna.
Do 1954 r. siedziba gminy Skuły. W latach 1975–1998 miejscowość administracyjnie należała do województwa skierniewickiego.
Po Powstaniu Styczniowym folwark skulski został skonfiskowany i wydzierżawiony, zaś po wojnie rosyjsko-tureckiej, dobra te otrzymał generał Skobelew. Sprowadził on w 1878 osadników rosyjskich, którzy na przekazanej im ziemi założyli osadę Skobelewka (w 1919 r. na cześć Bartosza Głowackiego nazwę zmieniono na Bartoszówka).
Skuły i Bartoszówka, położone są między dwoma kompleksami leśnymi. Las na wschód od wsi, objęty jest w większości ochroną ścisłą (rez. Skulski Las), zaś w lesie na zachodzie utworzony jest niewielki rez. Skulskie Dęby.

</doc>
<doc id="393615" url="https://pl.wikipedia.org/wiki?curid=393615" title="Baryczka (województwo mazowieckie)">
Baryczka (województwo mazowieckie)

Baryczka – wieś w Polsce położona w województwie mazowieckim, w powiecie zwoleńskim, w gminie Przyłęk.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Stanisława Biskupa i św. Małgorzaty w Janowcuj.

</doc>
<doc id="393616" url="https://pl.wikipedia.org/wiki?curid=393616" title="Baryczka (województwo podkarpackie)">
Baryczka (województwo podkarpackie)

Baryczka – wieś w Polsce, położona w województwie podkarpackim, w powiecie strzyżowskim, w gminie Niebylec. Przez miejscowość przepływa rzeka Gwoźnica oraz przebiega droga krajowa nr 19.
We wsi znajduje się kościół i siedziba parafii pod wezwaniem Nawiedzenia Najświętszej Maryi Panny, należąca do dekanatu Czudec, diecezji rzeszowskiej.
W latach 1975–1998 miejscowość administracyjnie należała do województwa rzeszowskiego.

</doc>
<doc id="393617" url="https://pl.wikipedia.org/wiki?curid=393617" title="Barycz (województwo dolnośląskie)">
Barycz (województwo dolnośląskie)

Barycz – wieś w Polsce położona w województwie dolnośląskim, w powiecie jaworskim, w gminie Mściwojów nad rzeką Modzel.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Jest to najmniejsza miejscowość gminy Mściwojów. Według Narodowego Spisu Powszechnego posiadała 68 mieszkańców (III 2011 r.).
Legenda o Baryczu.
W 1281 roku w Baryczy książę wrocławski Henryk IV Probus zorganizował zjazd książąt piastowskich ze Śląska, Wielkopolski i Małopolski. Oficjalnym celem spotkania było uregulowanie najważniejszych spraw państwowych oraz gospodarczych. Na zaproszenia księcia Henryka IV Probusa odpowiedziało i stawiło się zaledwie trzech książąt: wielkopolski Przemysł II, legnicki Henryk Gruby oraz głogowski Henryk. W czasie uczty, doszło do wydarzenia, które tak opisał piętnastowieczny polski kronikarz Jan Długosz: „Probus gwałcąc razem prawo gościnności i prawa narodu, prawa boskie i ludzkie, w dniu pierwszym ich przybycia zbrodniczo, sam osobiście i z pomocą licznego zastępu rycerstwa ich pochwytał i odprowadziwszy do Wrocławia jak więźniów, każdego z nich osobna pod najściślejszą osadził strażą”. Ostatecznie przebiegły książę Henryk IV Probus wypuścił uwięzionych książąt. Ci jednak wcześniej poczynili na jego rzecz pewne ustępstwa (Przemysł II odstąpił ziemię wieluńską, a książęta śląscy zobowiązali się do dostarczenia w razie potrzeby pomocy zbrojnej).

</doc>
<doc id="393618" url="https://pl.wikipedia.org/wiki?curid=393618" title="Barycz (powiat konecki)">
Barycz (powiat konecki)

Barycz – wieś sołecka w Polsce, położona w województwie świętokrzyskim, w powiecie koneckim, w gminie Końskie.
W latach 1975–1998 miejscowość administracyjnie należała do województwa kieleckiego.
Przez wieś przechodzi czerwony szlak rowerowy do Sielpii Wielkiej.
Przez miejscowość przepływa rzeczka Czysta, lewobrzeżny dopływ Drzewiczki.
Barycz jest siedzibą nadleśnictwa Barycz utworzonego w roku 1959.
Wierni kościoła rzymskokatolickiego należą do parafii św. Mikołaja w Końskich.

</doc>
<doc id="393619" url="https://pl.wikipedia.org/wiki?curid=393619" title="Barzyna (województwo opolskie)">
Barzyna (województwo opolskie)

Barzyna (niem. "Kleinwaltersdorf") – wieś w Polsce, położona w województwie opolskim, w powiecie namysłowskim, w gminie Namysłów.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="393620" url="https://pl.wikipedia.org/wiki?curid=393620" title="Barzyna (województwo warmińsko-mazurskie)">
Barzyna (województwo warmińsko-mazurskie)

Barzyna – osada w Polsce położona w województwie warmińsko-mazurskim, w powiecie elbląskim, w gminie Rychliki.
W latach 1975–1998 miejscowość administracyjnie należała do województwa elbląskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="393621" url="https://pl.wikipedia.org/wiki?curid=393621" title="Bazar (województwo lubelskie)">
Bazar (województwo lubelskie)

Bazar – wieś w Polsce, położona w województwie lubelskim, w powiecie świdnickim, w gminie Rybczewice. Siedziba sołectwa gminy Rybczewice.
W latach 1975–1998 wieś należała administracyjnie do starego województwa lubelskiego.
Do 1975 r. wieś należała do powiatu krasnostawskiego, wieś położona przy drodze wojewódzkiej nr 837.
Potoczna nazwa wsi: „Bazarek”, dawniej też „Mieścina” – wymawiane „"Miścina"”.
Historia.
Wieś osadzona z woli Jana III Sobieskiego w XVII wieku z myślą o rodzinach zasłużonych żołnierzy poległych w bitwach. Osadnicy wsi byli wolni od pańszczyzny i mieli prawa równe prawom mieszczan, nadane im przez króla.
Żołnierskie żony nazywano „bazarkami” - w obozach żołnierskich zajmowały się handlem na bazarach. Stąd od nazwy tej „ukuta” została nazwa wsi. 

</doc>
<doc id="393622" url="https://pl.wikipedia.org/wiki?curid=393622" title="Bazar (województwo łódzkie)">
Bazar (województwo łódzkie)

Bazar – wieś w Polsce położona w województwie łódzkim, w powiecie piotrkowskim, w gminie Rozprza. 
W latach 1975–1998 miejscowość administracyjnie należała do województwa piotrkowskiego.

</doc>
<doc id="393623" url="https://pl.wikipedia.org/wiki?curid=393623" title="Bazar (województwo mazowieckie)">
Bazar (województwo mazowieckie)

Bazar – osada w Polsce położona w województwie mazowieckim, w powiecie makowskim, w gminie Szelków.
W latach 1975–1998 miejscowość administracyjnie należała do województwa ostrołęckiego.
W miejscowości działało "Państwowe Gospodarstwo Rolne Bazar" oraz "Państwowy Ośrodek Maszynowy Bazar". W wyniku zmiany granic administracyjnych POM znalazł się w miejscowości Maków Mazowiecki.

</doc>
<doc id="393624" url="https://pl.wikipedia.org/wiki?curid=393624" title="Collegium Medicum w Bydgoszczy">
Collegium Medicum w Bydgoszczy



</doc>
<doc id="393627" url="https://pl.wikipedia.org/wiki?curid=393627" title="Goddard Space Flight Center">
Goddard Space Flight Center



</doc>
<doc id="393628" url="https://pl.wikipedia.org/wiki?curid=393628" title="Bedlno (województwo lubelskie)">
Bedlno (województwo lubelskie)

Bedlno – wieś w Polsce położona w województwie lubelskim, w powiecie radzyńskim, w gminie Radzyń Podlaski.
Wieś szlachecka "Bedlne" położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Małgorzaty w Ulanie-Majoracie.

</doc>
<doc id="393629" url="https://pl.wikipedia.org/wiki?curid=393629" title="Bedlno (województwo łódzkie)">
Bedlno (województwo łódzkie)

Bedlno – wieś w Polsce położona w województwie łódzkim, w powiecie kutnowskim, w gminie Bedlno.
Do 1953 roku miejscowość była siedzibą gminy Wojszyce. W latach 1975–1998 miejscowość administracyjnie należała do województwa płockiego.
Miejscowość jest siedzibą gminy Bedlno.
Zabytki.
Według rejestru zabytków NID na listę zabytków wpisane są obiekty:

</doc>
<doc id="393630" url="https://pl.wikipedia.org/wiki?curid=393630" title="Bedlno (województwo świętokrzyskie)">
Bedlno (województwo świętokrzyskie)

Bedlno – wieś sołecka w Polsce, położona w województwie świętokrzyskim, w powiecie koneckim, w gminie Końskie.
W skład sołectwa "Bedlno" wchodzi także wieś Kopaniny.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. W latach 1975–1998 wieś administracyjnie należała do województwa kieleckiego.
Wieś jest siedzibą rzymskokatolickiej parafii św. Anny.
Historia.
Wieś królewska do wieku XIV, a od 1393 szlachecka w historycznym powiecie opoczyńskim.&lt;br&gt;
Z badań dokumentów kościelnych, a także prowadzonych prac archeologicznych podczas budowy kolejnego kościoła wynika że pierwszy kościół drewniany stawiano w Bedlnie prawdopodobnie w X wieku. ("Jest to zaledwie hipoteza nie potwierdzona opisem historycznych dokumentów")
W 1054 Kazimierz I funduje kościół murowany pod wezwaniem Jezusa ukrzyżowanego i św. Anny ma o tym świadczyć wykuty w kamiennej futrynie napis łaciński o treści "A † D MLIV † JESUS NAZARENUS REX J. S, ANNA ORA PRO NOBIS." Patronat należał do panującego w kraju a pleban zawsze był "capellanus Regis" aż do 1393 kiedy to cały klucz dóbr Bedlińskich oddano Piotrowi Rpiszka stanu rycerskiego.
W 1394 Piotr Rpiszka, starosta Opoczyński, za zgodą swych pasierbów Mikolaja, Krystyna, Piotra, Paszkona i Wacława. wieś swą Małków wraz z sadzawką i młynem pod Bedlnem, kościołowi w Bedlnie daje. Darowiznę tę potwierdza król Władysław Jagiełło.
W XV wieku pisze o istnieniu parafii Długosz w "Liber Beneficiorum" (Długosz L.B I, 350, 352,596).
Pomiędzy wiekiem XV a XVIII Bedlno, w drodze sukcesji, po wielokroć zmienia właścicieli.
W 1779 Filip Libiszewski, "Obersztelleytnant" Wojsk Koronnych, jest dziedzicem Bedlna.
W XIX wieku Bedlno to wieś i folwark w gminie Sworzyce powiatu opoczyńskiego ówczesnej guberni radomskiej.
Podług spisu z 1827 wieś liczyła 18 domów. i 234 mieszkańców. Ludność wiejska zajmowała się wyrobem sukna.
We wsi kościół parafialny murowany. Parafia Bedlno w dekanacie opoczyńskim liczyła w XIX wieku 2905 wiernych.
W Bedlnie urodził się Eulogiusz Wyssogota-Zakrzewski, polski działacz nielpodległościowy, powstaniec.

</doc>
<doc id="393632" url="https://pl.wikipedia.org/wiki?curid=393632" title="Bednary (województwo mazowieckie)">
Bednary (województwo mazowieckie)

Bednary – wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
W latach 1975–1998 miejscowość administracyjnie należała do województwa skierniewickiego.

</doc>
<doc id="393633" url="https://pl.wikipedia.org/wiki?curid=393633" title="Bednary (województwo wielkopolskie)">
Bednary (województwo wielkopolskie)

Bednary – wieś w Polsce położona w województwie wielkopolskim, w powiecie poznańskim, w gminie Pobiedziska.
Używana przez pruską administracje polska nazwa miejscowości została w czasie II wojny światowej zastąpioną nazwą "Tondorf".
W latach 1975–1998 miejscowość administracyjnie należała do województwa poznańskiego.
We wsi funkcjonowało wojskowe lotnisko, obecnie użytkowane jako lądowisko Poznań-Bednary przez Aeroklub Poznański.
Corocznie w Bednarach odbywa się Międzynarodowa Wystawa Rolnicza organizowana przez Polską Izbę Gospodarczą Maszyn i Urządzeń Rolniczych. Wystawa jest największą wystawą maszyn rolniczych w Polsce i jedną z największych tego typu wystaw w Europie.

</doc>
<doc id="393634" url="https://pl.wikipedia.org/wiki?curid=393634" title="Bednarze (województwo łódzkie)">
Bednarze (województwo łódzkie)

Bednarze – wieś w Polsce położona w województwie łódzkim, w powiecie bełchatowskim, w gminie Szczerców. Miejscowość wchodzi w skład sołectwa Brzezie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="393635" url="https://pl.wikipedia.org/wiki?curid=393635" title="Bednarze (województwo mazowieckie)">
Bednarze (województwo mazowieckie)

Bednarze – wieś w Polsce położona w województwie mazowieckim, w powiecie węgrowskim, w gminie Korytnica. Leży nad rzeką Liwiec.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Matki Bożej Częstochowskiej w Kątach.

</doc>
<doc id="393636" url="https://pl.wikipedia.org/wiki?curid=393636" title="Belno (województwo kujawsko-pomorskie)">
Belno (województwo kujawsko-pomorskie)

Belno – wieś w Polsce położona w województwie kujawsko-pomorskim, w powiecie świeckim, w gminie Jeżewo.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 261 mieszkańców. Jest piątą co do wielkości miejscowością gminy Jeżewo.
Historia.
Belno to stara kociewska wieś.Pierwsza historyczna nazwa pochodzi z 1328 r. i została zapisana jako Bedlno. następnie to: Bedeln (1400 r.), Bedlyn (1415 r.), Bedlino (1534 r.), Belno (1584 r.), niem. Bellno. Nazwę wsi interpretuje się dwojako: 1 - nazwa topograficzna pochodząca od nazwy grzybów jadalnych "bedłki", 2 - nazwa dzierżawcza pochodząca od słowa "Belbóg" (biały bóg) - to jest - imienia słowiańskiego bożka.
Pierwsza wzmianka historyczna o wsi pochodzi z 1328 r. i podaje, że wielki mistrz krzyżacki Werner von Orsela podarował wieś Belno, za oddane przysługi, Januszowi - sędziemu świeckiemu. Niestety źródła nie przekazują informacji o przynależności wsi do połowy XVI wieku. W latach 1570-1712 Belno należało do rodziny Kos. W następnych latach wieś często zmieniała właścicieli, by w 1805 r. znaleźć się w rękach rodu Wolszlegier herbu Bełty albo Groty. W 1864 r. Tekla Wolszlegier poślubiła Erazma Parczewskiego herbu Nałęcz i w ten sposób Belno stało się własnością Parczewskich. Krótko przed wybuchem wojny Belno nabyła rodzina Czajkowskich (lata 1938-1945). W 1945 r. majątek stał się własnością skarbu Państwa Polskiego. W 1947 r. część dawnych dóbr rozparcelowano. Na terenie tzw. Starego Belna utworzono 14 zagród rolniczych, natomiast po prawej stronie szosy Świecie-Laskowice utworzono tzw. Nowe Belno, gdzie powstało 28 gospodarstw rolnych zasiedlonych przede wszystkim przez osadników z centralnej i wschodniej Polski. Pierwsze dane o wielkości Belna pochodzą z końca XVI wieku - wtedy wieś miała 8 łanów (ok. 138 ha). Następnie w 1772 r. 9 łanów (ok.155 ha), w 1921 r. 622 ha. Liczbę mieszkańców wsi znamy z 1772 r., żyło ich w Belnie - 127. Warto odnotować fakt, iż we wsi mieszkało wtedy 48 Żydów. W sto lat później Belno zamieszkiwało 162 ludzi, z tego 138 było katolikami, 24 ewangelikami, natomiast wyznawców judaizmu nie odnotowano. Przy dworze od XIV wieku znajdowała się prywatna kaplica przydomowa. Źródła kościelne istnienie kapliczki odnotowały jeszcze w XVIII wieku. Poza niezbędnymi zabudowaniami gospodarskimi (stodoła, obora, chlewnia owczarnia, stajnia) we wsi stał dwór, który przetrwał do 1945 r. (zniszczony został w czasie wojny). Majątek uzupełniała gorzelnia, browar i młyn w osadzie Bedlenki nad rzeką Wdą, oddalonej od Belna ok. kilometra.
Spośród właścicieli Belna na uwagę zasługują rody Wolszlegierów i Parczewskich. Ród Wolszlegierów herbu Bełty (Groty) w XVII wieku zamieszkiwał w powiecie chojnickim. Był rodem niemieckim, który szybko się spolonizował. W 1794 r. Michał Wolszlegier nabył w rejonie Jeżewa wsie: Buczek, Laskowice i Piskarki. W 1805 r. dokupił jeszcze Belno, Bedlenki i Osłowo. Wolszlegierowie znani byli z dużej pobożności i nie szczędzili środków na utrzymanie jeżewskiej parafii, między innymi wsparli przebudowę kościoła w 1824 r. (w kościele parafialnym w Jeżewie można oglądać ławę kolatorską, na której obok herbu Sas umieszczono znak rodowy Wolszlegierów - Bełty albo Groty). W pobliżu kościoła w Jeżewie znajduje się mogiła Edwarda Wolszlegiera (1839-1908}.
Dla sprawy polskiej na Pomorzu Gdańskim znaczne zasługi poniosła rodzina Parczewskich, która pojawiła się w Belnie w 1864 r. Na przełomie XIX/XX wieku majątek Parczewskich w Belnie był swoistą ostoją polskości w powiecie świeckim, w którym dominowała własność niemiecka (poza Belnem jedynie majątek w Lipienkach leżący pod Jeżewem był w rekach polskich - rodu Sas-Jaworskich). Najwybitniejszym z Nich był Erazm Parczewski (1826-1915) – czołowy polski działacz polityczny i społeczny, poseł do parlamentu Rzeszy Niemieckiej. Uczestniczył w pracach wszystkich towarzystw polskich działających na terenie powiatu świeckiego. Działał na terenie dzisiejszej gminy Jeżewo. Zmarł w Świeciu, pochowany został w grobie rodzinnym w Jeżewie przy kościele parafialnym (poza Erazmem w mogile spoczywają: Tekla Parczewska z domu Wolszlegier ur. 1825 r., zm. 1893 r.; Wojciech Parczewski ur. 1867 r., zm. 1899 r.; Franciszek Parczewski ur. 1830 r., zm. 1882 r.; Izabella Parczewska ur. 1884 r., zm. 1885 r., Eraś (Erazm) Parczewski ur. 1916 r., zm. 1916 r.).

</doc>
<doc id="393637" url="https://pl.wikipedia.org/wiki?curid=393637" title="Belno (województwo mazowieckie)">
Belno (województwo mazowieckie)

Belno (dawniej Pomorzany Bezwoldy, Byliny, Pomorzany Bedlne, Pomorzany Byldne, Beldna, Byldne) – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.
Belno to uproszczona forma nazwy Bedlno. Nazwa ta pochodzi od słowa "bedły", czyli grzyby, w które obfitowały te lesiste okolice.
Belno należy do rejonu szkolnego szkoły podstawowej im. Marii Kownackiej w Sokołowie i parafii św. Anny w Sokołowie. 
Belno jest zabudowane w 15%, 2% stanowią wody, 8% drogi, 75% pola i łąki. Wraz z miejscowością Pomarzanki tworzy sołectwo Belno-Pomarzanki.
Położenie.
Położona na prawym wysokim brzegu Skrwy Lewej oraz nad Belnianką Mazowiecką. Miejscowość dzieli się na dwie części: Belno-Wieś oraz Belno-Ogonek. Wieś położona jest na Wysoczyźnie Kłodawskiej, na granicy Mazowsza i Kujaw. Miejscowość sąsiaduje z wsiami: Pomarzanki, Sokołów, Niecki i Zaborów Nowy w gmina Gostynin, Anielin i Pomarzany (gmina Łanięta) oraz Antoniewo (gmina Lubień Kujawski). Tym samym położona jest na styku trzech powiatów (gostynińskiego, kutnowskiego, włocławskiego) oraz województw (mazowieckiego, łódzkiego, kujawsko-pomorskiego).
Wieś oddalona jest 1 km od drogi wojewódzkiej nr 581 Gostynin-Krośniewice, 12 km od drogi wojewódzkiej 265 Gostynin-Brześć Kujawski, 16 km od drogi krajowej nr 1 Gdańsk-Cieszyn, 19 km od drogi krajowej nr 2 Słubice-Terespol oraz 300 m od autostrady A1 Gdańsk-Bohumin. Do najbliższej stacji kolejowej Kutno są 22 km.
Odległości od większych miast:
Historia.
Średniowiecze-XIX w..
Belno to dawna wieś szlachecka. W średniowieczu należało do miejscowości, które wchodziły w skład kilku osad o nazwie Pomorzany (w XVI wieku istniały Pomorzany (dzisiejsze Pomarzanki), Pomorzany Mieczki (dzisiejsze Niecki), Pomorzany Bedlne (dzisiejsze Belno), Pomorzany Wielkie (dzisiejsze Pomarzany) oraz Pomorzany Migaczowe i Strumieńskie (dzisiaj leżące na terenie Belna). Wszystkie miejscowości o tej nazwie w tych rejonie są identyfikowane z wczesnośredniowieczną nazwą plemienną, pochodzi od osady jenieckiej z doby X-XI w. albo z czasów Bolesława Krzywoustego. Grupa jeńców ujęta na Pomorzu podczas działań wojennych została przez monarchię piastowską planowo przesiedlono nad górną Skrwę Lewą, na obszar pogranicza mazowiecko-kujawskiego, w ramach kolonizacji Puszczy Gostynińskiej. W źródłach osady Pomorzany znane są od 1427 r. Belno zapewne było początkowo włością zamożnego rycerstwa z nadania książęcego w XIII albo XIV wieku. Tradycje te były kontynuowane w XV i XVI w. Dobra te przechodziły jednak w większości w inne ręce. W 1519 r. należało do Jana Gumińskiego. W XVII wieku miejscowość była własnością Macieja z Dobni Dobińskiego, obrońcy Zbaraża oraz Jana z Dobni Dobińskiego, uczestnika bitwy pod Chocimiem. W latach 1782-1783 wieś dzierżawił Ciechocki. Belno w 1776 roku była jedyną miejscowością w parafii, gdzie mieszkali Żydzi. Świadczy o tym wpis z wizytacji parafii przez Jana Bykowskiego, wysłannika biskupa płockiego właśnie w tym roku. Ks. Michał Marian Grzybowski w swej publikacji pt. "Materiały do dziejów Ziemi Płockiej. Ziemia Gostynińska" cytuje: "W tej parafii we wsi Beldna na gościńcu siedzący jest Żyd z żoną i z dwojgiem dzieci i ze służącym żydakiem. Inszy religii żaden się nie znajduje". Żydzi mieszkali w Belnie do 1827 roku.
W 1825 r. Belno przechodzi w ręce Ignacego i Urszuli Leszczyńskich. Wcześniej właścicielem wsi był Ambroży Zaborowski. W 1845 roku Ignacy Leszczyński założył cukrownię Urszulin Belno w Belnie. Oprócz cukrowni w tym czasie w Belnie działa również gorzelnia i olejarnia. Autor jednego z artykułów w „Gazecie warszawskiej” napisał tak: "On to pierwszy w okolicy z pomiędzy ziomków dał popęd do osobistego zajęcia się administracyą majątku, uprawą roli i zamiłowaniem porządku. On pierwszy połączył rolnictwo z przemysłem i dowiódł, do jakiej urodzajności i wartości ziemię doprowadzić można(…)Bo też jego wioska, (…), z 300 ludności złożona, wyglądała jak porządne niemieckie miasteczko. Tu cukrowarnie, gorzelnie, olejarnie, tam zabudowania, a w nich chów bydła, owiec szlachetnych ras, tam ogrody, szlaki łąk, pól, piękne zagajniki, zdobiły tę okazałą włość. Belno, dawniej nieznane i ubogie, w owym czasie stało się jednym z najprężniejszych gospodarstw na ziemiach polskich. Majątek ten podziwiany był przez osoby przybyłe z Cesarstwa, Wielkiego Księstwa Poznańskiego i Krakowskiego oraz z zagranicy". W latach 50. XIX wieku gośćmi majątku Belno byli m.in. Teofil Lenartowicz i Tytus Chałubiński. Na lata 1825-1857 przypada złoty okres rozwoju Belna. Leszczyński to postać w historii miejscowości, która najwięcej dla niej zrobiła. Po jego śmierci Belno i cukrownię kupują Lew i Marianna Kuśmierak, a w 1861 r. Paweł Rystoff. W 1877 r. cukrownia zawiesiła produkcję do której już nigdy nie powróciła.
II Rzeczpospolita.
W 1917 r. spalił się dwór. Na potrzeby właścicieli został zaadaptowany budynek inwentarsko-gospodarczy. W 1919 roku Belno od majora Jerzego Bardzińskiego kupił Stanisław Jentys. Oprócz pracy na roli zajmuje się pracą społeczną na rzecz modernizacji rolnictwa działając w Towarzystwie Ziemiańskim w kutnowskim i gostynińskim, wciągając do pracy okolicznych ziemian i włościan. Jentys ofiarował mieszkańcom tereny na których mogli pobudować swoje domu (tzw. Belno-Ogon). Zajmuje się hodowlą koni remontowych dla potrzeb armii. Prowadzi życie towarzyskie, poluje, jeździ konno. Wówczas do Belna przyjeżdża teść Stanisława – Józef Nentwig, wiceprezes Najwyższej Izby Kontroli. Stanisław Jentys umiera nagle 9 kwietnia 1931 r. w Belnie. Majątkiem zajmuje się jego żona Stefania Jentys z domu Nentwig. W prowadzeniu majątku pomaga Stefanii szwagier Władysław Jentys. Administratorem majątku w Belnie został Wiesław Baldwin Ramułt, który po parcelacji ziemi został kierownikiem Spółdzielni. Jego zastępcą był Tadeusz Lach, który zajmował się również źrebakami. W majątku były trzy sady, które dzierżawili sadownicy z Łodzi. W dalszym ciągu hodowano konie i bydło. Uprawiano pszenicę, buraki cukrowe oraz owies. W tym czasie w majątku pracują m.in. ogrodnik Zieliński, fornale: Małachowski, Kazimierczak i Wacław Mordzak, stangret Józef Andrzejczak, oborowy Domżał, kowal Lewandowski, stróż Gaworski. Okresowo pracowali również inni mieszkańcy Belna i okolicznych wsi. We wrześniu 1939 r. Belno zostało włączone do tzw. Warthegau, a majątek zajmuje Trenhändler. Majątek w Belnie staje się centrum zarządzania dla innych okolicznych majątków. Ziemiaństwo oraz gospodarzy okolicznych majątków zaczęto wysiedlać. Hitlerowcy w tym czasie niszczą drewnianą kapliczkę Matki Boskiej, która znajdowała się przy drodze prowadzącej do Sokołowa. Stefanię Jentys pozostawiono w Belnie, ponieważ znała języki obce. Wdowa po Stanisławie była tłumaczką i prowadzącą dom. W 1941 r. w Belnie umiera Zofia Nentwig, wdowa po wiceprezesie Najwyższej Izby Kontroli. Kolejny komisarz wydalił Stefanię z majątku w 1943 r. Jentysowa przeniosła się do pobliskich Pomarzan, skąd dochodziła do pracy w Belnie. Pomagali jej jeszcze niewysiedleni gospodarze, którym wcześniej pomagał Stanisław Jentys. Po zakończeniu wojny Stefania wróciła do Belna. Podjęła się nauczania w szkole w Sokołowie.
Polska Ludowa.
W latach 50. XX wieku utwardzono drogę prowadzącą z Sokołowa przez Belno do Niecek. Po wojnie utworzono tutaj Rolniczą Spółdzielnię Produkcyjną, która była jedną z najlepszych w województwie warszawskim, a później płockim. Na początku lat 50. świetlice w niej prowadziła Maria Jarochowska – polska dziennikarka, reportażystka i pisarka, posłanka na Sejm PRL I kadencji. RSP zlikwidowano w latach 90. Jej majątek został sprzedany. W jej trzech budynkach działa ferma drobiu (brojlerów).
III Rzeczpospolita.
W 2006 roku z funduszy wojewódzkich utwardzono odcinek drogi powiatowej Sokołów-Belno-Pomorzany w Belnie do granicy z gminą Łanięta. Latem 2012 roku w Belnie odbył się plener malarski „Wieś jak malowana”, którego inicjatorem był gostyniński artysta plastyk Paweł Tencer. 9 lipca 2013 r. w Belnie została zamontowana tablica z historią wsi, a ostatniego dnia lipca spotkanie z prapraprawnuczką Ignacego Leszczyńskiego Barbarą Izdebską.
25 stycznia 2014 r. odbyło się zebranie założycielskie Stowarzyszenia na Rzecz Rozwoju Wsi Belno im. Ignacego Leszczyńskiego, które osobowość prawną uzyskało 14 maja 2014 r. Z inicjatywy stowarzyszenia zostały zorganizowane wycieczki rowerowe, wyjazd na Powązki, pikniki z okazji rozpoczęcia wakacji, wycieczka do Torunia i Ciechocinka, trzy edycje Pikników Rodzinnych „Wspominki Kuchni Leszczyńskich”. Członkowie stowarzyszenia opiekują się również nagrobkiem patrona Ignacego Leszczyńskiego na cmentarzu w Sokołowie.
W 2016 r. został odnowiony krzyż przy głównym skrzyżowaniu w Belnie. Uchwałą Rady Gminy Gostynin z dnia 28 lutego 2017 r. skrzyżowanie w Belnie nosi imię Urszuli i Ignacego Leszczyńskich. W czerwcu 2017 r. uroczyście odsłonięto kamień upamiętniający małżeństwo Leszczyńskich.
Zachowało się niewiele informacji o zespole dworsko-folwarcznym miejscowości. Jedyne pewne źródła podają, że w skład zespołu dworsko-folwarcznego wchodziły:

</doc>
<doc id="393638" url="https://pl.wikipedia.org/wiki?curid=393638" title="Bełcząc (województwo lubelskie)">
Bełcząc (województwo lubelskie)

Bełcząc – wieś w Polsce położona w województwie lubelskim, w powiecie radzyńskim, w gminie Czemierniki.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Czemierniki.
Etymologia.
Według noty Kazimierza Rymuta dotyczącej wsi (zamieszczonej w Nazwach miejscowych [...]), nazwa ma związek z imiesłowem belczący, ten z kolei od belczeć, belk – określało ono zapewne pierwotnie mokradło, wir rzeczny.
Historia.
Wieś szlachecka z przełomu XIV i XV wieku, w roku 1417 w dziale między córkami śp. Adama z Charłęża, Bełcząc przypada Jachnie i Jadwidze. W roku 1425 w działach występuje Grot z Bełczyc alias z Drzewczy.
Bełcząc w XIX wieku wieś w gminie i parafii Czemierniki, oddalona o 3 wiorsty na zachód od Czemiernik. Według noty słownika „położona na wzgórzach, przy krawędzi lasów i mokradeł nad rzeką Tyśmienieą”. Wieś posiadała browar piwny.
Długosz wspomina Bełcząc jako wieś graniczącą ze wsią Tarkawica (własność Firlejów) położonej na południowy zachód, w parafii Kocko (Długosz L.B. t.I, s.632).
W spisie miejscowości Królestwa Polskiego z 1827 roku występuje jako wieś prywatna, zliczono tu wówczas 60 domów i 367 mieszkańców. (Według noty słownika opuścił ją Zinberg w swoim spisie z 1872 roku).

</doc>
<doc id="393639" url="https://pl.wikipedia.org/wiki?curid=393639" title="Bełcząc (województwo warmińsko-mazurskie)">
Bełcząc (województwo warmińsko-mazurskie)

Bełcząc – wieś w Polsce położona w województwie warmińsko-mazurskim, w powiecie piskim, w gminie Biała Piska. W latach 1975–1998 miejscowość administracyjnie należała do województwa suwalskiego.
Historia.
Wieś czynszowa lokowana w 1428 na obszarze Wielkiej Puszczy, na prawie chełmińskim na 46 łanach nad strumykiem "Beltzuncky" (Strumień Bełczyński), pod nazwą pierwotną "Grosdorf", przez "Josta Struppergera" komtura bałgijskiego i wójta natangijskiego, za wiedzą i wolą wielkiego mistrza "Pawła von Rusdorfa". Zasadźcą i sołtysem został niejaki "Włościbór", który otrzymał 6 łanów sołeckich na prawie chełmińskim. Każdy osadnik otrzymał 15 lat wolnizny.
W dokumentach z XV i XVI w. wieś była zapisywana pod nazwami: "Grosdorf, Beltzuntzken, Beltzuntz, Beltzuntze, Beltzunzen". W 1516 sołtysami w Bęłczącu byli: Jan, Jakub i Mikołaj. Pod 1476 wzmiankowana jest karczma, którą wraz z jednym łanem ziemi w Bełczącu zakupił Piotr Giętki. Karczma wymieniana jest także w dokumentach z 1539.
Od nazwy wsi powstało nazwisko Bełczącki.

</doc>
<doc id="393640" url="https://pl.wikipedia.org/wiki?curid=393640" title="Bełk (województwo świętokrzyskie)">
Bełk (województwo świętokrzyskie)

Bełk – wieś sołecka w Polsce położona w województwie świętokrzyskim, w powiecie jędrzejowskim, w gminie Imielno. W latach 1975–1998 miejscowość administracyjnie należała do województwa kieleckiego.
Historia.
Wieś rodowodem sięga XIV wieku. W dokumentach z 1356 roku występuje pod nazwą „"Belchecz"”, a w 1581 roku pod nazwą „"Belk"”. W 1356 roku Klemens, dziedzic Sopichowa (Sepiehów, Serapichów), sprzedał wieś „Belchecz* (Bełczek) w ziemi sandomierskiej Andrzejowi z Wawrowic (Kodeks Małopolski, I, 287).
Do końca XVII wieku historia wsi Bełk, jest analogiczna z historią Mierzwina i Grudzyn. Pod koniec wspomnianego wieku Mierzwin i Grudzyny "wyszły z rąk" Oraczewskich herbu Szreniawa, natomiast Bełk pozostał dalej w rękach Adama Oraczewskiego. W 1777 roku właścicielem wsi został Szymon Malczewski herbu Tarnawa. Kolejnym dziedzicem (1784) dóbr ziemskich Bełk (Bełek) był Paweł Malczewski, jednak jeszcze w 1801 roku występują w aktach ziemskich w Bełku Antonina z Oraczewskich Klimaszewska i Ludwika z Oraczewskich Jasińska.
Według spisu miast, wsi, osad Królestwa Polskiego z 1827 roku wieś liczyła 20 domów i 121 mieszkańców.
Za udział w powstaniu listopadowym, rząd rosyjski skonfiskował w 1835 roku części majątku ziemskiego Bełk należne Wilhelmowi i Sewerynowi Malczewskim, a ich wydalił z kraju.
W 1836 roku Wojciech i Józefa z Majewskich Brzescy kupili 1/10 części Bełku od I. Błeszyńskiej, a skonfiskowane części Malczewskich nabyli od rządu rosyjskiego w 1838 roku.
W 1843 roku, na licytacji połowę majątku ziemskiego Bełk kupili Wolfgang i Józefa z Brzeskich Derychowie. 
W 1864 roku wieś Bełk wraz z gruntami i budynkami stała się własnością jej mieszkańców na mocy ukazu o uwłaszczeniu chłopów. W 1866 roku Józefa Derychowa nabyła od swojej matki (Józefy Brzeskiej) pozostałą część folwarku w Bełku. W 1874 roku folwark w Bełku stał się własnością Brygidy Wieliczko, zaś w 1882 roku kupił go Ignacy Gogolewski. Sześć lat później, w 1888 roku nabył folwark Michał Goldhar, który sprzedał go w 1899 roku Wojciechowi Majewiczowi.
Według danych z 1888 roku ówczesny Bełk posiadał 1037 morgów i 238 prętów ziemi, do tego folwark Kwasków liczący 74 mórg i 17 prętów oraz folwark Czechów. W początkach XIX wieku folwark w Bełku rozparcelowano. 
Mieszkający we wsi Bełku wierni wyznania rzymskokatolickiego należą do parafii z siedzibą w Grudzynach.

</doc>
<doc id="393641" url="https://pl.wikipedia.org/wiki?curid=393641" title="Bełk (województwo warmińsko-mazurskie)">
Bełk (województwo warmińsko-mazurskie)

Bełk (niem. "Bölk") – wieś w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość administracyjnie należała do województwa ciechanowskiego.

</doc>
<doc id="393642" url="https://pl.wikipedia.org/wiki?curid=393642" title="Benice (województwo zachodniopomorskie)">
Benice (województwo zachodniopomorskie)

Benice – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1975–1998 miejscowość administracyjnie należała do województwa szczecińskiego.
Historia.
Pierwsza historyczna wzmianka o miejscowości pochodzi z 1365 roku i dotyczy dziedzica Tideke Warnow. Kolejna wzmianka pochodzi z 1375 roku i dotyczy braci Ditricha i Henninga Warnow. W 1466 roku we wsi swą siedzibę posiadał Hans von Flemming z Buku. Od 1466 roku (z niewielkimi przerwami) do II wojny światowej wieś stanowiła własność rodziny von Flemming, posiadaczy największych majątków na Pomorzu. W 1517 roku we wsi powstała nowa siedziba rodowa von Flemming.
Pod koniec XVI wieku Benice składały się z dwóch majątków, jeden A należał do rodziny von Flemming ze Świerzna, drugi B do von Flemming z Mierzęcina. W 1628 roku został utworzony trzeci majątek C, w którym zamieszkał i zmarł w 1659 roku Otto von Flemming z Mierzęcina. W 1628 roku we wsi mieszkali młynarz, kowal, owczarz i garncarz. W 1740 roku właścicielem całego majątku był Hanrich von Flemming (1665-1755) ze Świerzna. W 1769 roku majątek poprzez wiano Juliany Sabiny von Flemming stał się własnością rodziny von Schlabrendorf. W 1787 roku wieś ponownie została własnością von Flemming. W tym czasie istniał tu folwark, a we wsi było 10 chłopów, 2 zagrodników, kowal, nauczyciel, wiatrak i 36 dymów. W 1867 roku właścicielem majątku był Thamm Hasso von Flemming. W 1896 roku majątek odziedziczył jego syn, Kurd von Flemming mieszkający w Śniatowie, który w 1899 roku połączył Benice, Giżkowo, Ganiec, Buk i Łęgno w klucz alodialny, z którym wiązał się tytuł hrabiego. Ostatnim właścicielem w 1939 roku był dr Hasso von Flemming, a jego majątek obejmował 1274 ha ziemi.
Po II wojnie światowej teren dawnego majątku przejął PGR.
Kościół.
We wsi znajduje się Kościół Macierzyństwa Najświętszej Maryi Panny z 1899 roku.
Pałac Flemmingów.
We wsi znajduje się dwukondygnacyjny pałac o powierzchni 1530 m2, zbudowany w duchu neoklasycyzmu w XIX wieku. Jego budowa rozpoczęła się w 1867 roku. Jest to budynek z ryzalitem (z herbem – wilk i kozioł) w fasadzie głównej, z przeszkloną i bogato zdobioną werandą oraz portykiem podtrzymującym balkon, całość kryta dachem czterospadowym.
Po II wojnie światowej w pałacu znajdowała się szkoła rolnicza. Obecnie obiekt należy do Starostwa Powiatowego w Kamieniu Pomorskim i jest użytkowany przez Zespół Szkół Ponadpodstawowych w Benicach.
W sąsiedztwie znajdują się zachowane budynki gospodarcze w postaci kuźni, szklarni i służbówki oraz park dworski z XIX wieku o powierzchni 8 ha z dwoma stawami i bogatym starodrzewem złożonym min. z buka pospolitego, cisa, dębu czerwonego i szypułkowego, grabu pospolitego, jesionu wyniosłego, olszy, lipy, wiązu, kasztanowca białego, orzecha włoskiego i topoli białej.
Obiekt jest dostępny.

</doc>
<doc id="393643" url="https://pl.wikipedia.org/wiki?curid=393643" title="Biadaszki (województwo łódzkie)">
Biadaszki (województwo łódzkie)

Biadaszki – wieś w Polsce położona w województwie łódzkim, w powiecie wieruszowskim, w gminie Galewice.
W 2004 roku w Biadaszkach mieszkały 294 osoby.
W latach 1975–1998 miejscowość administracyjnie należała do województwa kaliskiego.
Biadaszki należą do parafii Węglewice, przed jej powstaniem należały do parafii Cieszęcin.
W Biadaszkach mieści się szkoła podstawowa.
Historia.
W Polsce przedrozbiorowej.
Nazwa wsi pochodzi prawdopodobnie od słowa bieda, na mapach niemieckich oraz rosyjskich z XIX w. funkcjonuje również nazwa Biadoszka. W okresie I Rzeczypospolitej wieś znajdowała się w granicach Korony i administracyjnie przynależała najpierw do ziemi rudzkiej a później wieluńskiej w województwie sieradzkim.
1793–1918.
Wskutek II rozbioru Rzeczypospolitej Biadaszki znalazły się pod okupacją pruską.
W latach 1807–1815 przynależały do Księstwa Warszawskiego, a następnie od 1815 do 1867 do Królestwa Polskiego. Po zniesieniu autonomii Królestwa przez cara Aleksandra II, Biadaszki stały się integralną częścią Imperium Rosyjskiego.
Podczas I wojny światowej ziemie te okupowały wojska Niemiec i Austro-Węgier.
1919–1939.
Po odzyskaniu przez Polskę niepodległości, Biadaszki wróciły w jej granice.
W tym czasie we wsi funkcjonowała już szkoła.

</doc>
<doc id="393644" url="https://pl.wikipedia.org/wiki?curid=393644" title="Biała Druga (województwo lubelskie)">
Biała Druga (województwo lubelskie)

Biała Druga (dawn. "Biała Ordynacka II") – wieś sołecka w Polsce położona w województwie lubelskim, w powiecie janowskim, w gminie Janów Lubelski.
Demografia.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 594 mieszkańców i była drugą co do wielkości miejscowością gminy Janów Lubelski.
Historia.
Biała (dziś Biała Druga) wieś w powiecie janowskim. Kościół parafialny drewniany istniał tu już za Długosza (L.B. T. II s. 576). Do parafii należały Zwola (dziś Dzwola) i Kocudza (dziś Kocudza Pierwsza, Kocudza Druga, Kocudza Trzecia). Wieś miała 162 osad, 1500 mórg i 840 mieszkańców katolików. Kościół drewniany modrzewiowy wzniesiony w XVI w., a odrestaurowany przez Zamoyskiego (wnuka hetmana) w XVII w, jednocześnie z założeniem miasta Janowa.
Do roku 1882 Janów i okoliczne wsi ordynackie należały do parafii Biała. Po wyrestaurowaniu kościoła podominikańskiego w Janowie parafię tamże przeniesiono, a kościół w Białej został filialnym, lecz dotąd odprawia się tu nabożeństwo (1882 r.). W roku 1676 pobór płaci tu Jan Lipski od siebie, córki, 4 sług szlachty, 11 dworskich, 327 poddanych.

</doc>
<doc id="393646" url="https://pl.wikipedia.org/wiki?curid=393646" title="Biała Góra (województwo mazowieckie)">
Biała Góra (województwo mazowieckie)

Biała Góra – wieś w Polsce, położona w województwie mazowieckim, w powiecie białobrzeskim, w gminie Stromiec.
W latach 1975–1998 wieś administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Częstochowskiej w Bożem.
Historia.
W granicach współczesnej wsi Biała Góra znajduje się dawna wieś Zator.
W okresie wczesnopiastowskim w tej miejscowości był gród, a wieś była własnością książęcą. W 1471 książę Bolesław V darował wieś Jakubowi, kasztelanowi czerskiemu, który w zamian zrezygnował z długu 400 kop groszy pożyczonych Bolesławowi IV. Leżała powiecie wareckim w Ziemi czerskiej.
Właścicielami w latach 1600–1650 byli Bosscy. Około 1890 we wsi było 10 domów, 69 mieszkańców, 133 morgi włościańskie. Wieś jest umieszczona na mapie kwatermistrzostwa austriackiego z 1910.
Współczesna wieś zlokalizowana wśród lasów i nad Pilicą, pełni funkcję miejscowości wczasowej. Jest tu wiele ośrodków i indywidualnych domków wypoczynkowych. W miejscowości tej, do Pilicy, wpada rzeczka Dyga.

</doc>
<doc id="393647" url="https://pl.wikipedia.org/wiki?curid=393647" title="Biała Góra (powiat świdwiński)">
Biała Góra (powiat świdwiński)

Biała Góra (niem. "Ballenberg") – wieś w północno-zachodniej Polsce, położona w województwie zachodniopomorskim, w powiecie świdwińskim, w gminie Rąbino, na północ od wzniesienia Dębogórze.
W latach 1975–1998 wieś należała do woj. koszalińskiego.
Historia.
Dawna wieś rycerska, o której pierwsze wzmianki pochodzą z 1523 r. i wskazują, że była lennem rodu von Zozenow. W 1569 r. wzmiankowani jako właściciele byli Andreas i Jacob von Zezenow. W 1694 r. majątek kupił Max von Wolde. Po nim odziedziczył go jego syn Lorenz Jürgen, po którym dobra odziedziczyła wdowa Hedwig Elizabeth de domo Kameke, a po niej jej drugi mąż Caspar Edmund von Sydow. W 1750 r. z powodu złego gospodarowania majątek wystawiono na licytację. Kupił go Primislaw Ulrich von Kleist. Powierzchnia majątku w roku 1756 wynosiła 3 i 1/8 łana. Ówczesna wieś składała się z folwarku, owczarni, 5 dużych gospodarstw, 1 zagrodnika i kuźni – łącznie 9 domów. W 1774 r. jako właściciel figuruje Joachim Rüdiger von Kleist. Na początku XIX w. wieś na drodze koligacji przeszła w posiadanie rodziny von Borcke, by po pewnym czasie wrócić ponownie do von Kleistów. W 1853 roku właścicielem majątku była rodzina mieszczańska Schmeling, która następnie odsprzedała go Hermannowi Schmieden. Rodzina ta władała majątkiem do końca II wojny światowej. W okresie międzywojennym nastąpiła częściowa parcelacja majątku. Świadczą o tym śródwioskowe wybudowania, na które składają się jednakowe domy mieszkalne z zabudowaniami.

</doc>
<doc id="393648" url="https://pl.wikipedia.org/wiki?curid=393648" title="Biała Pierwsza (województwo lubelskie)">
Biała Pierwsza (województwo lubelskie)

Biała Pierwsza (dawn. "Biała Ordynacka I") – wieś sołecka w Polsce położona w województwie lubelskim, w powiecie janowskim, w gminie Janów Lubelski.
Demografia.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 838 mieszkańców i była największą miejscowością gminy Janów Lubelski.
Historia.
Pierwsza wzmianka o miejscowości pochodzi z 1245 roku z okresu najazdu księcia Wasylka. Wieś stanowiła centrum dóbr książęcych (mógł tu istnieć gród lub fortalicium). Przed 1325 rokiem została siedzibą parafii. W 1377 roku Biała trafiła w ręce Dymitra z Goraja, podobnie jak cała okolica. W 1405 roku przypadła jego córce Elżbiecie, żonie Dobrogosta Szamotulskiego. Kolejnymi właścicielami zostali Świdowie, od 1540 roku Górkowie, następnie od 1596 roku Zamojscy, którzy włączyli ją do swojej ordynacji. W 1572 roku kościół bialski na kilkanaście lat przejęli protestanci. W XVI wieku Biała liczyła 38 łanów ziemi, był młyn, ruda, karczma z browarem oraz dwa stawy rybne. W 1612 roku dwór spłonął, ale został odbudowany. W 1640 roku na gruntach Białej lokowano miasto Janów, początkowo zwany Biała. Od połowy XVII wieku przy kościele istniał szpital dla ubogich. Wojny w XVII wieku spowodowały duże zniszczenia. Kościół parafialny został spalony przez Szwedów. Pod koniec XVIII wieku parafia bialska była największą w całej diecezji krakowskiej i liczyła 8000 wiernych. Wskutek przemarszów wojsk, ucisku podatkowego, głodu i epidemii związanych z wojnami napoleońskimi, znacznie spadła liczba ludności oraz inwentarza żywego. W połowie XIX wieku Biała liczyła 159 domów i 1011 mieszkańców. Pod koniec 1867 roku, po ponad pięciuset latach istnienia, parafię z Białej przeniesiono do Janowa. Podczas walk rosyjsko-austriackich w 1914 roku spłonął kościół filialny, a także część wsi (89 posesji). W 1921 roku Biała liczyła 261 domów i 1655 mieszkańców. W latach 1924-1929 zbudowano nowy kościół. W 1932 roku zbudowano szkołę, a w 1938 roku przeprowadzono elektryfikację.
Podczas II wojny światowej Biała została dwukrotnie zniszczona - we wrześniu 1939 roku wskutek bombardowania i w 1944 roku w wyniku walk frontowych. Uszkodzonych zostało 95 zagród oraz spłonął kościół. W 1945 roku we wsi ulokowano siedzibę komendy powiatowej NSZ. W latach 1955-1973 r. Biała była siedzibą gromady. Obecnie wieś dzieli się na dwa sołectwa (Biała Pierwsza i Biała Druga)

</doc>
<doc id="393649" url="https://pl.wikipedia.org/wiki?curid=393649" title="Celebrans">
Celebrans

Celebrans (łac. "celebrans" – celebrujący; imiesłów przymiotnikowy czynny czasu teraźniejszego od "celebrare" – celebrować) – duchowny sprawujący liturgię. Najczęściej określenie to odnosi się do księży katolickich, starokatolickich, prawosławnych oraz pastorów i diakonów protestanckich.
Podczas celebracji mszy świętej według posoborowego rytu rzymskiego w Kościele katolickim kapłan, który przewodniczy, nazywany jest głównym celebransem, a pozostali odprawiający liturgię kapłani, koncelebransami. Podobne nazewnictwo stosują Kościoły greckokatolickie.

</doc>
<doc id="393650" url="https://pl.wikipedia.org/wiki?curid=393650" title="Biała Pierwsza (województwo łódzkie)">
Biała Pierwsza (województwo łódzkie)

Biała Pierwsza – wieś w Polsce położona w województwie łódzkim, w powiecie wieluńskim, w gminie Biała.
W latach 1975–1998 miejscowość administracyjnie należała do województwa sieradzkiego.
W 2011 roku liczba mieszkańców we wsi Biała Pierwsza wynosiła 138.

</doc>
<doc id="393651" url="https://pl.wikipedia.org/wiki?curid=393651" title="Biała Wieś (województwo wielkopolskie)">
Biała Wieś (województwo wielkopolskie)

Biała Wieś – wieś w Polsce położona w województwie wielkopolskim, w powiecie grodziskim, w gminie Grodzisk Wielkopolski.
Historia.
Biała Wieś została założona prawdopodobnie na początku XVIII wieku. jako osada olęderska w miejscu wykarczowanego lasu przy drodze z Grodziska Wielkopolskiego do Bukowca i zasiedlona ludnością pochodzenia niemieckiego. Nosiła wtedy nazwę Białe Olędry, a później w okresie zaborów – Weißhauland.
W okresie Wielkiego Księstwa Poznańskiego (1815-1848) wieś wzmiankowana była jako Białe Olendry i należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Białe Olendry należały do okręgu grodziskiego i stanowiły część obszernego majątku Grodzisk (Grätz), którego właścicielem był wówczas Szolc i Łubieński. Według spisu urzędowego z 1837 roku wieś liczyła 290 mieszkańców i 51 dymów (domostw).
Natomiast w czasie spisu powszechnego w roku 1921 naliczono we wsi 67 domostw i w sumie 344 mieszkańców, z których 105 podawało narodowość polską, a 239 niemiecką.
W latach 1975–1998 miejscowość administracyjnie należała do województwa poznańskiego.
Od czerwca 2014 we wsi działa klub Diamond - najnowocześniejszy tego typu obiekt w zachodniej Wielkopolsce.

</doc>
<doc id="393652" url="https://pl.wikipedia.org/wiki?curid=393652" title="Białawoda (województwo lubelskie)">
Białawoda (województwo lubelskie)

Białawoda (dawn. "Białowoda") – wieś w Polsce położona w województwie lubelskim, w powiecie lubelskim, w gminie Borzechów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Borzechów. Według Narodowego Spisu Powszechnego z roku 2011 wieś liczyła 57 mieszkańców.

</doc>
<doc id="393653" url="https://pl.wikipedia.org/wiki?curid=393653" title="Białawoda (województwo małopolskie)">
Białawoda (województwo małopolskie)

Białawoda – wieś w Polsce położona w województwie małopolskim, w powiecie nowosądeckim, w gminie Łososina Dolna.
W latach 1975–1998 miejscowość administracyjnie należała do województwa nowosądeckiego.
Położenie.
Wieś leży w pobliżu Jeziora Rożnowskiego, na wschodnich krańcach Beskidu Wyspowego.
Ludność.
Mieszkańcy wsi to głównie sadownicy, produkujący jabłka, gruszki, śliwy, wiśnie. Występują też plantacje porzeczek, warzyw (ziemniaki, buraki itp.) oraz zbóż.

</doc>
<doc id="393654" url="https://pl.wikipedia.org/wiki?curid=393654" title="Biała (województwo kujawsko-pomorskie)">
Biała (województwo kujawsko-pomorskie)

Biała (niem. "Bialla") – wieś w Polsce, położona w województwie kujawsko-pomorskim, w powiecie tucholskim, w gminie Tuchola. Miejscowość jest częścią składową sołectwa Klocek.
Ośrodek wczasowy (domki letniskowe). W pobliżu znajduje się jezioro Białe. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 70 mieszkańców. Jest najmniejszą miejscowością gminy Tuchola.
W 1943 roku administracja okupacyjna wprowadziła dla miejscowości nazwę niemiecką "Bielen".

</doc>
<doc id="393655" url="https://pl.wikipedia.org/wiki?curid=393655" title="Biała (województwo lubelskie)">
Biała (województwo lubelskie)

Biała – wieś w Polsce położona w województwie lubelskim, w powiecie radzyńskim, w gminie Radzyń Podlaski.
Administracyjnie na terenie wsi utworzono dwa sołectwa: "Białą" i "Adamki".
Do 1954 roku istniała gmina Biała. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Matki Bożej Nieustającej Pomocy w Radzyniu Podlaskim.

</doc>
<doc id="393656" url="https://pl.wikipedia.org/wiki?curid=393656" title="Biała (województwo mazowieckie)">
Biała (województwo mazowieckie)

Biała – wieś w Polsce położona w województwie mazowieckim, w powiecie płockim, siedziba gminy Stara Biała.
Wieś dzierżawy królewskiej w województwie płockim w 1784 roku. Decyzją sejmu w 1775 roku otrzymał ją w dzierżawę emfiteutyczną Jan Ostaszewski herbu Ostoja. 
W latach 1975–1998 miejscowość administracyjnie należała do województwa płockiego.
Na terenie wsi znajduje się klasztor zgromadzenia sióstr Matki Bożej Miłosierdzia.

</doc>
<doc id="393657" url="https://pl.wikipedia.org/wiki?curid=393657" title="Biała (województwo podkarpackie)">
Biała (województwo podkarpackie)



</doc>
<doc id="393658" url="https://pl.wikipedia.org/wiki?curid=393658" title="Biała (wieś w powiecie bytowskim)">
Biała (wieś w powiecie bytowskim)

Biała (niem. "Bial", kaszb. "Białówc") – wieś w Polsce, w województwie pomorskim, w powiecie bytowskim, w gminie Miastko.
Wieś położona na Wysoczyźnie Polanowskiej, przy drodze wojewódzkiej nr 206, stanowi sołectwo gminy Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="393659" url="https://pl.wikipedia.org/wiki?curid=393659" title="Białcz (województwo lubuskie)">
Białcz (województwo lubuskie)

Białcz (do 1945 niem. "Balz") – wieś w Polsce położona w województwie lubuskim, w powiecie gorzowskim, w gminie Witnica.
W latach 1975–1998 miejscowość administracyjnie należała do województwa gorzowskiego. Obecna nazwa została administracyjnie zatwierdzona 12 listopada 1946.
Zabytki.
Do wojewódzkiego rejestru zabytków wpisane są:

</doc>
<doc id="393660" url="https://pl.wikipedia.org/wiki?curid=393660" title="Białcz (województwo wielkopolskie)">
Białcz (województwo wielkopolskie)

Białcz – niewielka wieś sołecka w Polsce położona w województwie wielkopolskim, w powiecie międzychodzkim, w gminie Chrzypsko Wielkie.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.
Białcz jest wsią szlachecką. Od Chrzypska Wielkiego jest około 2 kilometry. Według danych z 1999 roku wieś zamieszkiwana była przez 274 mieszkańców. W wielu dokumentach wieś ta występowała pod różnymi nazwami. I tak na przykład w 1393 roku jako Balcze, w 1401 jako Balcz, w 1404 jako Balczwo, 1409 jako Byalcz, w 1416 jako Bylcz, aż wreszcie w 1435 jako Byalecz. Metryka Białcza sięga co najmniej XIV wieku. Pierwsza udokumentowana wzmianka o Białczu dotyczy 1393 roku. Mowa w niej o domniemanej właścicielce wsi, niejakiej Gertrudzie z Białcza. W XV wieku właścicielami Białcza byli Kokorzyńscy i Górzyńscy.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Białcz należał do okręgu sierakowskiego tego powiatu i stanowił odrębny majątek, którego właścicielem był wówczas Józef Koszutski. Według spisu urzędowego z 1837 roku wieś liczyła 124 mieszkańców, którzy zamieszkiwali 9 dymów (domostw).
W XIX wieku Białcz znajdował się we władaniu Kaszutskich. To właśnie dla nich około roku 1880 wzniesiony został istniejący tu dwór. W roku 1889 jego właścicielami stała się rodzina Karczewskich. Od roku 1926 aż końca II wojny światowej właścicielem Białcza był Niemiec – dr Wilhelm Schlinke. Po II wojnie światowej ziemie, które należały do majątku Białcz zostały rozdzielone na drobne działki. Powstała tu Rolnicza Spółdzielnia Produkcyjna, a od 1961 roku zarząd nad majątkiem przejęło Państwowe Gospodarstwo Rolne.
Najatrakcyjniejszym miejscem Białcza jest niewątpliwie dwór. Zbudowano go w 1880 roku. Jest to budynek murowany, opatrzony wysokim fundamentem wykonanym z głazów narzutowych. Dwór jest podpiwniczony, pokryty wysokim dwuspadowym dachem. Po wojnie, przed frontem dworu urządzono mały parking, a na zapleczu dobudowano szopę spełniającą rolę budynku gospodarczego. Obecnie dworek jest zamieszkany przez prywatnych lokatorów. Znajdujący się w Białczu zespół folwarczny swój dzisiejszy wygląd otrzymał na przełomie XIX i XX stulecia. Jego powierzchnia nie uległa większym zmianom i wahała się od 470 do 490 ha. Układ przestrzenny Białcza nie ulegał praktycznie większym zmianom. Zaszły jedynie drobne zmiany, natomiast nie zmieniły się wcale granice ani powierzchnia leżącego tu parku.Na uwagę zasługuje znajdujący się na terenie folwarku budynek starej gorzelni. Zbudowano go pod koniec wieku XIX, a rolę gorzelni spełniał aż do roku 1965, kiedy to został przebudowany i przemieniony na magazyn i kuźnię.

</doc>
<doc id="393661" url="https://pl.wikipedia.org/wiki?curid=393661" title="Białe Błoto (województwo dolnośląskie)">
Białe Błoto (województwo dolnośląskie)

Białe Błoto (niem. "Weißensee") – wieś w Polsce położona w województwie dolnośląskim, w powiecie oleśnickim, w gminie Dobroszyce.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabudowa.
Zabytkiem Białego Błota jest unikalna zabudowa wiejska z XIX wieku.

</doc>
<doc id="393662" url="https://pl.wikipedia.org/wiki?curid=393662" title="Białe (powiat świecki)">
Białe (powiat świecki)

Białe (niem. "Gellen") – wieś w Polsce położona w województwie kujawsko-pomorskim, w powiecie świeckim, w gminie Jeżewo.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 134 mieszkańców. Jest dwunastą co do wielkości miejscowością gminy Jeżewo.
Historia.
Białe to stara kociewska wieś. Pierwsza historyczna nazwa pochodzi z 1198 r. i została zapisana jako Beale. Następnie to: Bale (1243 r.), Bala (1340 r.), Bialiei (1570 r.), Białe (1583 r.), Biała (1682 r.), niem. Gellen.
Z wszystkich zapisów, od najdawniejszych wynika, że nazwa wsi miała zawsze w zasadzie tę samą formę i jest to nazwa topograficzna, pochodzi od nazwy pobliskiego jeziora Białe, dziś Jeziora Bielskiego lub od charakterystycznych cech podłoża terenu. Dzieje wsi sięgają odległych czasów. W XIX wieku w okolicach Białego znaleziono kamienne narzędzia służące do składania ofiar. Można więc przypuszczać, iż w czasach przedchrześcijańskich okolice Jeziora Bielskiego były „świętym miejscem”. Pierwsza wzmianka historyczna o wsi pochodzi z 1198 r. i podaje, że książę pomorski Grzymisław nadał sprowadzonemu przez siebie zakonowi rycerskiemu joannitów niezbędne dla jego egzystencji uposażenie, między innymi dziesięciny z książęcej wsi Białe. Być może pod koniec XIII wieku wieś przeszła w ręce rycerskie. W 1302 r. źródła odnotowały fakt przynależności wsi do rycerza imieniem Stefan. W czasach krzyżackich (lata 1309–1466) wieś należała do Zakonu. W 1570 r. właścicielem Białego był ród Czapskich. Następnie, prawie do końca XVII wieku wieś posiadały różne rody, by w 1694 r. stała się własnością Kospot-Pawłowskich. W rękach Pawłowskich wieś była do 1812 r.. Dalsze zmiany właścicieli Białego łączyły się ze wsią Taszewo (obie wsie miały wspólnego właściciela).
Pierwsze informacje o obszarze wsi pochodzą z lat 1402–1409 i podają, że wieś miała 29 łanów (ok. 493 ha), w 1772 r. – 30 łanów (ok. 510 ha), w 1921 r. areał wsi liczył 524 ha.
Białe było znacznym skupiskiem ludzkim. W 1676 r. we wsi było 35 mieszkańców, w 1772 r. – 117, w 1921 r. – 178 mieszkańców. Warto odnotować to, iż we wsi w 1766 r. źródła wspominały o istnieniu ewangelickiej szkoły.

</doc>
<doc id="393663" url="https://pl.wikipedia.org/wiki?curid=393663" title="Białe (województwo mazowieckie)">
Białe (województwo mazowieckie)

Białe – wieś w Polsce, położona w województwie mazowieckim, w powiecie gostynińskim, w gminie Gostynin, nad Jeziorem Białym. Na terenie wsi znajdują się liczne gospodarstwa agroturystyczne.
W latach 1975–1998 wieś administracyjnie należała do województwa płockiego.
Wieś szlachecka położona była w drugiej połowie XVI wieku w powiecie gostynińskim ziemi gostynińskiej województwa rawskiego.
W czasach Królestwa Polskiego istniała gmina Białe.

</doc>
<doc id="393664" url="https://pl.wikipedia.org/wiki?curid=393664" title="Białe (województwo podlaskie)">
Białe (województwo podlaskie)

Białe – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.
Wierni kościoła rzymskokatolickiego należą do parafii Matki Bożej Częstochowskiej w Żylinach.

</doc>
<doc id="393665" url="https://pl.wikipedia.org/wiki?curid=393665" title="Białęgi (województwo wielkopolskie)">
Białęgi (województwo wielkopolskie)

Białęgi – wieś w Polsce położona w województwie wielkopolskim, w powiecie poznańskim, w gminie Murowana Goślina. W latach 1975–1998 miejscowość administracyjnie należała do województwa poznańskiego. W niewielkim lasku na skraju wsi zachował się zaniedbany cmentarz ewangelicki.
Przez wieś prowadzą dwa znakowane szlaki rowerowe: Mały Pierścień Rowerowy oraz szlak R-6, oba wyznakowane przez zespół gmin Puszcza Zielonka.

</doc>
<doc id="393666" url="https://pl.wikipedia.org/wiki?curid=393666" title="Białęgi (województwo zachodniopomorskie)">
Białęgi (województwo zachodniopomorskie)

Białęgi – wieś w Polsce położona w województwie zachodniopomorskim, w powiecie gryfińskim, w gminie Chojna.
W latach 1975–1998 miejscowość administracyjnie należała do województwa szczecińskiego.
Zabytki.
We wsi gotycki kościół granitowy z przełomu XIII i XIV wieku.

</doc>
<doc id="393667" url="https://pl.wikipedia.org/wiki?curid=393667" title="Białka (województwo małopolskie)">
Białka (województwo małopolskie)

Białka – wieś w Polsce, położona w województwie małopolskim, w powiecie suskim, w gminie Maków Podhalański.
W latach 1975–1998 wieś administracyjnie należała do województwa bielskiego.
Zamieszkuje ją 2600 osób. Obejmuje powierzchnię 12,06 km².
Położenie.
Białka położona jest w dolinie Skawicy u jej ujścia do Skawy, na granicy Beskidu Żywieckiego i Makowskiego, na wysokości ok. 410 m n.p.m. Położona jest przy drodze krajowej nr 28 i odchodzącej od niej drogi wojewódzkiej nr 957 do Zawoi i Jabłonki. Od północy graniczy z Makowem Podhalańskim, od wschodu z – Juszczynem, od południa – ze Skawicą i od północnego zachodu – z Grzechynią.
Wieś jest podzielona pomiędzy dwie parafie: w Białce i w Makowie Podhalańskim.
Historia.
Założona w XV w. jako jedna ze wsi starostwa lanckorońskiego. Po raz pierwszy wzmiankowana w 1564 jako "Biała". Występowała także pod nazwą "Zabielna". Po rozbiorach wieś przeszła, podobnie jak okoliczne wsie, na własność rządu austriackiego. W 1839 wystawił je na sprzedaż jako tzw. klucz makowski. Zakupił go hrabia Saint Genois. W 1878 r. zakupili ją Habsburgowie z Żywca.
10 lipca 2005 odbyły się w konsultacje społeczne m.in. w sprawie wydzielenia gminy wiejskiej Białka z gminy miejsko-wiejskiej Maków Podhalański. Żądania podziału gminy wynikały z nieporozumień na temat podziału finansów gminy. W konsultacjach udział wzięło 11,7% uprawnionych do głosowania, z czego 59,7% opowiedziało się za podziałem. Ostatecznie nie doszło do podziału gminy.
W 2013 we wsi oddano do użytku prywatne lądowisko Blachdom Plus Maków Podhalański.
Legenda o jeziorze na Kamiennej Górze.
Kamienna Góra znajduje się po lewej stronie koryta rzeki Skawy, nieopodal miejsca dopływu rzeki Skawicy do niej.
"Dawno temu, kiedy przez Kamienną Górę prowadziła droga z Makowa na południe, na Węgry i którą uciekał za granicę jeden z naszych królów, tuż przy tej drodze stała karczma. Była często odwiedzana przez strudzonych i zmęczonych podróżą wędrowców. Pewnego dnia przejeżdżał tamtędy ksiądz z wiatykiem – Komunią św. udzielaną choremu na łożu śmierci. Zwyczaj nakazywał wtedy, aby uklęknąć. W karczmie było wówczas gwarno, goście hulali, śpiewali, tańczyli i nikt z nich, oprócz karczmarza, nie zauważył przejeżdżającego księdza. Tylko właściciel gospody wyszedł, uklęknął na jej progu i jedyny ocalał. Pozostali razem z budynkiem zapadli się pod ziemię, a w miejscu tym wypłynęła woda. Pozostał tylko próg, a na nim pochylony karczmarz. Legenda głosi, że jeszcze dziś nad brzegiem jeziora, wśród szumu drzew i śpiewu ptaków, można usłyszeć gwar i muzykę bawiących się gości."
Nie jednego śmiałka kusiły zatopione skarby. Odbywały się liczne wyprawy w poszukiwaniu cennych przedmiotów. Podobno, jak uderzano długimi gałęziami w tafle jeziora, to odczuwano opór, jakby gałęzie dotykały dachu karczmy. Nieraz topiły się tam zwierzęta, które rzadko można było uratować, gdyż woda z jeziora wciągała w swą otchłań. Jeziorko, okryte tajemniczością, istnieje do dziś.

</doc>
<doc id="393668" url="https://pl.wikipedia.org/wiki?curid=393668" title="Białka (powiat gostyniński)">
Białka (powiat gostyniński)

Białka – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
Założona około 1805 roku, przez osadników holenderskich. We wsi działała szkoła ewangelicka. W 1900 roku mieszkało tutaj 79 osób. Obecnie jedynym świadectwem obecności kolonistów jest krajobraz wsi przekształcony przez nich. Istnieją stawy gromadzące nadmiar wody, rozłogi pól obsadzone wierzbami, rowy melioracyjne. Nie zachowały się żadne budynki. 
W latach 1975–1998 miejscowość administracyjnie należała do województwa płockiego.

</doc>
<doc id="393669" url="https://pl.wikipedia.org/wiki?curid=393669" title="Białka (województwo podkarpackie)">
Białka (województwo podkarpackie)

Białka – wieś w Polsce położona w województwie podkarpackim, w powiecie rzeszowskim, w gminie Błażowa.
Na przełomie XIX/XX wieku właścicielem dóbr Białka był Zdzisław Skrzyński (1846-1927).
W latach 1975–1998 miejscowość administracyjnie należała do województwa rzeszowskiego.

</doc>
<doc id="393670" url="https://pl.wikipedia.org/wiki?curid=393670" title="Białki (województwo podlaskie)">
Białki (województwo podlaskie)

Białki (białorus. Белкі) – wieś w Polsce położona w województwie podlaskim, w powiecie hajnowskim, w gminie Narew w. Leży w dolinie rzeki Małynki.
W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwało 49 osób.
W pobliżu wsi zachował się kamień, na którym znajduje się według dawnych wierzeń miejscowej ludności, odciśnięty ślad po stopie Matki Bożej. Ślad jest głęboki na około 10 mm i wyraźny. Według podania w czasach epidemii do świętego miejsca w niedalekim uroczysku "Piatenka" (koło wsi Folwarki Tylwickie) zmierzała Matka Boża by uratować miejscową ludność przed zarazą zostawiając po drodze ślad stopy w kamieniu koło wsi. W zagłębieniu tym często gromadzi się woda, której przypisywano uzdrawiające właściwości. Kamień jeszcze w okresie międzywojennym cieszył się dużą czcią wśród okolicznej ludności. Obecnie kamień został całkowicie zapomniany i leży w zaroślach obok wsi.
Według Powszechnego Spisu Ludności przeprowadzonego w 1921 roku Białki zamieszkiwane były przez 140 osób w 15-u domach, wszyscy mieszkańcy wsi zadeklarowali wówczas białoruską przynależność narodową oraz wyznanie prawosławne. 
W latach 1944–1947 w ramach akcji przesiedleńczej Białorusinów z terytorium Polski Ludowej i Polaków z terytorium Radzieckiej Białorusi kilkanaście rodzin z Białek na zawsze wyemigrowało do Związku Radzieckiego. Znaczna część z nich zamieszkała w rejonie dziatłowskim (Obwód grodzieński Republiki Białorusi), gdzie po dziś dzień tworzy zwartą społeczność opartą na poczuciu wspólnoty pochodzenia.
Przez Białki przebiega Szlak Świątyń Prawosławnych – szlak turystyczny promujący kulturę prawosławia na Północnym Podlasiu.
W miejscowości, przy drodze do Ogrodnik, znajduje się mogiła żołnierska z 1944.
Prawosławni mieszkańcy wsi należą do parafii św. Michała Archanioła w pobliskiej Trześciance.

</doc>
<doc id="393671" url="https://pl.wikipedia.org/wiki?curid=393671" title="Białki (województwo pomorskie)">
Białki (województwo pomorskie)

Białki – wieś w Polsce położona w województwie pomorskim, w powiecie kwidzyńskim, w gminie Sadlinki. Białki leżą na trasie linii kolejowej Malbork-Kwidzyn-Grudziądz i przy drodze wojewódzkiej nr 532.
W latach 1975–1998 miejscowość administracyjnie należała do województwa elbląskiego.

</doc>
<doc id="393672" url="https://pl.wikipedia.org/wiki?curid=393672" title="Białkowo (województwo kujawsko-pomorskie)">
Białkowo (województwo kujawsko-pomorskie)

Białkowo – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Golub-Dobrzyń.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 486 mieszkańców. Jest piątą co do wielkości miejscowością gminy Golub-Dobrzyń.
Położenie.
Przez miejscowość przebiega droga wojewódzka nr 534.
Wiek XVI.
W 1564 r. Białkowo należało do szlacheckiej rodziny Białkowskich herbu Rogala, która swe nazwisko przyjęła od nazwy owej posiadłości. Rodzina Białkowskich herbu Rogala była gałęzią szlacheckiej rodziny Siecińskich z Siecina vel Siecinia pod Dobrzyniem nad Wisłą, z których wywodzą się Krasiccy vel Siecińscy z Siecinia. Pochodziła ona od Jakuba Siecińskiego, dziedziczącego na Białkowie. Sieciński pierwszy zaczął pisać się Białkowskim, żoną jego była Anna Grodzieńska, współdziedziczka części wsi Grodzień. Miał z nią syna Tomasza Białkowskiego (1564-1568), dziedzica Białkowa i części Płonka. W 1564 r. Tomasz zapłacił pobór generalny z 1 łanu znajdującego się w Białkowie oraz z 1 łanu w sąsiednim Płonku (wieś należała podówczas do parafii Płonne). W 1567 r. Katarzyna Sarnowska, córka Jakuba Siecińskiego z Białkowa skwitowała swego brata Tomasza Białkowskiego z sukcesji po rodzicach.

</doc>
<doc id="393673" url="https://pl.wikipedia.org/wiki?curid=393673" title="Białkowo (województwo mazowieckie)">
Białkowo (województwo mazowieckie)

Białkowo – wieś w Polsce położona w województwie mazowieckim, w powiecie płockim, w gminie Radzanowo. Leży nad Słupianką dopływem Wisły.
W latach 1975–1998 miejscowość administracyjnie należała do województwa płockiego.

</doc>
<doc id="393675" url="https://pl.wikipedia.org/wiki?curid=393675" title="Białobłocie (województwo lubuskie)">
Białobłocie (województwo lubuskie)

Białobłocie – wieś w Polsce położona w województwie lubuskim, w powiecie gorzowskim, w gminie Deszczno.
W latach 1975–1998 miejscowość administracyjnie należała do województwa gorzowskiego.

</doc>
<doc id="393676" url="https://pl.wikipedia.org/wiki?curid=393676" title="Białobłocie (wieś w województwie wielkopolskim)">
Białobłocie (wieś w województwie wielkopolskim)

Białobłocie – wieś krajeńska w Polsce położona w województwie wielkopolskim, w powiecie złotowskim, w gminie Lipka.
W latach 1975–1998 miejscowość administracyjnie należała do województwa pilskiego.

</doc>
<doc id="393677" url="https://pl.wikipedia.org/wiki?curid=393677" title="Białobłoty (województwo kujawsko-pomorskie)">
Białobłoty (województwo kujawsko-pomorskie)

Białobłoty – wieś w Polsce położona w województwie kujawsko-pomorskim, w powiecie grudziądzkim, w gminie Świecie nad Osą.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 147 mieszkańców. Jest najmniejszą miejscowością gminy Świecie nad Osą.

</doc>
<doc id="393678" url="https://pl.wikipedia.org/wiki?curid=393678" title="Białobrzegi (województwo podkarpackie)">
Białobrzegi (województwo podkarpackie)

Białobrzegi – wieś w Polsce, położona w województwie podkarpackim, w powiecie łańcuckim, w gminie Białobrzegi; siedziba władz gminy.
Miejscowość jest siedzibą rzymskokatolickiej parafii Najświętszego Serca Jezusowego.
W latach 1975–1998 miejscowość administracyjnie należała do województwa rzeszowskiego.

</doc>
<doc id="393679" url="https://pl.wikipedia.org/wiki?curid=393679" title="Białobrzegi (województwo podlaskie)">
Białobrzegi (województwo podlaskie)

Białobrzegi – wieś w Polsce położona w województwie podlaskim, w powiecie augustowskim, w gminie Augustów. 
Wieś leży na zachodnim skraju Puszczy Augustowskiej przy drodze krajowej nr 8 i nad rzeką Nettą i Kanałem Augustowskim. Znajduje się tu śluza Białobrzegi umożliwiająca dalszą żeglugę w kierunku Augustowa lub jeziora Sajno oraz zabytkowy młyn wodny z pocz. XX w., obecnie pensjonat.
Według Powszechnego Spisu Ludności z 1921 roku Białobrzegi zamieszkiwane były przez 148 osób, wśród których 143 było wyznania rzymskokatolickiego, a 5 mojżeszowego. Jednocześnie 143 mieszkańców zadeklarowało polską przynależność narodową, a 5 żydowską.
Do 1954 roku miejscowość była siedzibą gminy Kolnica. W latach 1975–1998 miejscowość administracyjnie należała do województwa suwalskiego.
W Białobrzegach znajduje się zespół szkół im. Generała Ignacego Prądzyńskiego.
Powstał tu Samodzielny Ośrodek Duszpasterski pod wezwaniem św. siostry Faustyny Kowalskiej.

</doc>
<doc id="393680" url="https://pl.wikipedia.org/wiki?curid=393680" title="Białocin (województwo łódzkie)">
Białocin (województwo łódzkie)

Białocin – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.
W Białocinie funkcjonuje Ochotnicza Straż Pożarna założona w 1956 roku, znajduje się tu również hydrofornia zasilająca w wodę większą część gminy Rozprza.

</doc>
<doc id="393681" url="https://pl.wikipedia.org/wiki?curid=393681" title="Białocin (województwo mazowieckie)">
Białocin (województwo mazowieckie)

Białocin – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="393682" url="https://pl.wikipedia.org/wiki?curid=393682" title="Białopole (województwo dolnośląskie)">
Białopole (województwo dolnośląskie)

Białopole (niem. "Sommerau") – wieś w Polsce położona w województwie dolnośląskim, w powiecie zgorzeleckim, w gminie Bogatynia.
Położenie.
Białopole to niewielka przygraniczna wieś o długości około 0,4 km leżąca na skraju Kotliny Turoszowskiej, na wysokości około 285-305 m n.p.m. 
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Białopole powstało najprawdopodobniej w XV wieku jako osada założona przez kolonistów niemieckich. W XVIII wieku był tu folwark i młyn wodny, a mieszkańcy trudnili się rolnictwem i tkactwem chałupniczym. W 1836 roku wieś liczyła 44 domy. Po 1945 roku wieś nie zmieniła się, w 1988 roku było tu 11 gospodarstw rolnych. 
Demografia.
Według Narodowego Spisu Powszechnego (III 2011 r.) liczyło 45 mieszkańców. Jest jedną z 2 najmniejszych miejscowości gminy Bogatynia (każda z nich posiada mniej niż 50 mieszkańców).
Zabytki.
W Białopolu zachowało się kilka domów, stanowiących charakterystyczne dla regionu przykłady budownictwa ludowego.

</doc>
<doc id="393683" url="https://pl.wikipedia.org/wiki?curid=393683" title="Białopole (województwo lubelskie)">
Białopole (województwo lubelskie)

Białopole – wieś w Polsce położona w Obniżeniu Dubieńskim, w województwie lubelskim, w powiecie chełmskim, w gminie Białopole. Leży przy drodze wojewódzkiej nr 844.
W latach 1975–1998 miejscowość administracyjnie należała do województwa chełmskiego. Przed reformą administracyjną w 1975 roku Białopole (wraz z gminą) wchodziło w skład powiatu hrubieszowskiego. Miejscowość jest siedzibą gminy Białopole. Według Narodowego Spisu Powszechnego (III 2011 r.) liczyła 886 mieszkańców i była największą miejscowością gminy.
Białopole pełni role głównego punktu całej okolicy i m.in. dlatego znajdują się tutaj: 2 sklepy spożywcze, pasaż handlowy, poczta, bank, ośrodek zdrowia, 2 apteki, remiza OSP, stacja kontroli pojazdów, zespół szkół (przedszkole, szkoła podstawowa i gimnazjum). Białopole znajduje się na trasie Chełm–Hrubieszów, która przebiega przez centrum miejscowości. W samym centrum wsi naprzeciwko Urzędu Gminy znajduje się niewielki skwer z ławkami i alejkami do spacerowania.

</doc>
<doc id="393684" url="https://pl.wikipedia.org/wiki?curid=393684" title="Białoskóry (województwo lubelskie)">
Białoskóry (województwo lubelskie)

Białoskóry – wieś w Polsce położona w województwie lubelskim, w powiecie hrubieszowskim, w gminie Hrubieszów.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 50 mieszkańców i była 32. co do wielkości miejscowością gminy Hrubieszów.
Wieś wymieniona w suplemencie Słownika geograficznego Królestwa Polskiego z roku 1900.

</doc>
<doc id="393685" url="https://pl.wikipedia.org/wiki?curid=393685" title="Białoskóry (województwo mazowieckie)">
Białoskóry (województwo mazowieckie)

Białoskóry – wieś w Polsce położona w województwie mazowieckim, w powiecie sierpeckim, w gminie Sierpc.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego.

</doc>
<doc id="393686" url="https://pl.wikipedia.org/wiki?curid=393686" title="Białowieża (województwo mazowieckie)">
Białowieża (województwo mazowieckie)

Białowieża – wieś w Polsce położona w województwie mazowieckim, w powiecie pułtuskim, w gminie Pułtusk.
Wieś duchowna położona była w drugiej połowie XVI wieku w ziemi zakroczymskiej województwa mazowieckiego. W 1785 roku wchodziła w skład klucza góreckiego biskupstwa płockiego. W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="393687" url="https://pl.wikipedia.org/wiki?curid=393687" title="Białowieża (województwo opolskie)">
Białowieża (województwo opolskie)

Białowieża – wieś w Polsce położona w województwie opolskim, w powiecie nyskim, w gminie Kamiennik.
W latach 1975–1998 miejscowość administracyjnie należała do ówczesnego województwa opolskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanych formach "Belaweza" oraz "Belewiza" w szeregu wsi lokowanych na prawie polskim "iure polonico" z których biskupstwo pobierało dziesięcinę.

</doc>
<doc id="393690" url="https://pl.wikipedia.org/wiki?curid=393690" title="Białowieża (województwo świętokrzyskie)">
Białowieża (województwo świętokrzyskie)

Białowieża – wieś w Polsce położona w województwie świętokrzyskim, w powiecie jędrzejowskim, w gminie Sędziszów.
W latach 1975–1998 miejscowość administracyjnie należała do województwa kieleckiego.

</doc>
<doc id="393691" url="https://pl.wikipedia.org/wiki?curid=393691" title="Białuty (województwo warmińsko-mazurskie)">
Białuty (województwo warmińsko-mazurskie)

Białuty – wieś w Polsce położona w województwie warmińsko-mazurskim, w powiecie działdowskim, w gminie Iłowo-Osada.
W latach 1975–1998 miejscowość administracyjnie należała do województwa ciechanowskiego.
Rys historyczny.
Wieś powstała przed 1371 rokiem. W wyniku działań właścicieli majątku w czasie reformacji ostała się tu parafia katolicka pw. św. Jakuba Apostoła (jedna z czterech w Prusach). Po mazowieckiej stronie granicy bardzo popularne były białuckie odpusty. Podczas jednego z nich 25 lipca 1709 roku przywleczona została do Prus cholera, która szalała na tych terenach przez następne 3 lata. W wyniku zarazy wymarła niemal cała wieś.
Wieś, podobnie jak okoliczne ziemie, leży na terenach granicznych, na których można dostrzec wpływy różnych kultur – mazowieckiej i pruskiej. Tereny te znajdowały się, w zależności od działań wojennych, raz po stronie Rzeczypospolitej, raz poza jej granicami. Niedaleko wsi można zauważyć jeszcze fragmenty XIV-wiecznego wału granicznego usypanego przez książąt mazowieckich.
W okresie międzywojennym stacjonowała tu placówka Straży Celnej „Białuty”.
Do połowy 1920 roku należała do powiatu nidzickiego, następnie 1920-56 do działdowskiego, 1956-72 do powiatu mławskiego, a od 1999 ponownie do działdowskiego. W niektórych źródłach wieś występuje pod nazwami Bayluthi, Bialutten. 
Miejsca pamięci.
W Lesie Białuckim znajduje się pomnik ku czci pomordowanych w latach 1941-1945 ufundowany w dziesiątą rocznicę wyzwolenia. Obok znajdują się zbiorowe mogiły więźniów zamordowanych przez hitlerowców w niemieckim obozie koncentracyjnym Soldau (KL) w Działdowie.
Rezerwat przyrody.
Przy miejscowym Leśnictwie Białuty (należącym do Nadleśnictwa Dwukoły) powstał rezerwat torfowiskowy "Świńskie Bagno". Przedmiotem ochrony są tu ekosystemy torfowiskowe i leśne.

</doc>
<doc id="393692" url="https://pl.wikipedia.org/wiki?curid=393692" title="Biały Bór (województwo kujawsko-pomorskie)">
Biały Bór (województwo kujawsko-pomorskie)

Biały Bór – wieś w Polsce położona w województwie kujawsko-pomorskim, w powiecie grudziądzkim, w gminie Grudziądz. W miejscowości funkcjonuje kąpielisko.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 934 mieszkańców. Jest trzecią co do wielkości miejscowością gminy Grudziądz.
Komunikacja publiczna.
Komunikację do wsi zapewniają linie autobusowe Powiatowego Transportu Publicznego, oraz linia autobusowa 10, która zawraca na pętli Müller / Fabryka Świec.

</doc>
<doc id="393693" url="https://pl.wikipedia.org/wiki?curid=393693" title="Biały Bór (województwo podkarpackie)">
Biały Bór (województwo podkarpackie)

Biały Bór (daw. "Białybór") – wieś w Polsce, położona w województwie podkarpackim, w powiecie mieleckim, w gminie Przecław.
W latach 1975–1998 miejscowość administracyjnie należała do województwa rzeszowskiego.

</doc>
<doc id="393694" url="https://pl.wikipedia.org/wiki?curid=393694" title="Biały Kościół (województwo dolnośląskie)">
Biały Kościół (województwo dolnośląskie)

Biały Kościół (niem. "Steinkirche") – wieś w Polsce położona w województwie dolnośląskim, w powiecie strzelińskim, w gminie Strzelin.
Krótki opis.
Wieś położona na wysoczyźnie na stoku Wzgórz Strzelińskich. Zabytkowy kościół, lasy, zalew i ośrodek wczasowy.
Historia.
Według tradycji miała się tu znajdować pogańska świątynia, która podczas wprowadzania chrześcijaństwa za Mieszka I została zamieniona na kaplicę. Pierwsze wzmianki z około XII wieku podają, że wieś była własnością rycerską. W 1301 r. wieś staje się własnością sióstr zakonnych klarysek ze Strzelina.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:
inne obiekty:
Szlaki turystyczne.
 Ząbkowice Śląskie – Bobolice – Cierniowa Kopa – Zameczny Potok – Muszkowicki Las Bukowy – Muszkowice – Henryków – Raczyce – Witostowice – Nowolesie – Nowoleska Kopa – Kalinka – Nowina – Dzierzkowa – Przeworno – Krzywina – Garnczarek – Skrzyżowanie pod Dębem – Biały Kościół
 droga Szklary-Samborowice
– Jagielno – Przeworno – Strużyna – Kaszówka – Jegłowa kop. – Gromnik – Skrzyżowanie nad Wąwozem Pogródki – Biały Kościół – Kazanów – Nieszkowice – Czerwieniec – Kowalskie – Żelowice – Błotnica – Piotrkówek – Ostra Góra – Niemcza – Gilów – Piława Dolna – Góra Parkowa – Bielawa – Kalenica – Nowa Ruda – Tłumaczów – Radków – Pasterka – Karłów – Skalne Grzyby – Batorów – Duszniki-Zdrój – Szczytna – Zamek Leśna – Polanica-Zdrój – Bystrzyca Kłodzka – Igliczna – Międzygórze – Przełęcz Puchacza

</doc>
<doc id="393695" url="https://pl.wikipedia.org/wiki?curid=393695" title="Biały Kościół (województwo małopolskie)">
Biały Kościół (województwo małopolskie)

Biały Kościół – wieś w Polsce położona w województwie małopolskim, w powiecie krakowskim, w gminie Wielka Wieś przy DK 94.
W latach 1975–1998 miejscowość administracyjnie należała do województwa krakowskiego.
Integralne części miejscowości: Iwiny, Kresy, Murownia, Wielka Wieś.
Historia.
U Jana Długosza występuje pod łacińską nazwą "Alba ecclesia". Według Długosza w poł. XV w. istniał tu murowany kościół pw. Maryi Magdaleny. Dziedzicem wsi był Stanisław Korzekwicki herbu Syrokomla. Były tu dwa łany i dwie karczmy, z których jedna należała do plebana. Dziesięcinę oddawano kościołowi WW. św. w Krakowie.
W 1827 wieś miała 22 domy i 181 mieszkańców. W 1877 na miejscu starego kościoła wzniesiono nowy murowany.
Na południe od wsi przebiegała rozbiorowa granica między zaborem austriackim a rosyjskim. W Dolinie Kluczwody na terenie prywatnej posiadłości, można zobaczyć słupy graniczne upamiętniające ten okres.

</doc>
<doc id="393696" url="https://pl.wikipedia.org/wiki?curid=393696" title="Biały Ług (województwo łódzkie)">
Biały Ług (województwo łódzkie)

Biały Ług – wieś w Polsce położona w województwie łódzkim, w powiecie zduńskowolskim, w gminie Zduńska Wola.
W latach 1975–1998 miejscowość administracyjnie należała do województwa sieradzkiego.

</doc>
<doc id="393697" url="https://pl.wikipedia.org/wiki?curid=393697" title="Biały Ług (województwo podlaskie)">
Biały Ług (województwo podlaskie)

Biały Ług – wieś w Polsce położona w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie.

</doc>
<doc id="393698" url="https://pl.wikipedia.org/wiki?curid=393698" title="Biały Ług (województwo świętokrzyskie)">
Biały Ług (województwo świętokrzyskie)

Biały Ług – wieś w Polsce, położona w województwie świętokrzyskim, w powiecie koneckim, w gminie Słupia Konecka.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Wawrzyńca w Lipie.

</doc>
<doc id="393699" url="https://pl.wikipedia.org/wiki?curid=393699" title="Białystok (województwo lubelskie)">
Białystok (województwo lubelskie)

Białystok – osada w Polsce, położona w województwie lubelskim, w powiecie hrubieszowskim, w gminie Dołhobyczów.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 129 mieszkańców i była piętnastą co do wielkości miejscowością gminy Dołhobyczów. W miejscowości funkcjonowało państwowe gospodarstwo rolne (PGR) Białystok.

</doc>
<doc id="393701" url="https://pl.wikipedia.org/wiki?curid=393701" title="Biechowo (województwo kujawsko-pomorskie)">
Biechowo (województwo kujawsko-pomorskie)

Biechowo – wieś w Polsce położona w województwie kujawsko-pomorskim, w powiecie świeckim, w gminie Drzycim.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 118 mieszkańców. Jest jedenastą co do wielkości miejscowością gminy Drzycim.

</doc>
<doc id="393702" url="https://pl.wikipedia.org/wiki?curid=393702" title="Biechowo (województwo wielkopolskie)">
Biechowo (województwo wielkopolskie)

Biechowo – wieś w Polsce położona w województwie wielkopolskim, w powiecie wrzesińskim, w gminie Miłosław.
Od początku XIII wieku wieś była kasztelanią. Honorowy tytuł kasztelana biechowskiego istniał do upadku I Rzeczypospolitej.
W latach 1975–1998 miejscowość administracyjnie należała do województwa poznańskiego.
Zabytkiem we wsi jest późnobarokowy Kościół Narodzenia Najświętszej Marii Panny (sanktuarium maryjne).
W 1898 urodził się w Biechowie Michał Kubacki - salezjanin, Sprawiedliwy wśród Narodów Świata.

</doc>
<doc id="393703" url="https://pl.wikipedia.org/wiki?curid=393703" title="Biechów (województwo opolskie)">
Biechów (województwo opolskie)

Biechów (niem. "Bechau", ok. 1300 roku - Bechow) - wieś w Polsce, położona w województwie opolskim, w powiecie nyskim, w gminie Pakosławice.
W latach 1975–1998 wieś administracyjnie należała do ówczesnego województwa opolskiego.
We wsi ma swoją siedzibę leśnictwo Biechów, które należy do nadleśnictwa Prudnik (obręb Szklary).
Nazwa.
Nazwa wywodzi się od imienia Biech - Benedykt. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Bechow" w szeregu wsi lokowanych na prawie polskim "iure polonico".
Historia.
Pierwsze wzmianki o wsi pochodzą z XIII wieku kiedy to związana była z kasztelanią otmuchowską. Posiadłości lokowane początkowo na prawie polskim przeszły końcem XV wieku na prawo niemieckie. Biechowskie posiadłości przechodziły wielokrotnie z rąk do rąk. Należały między innymi do rodzin: Stosche, Wirchlass und Rosenber, von Starhemberg, von Hoditz, von Mintbach, a od 1856 do 1945 do rodziny Matuschka. Dobra ziemskie w Biechowie były zgromadzone w ramach folwarku, który był stale modernizowany, aż do ostatniej przebudowy w 1904 roku. 
Zabytki.
Do wojewódzkiego rejestru zabytków wpisany jest:
poza rejestrem:

</doc>
<doc id="393705" url="https://pl.wikipedia.org/wiki?curid=393705" title="Biedrzychowice (województwo dolnośląskie)">
Biedrzychowice (województwo dolnośląskie)

Biedrzychowice (niem. "Friedersdorf") – wieś w Polsce położona w województwie dolnośląskim, w powiecie lubańskim, w gminie Olszyna, na Pogórzu Izerskim. Biedrzychowice to duża wieś położona nad górnym biegiem Biedrzychówki, na obszarze Wzgórz Radoniowskich, wchodzących w skład Pogórza Izerskiego.
Według Narodowego Spisu Powszechnego (III 2011 r.) liczyły 966 mieszkańców. Są największa miejscowością gminy Olszyna.
Historia.
Wieś wzmiankowana w XIII w., początkowo należąca do Śląska, a w latach 1520-1815 do Łużyc. W latach 1945–1954 siedziba gminy Biedrzychowice. W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="393706" url="https://pl.wikipedia.org/wiki?curid=393706" title="Biedrzychowice (województwo opolskie)">
Biedrzychowice (województwo opolskie)

Biedrzychowice (dodatkowa nazwa w j. niem. Friedersdorf) – wieś w Polsce położona w województwie opolskim, w powiecie prudnickim, w gminie Głogówek. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej. Przepływa przez nią rzeka Stradunia.
W latach 1975–1998 miejscowość administracyjnie należała do ówczesnego województwa opolskiego.
Według danych na 2011 wieś była zamieszkana przez 788 osób.
Nieoficjalną częścią wsi jest Kapełków.
Geografia.
Położenie.
Wieś jest położona w południowo-zachodniej Polsce, w województwie opolskim, około 13 km od granicy z Czechami, w zachodniej części Kotliny Raciborskiej. Należy do Euroregionu Pradziad. Leży na terenie Nadleśnictwa Prudnik (obręb Prudnik). Przez granice administracyjne wsi przepływa rzeka Stradunia.
Środowisko naturalne.
W Biedrzychowicach panuje klimat umiarkowany ciepły. Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Biedrzychowic wynoszą 633 mm. Dominują wiatry zachodnie.
Nazwa.
Pierwsza wzmianka o miejscowości w formie "Bedrchouici" pochodzi z 1228 roku. Nazwa była później notowana także w formach "Frederici villa" (ok. 1300), "Bedrzichovice" (1407), "Fredrichsdurff" (1430), "Fredrichsdorf" (1430), "Biedrzichowitz" (1534), "Fridersdorf", "Friedersdorff" (1596), "Friedersdorff" (1679), "Friedersdorf", pol. "Piedrzichowitz" (1784), "Friedersdorf", "Biedrzychowice" (1845), "Biedrzychowice", "Friedersdorf" (1939), "Friedersdorf" – "Biedrzychowice, -ic, biedrzychowicki" (1946).
Najstarsze zapisy świadczą o polskiej formie "Biedrzychowicy", która została przejęta potem do języka niemieckiego jako "Friedrichsdorf", a następnie uległa przekształceniu do "Friedersdorf". Nazwa miejscowości pochodzi od nazwy osobowej "Biedrzych", dawnego odpowiednika imienia "Fryderyk" (), zapożyczonego do polszczyzny zapewne z języka czeskiego (por. ). Podstawa "Biedrz"- może też być powiązana z psł. wyrazem *"bedro" ‘biodro’.
Po II wojnie światowej polska nazwa "Biedrzychowice" została oficjalnie przyjęta 16 grudnia 1946 roku.
Historia.
Ślady pobytu człowieka na terenie obecnej wsi Biedrzychowice, potwierdzone badaniami archeologicznymi, sięgają VIII–VII wieku p.n.e. We wsi znajdują się neolityczne stanowiska archeologiczne oraz ślady osadnictwa celtyckiego.
Wieś wzmiankowana była po raz pierwszy w łacińskim dokumencie z 1228 roku wydanym przez księcia Kazimierza I opolskiego, gdzie zanotowana została w szeregu miejscowości założonych na prawie polskim "iure polonico". Jej założycielem przypuszczalnie był Bedrich (Friedrich). Książę Kazimierz przekazał wieś klasztorowi w Czarnowąsach. Kościół parafialny w Biedrzychowicach wzmiankowany był po raz pierwszy w 1430 w dokumencie księcia Bolka V. Z końca XVII wieku ze sprawozdań powizytacyjnych diecezji wrocławskiej pochodzą pierwsze wzmianki o szkole w Biedrzychowicach.
Według spisu ludności z 1 grudnia 1910, na 1490 mieszkańców Biedrzychowic 57 posługiwało się językiem niemieckim, 1397 językiem polskim, a 36 było dwujęzycznych. Po I wojnie światowej we wsi powstał pomnik upamiętniający mieszkańców wsi, którzy zginęli podczas niej. W 1918 miejscowy gospodarz Urban Trinczek postawił pomnik w postaci krzyża z napisem po niemiecku „Zatrzymaj się przechodniu i pomódl się za mnie. Kiedyś przyjdzie ktoś inny i pomodli się za ciebie.” na pamiątkę swoich dwóch braci, którzy zginęli na wojnie.
W 1921 w zasięgu plebiscytu na Górnym Śląsku znalazła się tylko część powiatu prudnickiego. Biedrzychowice znalazły się po stronie wschodniej, w obszarze objętym plebiscytem. Do głosowania uprawnionych było w Biedrzychowicach 851 osób, z czego 641, ok. 75,3%, stanowili mieszkańcy (w tym 631, ok. 74,1% całości, mieszkańcy urodzeni w miejscowości). Oddano 840 głosów (ok. 98,7% uprawnionych), w tym 834 (99,2%) ważne; za Niemcami głosowało 749 osób (89,8%), a za Polską 85 osób (10,1%). W ramach akcji „Mosty”, która rozpoczęła III powstanie śląskie, polscy dywersanci z Grupy Wawelberg wysadzili koło Biedrzychowic most kolejowy nad Stradunią.
Po II wojnie światowej wieś została przejęta przez polską administrację. Mieszkańcom Biedrzychowic, posługującym się dialektem śląskim bądź znającym język polski, pozwolono pozostać we wsi po otrzymaniu polskiego obywatelstwa. 9 września 1945 posterunek Milicji Obywatelskiej w Biedrzychowicach został zawiadomiony, że na końcu wsi żołnierze radzieccy postrzelili dwie osoby. Gdy trzyosobowy patrol polskich milicjantów przybył na miejsce, został ostrzelany przez Rosjan. Ranny w ramię Feliks Kiwic poddał się czerwonoarmistom, prosząc, żeby go zostawili. Jeden z Rosjan, używając pistoletu Kiwica, dobił go strzałem w głowę. Na posterunek MO w Biedrzychowicach przyjechała ciężarówka z radzieckimi posiłkami. Komendant posterunku uciekł w pola, a Rosjanie urządzili na niego „polowanie”, paląc stogi słomy na polach dla rozjaśnienia terenu. Złapany komendant został pobity kolbami, następnie żołnierze próbowali zabrać broń z posterunku. Zajścia trwały do rana, kiedy do Biedrzychowic przybyła polsko-sowiecka komisja dla zbadania wypadków.
W latach 1945–1950 Biedrzychowice należały do województwa śląskiego, a od 1950 do województwa opolskiego. W latach 1945–1954 wieś była siedzibą gminy Biedrzychowice, a w latach 1954–1972 gromady Biedrzychowice. Podlegała urzędowi pocztowemu w Głogówku.
W 1998 Biedrzychowice przystąpiły do Programu Odnowy Wsi Opolskiej. W sierpniu 2014 inicjatywą mieszkańców zrekonstruowano pomnik postawiony w 1918 przez Urbana Trinczka, który został zdewastowany w 1945.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Hery".
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Biedrzychowicach chronione są ponadto:
Transport.
Przez Biedrzychowice przebiega droga krajowa
Oświata.
W Biedrzychowicach pod numerem 110 znajduje się Szkoła Podstawowa im. siostry Anny Kaworek. We wsi funkcjonuje również oddział Publicznego Przedszkola nr 3 w Głogówku.
Kultura.
W Biedrzychowicach działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim. W 2002 we wsi powstało muzeum wiejskie „Farska Stodoła”, które stanowi bazę edukacji regionalnej i rozwoju turystyki. W 2004 Biedrzychowice zajęły 3. miejsce w kategorii „najpiękniejsza wieś” konkursu „Piękna Wieś Opolska” organizowanego przez Urząd Marszałkowski Województwa Opolskiego.
Religia.
W Biedrzychowicach znajduje się katolicki kościół Wniebowzięcia Najświętszej Maryi Panny, który jest siedzibą parafii Wniebowzięcia Najświętszej Maryi Panny (dekanat Głogówek). We wsi jest też 6 kapliczek przydomowych, a także znajdują się tu polne krzyże.
Sport.
W Biedrzychowicach działa kobiecy klub piłkarski LKS Rolnik Biedrzychowice. W sezonie 2019/2020 występował w Ekstralidze.

</doc>
<doc id="393707" url="https://pl.wikipedia.org/wiki?curid=393707" title="Biedrzychów (województwo dolnośląskie)">
Biedrzychów (województwo dolnośląskie)

Biedrzychów (niem. "Friedersdorf") – wieś w Polsce położona w województwie dolnośląskim, w powiecie strzelińskim, w gminie Strzelin.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="393708" url="https://pl.wikipedia.org/wiki?curid=393708" title="Bieganowo (województwo kujawsko-pomorskie)">
Bieganowo (województwo kujawsko-pomorskie)

Bieganowo – wieś w Polsce, położona w województwie kujawsko-pomorskim, w powiecie radziejowskim, w gminie Radziejów.
Wieś królewska, położona w II połowie XVI wieku w powiecie radziejowskim województwa brzeskokujawskiego, należała do starostwa radziejowskiego. W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Radziejów w BIP.
Demografia.
Według Narodowego Spisu Powszechnego (III 2011 r.) wieś liczyła 316 mieszkańców. Jest piątą co do wielkości miejscowością gminy Radziejów.
Historia.
Dobra Bieganowo, leżące w Prusach Południowych nadane zostały w latach 1796-1797 generałowi porucznikowi von Bischofswerder. W 1943 okupanci niemieccy wprowadzili dla miejscowości nazwę okupacyjną "Biegenau", która obowiązywała do zakończenia wojny.

</doc>
<doc id="393709" url="https://pl.wikipedia.org/wiki?curid=393709" title="Bieganów (województwo dolnośląskie)">
Bieganów (województwo dolnośląskie)

Bieganów (niem. "Biehals") – wieś w Polsce, położona w województwie dolnośląskim, w powiecie kłodzkim, w gminie Nowa Ruda.
Położenie.
Bieganów to niewielka wieś o rozproszonej zabudowie leżąca we Wzgórzach Włodzickich, w dolinie potoku Szczyp, na południowo-zachodnich zboczach Góry Świętej Anny. 
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Początki Bieganowa nie są znane, pierwsza wzmianka o miejscowości pochodzi 1499 roku. W 1748 roku wieś należała do barona von Larisha, był tam wtedy folwark. W 1765 roku w Bieganowie było 26 gospodarstw i 4 warsztaty rzemieślnicze. W 1787 roku miejscowość należała do rodziny von Stillfried z Nowej Rudzy i liczyła 34 budynki. W pierwszej połowie XIX wieku Biaganów należał do hrabiego von Magnisa, w tym czasie miejscowość znacznie się rozwinęła, w roku 1840 było w niej 60 domów i gorzelnia. Prawie wszyscy mieszkańcy zajmowali się tkactwem, istniały tu 42 warsztaty wytwarzające tkaniny bawełniane i 23 przetwarzające len. Po upadku tkactwa chałupniczego mieszkańcy znaleźli pracę w kopalniach Nowej Rudy. Po 1945 roku Bieganów stopniowo wyludniał się, w 1978 roku było tu 43 gospodarstw rolnych, w 1988 roku ich liczba zmalała do 19.
Nazwa.
Według Heinricha Adamy'ego nazwa wywodzi się od polskiej nazwy koloru białego. W swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę "Bielawy" podając jej znaczenie "Weisbach" czyli po polsku "Biały potok, strumień". Niemcy fonetycznie zgermanizowali nazwę na "Biehals" w wyniku czego utraciła ona swoje znaczenie. Po II wojnie światowej polska administracja spolonizowała wcześniejszą zgermanizowaną nazwę na „Bieganów” w wyniku czego nie ma ona obecnie związku z pierwotnym znaczeniem.
Demografia.
Dawniej, wieś liczyła nawet 400 osób. Jednak w ostatnich dziesięcioleciach następowało stopniowe wyludnienie. Według Narodowego Spisu Powszechnego (III 2011 r.) wieś liczyła tylko 30 osób. Obecnie jest to najmniejsza miejscowość gminy Nowa Ruda.
Infrastruktura.
W roku 2010 do wsi podłączono sieć wodociągową, która ułatwiła mieszkańcom zaopatrzenie w wodę.
Szlaki turystyczne.
Przez górną część Bieganowa przechodzi szlak turystyczny z Nowej Rudy na Górę Świętej Anny.

</doc>
<doc id="393710" url="https://pl.wikipedia.org/wiki?curid=393710" title="Bieganów (województwo lubuskie)">
Bieganów (województwo lubuskie)

Bieganów – wieś w Polsce położona w województwie lubuskim, w powiecie słubickim, w gminie Cybinka.
W latach 1975–1998 miejscowość administracyjnie należała do województwa zielonogórskiego.
Miejscowość położona jest na drodze lokalnej Cybinka – Bieganów.
W Bieganowie w latach 1985, 1991 i 2014 odbyły się Mistrzostwa Polski w kolarstwie przełajowym.

</doc>
<doc id="393711" url="https://pl.wikipedia.org/wiki?curid=393711" title="Bieganów (województwo mazowieckie)">
Bieganów (województwo mazowieckie)

Bieganów – wieś w Polsce położona w województwie mazowieckim, w powiecie grodziskim, w gminie Jaktorów.
W latach 1975–1998 miejscowość administracyjnie należała do województwa skierniewickiego.
Przez miejscowość przebiega linia kolejowa nr 4.
We wsi mieści się cmentarz Parafii w Międzyborowie.
Linki zewnętrzne.
 

</doc>
<doc id="393712" url="https://pl.wikipedia.org/wiki?curid=393712" title="Bieganów (województwo świętokrzyskie)">
Bieganów (województwo świętokrzyskie)

Bieganów – wieś sołecka w Polsce, położona w województwie świętokrzyskim, w powiecie włoszczowskim, w gminie Radków.
W latach 1975–1998 miejscowość administracyjnie należała do województwa częstochowskiego.
Wieś posiada sieć handlową - dwa sklepy, Wiejski Ośrodek Zdrowia i OSP.
W Bieganowie urodził się założyciel firmy czekoladowej Wawel Adam Piasecki.
Historia.
Bieganów, w dokumentach pisany w roku 1198 jako "Benganouo", "Beganowicz", "Beganycz", "Beganow", "Byeganow", wieś w powiecie włoszczowskim. Początkowo wieś szlachecka, następnie bożobrobowców z Miechowa, potem znów szlachecka.
W roku 1198 roku Bieganów podany był w liczbie włości klasztoru miechowskiego (bożogrobowców). Nadania dokonał niejaki Kanimir (Kodeks Wielkopolski, nr. 34 i 2020 także 1308, 1400, 1486, 1405 i 1583).
(Długosz L.B. t.II s.397) wymienia Jarosława, dziedzica Bieganowa jako obecnego przy erekcji kościoła w Gawłuszowicach w roku 1215. 
Dziedzic Bieganowa, Tomisław syn Wojsława, sprzedaje w roku 1358 wieś Kompasow (Kompaszewo) pod Kurzelowem za 80 grzywien Mikołajowi z Bogorii. Inni współwłaściciele Bieganowa znani są z dokumentów z r. 1359 i 1362. 
W XV w. osiadła tu szlachta pieczętująca się herbem Prawdzic. Łany kmiece i karczmy dawały dziesięcinę (do 10 grzywien) prepozyturze krakowskiej. 
Folwark rycerski oddawał dziesięciny (do 4 grzywien) plebanowi w Dzierzkowicach (Długosz L.B. t.I s.18 i t.II s.99).

</doc>
