<doc id="394689" url="https://pl.wikipedia.org/wiki?curid=394689" title="Cwaliny (województwo podlaskie)">
Cwaliny (województwo podlaskie)

Cwaliny – wieś w Polsce położona w województwie podlaskim, w powiecie kolneńskim, w gminie Stawiski. W miejscowości znajduje się obecnie dwanaście domostw.
Wieś przynależy do parafii św. Antoniego Padewskiego w Stawiskach od momentu jej utworzenia w pierwszych latach XX wieku. Wcześniej Cwaliny stanowiły część ciągle istniejącej parafii Dobrzyjałowo.
Historia.
Pierwsza wzmianka na temat miejscowości dotyczy roku 1439, kiedy to miejscowość Cwaliny – Dołęgi (wcześniejsza nazwa miejscowości) została nadana Wawrzyńcowi z Rykaczewa (ziemia zakrzewińska) w postaci 10 włók ziemi między granicami Woduny, Karwowskich, Floriana z Kęs, Lisa i Rostkami. Rykaczewscy należeli do rodu Dołęgów.
Prywatna wieś szlachecka położona była w drugiej połowie XVI wieku w powiecie wiskim ziemi wiskiej województwa mazowieckiego.
Przez miejscowość Cwaliny w trakcie I wojny światowej chwilowo przebiegała linia frontu. Do tej pory w pobliskim lesie znajduje się pozostałość okopów i lejów po wybuchach pocisków artyleryjskich. Na okres działań wojennych mieszkańcy zostali przesiedleni do pobliskiego kompleksu leśnego zwanego przez miejscowych „Karwowiakiem” z uwagi na położenie w granicach administracyjnych wsi Karwowo. Ówcześni mieszkańcy przezimowali okres wysiedlenia w ziemiankach.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwało 49 osób w 9 budynkach mieszkalnych. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
Podczas II wojny światowej w miejscowości stacjonowali niemieccy żołnierze zajmujący się wyrębem lasu „Cwaliniaku”.
W latach 1975–1998 miejscowość administracyjnie należała do województwa łomżyńskiego.

</doc>
<doc id="394690" url="https://pl.wikipedia.org/wiki?curid=394690" title="Cwaliny (województwo warmińsko-mazurskie)">
Cwaliny (województwo warmińsko-mazurskie)

Cwaliny (niem. "Groß Zwalinnen", 1932–1938 "Zwalinnen", 1938–1945 "Schwallen") – wieś w Polsce położona w województwie warmińsko-mazurskim, w powiecie piskim, w gminie Biała Piska.
W latach 1975–1998 miejscowość administracyjnie należała do województwa suwalskiego.
Historia.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). Osada prawdopodobnie powstała przed wojną trzynastoletnią (1454-1466). W XV i XVI w. wieś wymieniana w dokumentach pod nazwą "Swelin".
Wieś służebna lokowana przez komtura "Zygfryda Flacha von Schwartzburga" w 1471 r., na 15 łanach na prawie magdeburskim, zakupionych od niejakiego "Hińczy" (właściciela dóbr we wsi Kaliszki), oraz 7 łanach na prawie magdeburskim, zakupionych od synów "Czarnego Jakuba", z obowiązkiem dwóch służb konnych. Przywilej otrzymał "Michał Cwalina". Osada już w tym czasie była zagospodarowana i nosiła nazwę Cwaliny. W 1557 funkcjonował we wsi młyn. W XVI wieku wieś była w posiadaniu rodziny Cwalinów, którzy władali także dobrami w Piaskach i Dziadowie.
Cwaliny Duże, Cwaliny Małe

</doc>
<doc id="394691" url="https://pl.wikipedia.org/wiki?curid=394691" title="Cychry (województwo mazowieckie)">
Cychry (województwo mazowieckie)

Cychry – wieś w Polsce położona w województwie mazowieckim, w powiecie grójeckim, w gminie Pniewy.
W latach 1975–1998 miejscowość administracyjnie należała do województwa radomskiego.
Wieś położona jest w dolinie rzeki Jeziorka. Średnia wysokość wynosi 176 metrów n.p.m.

</doc>
<doc id="394692" url="https://pl.wikipedia.org/wiki?curid=394692" title="Cyganka (województwo lubelskie)">
Cyganka (województwo lubelskie)

Cyganka – wieś w Polsce położona w województwie lubelskim, w powiecie łęczyńskim, w gminie Milejów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Milejów.

</doc>
<doc id="394693" url="https://pl.wikipedia.org/wiki?curid=394693" title="Cyganka (powiat miński)">
Cyganka (powiat miński)

Cyganka – wieś w Polsce położona w województwie mazowieckim, w powiecie mińskim, w gminie Dębe Wielkie.
Na terenie miejscowości znajduje się szkoła podstawowa im. Tadeusza Kościuszki.
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Spis powszechny w 2011 ustalił populację wsi na 503 osoby. Według danych przedstawionych przez władze gminne w 2020 było ich 572.

</doc>
<doc id="394694" url="https://pl.wikipedia.org/wiki?curid=394694" title="Cyganka (województwo śląskie)">
Cyganka (województwo śląskie)

Cyganka – wieś w Polsce położona w województwie śląskim, w powiecie kłobuckim, w gminie Panki.
W latach 1975–1998 miejscowość administracyjnie należała do województwa częstochowskiego.

</doc>
<doc id="394695" url="https://pl.wikipedia.org/wiki?curid=394695" title="Cygany (województwo mazowieckie)">
Cygany (województwo mazowieckie)

Cygany – wieś w Polsce położona w województwie mazowieckim, w powiecie pułtuskim, w gminie Obryte.
Prywatna wieś szlachecka położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.

</doc>
<doc id="394696" url="https://pl.wikipedia.org/wiki?curid=394696" title="Cygany (województwo podkarpackie)">
Cygany (województwo podkarpackie)

Cygany – wieś w Polsce położona w województwie podkarpackim, w powiecie tarnobrzeskim, w gminie Nowa Dęba.
Miejscowość jest siedzibą rzymskokatolickiej parafii pw. św. Jadwigi Królowej należącej do dekanatu Nowa Dęba w diecezji sandomierskiej.
Wieś liczy ponad 350 lat. Liczba mieszkańców wioski na przestrzeni wieków ulegała zwiększeniu z 219 w 1785 r. do 1100 w 2006 r. Cygany to wieś lasowiacka. Znajduje się tam Szkoła Podstawowa im. Jana Pawła II, która w latach 2003-2014 funkcjonowała w ramach zespołu szkół, nowy kościół pw. św. Jadwigi Królowej, Dom Ludowy i Strażnica OSP. Cygany są wsią wielodrożną z zachowanymi szczątkami pierwotnego układu ulicowego.
Urodził się tutaj Zygmunt Urbański - polski komandor dyplomowany, były Dowódca Brygady Okrętów Desantowych w Świnoujściu i komendant Centrum Szkolenia Marynarki Wojennej w Ustce.

</doc>
<doc id="394697" url="https://pl.wikipedia.org/wiki?curid=394697" title="Cygany (województwo pomorskie)">
Cygany (województwo pomorskie)

Cygany – wieś w Polsce położona w województwie pomorskim, w powiecie kwidzyńskim, w gminie Gardeja.
Wierni rzymskokatoliccy należą do parafii Wniebowstąpienia Pana Jezusa.
W latach 1975–1998 miejscowość administracyjnie należała do województwa elbląskiego.

</doc>
<doc id="394698" url="https://pl.wikipedia.org/wiki?curid=394698" title="Cynków (województwo lubelskie)">
Cynków (województwo lubelskie)

Cynków – wieś w Polsce położona w województwie lubelskim, w powiecie puławskim, w gminie Nałęczów.
W latach 1957–1963 Cynków znajdował się w granicach Nałęczowa. W związku z reformą znoszącą gminy jesienią 1954 roku, Cynków włączono do nowo utworzonej gromady Nałęczów. 1 stycznia 1957 Cynków wyłączono ze znoszonej gromady Nałęczów i włączono go do utworzonego rok wcześniej osiedla Nałęczów, w związku z czym Cynków stał się integralną częścią Nałęczowa. 30 czerwca 1963, w związku z nadaniem Nałęczowowi status miasta, Cynków wyłączono z Nałęczowa i włączono do gromady Sadurki, tym samym przywracając mu samodzielność.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Nałęczów.
Historia.
Wieś notowana w roku 1428 jako „Czenikow”, następnie w roku 1461 „Czenykow”, „Czinkow” w spisach poborowych 1531-1533.
Położona historyczne w powiecie lubelskim, parafii Bochotnica (Długosz L.B. t.II s.556).
Być może stanowiła w roku 1428 własność kościelną, bowiem jako dziedzic wsi występuje ksiądz Jan, wieś graniczy wówczas ze Strzelcami, podobnie w roku 1459. W roku 1462 graniczy z Chmielowem. W księgach poborowych powiatu lubelskiego z roku 1532-33 odnotowano pobór z 1 łana i młyna.

</doc>
<doc id="394699" url="https://pl.wikipedia.org/wiki?curid=394699" title="Cynków (województwo śląskie)">
Cynków (województwo śląskie)

Cynków – wieś w Polsce położona w województwie śląskim, w powiecie myszkowskim, w gminie Koziegłowy.
Części wsi.
Integralne części wsi Cynków: Borek, Dąbrówka, Graniczna, Kluzy, Koziołki, Leśniczówka Strąków, Lubicz, Łazy, Podbór, Podgrudza, Podlesie, Podpiaski, Poręba, Skwarkowe, Warmuzica, Zabijak, Zapłocie.
Nazwa.
Miejscowość ma metrykę średniowieczną i istniała już w XIV wieku. Wymieniona w 1372 jako "Czenkow, Czynkow, Czinkow", 1598 "Cynkow".
Historia.
Miejscowość początkowo była wsią książęcą, a później wsią szlachecką. Po raz pierwszy Cynków wymieniony został w formie "Czenkow" w 1372 roku kiedy to książę śląski Konrad II sprzedał sołtysom Janowi oraz jego synom Marcinowi i Piotrowi sołectwo z 3 łanami wolnymi, ogrodem oraz karczmą z trzecim denarem znajdujące się we wsi Cynków leżącej wówczas w dystrykcie bytomskim. Umowa zobowiązywała sołtysa do służby wojskowej w obrębie księstwa na koniu wartości 2 grzywien. Jeżeli służba ta wypadła poza nim, wyposażenie wojskowe zobowiązany był dostarczać książę. Sołtys pobierał we wsi także czynsze oraz daniny, które zobowiązany był przekazywać urzędnikom księcia.
W XV wieku właścicielem miejscowości był kasztelan sądecki Krystyn z Kozichgłów. W 1409 sprzedał on część swojego majątku znajdującego się we wsi za 10 grzywien miejscowemu sołtysowi Bartłomiejowi, który nabył półtora łanu oraz 2 stawy należące do sołectwa. Krystyn zezwolił mu założyć trzeci staw, a także polować na zające, sarny i jelenie pod warunkiem dostarczania dla siebie połowy dziczyzny. Ponadto zezwolił nabywcy posiadanie w miejscowości 1 jatki rzeźniczej, karczmy oraz ławy chlebowej.
Nazwę miejscowości w zlatynizowanej formie "Czinkow" wymienia w latach (1470-1480) Jan Długosz w księdze Liber beneficiorum dioecesis Cracoviensis. W XV wieku z miejscowością wiąże się nazwisko Jana Koziegłowskiego wymienianego przez Długosza jako właściciela miejscowości. Cynków płacił dziesięcinę do jego rodowej posiadłości w Koziegłowach.
W 1519 Krzczon Koziegłowski, syn Jana seniora, sprzedał za 10 000 florenów swoje dobra: zamek koziegłowski oraz miasto Koziegłowy wraz z okolicznymi wsiami, w tym Cynków, biskupowi krakowskiemu Janowi Konarskiemu. Od tego momentu miejscowość stanowi własność biskupstwa krakowskiego leżącą w kluczu siewierskim tzw. księstwie siewierskim znajdującym się w Koronie Królestwa Polskiego, a od unii lubelskiej z 1569 w Rzeczypospolitej Obojga Narodów.
Po rozbiorach Polski miejscowość znalazła się w zaborze rosyjskim i leżała w Królestwie Polskim. W XIX-wiecznym Słowniku geograficznym Królestwa Polskiego miejscowość wymieniona jest w powiecie będzińskim. We wsi było wówczas 139 domów, w których mieszkało 1189 mieszkańców. Wieś miała wtedy 2035 mórg powierzchni.
W latach 1975−1998 miejscowość administracyjnie należała do województwa częstochowskiego.
Zabytki.
We wsi znajduje się zabytkowy kościół św. Wawrzyńca z 1631 roku, konstrukcji sumikowo-łątkowej, szalowany i pokryty gontem. Kościół znajduje się na Szlaku Architektury Drewnianej województwa śląskiego.

</doc>
<doc id="394700" url="https://pl.wikipedia.org/wiki?curid=394700" title="Czachorowo (województwo mazowieckie)">
Czachorowo (województwo mazowieckie)

Czachorowo – wieś w Polsce położona w województwie mazowieckim, w powiecie sierpeckim, w gminie Gozdowo. 
W latach 1975–1998 miejscowość administracyjnie należała do województwa płockiego.
Pierwsza wzmianka o wsi pochodzi z 1305 roku (dokument erygujący parafię Gozdowo). 
Z Czachorowa wywodzą się Czachorowscy, nazwisko ukształtowało się w XVI wieku, w czasie migracji niektóre linie zmieniły nazwisko na: Czacharowscy, Ciachorowscy, Chacorowski (Brazylia). Z różnych dokumentów wynika, że Czachorowscy pieczętowali się herbem Rogala, Cholewa, Korab, Abdank, Trąby

</doc>
<doc id="394701" url="https://pl.wikipedia.org/wiki?curid=394701" title="Czachorowo (województwo wielkopolskie)">
Czachorowo (województwo wielkopolskie)

Czachorowo – wieś w Polsce, położona w województwie wielkopolskim, w powiecie gostyńskim, w gminie Gostyń.
W latach 1975–1998 miejscowość administracyjnie należała do województwa leszczyńskiego.
Wieś położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Czachorowo należało do okręgu gostyńskiego tego powiatu i stanowiło odrębny majątek, którego właścicielem był wówczas (1846) Budziszewski. Według spisu urzędowego z 1837 roku wieś liczyła 259 mieszkańców, którzy zamieszkiwali 30 dymów (domostw).
Wieś rycerska, własność Bronisławy Modlibowskiej, położona była w 1909 roku w powiecie gostyńskim rejencji poznańskiej w Wielkim Księstwie Poznańskim.
19 listopada 1909 r. w Czachorowie urodziła się Wanda Modlibowska - oficer lotnictwa, szybownik, pilot eskadry sztabowej we wrześniu 1939 roku, pierwsza emisariuszka Rządu RP w 1940 roku wysłana do okupowanej Polski, żołnierz AK, uczestniczka powstania warszawskiego.

</doc>
<doc id="394702" url="https://pl.wikipedia.org/wiki?curid=394702" title="Czachowo (województwo dolnośląskie)">
Czachowo (województwo dolnośląskie)

Czachowo – wieś w Polsce położona w województwie dolnośląskim, w powiecie trzebnickim, w gminie Zawonia.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Czathow".
Wieś nosiła następujące nazwy: "Tschachawe" do 1937 roku, "Bolkohof" w latach 1937-1945, Czachowo od 1945 roku.
Zabytki.
Do wojewódzkiego rejestru zabytków wpisany jest:

</doc>
<doc id="394703" url="https://pl.wikipedia.org/wiki?curid=394703" title="Czachowo (województwo mazowieckie)">
Czachowo (województwo mazowieckie)

Czachowo – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.

</doc>
<doc id="394704" url="https://pl.wikipedia.org/wiki?curid=394704" title="Czachowo (województwo zachodniopomorskie)">
Czachowo (województwo zachodniopomorskie)

Czachowo (niem. " Zachow ") – wieś sołecka w Polsce położona w województwie zachodniopomorskim, w powiecie łobeskim, w gminie Radowo Małe.
Sąsiadujące miejscowości to Radowo Małe, Borkowo Wielkie, Rekowo, Meszne i Strzmiele. W latach 1818–1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie.
W latach 1975–1998 miejscowość administracyjnie należała do województwa szczecińskiego. W latach 1999–2002 wieś należała do powiatu gryfickiego. Aktualnie sołtysem jest Marieta Pancerz.

</doc>
<doc id="394705" url="https://pl.wikipedia.org/wiki?curid=394705" title="Czachów (województwo mazowieckie)">
Czachów (województwo mazowieckie)

Czachów – wieś w Polsce położona w województwie mazowieckim, w powiecie grójeckim, w gminie Jasieniec.
Wieś szlachecka Czachowo położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.

</doc>
<doc id="394706" url="https://pl.wikipedia.org/wiki?curid=394706" title="Czachów (województwo świętokrzyskie)">
Czachów (województwo świętokrzyskie)

Czachów – wieś w Polsce położona w województwie świętokrzyskim, w powiecie opatowskim, w gminie Ożarów.
Miejscowość leży na trasie zielonego szlaku rowerowego im. Witolda Gombrowicza.
W latach 1975–1998 miejscowość administracyjnie należała do województwa tarnobrzeskiego.
Wieś znana w wieku XIX w gminie Lasocin, parafii Ożarów. W roku 1883 było we wsi 17 domów 103 mieszkańców oraz 282 morgi ziemi włościańskiej.

</doc>
<doc id="394707" url="https://pl.wikipedia.org/wiki?curid=394707" title="Czachów (województwo zachodniopomorskie)">
Czachów (województwo zachodniopomorskie)

Czachów – (niem. Zachow) wieś w Polsce położona w województwie zachodniopomorskim, w powiecie gryfińskim, w gminie Cedynia.
W latach 1975–1998 miejscowość administracyjnie należała do województwa szczecińskiego.
W pobliżu Czachowa zachowała się ruina latarni lotniczej wyznaczającej niegdyś trasę z Berlina do Królewca.
Zabytki.
Zobacz też: Czachów, Czachowo, Czachówek, Czachówki

</doc>
<doc id="394708" url="https://pl.wikipedia.org/wiki?curid=394708" title="Czachy (województwo mazowieckie)">
Czachy (województwo mazowieckie)

Czachy – wieś w Polsce położona w województwie mazowieckim, w powiecie siedleckim, w gminie Domanice.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Domanicach.
W latach 1975–1998 miejscowość administracyjnie należała do województwa siedleckiego.

</doc>
<doc id="394709" url="https://pl.wikipedia.org/wiki?curid=394709" title="Czachy (województwo podlaskie)">
Czachy (województwo podlaskie)

Czachy – wieś w Polsce położona w województwie podlaskim, w powiecie grajewskim, w gminie Radziłów.
Wierni kościoła rzymskokatolickiego należą do parafii św. Jadwigi w Łojach-Awissach.
Historia.
Czachy są stosunkowo młodą miejscowością, którą najprawdopodobniej założyli Śleszyńscy ze Szlasów. Powstała ona w XVI wieku, ale w ówczesnych spisach podatkowych brakuje o niej wzmianki. Dopiero historycy, którzy stworzyli atlas Mazowsze w drugiej połowie XVI wieku, zaznaczyli tę wieś jako Szlasy Czachy.
Był to niewielki zaścianek szlachecki zamieszkały głównie przez Śleszyńskich. Spisy z końca XVIII wieku oraz ówczesne mapy nazywają tę miejscowość Czachy lub Slasy Czachy, jej dziedzicami byli Śleszyńscy oraz niejaki Jorski.
Dane z 1827 roku przekazują informacje o 12 domach i 74 mieszkańcach. Słownik Geograficzny podaje: Czachy-Ślazy, wieś szlachecka nad rzeką Wissą, powiat kolneński, gmina Kubra, parafia Przytuły.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły. W 1921 roku było tu 18 domów i 109 mieszkańców, którzy podali narodowość polską i wiarę katolicką.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="394711" url="https://pl.wikipedia.org/wiki?curid=394711" title="Czajęczyce">
Czajęczyce

Czajęczyce (przed 2012 "Czajęcice") – wieś w Polsce, położona w województwie małopolskim, w powiecie proszowickim, w gminie Proszowice.
W latach 1975–1998 miejscowość administracyjnie należała do województwa krakowskiego.
W 2012 roku, na powtórny wniosek Burmistrza Miasta i Gminy Proszowice, oficjalnie zmieniono nazwę wsi z Czajęcice na Czajęczyce, ponieważ nowa nazwa była powszechnie stosowana, mimo że nie jest poprawna etymologicznie.
Historia.
Wieś dzisiaj.
Obecnie wieś ma charakter ulicówki z paroma odnogami. W pobliżu znajduje się las oraz rzeka Szreniawa. Wieś jest skomunikowana z Proszowicami oraz Krakowem.

</doc>
<doc id="394712" url="https://pl.wikipedia.org/wiki?curid=394712" title="Czajęcice (województwo świętokrzyskie)">
Czajęcice (województwo świętokrzyskie)

Czajęcice – wieś w Polsce, położona w województwie świętokrzyskim, w powiecie ostrowieckim, w gminie Waśniów.
Przez miejscowość przebiega droga wojewódzka nr 751.
Historia.
W XIX w. wieś nosiła nazwę "Czajęczyce". W 1827 było tu 7 domów i 42 mieszkańców. Według Słownika geograficznego Królestwa Polskiego z końca XIX w. było tu w tym okresie 17 domów i 158 mieszkańców. W 1870 dobra nabyto za 13501 rubli. Folwark Czajęczyce miał powierzchnię 421 mórg z czego grunty orne i ogrody zajmowały 261 mórg, łąki – 14, lasy – 140, a nieużytki i place – 6 mórg. Na folwarku były 4 budynki murowane i 5 drewnianych. Wieś Czajęczyce miała 15 osad i 186 mórg gruntu.
W latach 1975–1998 miejscowość administracyjnie należała do województwa kieleckiego.

</doc>
<doc id="394713" url="https://pl.wikipedia.org/wiki?curid=394713" title="Czajki (województwo lubelskie)">
Czajki (województwo lubelskie)

Czajki (dawn. "Majdan-Czajki", 19??–1962 "Kraśniczyn I") – wieś w Polsce położona w województwie lubelskim, w powiecie krasnostawskim, w gminie Kraśniczyn.
W latach 1867–1954 istniała gmina Czajki. W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Kraśniczyn. Według Narodowego Spisu Powszechnego (III 2011 r.) wieś liczyła 241 mieszkańców.
Geograficznie położona jest ona na obszarze Działów Grabowieckich oraz na skraju Skierbieszowskiego Parku Krajobrazowego. Wieś zbudowana jest wzdłuż drogi powiatowej o długości ok. 3 km. Dawniej mieszkała w niej duża liczba mieszkańców. Obecnie jest ich ok. 250. Emigracja do miast oraz starzenie się społeczeństwa spowodowało zmniejszenie liczby mieszkańców.
Od strony północnej wieś otacza dolinka rzeki o wdzięcznej nazwie Milutka, dopływ Wojsławki, gdzie mają swoje żeremie bobry. Od strony południowej i wschodniej są liczne choć niewielkie lasy, debry, wąwozy, pola uprawne oraz jeziorko przy drodze powiatowej za wsią w kierunku południowym.
Jest to wieś typowo rolnicza z przewagą ziem pszenno-buraczanych, bez przemysłu, rzemiosła oraz usług. Funkcjonuje komunikacja PKS oraz prywatni przewoźnicy. We wsi znajduje się urząd sołtysa, remiza miejscowej OSP oraz kaplica rzymskokatolicka. Kiedyś miała tu swoją siedzibę szkoła podstawowa oraz gmina. Corocznie we wsi odbywa się odpust 13 czerwca.
Na terenie otaczającym tę miejscowość można spotkać dziko żyjące zwierzęta i ptaki, takie jak: dziki, sarny, jelenie, lisy, wiewiórki, jastrzębie, kosy, dzięcioły czarne, są też siedliska bocianów i szpaków, a w okresie wiosennym można posłuchać koncertów słowików.
W 1947 roku do wsi została doprowadzona elektryczność. W latach 90. założono wodociąg, część wsi jest skanalizowana.
W roku 2011 rozpocznie się budowa zalewu rekreacyjnego.

</doc>
<doc id="394714" url="https://pl.wikipedia.org/wiki?curid=394714" title="Czajki (województwo mazowieckie)">
Czajki (województwo mazowieckie)

Czajki – osada w Polsce położona w województwie mazowieckim, w powiecie nowodworskim, w gminie Nasielsk.
Za Królestwa Polskiego istniała gmina Czajki. W latach 1975–1998 miejscowość administracyjnie należała do województwa ciechanowskiego.

</doc>
<doc id="394715" url="https://pl.wikipedia.org/wiki?curid=394715" title="Czajki (województwo podlaskie)">
Czajki (województwo podlaskie)

Czajki – wieś w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Kobylinie-Borzymach.
Historia.
W I Rzeczypospolitej Czajki należały do ziemi bielskiej.
W roku 1827 miejscowość liczyła 18 domów i 114 mieszkańców.
Pod koniec wieku XIX wieś w powiecie mazowieckim, gmina "Piszczaty", parafia "Kobylin".
W roku 1921 naliczono tu 37 budynków z przeznaczeniem mieszkalnym oraz 196 mieszkańców (95 mężczyzn i 101 kobiet). Wszyscy podali narodowość polską i wyznanie rzymskokatolickie.

</doc>
<doc id="394716" url="https://pl.wikipedia.org/wiki?curid=394716" title="Czajki (województwo wielkopolskie)">
Czajki (województwo wielkopolskie)

Czajki – wieś w Polsce położona w województwie wielkopolskim, w powiecie gnieźnieńskim, w gminie Witkowo.
W latach 1975–1998 miejscowość administracyjnie należała do województwa konińskiego.
Zobacz też: Czajki 

</doc>
<doc id="394717" url="https://pl.wikipedia.org/wiki?curid=394717" title="Czajków (województwo mazowieckie)">
Czajków (województwo mazowieckie)

Czajków – wieś w Polsce położona w województwie mazowieckim, w powiecie siedleckim, w gminie Wodynie.
Wierni Kościoła rzymskokatolickiego należą do parafii św. Andrzeja Boboli w Rudzie Wolińskiej.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
W pobliżu miejscowości przepływa rzeka Kostrzyń. Znajdują się tam również stawy hodowlane, a teren jest średnio zalesiony. Niedaleko Czajkowa znajduje się stary pałac z XVIII wieku.
18 maja 1944 Niemcy spacyfikowali wioskę. Na miejscu zamordowali Juliana Cabaja i Jana Zielińskiego. 14 mieszkańców wywieźli na roboty przymusowe. Część wsi została spalona.
We wsi działa, założona w 1926 roku jednostka Ochotniczej straży pożarnej, która jest w posiadaniu lekkiego wozu gaśniczego GLM S Tarpan Honker 4011.

</doc>
<doc id="394718" url="https://pl.wikipedia.org/wiki?curid=394718" title="Czaple (powiat złotoryjski)">
Czaple (powiat złotoryjski)

Czaple (niem. "Hockenau") – wieś w Polsce położona w województwie dolnośląskim, w powiecie złotoryjskim, w gminie Pielgrzymka, na Pogórzu Kaczawskim w Sudetach. Czaple to wieś tematyczna – Wioska Piasku i Kamienia, Najpiękniejsza Wieś Dolnego Śląska 2015 roku. Wioska posiada ofertę dla turysty, która opiera się i wykorzystuje swoje geologiczne zasoby naturalne: piasek i kamień (głównie piaskowiec).
Na jej terenie powstało kilka tematycznych miejsc: Kamienny Skwerek z autem Flinstonów, Piaskowe Miejsce Grillowe z wiatami, grillem, sceną czy np. huśtawką. Skwery nektarodajne z miejscem do odpoczynku, Jasionkowa Chata, a w niej Wystawa Geologiczna. Znajduje się tu również darmowa wypożyczalnia rowerów, ogólnodostępny szlak geologiczny „Spacer po dnie morza kredowego” oraz Szlak Kamiennych Krzyży, a w centrum wsi Ogród Społeczny wraz z pomniejszoną wersją szlaku Kamiennych Krzyży – Mini Ścieżka Krzyży.
Wyżej wymienione miejsca zostały opisane na licznych tablicach informujących.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Według danych z 2017 roku miejscowość liczyła 317 mieszkańców. Strategii Rozwoju Gminy Pielgrzymka na lata 2018–2023.
Według danych z 16 grudnia 1996 liczyła 348 mieszkańców. Narodowy Spis Powszechny (wg stanu na 31 marca 2011) wykazał 320 mieszkańców.
Położenie.
Wieś położona jest 240 m n.p.m., oddalona o 5,5 km na północny zachód od Pielgrzymki.
Zabytki i Turystyka.
Do wojewódzkiego rejestru zabytków wpisany jest:
inne zabytki:
zabytki nieistniejące:
Miejscowość współcześnie stała się wsią o charakterze turystycznym, która jest już Certyfikowanym Punktem na mapie Geoparku Kraina Wygasłych Wulkanów.
Na terenie miejscowości znajduje się:
Transport.
Przez wieś przebiega Droga wojewódzka nr 364.
Wyróżnienia.
W roku 2015 wieś wygrała konkurs Urzędu Marszałkowskiego Województwa Dolnośląskiego na najpiękniejszą wieś dolnośląską.

</doc>
<doc id="394719" url="https://pl.wikipedia.org/wiki?curid=394719" title="Czaple (województwo lubuskie)">
Czaple (województwo lubuskie)

Czaple – wieś w Polsce położona w województwie lubuskim, w powiecie żarskim, w gminie Trzebiel.
W latach 1975–1998 miejscowość administracyjnie należała do województwa zielonogórskiego.

</doc>
<doc id="394720" url="https://pl.wikipedia.org/wiki?curid=394720" title="Czaple (województwo mazowieckie)">
Czaple (województwo mazowieckie)

Czaple – wieś w Polsce położona w województwie mazowieckim, w powiecie węgrowskim, w gminie Korytnica.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Stanisława Biskupa Męczennika w Czerwonce Liwskiej.
Linki zewnętrzne.
 

</doc>
<doc id="394721" url="https://pl.wikipedia.org/wiki?curid=394721" title="Czaple (powiat kartuski)">
Czaple (powiat kartuski)

Czaple (dodatkowa nazwa w j. kaszub. Czaple) – wieś kaszubska w Polsce położona w województwie pomorskim, w powiecie kartuskim, w gminie Żukowo przy zachodniej granicy miasta Gdańsk. Od 15 grudnia 2017 roku wieś funkcjonuje jako samodzielne sołectwo, wcześniej należała do sołectwa Leźno. Pierwszego wyboru sołtysa dokonano 9 stycznia 2018 roku. Została nim Katarzyna Cichowicz. 
Historia.
Wieś królewska w powiecie gdańskim województwa pomorskiego w II połowie XVI wieku. W latach 1975–1998 miejscowość administracyjnie należała do województwa gdańskiego.

</doc>
<doc id="394722" url="https://pl.wikipedia.org/wiki?curid=394722" title="Czaple (województwo warmińsko-mazurskie)">
Czaple (województwo warmińsko-mazurskie)

Czaple (niem. "Zappeln") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.
Aktualnie(rok 2007)znajduje się tam ośrodek szkolenia psów "Kuźnia Dusz" oraz hotel dla psów i kotów prowadzony przez Michała Bubienko i jego żonę Katarzynę Bubienko. Znajduje się tam również hodowla psów rasy Doberman, West Highland White Terrier oraz Owczarków Niemieckich.
Zobacz też: Czaple, Czaple Górne, Czaple Małe, Czaple Wielkie, Czaple-Andrelewicze, Czaple-Kolonia 

</doc>
<doc id="394723" url="https://pl.wikipedia.org/wiki?curid=394723" title="Czaplice (województwo podlaskie)">
Czaplice (województwo podlaskie)

Czaplice – wieś w Polsce położona w województwie podlaskim, w powiecie łomżyńskim, w gminie Łomża. Leży nad rzeką Łomżyczką, dopływem Narwi.
Wierni kościoła rzymskokatolickiego należą do parafii św. Wojciecha Biskupa i Męczennika w Szczepankowie.
Historia.
W roku 1827 w miejscowości było 8 domów i 59 mieszkańców. 
Pod koniec XIX wieku "Czaplice zwane Osobne", wieś i folwark w powiecie łomżyńskim, parafia Szczepankowo. Folwark Czaplice Osobne o powierzchni 361 morgów. We wsi "osad" 6, powierzchnia gruntów uprawnych 5 morgów.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwały 302 osoby, 279 było wyznania rzymskokatolickiego, 23 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 40 budynków mieszkalnych. Miejscowość należała do parafii rzymskokatolickiej w Szczepankowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.
Współcześnie.
W Czaplicach funkcjonuje szkoła podstawowa. Budynek wpisany 30 XII 1991 r. do rejestru zabytków pod numerem A-467

</doc>
<doc id="394725" url="https://pl.wikipedia.org/wiki?curid=394725" title="Czaplinek (województwo łódzkie)">
Czaplinek (województwo łódzkie)

Czaplinek – wieś w Polsce położona w województwie łódzkim, w powiecie zgierskim, w gminie Zgierz.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="394726" url="https://pl.wikipedia.org/wiki?curid=394726" title="Czaplinek (województwo mazowieckie)">
Czaplinek (województwo mazowieckie)

Czaplinek – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
Wieś szlachecka Czaplino Minor położona była w drugiej połowie XVI wieku w powiecie czerskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Przez miejscowość przepływa rzeka Czarna, lewobrzeżny dopływ Wisły oraz przebiega droga krajowa nr 50.

</doc>
<doc id="394727" url="https://pl.wikipedia.org/wiki?curid=394727" title="Czarna Wieś (województwo mazowieckie)">
Czarna Wieś (województwo mazowieckie)

Czarna Wieś (d. Czarna-Wielki Młyn) – wieś w Polsce, położona w województwie mazowieckim, w powiecie radomskim, w gminie Pionki.
W latach 1957–1975 wieś administracyjnie należała do województwa kieleckiego, następnie w latach 1975–1998 do województwa radomskiego.
Wierni Kościoła rzymskokatolickiego należą do parafii św. Idziego w Suchej.

</doc>
<doc id="394728" url="https://pl.wikipedia.org/wiki?curid=394728" title="Messier 42">
Messier 42



</doc>
<doc id="394729" url="https://pl.wikipedia.org/wiki?curid=394729" title="Czarna Wieś (województwo podlaskie)">
Czarna Wieś (województwo podlaskie)

Czarna Wieś – wieś w Polsce położona w województwie podlaskim, w powiecie grajewskim, w gminie Rajgród. 
Wieś jest siedzibą sołectwa "Czarna Wieś" w którego skład wchodzi również miejscowość Tama.
W latach 1975–1998 miejscowość administracyjnie należała do województwa łomżyńskiego.

</doc>
<doc id="394730" url="https://pl.wikipedia.org/wiki?curid=394730" title="Czarna Wieś (województwo śląskie)">
Czarna Wieś (województwo śląskie)

Czarna Wieś – wieś w Polsce położona w województwie śląskim, w powiecie kłobuckim, w gminie Wręczyca Wielka.
W latach 1975–1998 miejscowość administracyjnie należała do województwa częstochowskiego.
Czarna Wieś położona jest na południowy zachód od Wręczycy Wielkiej, należy do obwodu szkolnego Zespołu Szkół w Węglowicach. Powierzchnia wsi wynosi 406 ha. Wierni kościoła rzymskokatolickiego należą do parafii św. Jacka w Borze Zapilskim.
Historia i zabytki.
Nazwa wsi pochodzi od dymu, który spowijał wieś, a pochodził z wypalania węgla drzewnego w Węglowicach. Pierwsza wzmianka o miejscowości pochodzi z 1810 roku, z aktu erekcyjnego parafii w Truskolasach.
Na terenie Czarnej Wsi znajduje się cmentarz z ogrodzeniem i kaplicą cmentarną z 1937. Cechy zabytkowe mają również drewniane domy nr 69 i 77. Kościół parafialny faktycznie znajduje się w Czarnej Wsi, która w chwili powstania parafii była tzw. pustkowiem – częścią Boru Zapilskiego.
Ochotnicza Straż Pożarna w Czarnej Wsi.
Jednostka Ochotniczej Straży Pożarnej powstała w 1955 roku, a jej założycielami byli mieszkańcy Czarnej Wsi i Boru Zapilskiego. Prezesem jednostki został Mieczysław Kall. Drużyna liczyła 24 członków. W 1968 roku zakupiono działkę pod budowę remizy, a rok później rozpoczęto prace. Budynek został oddany do użytku 22 lipca 1975 roku.
Komunikacja publiczna.
Z Czarnej Wsi można się dostać autobusami GTV m.in. do Częstochowy, Kłobucka i Praszki.

</doc>
<doc id="394731" url="https://pl.wikipedia.org/wiki?curid=394731" title="Czarna Wieś (województwo wielkopolskie)">
Czarna Wieś (województwo wielkopolskie)

Czarna Wieś – wieś w Polsce położona w województwie wielkopolskim, w powiecie grodziskim, w gminie Grodzisk Wielkopolski.
Założona została w XVIII wieku na terenie leśnym jako "Czarne Olędry" przez Opalińskich właścicieli dóbr grodziskich. Pamiątką po tym jest charakterystyczny dla osad olęderskich rozproszony układ gospodarstw. 
Zobacz też: Czarna Wieś
W okresie Wielkiego Księstwa Poznańskiego (1815-1848) wieś wzmiankowana była jako Czarne Olendry i należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Czarne Olendry należały do okręgu grodziskiego i stanowiły część obszernego majątku Grodzisk (Grätz), którego właścicielem był wówczas Szolc i Łubieński. Według spisu urzędowego z 1837 roku wieś liczyła 375 mieszkańców i 58 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="394733" url="https://pl.wikipedia.org/wiki?curid=394733" title="Czarna (województwo lubelskie)">
Czarna (województwo lubelskie)

Czarna – wieś w Polsce położona w województwie lubelskim, w powiecie łukowskim, w gminie Serokomla.
Wierni Kościoła rzymskokatolickiego należą do parafii św. Stanisława w Serokomli.
Wieś szlachecka położona była w drugiej połowie XVI wieku w ziemi stężyckiej. W latach 1975–1998 miejscowość administracyjnie należała do województwa siedleckiego.
Przez miejscowość przepływa rzeka Czarna, dopływ Tyśmienicy.

</doc>
<doc id="394734" url="https://pl.wikipedia.org/wiki?curid=394734" title="Czarna (województwo lubuskie)">
Czarna (województwo lubuskie)

Czarna – (niem. Zahn) wieś w Polsce położona w województwie lubuskim, w powiecie zielonogórskim, w gminie Zabór.
W latach 1975–1998 miejscowość administracyjnie należała do województwa zielonogórskiego.
Pierwsze wzmianki o istnieniu pochodzą z 1736.
W XX w. w Czarnej mieściła się szkoła, zajazd, sklep i dzwonnica, której ślady można znaleźć do dziś. Przy drodze do Dąbrowy, można znaleźć cmentarz ewangelicki.

</doc>
<doc id="394735" url="https://pl.wikipedia.org/wiki?curid=394735" title="Czarna (województwo łódzkie)">
Czarna (województwo łódzkie)

Czarna – wieś w Polsce, położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość administracyjnie należała do województwa sieradzkiego.

</doc>
<doc id="394736" url="https://pl.wikipedia.org/wiki?curid=394736" title="Czarna (województwo małopolskie)">
Czarna (województwo małopolskie)

Czarna (łemkow. Чарна) – wieś w Polsce, położona w województwie małopolskim, w powiecie gorlickim, w gminie Uście Gorlickie.
Wieś biskupstwa krakowskiego w powiecie sądeckim w województwie krakowskim w końcu XVI wieku.
W latach 1975–1998 miejscowość administracyjnie należała do województwa nowosądeckiego.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="394737" url="https://pl.wikipedia.org/wiki?curid=394737" title="Czarne Małe (województwo pomorskie)">
Czarne Małe (województwo pomorskie)

Czarne Małe – wieś w Polsce położona w województwie pomorskim, w powiecie kwidzyńskim, w gminie Gardeja.
W latach 1975–1998 miejscowość administracyjnie należała do województwa elbląskiego.
Administracyjnie obszar miejscowości jest podzielony na dwa sołectwa: Czarne Małe I i Czarne Małe II.
Zobacz też: Czarne Małe

</doc>
<doc id="394738" url="https://pl.wikipedia.org/wiki?curid=394738" title="Czarne Małe (województwo zachodniopomorskie)">
Czarne Małe (województwo zachodniopomorskie)

Czarne Małe (niem. "Klein Schwarzsee") – wieś sołecka w Polsce położona w województwie zachodniopomorskim, w powiecie drawskim, w gminie Czaplinek.
Wieś królewska Swartęzel Mały starostwa drahimskiego, pod koniec XVI wieku leżała w powiecie wałeckim województwa poznańskiego. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 162 mieszkańców.
Osada wchodząca w skład sołectwa: Zdziersko.
Geografia.
Wieś leży ok. 8,5 km na wschód od Czaplinka, w pobliżu rzeki Dobrzycy, między Czaplinkiem a miejscowością Łubowo, ok. 1 km na południe od linii kolejowej nr 210.
Zabytki i atrakcje turystyczne.
Wieś ma charakter rolniczy. Znajdują się w niej:
Komunikacja.
Ok. 1 km na północ od wsi znajduje się przystanek kolejowy linii kolejowej nr 210.

</doc>
<doc id="394739" url="https://pl.wikipedia.org/wiki?curid=394739" title="Czarne (województwo kujawsko-pomorskie)">
Czarne (województwo kujawsko-pomorskie)

Czarne – wieś w Polsce położona w województwie kujawsko-pomorskim, w powiecie lipnowskim, w gminie Wielgie.
Podział administracyjny.
Do 1954 roku istniała gmina Czarne. W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 360 mieszkańców. Jest siódmą co do wielkości miejscowością gminy Wielgie.
Historia.
Początki wsi sięgają XIV - XV wieku. Pierwsza wzmianka o miejscowości pochodzi z 1379 roku. Wówczas to diecezja płocka przekazała te ziemię parafii w Wierzbicku. W XV i XVI wieku wieś stanowiła gniazdo rodowe rodziny Czyrskich, późniejszych Czerskich. Kolejnymi właścicielami wsi byli: Kalinowski (dzierżawca), Józef Leon Rutkowski i Michał Cissowski.
W XVIII wieku właścicielem wsi zostaje Piotr Pląskowski, starosta bobrownicki i sędzia powiatu lipnowskiego. Po jego śmierci w 1789 roku, dobra przejął jego syn, koniuszy dworski w Opalenicy, sędzia dobrzyński i elektor z 1764 roku Michał Pląskowski (1742-1812). W 1793 r. ufundował drewniany Kościół pw. św. Michała. Otrzymał on swoją nazwę na cześć fundatora. Budowę Kościoła zainspirował prawdopodobnie stryj Michała, biskup Fabian Franciszek Pląskowski. Kościół ten istnieje do dziś.
W 1812 r. wieś Czarne przejął syn Michała, Antoni. W 1815 r. Antoniego wykupił jego brat Kajetan Cyprian Pląskowski. W 1847 r. Kajetan zapisał majątek swojemu synowi Ignacemu Kazimierzowi. Jego wartość szacowano wówczas na ok. 350 tysięcy złotych. W tym czasie w skład majątku Czarne wchodziły także folwarki Józefowo, Bałdowo i Rumunki Płąskowice.
W latach 50. XIX wieku Ignacy przeprowadził m.in. meliorację majątku, zbudował nowe budynki gospodarcze, a także piętrowy dwór dla swojej rodziny, nazywany "Pałacem". Charakteryzuje go trzypiętrowa, cylindryczna wieża z żeliwnym balkonem oraz taras. Dom posiada parterową przybudówkę. Jego ozdobą była bogata biblioteka odziedziczona po Jakubie Teodorze Trembeckim, pradziadka Józefy Pląskowskiej, żony Kajetana. Wniosła ona także do domu kolekcję portretów rodowych. "Pałac" przetrwał do dzisiejszych czasów. Obecnie mieści się tu Szkoła Podstawowa im. Jana Pawła II. Dwór otoczony jest parkiem. Niegdyś park zajmował 3 ha przestrzeni, obecnie jest to 0,8 ha. Park graniczy z rzeką Chełmiczka, nazywaną niegdyś "Czarną Strugą". W czasach Ignacego istniały we wsi siedziba władz gminnych i sąd gminny, a także szkoła elementarna i karczma. Miejscowość liczyła wówczas 169 mieszkańców.
Po śmierci Ignacego w 1888 r., wieś odziedziczył jego syn Karol Teodor Pląskowski. W 1893 r. sprzedał ją Teodorowi Dąbrowskiemu. Pod koniec XIX wieku na terenie majątku wzniesiono młyny, browar i gorzelnię. W okresie dwudziestolecia międzywojennego wieś należała do Stanisława Wilskiego (1874-1942). W tym okresie przestała być ośrodkiem zarządzania dóbr. W czasie II wojny światowej właścicieli majątku wyrzucono, a majątek objął niemiecki zarządca. W czasie wojny wieś nosiła nazwę Schwarzen. W 1945 r. majątek przejęło państwo.
Począwszy od początku XXI wieku, do wsi napływa więcej ludności nierolniczej. W tym czasie dokonano też renowacji Kościoła św. Michała. W trakcie prac odnaleziono szczątki dwóch synów Ignacego Pląskowskiego, pochowanych pod posadzką.
Zabytki.
Według rejestru zabytków NID na listę zabytków wpisany jest drewniany kościół pw. św. Michała z 1793, nr rej.: A/434 z 15.11.1982.

</doc>
<doc id="394740" url="https://pl.wikipedia.org/wiki?curid=394740" title="Czarne (województwo małopolskie)">
Czarne (województwo małopolskie)

Czarne (j. łemkowski Чорне) – dawna łemkowska wieś w Polsce położona w województwie małopolskim, w powiecie gorlickim, w gminie Sękowa.
Historia.
Lokacja Czarnego prawdopodobnie w 1569 (przywilej Zygmunta Augusta, na mocy którego sołtys Świętkowic Iwan założył wieś Czarny Potok, dziś Czarne). W 1629 wieś składała się z 5 gospodarstw, w 1880 z 54 (330 mieszkańców). W 1783 wybudowano cerkiew greckokatolicką pw. św. Dymitra. Użytkowano ją do roku 1927 (1928). Około roku 1930 wybudowano nową cerkiew prawosławną (zniszczył ją jednak huragan w 1967). W 1921 mieszkało w Czarnem 323 grekokatolików (w 1928 przeszli oni na prawosławie) oraz 5 Żydów. Mieszkańcy zajmowali się rolnictwem, tkactwem, a także wydobyciem i destylacją ropy naftowej. Od końca lat 30. XX wieku wieś stała się ważnym ośrodkiem prawosławnym na Łemkowszczyźnie – organizowano tam uroczystości religijne i spotkania duchownych. W 1938 we wsi znajdowało się 58 domów, 2 cerkwie, dwa młyny wodne, wiatrak, kapliczka.
W 1945 większość mieszkańców dobrowolnie wyjechała do ZSRR, reszta (8 z 9 rodzin) została wysiedlona przymusowo w 1947 w ramach akcji „Wisła”. Po 1956 wróciły 3 rodziny. W 1993 cerkiew greckokatolicką z 1783 rozebrano i przeniesiono do skansenu w Nowym Sączu.
Obecnie w Czarnem są dwa domy i kilka bacówek. W sezonie wypasane są bydło i owce. Administracyjnie do Czarnego przynależy także Ośrodek Szkoleniowo-Wypoczynkowy „Radocyna” będący własnością Lasów Państwowych, jednak geograficznie położony jest poza doliną dawnej wsi.
Zabytki.
Obiekty wpisane do rejestru zabytków nieruchomych województwa małopolskiego

</doc>
<doc id="394741" url="https://pl.wikipedia.org/wiki?curid=394741" title="Wielka Mgławica Oriona">
Wielka Mgławica Oriona



</doc>
<doc id="394742" url="https://pl.wikipedia.org/wiki?curid=394742" title="Czarne (województwo podlaskie)">
Czarne (województwo podlaskie)

Czarne – wieś w Polsce położona w województwie podlaskim, w powiecie suwalskim, w gminie Filipów.
Wieś królewska starostwa niegrodowego filipowskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Na zachód od wsi znajduje się Jezioro Czarne.
W okresie międzywojennym stacjonowała tu placówka Straży Celnej „Czarne”.

</doc>
<doc id="394743" url="https://pl.wikipedia.org/wiki?curid=394743" title="Czarne (województwo zachodniopomorskie)">
Czarne (województwo zachodniopomorskie)

Czarne – wieś sołecka w Polsce położona w województwie zachodniopomorskim, w powiecie gryfickim, w gminie Płoty.
W latach 1975–1998 miejscowość administracyjnie należała do województwa szczecińskiego.
W 2002 roku wieś liczyła 36 budynków (29 mieszkalnych), w nich 50 mieszkań ogółem, z nich 50 zamieszkane stale. Z 51 mieszkań zamieszkanych 10 mieszkań wybudowano przed 1918 rokiem, 30 — między 1918 a 1944 rokiem, 6 — między 1945 a 1970, 2 — między 1971 a 1978, 1 — między 1979 a 1988 i 2 — między 1989 a 2002, łącznie z będącymi w budowie.
Od 203 osób 66 było w wieku przedprodukcyjnym, 77 — w wieku produkcyjnym mobilnym, 39 — w wieku produkcyjnym niemobilnym, 21 — w wieku poprodukcyjnym. Od 155 osób w wieku 13 lat i więcej 1 miał wykształcenie wyższe, 27 — średnie, 36 — zasadnicze zawodowe, 79 — podstawowe ukończone i 12 — podstawowe nieukończone lub bez wykształcenia.
Ludność.
W 2011 roku wo wsi żyło 212 osób, z nich 109 mężczyzn i 103 kobiet; 61 było w wieku przedprodukcyjnym, 85 — w wieku produkcyjnym mobilnym, 44 — w wieku produkcyjnym niemobilnym, 22 — w wieku poprodukcyjnym.

</doc>
<doc id="394744" url="https://pl.wikipedia.org/wiki?curid=394744" title="Czarnków (województwo dolnośląskie)">
Czarnków (województwo dolnośląskie)

Czarnków (niem. "Tscharnikau") – wieś w Polsce położona w województwie dolnośląskim, w powiecie legnickim, w gminie Legnickie Pole.
Historia.
Miejscowość ma średniowieczną metrykę. Notowana jest w różnych formach w historycznych dokumentach od XIV wieku: "Czarneke" (1391), "Tscharnke" (1413), "Schiroska" (1419), "Tscharnikau" (1789), "Tschirschkau" (1845). Nazwa miejscowości pochodzi od nazwy osobowej "Czarnek". Niemiecka nazwa "Tscharnikau" jest zgermanizowaną formą pierwotnej nazwy. W XIX wieku istniały sąsiadujące dwie wsie "Tscharnikau" i "Tschiernikau", które w XX wieku połączono w jedną o nazwie "Schwarzrode".
W latach 1975–1998 miejscowość administracyjnie należała do województwa legnickiego.

</doc>
<doc id="394745" url="https://pl.wikipedia.org/wiki?curid=394745" title="Czarnocin (województwo łódzkie)">
Czarnocin (województwo łódzkie)

Czarnocin – wieś w Polsce położona w województwie łódzkim, w powiecie piotrkowskim, w gminie Czarnocin. Około 22 km od stolicy powiatu Piotrkowa Trybunalskiego.
Była to wieś biskupstwa włocławskiego w powiecie piotrkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa piotrkowskiego.
Nazwa.
Miejscowość ma średniowieczną metrykę. Notowana jest w różnych formach w historycznych dokumentach od XIII wieku: "Carnocino" (1289), "Czarnoczino" (1331), "Czernocino" (1389), "Czarnoczyn" (1511), "Czarnoczin" (1552), "Czarnoczino" (1576), "Czarnocin" (1827), "Czarnocin" (1880).
Historia.
W 1223 roku została nadana biskupowi Chrystianowi przez księcia Konrada I. Ponownie stała się wsią książęcą w 1260 roku, a w 1289 roku stała się wsią należącą do biskupa włocławskiego Wisława i jego następców. Arcybiskup gnieźnieński Jakub herbu Świnka 23 kwietnia 1289 roku erygował we wsi parafię, a drewniany kościół ufundował biskup Wisław. Kościół przetrwał do 1712 roku, kiedy spłonął.
W 1729 roku urodził się tutaj Feliks Paweł Turski, biskup krakowski.
Od 1797 roku wieś stała się własnością rządu zaborczego, który wydzierżawił wieś osobom prywatnym.
Miejscowość jako wieś oraz folwark leżące nad rzeką Wolborką w powiecie łódzkim opisał XIX wieczny Słownik geograficzny Królestwa Polskiego. W 1827 znajdowało się w niej 85 domów, w których mieszkało 622 mieszkańców. Wieś należała częściowo do włościan i liczyła w sumie 1442 morgi w tym 600 morg ziemi należącej do folwarku, 6 morg kościelnych oraz 152 morg włościańskich.
1 kwietnia 1921 rząd polski rozparcelował dobra czarnocińskie pozostawiając część z zabudowaniami folwarcznymi dla siebie.
 przez wieś biegnie Łódzka magistrala rowerowa.
Zabytki.
We wsi znajduje się zabytkowy kościół Wniebowzięcia Najświętszej Marii Panny wybudowany w latach 1880–1891. Konsekrowany 5 maja 1891 roku przez biskupa włocławskiego (kujawsko-kaliskiego) Aleksandra Kazimierza Bereśniewicza. W 1905 roku kościół został odnowiony oraz rozbudowany o zakrystię, dzwonnicę i wieżę.
Według rejestru zabytków Narodowego Instytutu Dziedzictwa na listę zabytków wpisane są obiekty:
Przy ul. Kolejowej znajduje się obelisk upamiętniający akcję Szarych Szeregów przeprowadzoną 6 czerwca 1943 roku, kiedy grupa dowodzona przez Tadeusza Zawadzkiego ps. ˌˌZośkaˈˈ i Macieja Bittnera ps. ˌˌMaciekˈˈ wysadziła most na rzece Wolbórce.

</doc>
<doc id="394746" url="https://pl.wikipedia.org/wiki?curid=394746" title="Czarnocin (województwo podlaskie)">
Czarnocin (województwo podlaskie)

Czarnocin – wieś w Polsce, położona w województwie podlaskim, w powiecie łomżyńskim, w gminie Piątnica.
Wierni kościoła rzymskokatolickiego należą do parafii Przemienienia Pańskiego w Piątnicy.
Historia.
Dawna wieś królewska "Czarnocino" położona była w drugiej połowie XVI wieku w powiecie kolneńskim ziemi łomżyńskiej województwa mazowieckiego.
W latach 1921–1939 wieś leżała w województwie białostockim, w powiecie łomżyńskim, w gminie Drozdowo.
Według Powszechnego Spisu Ludności z 1921 roku wieś zamieszkiwało 598 osób w 92 budynkach mieszkalnych. Miejscowość należała do parafii rzymskokatolickiej w Dorzyjałowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Do 1954 roku miejscowość należała do gminy Drozdowo. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="394747" url="https://pl.wikipedia.org/wiki?curid=394747" title="Czarnocin (województwo pomorskie)">
Czarnocin (województwo pomorskie)

Czarnocin – wieś kociewska w Polsce położona w województwie pomorskim, w powiecie starogardzkim, w gminie Skarszewy nad Wierzycą.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Czarnocin: Czarnocin, Czarnocinek

</doc>
<doc id="394748" url="https://pl.wikipedia.org/wiki?curid=394748" title="Czarnocin (województwo świętokrzyskie)">
Czarnocin (województwo świętokrzyskie)

Czarnocin – wieś w Polsce położona w województwie świętokrzyskim, w powiecie kazimierskim, w gminie Czarnocin. W latach 1975–1998 miejscowość administracyjnie należała do województwa kieleckiego.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
W Czarnocinie działają: Ochotnicza Straż Pożarna, przedszkole, szkoła podstawowa, młyn, Gminna Biblioteka Publiczna, stacja paliw i nawozów oraz kilka sklepów.
Historia.
Nazwa wsi pochodzi od imienia Czarnota (nazwa dzierżawcza utworzona sufiksem męskim -in). Najstarsza wzmianka źródłowa o Czarnocinie pochodzi z lat 1325–1327, kiedy to została wymieniona jako de Czarnocin i już wówczas była siedzibą parafii. W pierwszej połowie XV w. właścicielem wsi był Jan Długosz z Niedzielska ojciec Jana Długosza. W XVI w. wieś była terenem działalności braci polskich.
Pierwsza wzmianka o parafii pochodzi z 1326. W 1340 ludność parafii wynosiła 540 osób, a w połowie XVIII wieku – 780. W okresie I wojny światowej w parafii mieszkało 1520 ludzi, a w 1999 – 1162. W 1827 wieś liczyła 37 domów i 250 mieszkańców, w 1997 – 124 domy i 435 mieszkańców, a obecnie mieszka 410 osób (2008).
Sport.
W Czarnocinie działa klub Ludowy Zespół Sportowy Czarnocin. Klub istniał już w latach 70. XX wieku i posiadał sekcje piłki nożnej i tenisa stołowego. Obecnie jest jednosekcyjny. Początkowo brał udział tylko w rozgrywkach lokalnych, a w sezonie 2014/2015 klub został zgłoszony do rozgrywek świętokrzyskiej klasy B.
Części wsi.
Gościniec, Kolonia, Zagrody

</doc>
<doc id="394750" url="https://pl.wikipedia.org/wiki?curid=394750" title="Czarnolas (województwo opolskie)">
Czarnolas (województwo opolskie)

Czarnolas (niem. "Petersheide")– wieś w Polsce położona w województwie opolskim, w powiecie nyskim, w gminie Skoroszyce.
W latach 1975–1998 miejscowość administracyjnie należała do ówczesnego województwa opolskiego.
Częścią miejscowości jest Łanów.

</doc>
<doc id="394751" url="https://pl.wikipedia.org/wiki?curid=394751" title="Czarnowiec (województwo warmińsko-mazurskie)">
Czarnowiec (województwo warmińsko-mazurskie)

Czarnowiec (niem. "Schwarzenberg)" – osada w Polsce położona w województwie warmińsko-mazurskim, w powiecie kętrzyńskim, w gminie Reszel. W latach 1975–1998 miejscowość administracyjnie należała do województwa olsztyńskiego.
Przy osadzie Czarnowiec, na wschód od wsi Biel znajduje się pagórek o wysokości 105 m, zwany Czarnogóra.
Historia.
Wieś powstała pod koniec XIX wieku. W latach dwudziestych XX wieku majątek ziemski w Czarnowcu o powierzchni 171 ha należał do Marii Wiliam.
Po II wojnie światowej w Czarnowcu powstał PGR, który przed likwidacją wchodził w skład Kombinatu PGR Sątopy z siedzibą w Sątopach-Samulewie. Kombinat PGR Sątopy powstał 1 lipca 1964 r., jako drugi w województwie olsztyńskim. W jego skład weszły gospodarstwa (PGR): Sątopy, Nisko, Wojkowo, Troksy, Mołdyty, Czarnowiec, Ryn Reszelski i Kolno. Do Zakładu Rolnego Czarnowiec należał obiekt produkcyjny w Bielu. W 1967 r. uzyskiwano średnio 3700-4000 litrów mleka od jednej krowy.
Dwór.
Dwór w Czarnowcu wybudowany został w pierwszych latach XX wieku. Dwór wzniesiony został na rzucie prostokąta i posiada nakrycie dachem naczółkowym. Na elewacji wzdłużnej budowla posiada trójosiowy ryzalit o dwóch poziomach użytkowych. Na elewacji bocznej znajduje się drewniany ganek. W czasie funkcjonowania PGR w budynku znajdowały się biura i mieszkanie pracownicze. Obecnie dwór jest własnością prywatną. Przy dworze znajduje się niewielki park.

</doc>
<doc id="394752" url="https://pl.wikipedia.org/wiki?curid=394752" title="Czarnowo (województwo kujawsko-pomorskie)">
Czarnowo (województwo kujawsko-pomorskie)

Czarnowo – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka, 7 km od granic Bydgoszczy i 22 km od granic Torunia.
Położenie.
Czarnowo położone jest w gminie Zławieś Wielka, powiecie toruńskim, na skraju historycznej Ziemi Chełmińskiej. Miejscowość zlokalizowana jest na terasie nadzalewowej doliny Wisły, którą oddziela od rzeki wał przeciwpowodziowy, a od strony północno-zachodniej zbocze wyższej terasy dolinnej porośniętej borem sosnowym.
Nazwa.
Miejscowość występowała w dokumentach pod nazwami: "Zacharnowo", "Czarnów", "Czarnaw", "Sczarnow", "Scharnow", "Tczarnaw", "Czarnowo" (1570).
Charakterystyka.
We wsi znajduje się m.in. kościół rzymskokatolicki, szkoła oraz dawna stacja kolejowa Czarnowo. W bezpośrednim sąsiedztwie wsi, na wiślanej skarpie znajduje się grodzisko Kamieniec. 
Demografia.
Według Narodowego Spisu Powszechnego (III 2011 r.) Czarnowo liczyło 735 mieszkańców. Jest ósmą co do wielkości miejscowością gminy Zławieś Wielka.
Komunikacja.
Przez Czarnowo przebiega droga krajowa Bydgoszcz-Toruń oraz rozpoczyna się droga wojewódzka wiodąca do Solca Kujawskiego poprzez przeprawę promową na Wiśle. W latach 1910-1966 istniała lokalna linia kolejowa Toruń Północny – Czarnowo.
Historia.
Pierwotnie wieś była własnością biskupów płockich. Nazwę miejscowości ("Carnowo") wymieniono 5 sierpnia 1222 roku w akcie nadania przez księcia Konrada Mazowieckiego rozległych posiadłości w ziemi chełmińskiej na rzecz biskupa misyjnego Prus Chrystiana. W 1228, wraz z całą ziemią chełmińską, została darowana zakonowi krzyżackiemu. Zarząd administracyjny nad wsią sprawowało komturstwo bierzgłowskie, od 1381 krzyżacka prokuratoria w Unisławiu, a od 1418 prokuratoria Pień. W 1285 roku właścicielem Czarnowa był szlachcic Arnold z Wałdowa Królewskiego, który nadał chłopom ziemię na prawie niemieckim oraz przywilej rybołówstwa na Wiśle w zamian za czynsz. W 1391 roku we wsi znajdowały się dwie oczynszowane karczmy oraz folwark o powierzchni upraw 59 łanów, specjalizujący się w hodowli koni, świń i bydła. W XIV wieku wzniesiono kościół parafialny (w XVII wieku do parafii należały wsie: Czarnowo, Toporzysko, Stanisławka, Zławieś, Pędzewo, Smolno i Kamionka). 
W 1457 roku król Kazimierz IV Jagiellończyk przekazał wieś na własność miastu Toruniowi, do którego należała aż do rozbiorów. W połowie XV wieku mieszkało tu na 24 łanach 24 zagrodników i 6 komorników. W 1585 roku istniał młyn wodny do przerabiania zboża na mąkę i kaszę. W XVII w. Czarnowo ogarnął ruch reformacyjny, do czego przyczyniły się wpływy kaznodziejów z Torunia, który był silnym ośrodkiem protestantyzmu. W tym okresie popularne nad Wisłą stało się osadnictwo olęderskie. Przybywający z Holandii mennonici otrzymywali prawo do wolnego uprawiania ziemi w zamian za czynsz płacony właścicielom gruntów. 
11 stycznia 1657 walczące ze Szwedami w czasie potopu wojska polskie dowodzone przez Stefana Czarnieckiego przedostały się tu przez zamarzniętą Wisłę. 
W 1772 roku miejscowość przeszła we władanie Królestwa Prus w ramach I rozbioru Polski. Część dóbr ziemskich rozparcelowano między osadników niemieckich. W 1880 roku mieszkało w Czarnowie w 50 domach 52 katolików i 463 ewangelików. 28 lutego 1910 roku otwarto stację kolejową Czarnowo na nowo zbudowanej linii wiodącej do Torunia Północnego. Prowadzono tu lokalny ruch pasażerski i towarowy. W 1939 roku, po wybuchu II wojny światowej, proboszcz parafii Roman Gdaniec został przez hitlerowców uwięziony w forcie VII w Toruniu i 28 października 1939 r. rozstrzelany w lasach Barbarki w pierwszej egzekucji 130 uwięzionych. 
W 1945 Czarnowo było siedzibą gromady (jednostki pomocniczej gminy), w latach 1954–1975 należało do gromady Toporzysko, a po reformie administracyjnej z 1975 roku do gminy Zławieś Wielka w województwie toruńskim. Od 1999 roku znajduje się w gminie Zławieś Wielka, w powiecie toruńskim i województwie kujawsko-pomorskim. Po 2000 roku miejscowość stała się jednym z beneficjentów procesu suburbanizacji okolic Bydgoszczy.

</doc>
<doc id="394753" url="https://pl.wikipedia.org/wiki?curid=394753" title="Czarnowo (województwo lubuskie)">
Czarnowo (województwo lubuskie)

Czarnowo (niem. "Neuendorf") – wieś w Polsce położona w województwie lubuskim, w powiecie krośnieńskim, w gminie Krosno Odrzańskie.
W latach 1975–1998 miejscowość administracyjnie należała do województwa zielonogórskiego.
Historia wsi.
Po wypędzeniu braci polskich z terenu Rzeczypospolitej w 1664 roku osiedlił się tu z rodziną Krzysztof Niemirycz, poeta. Jego "Bajki Ezopa" pisane wierszem wolnym wydane zostały w pobliskim Krośnie Odrzańskim w 1699 roku. Niemirycz zmarł przypuszczalnie w Czarnowie ok. 1710 roku .

</doc>
<doc id="394754" url="https://pl.wikipedia.org/wiki?curid=394754" title="Czarnowo (województwo podlaskie)">
Czarnowo (województwo podlaskie)

Czarnowo – wieś w Polsce położona w województwie podlaskim, w powiecie grajewskim, w gminie Szczuczyn.
Prywatna wieś szlachecka położona była w drugiej połowie XVI wieku w powiecie wąsoskim ziemi wiskiej województwa mazowieckiego. W latach 1975–1998 miejscowość administracyjnie należała do województwa łomżyńskiego.
W okresie międzywojennym w miejscowości stacjonowała placówka Straży Celnej „Czarnowo” a następnie placówka Straży Granicznej I linii „Czarnowo”.
Wierni kościoła rzymskokatolickiego należą do parafii św. Stanisława Biskupa i Męczennika w Niedźwiadnej.

</doc>
<doc id="394755" url="https://pl.wikipedia.org/wiki?curid=394755" title="Czarnowo (województwo pomorskie)">
Czarnowo (województwo pomorskie)

Czarnowo (dodatkowa nazwa w j. kaszub. Czôrnowò, niem. "Czarnowo") – wieś kaszubska w Polsce położona w województwie pomorskim, w powiecie chojnickim, w gminie Brusy.
W latach 1975–1998 miejscowość administracyjnie należała do województwa bydgoskiego.
Jest to rodzinna wieś poety kaszubskiego Jana Karnowskiego, znajduje się tu jego pomnik.
Według danych z 2011 roku miejscowość zamieszkiwało 216 osób.

</doc>
<doc id="394756" url="https://pl.wikipedia.org/wiki?curid=394756" title="Czarnowo (województwo zachodniopomorskie)">
Czarnowo (województwo zachodniopomorskie)

Czarnowo – wieś w Polsce położona w województwie zachodniopomorskim, w powiecie pyrzyckim, w gminie Kozielice.
W latach 1975–1998 miejscowość administracyjnie należała do województwa szczecińskiego.

</doc>
<doc id="394757" url="https://pl.wikipedia.org/wiki?curid=394757" title="Czarnówka (województwo mazowieckie)">
Czarnówka (województwo mazowieckie)

Czarnówka – wieś w Polsce położona w województwie mazowieckim, w powiecie otwockim, w gminie Wiązowna.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Linki zewnętrzne.
 

</doc>
<doc id="394758" url="https://pl.wikipedia.org/wiki?curid=394758" title="Czarnówka (województwo warmińsko-mazurskie)">
Czarnówka (województwo warmińsko-mazurskie)

Czarnówka (niem. "Czarnowken", od 1938 r. "Grundensee") – wieś w Polsce, położona w województwie warmińsko-mazurskim, w powiecie giżyckim, w gminie Wydminy.
W latach 1975–1998 miejscowość administracyjnie należała do województwa suwalskiego.
W pobliżu wsi zabytkowy cmentarz z XIX w. mauzoleum rodowym.

</doc>
<doc id="394760" url="https://pl.wikipedia.org/wiki?curid=394760" title="Czarnówko (województwo pomorskie)">
Czarnówko (województwo pomorskie)

Czarnówko (kaszb. "Czôrnòwkò") – wieś kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska. Wieś jest siedzibą sołectwa Czarnówko w którego skład wchodzi również miejscowość Kanin. Miejscowość położona jest w północnej części Kaszub, zwanej Nordą.
W latach 1975–1998 miejscowość administracyjnie należała do województwa słupskiego.
Przez Czarnówko przebiega droga rowerowa "Leśnice – Dolne i Górne Chocielewko – Czarnówko – Nowa Wieś Lęborska". 
W Czarnówku zlokalizowane jest stanowisko archeologiczne kultury wielbarskiej, na którym sukcesywnie odkrywane są znaleziska z II i III wieku n.e. pochodzące z krain położonych w starożytności nad Morzem Śródziemnym, w tym ze starożytnego Rzymu
W Czarnówku umiejscowione są dwa nadajniki nadające programy radiowe dla powiatu lęborskiego i okolic tzw. Lębork *Czarnówko (h70) oraz *Czarnówko (h72)*.
Tu ma także siedzibę Zakład Zagospodarowania odpadów "Czysta Błękitna Kraina" zajmujący się: sortowaniem, kompostowaniem i składowaniem odpadów. Korzystają z niego: 
-gminy i miasta: Lębork, Łeba oraz Puck
-gminy: Nowa Wieś Lęborska, Wicko, Cewice, Linia, Choczewo, Krokowa, Łęczyce, Władysławowo

</doc>
<doc id="394761" url="https://pl.wikipedia.org/wiki?curid=394761" title="Czarnówko (województwo zachodniopomorskie)">
Czarnówko (województwo zachodniopomorskie)

Czarnówko (niem. "Klein Zarnow") – osada w Polsce położona w województwie zachodniopomorskim, w powiecie gryfińskim, w gminie Widuchowa.
31 grudnia 2008 r. wieś miała 137 mieszkańców.
W latach 1975–1998 miejscowość administracyjnie należała do województwa szczecińskiego.

</doc>
<doc id="394762" url="https://pl.wikipedia.org/wiki?curid=394762" title="Czarnów (województwo lubuskie)">
Czarnów (województwo lubuskie)

Czarnów (niem. "Tschernow", 1937–1945 "Schernow") – wieś w Polsce położona w województwie lubuskim, w powiecie słubickim, w gminie Górzyca.
Położenie.
Duża wieś położona na skraju pradoliny Warty, ok. 8 km na północny wschód od Górzycy i 1 km na południe od drogi 22 Kostrzyn nad Odrą – Skwierzyna. Przy tej drodze znajduje się kolejowy przystanek osobowy "Czarnów" na rozbieranej linii Chyrzyno-Gorzów Wielkopolski Zieleniec.
W latach 1975–1998 miejscowość administracyjnie należała do województwa gorzowskiego.
Historia.
Wieś wzmiankowana w 1354 r. jako dobro rycerskie, od 1401 r. w posiadaniu biskupstwa lubuskiego. Kościół powstał tu już w średniowieczu, przebudowany w XVI w. spłonął w 1824 r. Świątynię odbudowano w latach 1826-1827 zachowując ocalałą, dolną część wieży z XV w. W 1927 r. kościół otrzymał cebulasty hełm.
We wsi działała Rolnicza Spółdzielnia Produkcyjna „Nowe Życie”.
Zabytki.
Do wojewódzkiego rejestru zabytków wpisany jest:
inne zabytki:
Ludność.
Mieszka tu wiele rodzin, które po II wojnie światowej zostały przesiedlone z terenów Kresów Wschodnich,
głównie z byłego województwa tarnopolskiego.
Sport.
W miejscowości działa piłkarski Klub Sportowy „Walka” Czarnów, założony 2 sierpnia 2010 roku i występujący w B-klasie.

</doc>
<doc id="394763" url="https://pl.wikipedia.org/wiki?curid=394763" title="Czarnów (województwo łódzkie)">
Czarnów (województwo łódzkie)

Czarnów – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość administracyjnie należała do województwa płockiego.
W 2011 roku liczba mieszkańców wynosiła 45 osób. 

</doc>
<doc id="394764" url="https://pl.wikipedia.org/wiki?curid=394764" title="Juliusz Osterwa">
Juliusz Osterwa

Juliusz Osterwa, właśc. Julian Andrzej Maluszek (ur. 23 czerwca 1885 w Krakowie, zm. 10 maja 1947 w Warszawie) – polski aktor i reżyser teatralny, wolnomularz. Jeden z najwybitniejszych polskich aktorów i reżyserów teatralnych w historii.
Życiorys.
Syn Franciszka Maluszka, woźnego w krakowskim magistracie, i Katarzyny z Wiśniowskich, akuszerki, według innych źródeł był synem księdza. Wcześnie osierocony i borykający się z biedą, nie ukończył gimnazjum św. Anny i we wrześniu 1904 pojawił się w Teatrze Ludowym (przy ul. Krowoderskiej 31) w Krakowie, gdzie debiutował 1 października 1904 rolą Jańcia ("Jojne Firułkes"). Za namową szkolnego kolegi Leona Schillera, którego rodzice pomagali Juliuszowi, od chwili debiutu przyjął pseudonim "Juliusz Osterwa", pochodzący od nazwy szczytu Osterwa w słowackich Tatrach Wysokich. W 1905 został przyjęty przez Ludwika Solskiego do Teatru Miejskiego w Krakowie. Występował w kabarecie "Zielony Balonik". Następnie wyjechał do Poznania, gdzie zyskał znaczną popularność i gdzie debiutował jako reżyser wystawiając "Horsztyńskiego". Dzięki rodzinie Czartoryskich został wprowadzony w środowisko zamożnych ziemian, które umożliwiło mu wyjazdy zagraniczne.
W latach 1907–1909 występował w teatrze w Wilnie, następnie w Poznaniu, a od 1910 na scenach warszawskich: Teatru Letniego, Teatru Nowego, Teatru Polskiego i Teatru Rozmaitości, przeważnie w rolach lirycznych młokosów, amantów i wesołych uwodzicieli. Dużą sławę przyniosła mu rola Księcia Reichstadtu w "Orlątku". W 1914 grał po polsku w Pradze, miał tam również reżyserować, co jednak udaremnił wybuch I wojny światowej. Jako poddany austriacki został deportowany do Samary. W 1916, wezwany przez Arnolda Szyfmana do Moskwy, był reżyserem tamtejszego Teatru Polskiego w Moskwie, następnie objął kierownictwo Teatru Polskiego w Kijowie. W 1918 powrócił do Warszawy, działał w teatrach Małym i Polskim.
W 1919 wraz z Mieczysławem Limanowskim założył pierwszy w Polsce teatr-laboratorium „Reduta”, początkowo przy Teatrze Rozmaitości, a od 1921 działający samodzielnie. „Redutą” kierował w Warszawie (1919–1924 i 1931–1939) oraz w Wilnie i Grodnie (1925–1929). Siedzibą zespołu stał się Teatr na Pohulance w Wilnie, z niego docierał z występami do wielu miast w Polsce. 1 kwietnia 1931 otworzył Instytut Reduty w Warszawie w podziemiach gmachu przy ul. Kopernika 36/40.
Wystawił m.in. następujące pozycje z polskiej i światowej klasyki: "Kordian", "Sułkowski", "Lilla Weneda", "Uciekła mi przepióreczka", "Książę Niezłomny". Kierując Redutą, był dyrektorem Teatru Rozmaitości w Warszawie (1923–1925) i Teatru im. Juliusza Słowackiego w Krakowie (1932–1935), ponadto gościnnie grał i reżyserował w Teatrze Narodowym w Warszawie.
We wrześniu 1939 stracił siedzibę Reduty, zburzoną podczas oblężenia Warszawy, oraz własne mieszkanie, przeniósł się do Krakowa, gdzie przetrwał cały okres okupacji niemieckiej. Współpracował tam z polityczno-wojskową katolicką organizacją podziemną Unia, udzielał lekcji wymowy w krakowskich seminariach duchownych.
Po II wojnie światowej współpracował z Teatrem Polskim w Warszawie i z Teatrem im. Juliusza Słowackiego w Krakowie. Był rektorem Państwowej Szkoły Dramatycznej w Krakowie. Po raz ostatni wystąpił w 1946 w "Fantazym". Wystąpił w filmie z 1921 "Za winy brata".
Mąż aktorki Wandy Osterwiny (ślub w 1912). Ojciec aktorki Elżbiety Osterwy. Jego drugą żoną była księżna Matylda Sapieha z Siedlisk (bratanica ks. arcybiskupa krakowskiego Adama Stefana kardynała Sapiehy). Miał z nią córkę Marię.
Został pochowany na Cmentarzu Salwatorskim w Krakowie (sektor SC14-1-3).
Upamiętnienie.
Imię Juliusza Osterwy noszą m.in. Teatr im. Juliusza Osterwy w Lublinie i Teatr im. Juliusza Osterwy w Gorzowie Wielkopolskim.
Od 1988 r. imię Juliusza Osterwy nosi ulica w Łodzi na osiedlu Andrzejów.

</doc>
<doc id="394765" url="https://pl.wikipedia.org/wiki?curid=394765" title="Czarny Las (powiat łęczyński)">
Czarny Las (powiat łęczyński)

Czarny Las – wieś w Polsce w województwie lubelskim, w powiecie łęczyńskim, w gminie Ludwin.
W latach 1975–1998 miejscowość administracyjnie należała do ówczesnego województwa lubelskiego.
Wieś położona przy krasowych jeziorach Uściwierz i Bikcze a okolona od północy pozostałościami rosnącego na czarnej ziemi lasu, stanowi sołectwo gminy Ludwin.

</doc>
<doc id="394766" url="https://pl.wikipedia.org/wiki?curid=394766" title="Czarny Las (województwo podlaskie)">
Czarny Las (województwo podlaskie)

Czarny Las – wieś w Polsce położona w województwie podlaskim, w powiecie augustowskim, w gminie Sztabin.
Wieś leśnictwa nowodworskiego w ekonomii grodzieńskiej w drugiej połowie XVII wieku. Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="394767" url="https://pl.wikipedia.org/wiki?curid=394767" title="Czarnylas (województwo pomorskie)">
Czarnylas (województwo pomorskie)

Czarnylas – wieś kociewska w Polsce położona w województwie pomorskim, w powiecie starogardzkim, w gminie Skórcz na Kociewiu. Na południe od miejscowości znajduje się jezioro Czarnoleskie.
W latach 1975–1998 miejscowość administracyjnie należała do województwa gdańskiego.

</doc>
<doc id="394768" url="https://pl.wikipedia.org/wiki?curid=394768" title="Czarny Las (powiat częstochowski)">
Czarny Las (powiat częstochowski)

Czarny Las (niem. "Hilsbach") – wieś w Polsce położona w województwie śląskim, w powiecie częstochowskim, w gminie Mykanów.
W latach 1975–1998 miejscowość administracyjnie należała do województwa częstochowskiego.
Historia.
Jako jedna z miejscowości w gminie została założona przez ewangelickich kolonistów niemieckich. Wieś powstała na przełomie XVIII i XIX wieku. Dokładna data nie jest znana, choć niektóre źródła podają, że pierwsi koloniści przybyli w 1786 z Czech i Niemiec, m.in. z Wirtembergii i Szwarzwaldu (Szwabia). Pierwotnie wieś tkaczy nazywała się "Hilsbach" (bądź "Hillbach"), co znajduje potwierdzenie w księgach parafialnych z pierwszej połowy XIX wieku.
Była to wówczas największa niemiecka kolonia w tej okolicy, stanowiąc zalążek późniejszej parafii Ewangelicko-Augsburskiej w Częstochowie.
Domy budowano wzdłuż drogi wiodącej z Kuźnicy Kiedrzyńskiej do Częstochowy przez Kiedrzyn. Do 1930 roku Czarny Las należał administracyjnie do gminy Grabówka, potem do gminy Kamyk.
Opiekę duszpasterską nad czarnoleskimi ewangelikami sprawowali początkowo kapelani wojsk pruskich, a następnie duchowni ze Śląska, przede wszystkim Tarnowskich Gór. Po powstaniu w roku 1820 parafii ewangelickiej w Wieluniu, ewangelicy z Czarnego Lasu udawali się tam na nabożeństwa. W roku 1822, dzięki zapomodze cara Aleksandra I, na skrzyżowaniu wsi, tuż obok stawu, wybudowano Dom Modlitwy, w którym odbywały się nabożeństwa. Za odprawianie nabożeństw odpowiedzialni byli księża z parafii w Wieluniu. Od 1845 stał się on filiałem parafii ewangelickiej z Wielunia. W 1852 roku ze względu na znaczący rozwój Częstochowy po wybudowaniu Kolei Warszawsko-Wiedeńskiej przeniesiono tam siedzibę filiału, czym zapoczątkowano tamtejszą parafię ewangelicką.
Od utworzenia pierwszej szkoły podstawowej w 1820 do odzyskania niepodległości w 1918 nauczano tu tylko w językach niemieckim i rosyjskim. Język polski został wprowadzony do nauczania, gdy w październiku 1923 obok starej szkoły wybudowano nową. Początkowo w klasach starszych równolegle do języka polskiego funkcjonował język niemiecki, jednak po dwóch latach został usunięty jako język obcy.
Dzięki działalności mieszkańców we wsi powstały między 1921 a 1924 straż pożarna i kółko rolnicze. Dzięki staraniom tych organizacji zelektryfikowano wieś. Ochotnicza Straż Pożarna dysponowała całym sprzętem pożarniczym łącznie z beczkowozem. W latach 1933-1935 przeprowadzono meliorację większości gruntów. W roku 1937 powstała spółka wodna. Teren wsi był bardzo dobrze zagospodarowany, a dzięki żyznym glebom jej mieszkańcy oprócz tkactwa mogli także zająć się uprawą roli. Uprawiano głównie truskawki, które następnie były sprzedawane na całym terenie Śląska. Wkrótce Czarny Las stał się znaczącym ośrodkiem plantacji truskawek. Oprócz ciężkiej pracy mieszkańcy Czarnego Lasu znajdowali także czas na wspólną zabawę. Temu celowi służył budynek remizy bądź ogrody gospodarcze. Zabawy te były często połączone z loterią fantową, a do tańca grała miejscowa orkiestra dęta. Dzięki spisowi ludności, który miał miejsce w latach 1915-1942, wiadomo, iż w tych latach Czarny Las zamieszkiwały 633 osoby, z których 480 było wyznania ewangelickiego.
W czasie II wojny światowej Czarny Las znajdował się na terenie Generalnego Gubernatorstwa.
Ze względu na niemieckie pochodzenie znaczna część mieszkańców została wpisana na Volkslistę. Część mężczyzn wcielono do wojska niemieckiego. W roku 1940 zapadła decyzja ówczesnych władz okupacyjnych o natychmiastowym wysiedleniu ludności polskiej i zasiedlenia ludności niemieckiej. Niektórzy mieszkańcy wsi zostali aresztowani i wywiezieni na roboty przymusowe oraz do obozów koncentracyjnych.
W roku 1945 i następnych latach mieszkańcy wsi pochodzenia niemieckiego, na podstawie przepisów Polskiej Rzeczypospolitej Ludowej musieli opuścić swoje posiadłości. Część z nich trafiła do więzienia. W kwietniu 1945 roku do Czarnego Lasu przybyli repatrianci zza Buga, którzy zajmowali poniemieckie gospodarstwa.
We wsi zachowało się kilkanaście starych domów zbudowanych z łupanego kamienia o typowej, niemieckiej budowie.
Cmentarz ewangelicki w Czarnym Lesie.
W Czarnym Lesie znajduje się dawny cmentarz ewangelicki, założony w XVIII wieku przez kolonistów niemieckich. Zachowało się kilkadziesiąt grobów w różnym stanie. Najstarsze pochodzą z połowy XIX wieku, a najnowsze z okresu II wojny światowej. Kilka grobów ma zamontowane nowe tablice. Ewangelicy częstochowscy korzystają z Cmentarza św. Rocha w Częstochowie, gdzie jest część ewangelicko-augsburska. Teren cmentarza w Czarnym Lesie w 2009 został przekazany parafii katolickiej w Czarnym Lesie i połączony z tamtejszym cmentarzem. Planowana była rewitalizacja terenu. Większość krzewów i zarośli porastających teren nekropolii usunięto, niwelując również znaczną liczbę istniejących w dobrym stanie grobów ziemnych. Mimo tego cmentarz był zarośnięty i zaniedbany. W 2018 na zlecenie parafii rzymskokatolickiej wycięto drzewa i wyrównano teren, co zatarło ślady pochówków. Pozostał jedynie drewniany krzyż i kilka murowanych nagrobków.
Ewangelickie księgi metrykalne.
Do 1846 roku ewidencję narodzin, zgonów i ślubów mieszkańców Czarnego Lasu prowadzono w Wieluniu oraz – częściowo – w katolickiej parafii w Białej, gdyż tam było najbliżej mieszkańcom Czarnego Lasu aby zgłosić narodziny dziecka, chęć zawarcia ślubu lub zgon członka rodziny. Księgi ewangelickiego filiału zostały założone w 1846 roku, obecnie ich duplikaty są dostępne w Archiwum Państwowym w Częstochowie, stanowiąc cenne źródło badań genealogicznych. Od 1868 roku księgi te były prowadzone w języku rosyjskim (aż do 1918 roku). Archiwum Państwowe w Częstochowie dysponuje księgami do roku 1905. Nowsze znajdują się w Urzędzie Stanu Cywilnego w Częstochowie.

</doc>
<doc id="394769" url="https://pl.wikipedia.org/wiki?curid=394769" title="Czarnystok (województwo lubelskie)">
Czarnystok (województwo lubelskie)

Czarnystok – wieś w Polsce, położona w województwie lubelskim, w powiecie zamojskim, w gminie Radecznica.
W latach 1975–1998 miejscowość administracyjnie należała do województwa zamojskiego.
Integralne części wsi.
Wieś stanowi sołectwo gminy Radecznica.
Historia.
W źródłach od 1564 r. wieś należała wówczas do rodu Latyczyńskich. Od nich w 1603 roku część wsi nabył Jan Zamoyski i włączył do ordynacji.
W XVIII i XIX w. cała już wieś należała do gorajeckiego klucza ordynackiego. W XVIII stuleciu żona ówczesnego dzierżawcy wsi – Młodecka, na wieść o tym, że chłopi tutejsi zanieśli na nią suplikę do Zamościa, do ordynata, kazała złapać kilku chłopów i okrutnie ich obić, przy czym całej wsi oświadczyła, że „...jeszcze was lat 3 trzymać będę i choć was pozabijam, to się jm. pana ordynata o to nie boję...”. Natomiast sam dzierżawca Młodecki zagroził chłopom, iż zabije każdego, kto będzie się skarżył na niego.
Według spisu z 1827 roku wieś liczyła 100 domostw, zamieszkałych przez 662 chłopów, natomiast według spisu z 1921 r. – 174 domy oraz 981 mieszkańców, w tym 10 Żydów i 14 prawosławnych.

</doc>
<doc id="394770" url="https://pl.wikipedia.org/wiki?curid=394770" title="Czarnystok (województwo podlaskie)">
Czarnystok (województwo podlaskie)

Czarnystok – wieś w Polsce położona w województwie podlaskim, w powiecie monieckim, w gminie Jasionówka.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego. 21 grudnia 1998 nastąpiła zmiana urzędowej nazwy wsi z Czarny Stok na Czarnystok.
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="394771" url="https://pl.wikipedia.org/wiki?curid=394771" title="Czartki (powiat kaliski)">
Czartki (powiat kaliski)

Czartki – wieś w Polsce położona w województwie wielkopolskim, w powiecie kaliskim, w gminie Żelazków.
W latach 1975–1998 miejscowość administracyjnie należała do województwa kaliskiego.
Zobacz też: Czartki 

</doc>
<doc id="394772" url="https://pl.wikipedia.org/wiki?curid=394772" title="Czartoria (województwo lubelskie)">
Czartoria (województwo lubelskie)

Czartoria – wieś w Polsce położona w województwie lubelskim, w powiecie zamojskim, w gminie Miączyn.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Miączyn.

</doc>
<doc id="394773" url="https://pl.wikipedia.org/wiki?curid=394773" title="Czartoria (województwo podlaskie)">
Czartoria (województwo podlaskie)

Czartoria – wieś w Polsce położona w województwie podlaskim, w powiecie łomżyńskim, w gminie Miastkowo. 
W roku 2011 liczba mieszkańców we wsi Czartoria wynosiła 202. 
Wierni kościoła rzymskokatolickiego należą do parafii Matki Bożej Różańcowej w Miastkowie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku wieś zamieszkiwało 317 osób, 315 było wyznania rzymskokatolickiego a 2 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 60 budynków mieszkalnych. Miejscowość należała do parafii rzymskokatolickiej w Miastkowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="394774" url="https://pl.wikipedia.org/wiki?curid=394774" title="Czartoryja (województwo łódzkie)">
Czartoryja (województwo łódzkie)

Czartoryja – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość administracyjnie należała do województwa sieradzkiego.
Warianty nazwy miejscowości według:

</doc>
<doc id="394775" url="https://pl.wikipedia.org/wiki?curid=394775" title="NGC 1976">
NGC 1976



</doc>
<doc id="394776" url="https://pl.wikipedia.org/wiki?curid=394776" title="Czartoryja (województwo zachodniopomorskie)">
Czartoryja (województwo zachodniopomorskie)

Czartoryja – wieś w Polsce położona w województwie zachodniopomorskim, w powiecie gryfińskim, w gminie Chojna.
W latach 1975–1998 miejscowość administracyjnie należała do województwa szczecińskiego.

</doc>
<doc id="394777" url="https://pl.wikipedia.org/wiki?curid=394777" title="Czartowo (województwo lubuskie)">
Czartowo (województwo lubuskie)

Czartowo – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko.
W latach 1975–1998 miejscowość administracyjnie należała do województwa gorzowskiego.
Pierwotna nazwa miejscowości brzmi Schartowswalde. W XVII wieku zarządcą okolicznych lasów był niemiecki hrabia Schartow i od jego nazwiska wzięła się nazwa powstałej na tym terenie późniejszej wsi. W pobliskich lasach znajdują się ruiny cmentarza poniemieckiego z XIX wieku. Obecnie Czartowo jest zamieszkane przez ok. 60 osób. Są to przeważnie rolnicy. Od roku 2004 istnieje urząd sołtysa dla wsi Czartowo (wcześniej należało ono do sołectwa Niegosław).

</doc>
<doc id="394779" url="https://pl.wikipedia.org/wiki?curid=394779" title="Czartowo (województwo wielkopolskie)">
Czartowo (województwo wielkopolskie)

Czartowo – wieś w Polsce położona w województwie wielkopolskim, w powiecie konińskim, w gminie Skulsk.
W latach 1975–1998 miejscowość administracyjnie należała do województwa konińskiego.
Zobacz też: Czartowo, Czartów 

</doc>
<doc id="394780" url="https://pl.wikipedia.org/wiki?curid=394780" title="Czasław (województwo lubuskie)">
Czasław (województwo lubuskie)

Czasław – wieś w Polsce położona w województwie lubuskim, w powiecie nowosolskim, w gminie Otyń.
W latach 1975–1998 miejscowość administracyjnie należała do województwa zielonogórskiego.
Demografia.
Liczba mieszkańców miejscowości w poszczególnych latach:

</doc>
<doc id="394781" url="https://pl.wikipedia.org/wiki?curid=394781" title="Czasław (województwo małopolskie)">
Czasław (województwo małopolskie)

Czasław – wieś w Polsce położona w województwie małopolskim, w powiecie myślenickim, w gminie Raciechowice. W latach 1975–1998 miejscowość administracyjnie należała do województwa krakowskiego.
W Czasławiu znajduje się Szkoła Podstawowa im. Mikołaja Kopernika, która została założona 11 sierpnia 1900 roku. Jest ona prowadzona przez Stowarzyszenie Integracji, Rozwoju i Promocji Wsi Czasław.
Urodził się tutaj generał brygady oraz pilot Ludomił Rayski.
W 1899 r. Odo Bujwid zakupił w Czasławiu majątek, by przenieść tu swoje konie szczepienne (do sporządzania szczepionki przeciwbłoniczej). Tutaj przyszedł na świat jego syn – Jan.

</doc>
<doc id="394782" url="https://pl.wikipedia.org/wiki?curid=394782" title="Cząstków (województwo świętokrzyskie)">
Cząstków (województwo świętokrzyskie)

Cząstków – wieś w Polsce położona w województwie świętokrzyskim, w powiecie kieleckim, w gminie Nowa Słupia.
W latach 1975–1998 miejscowość administracyjnie należała do województwa kieleckiego.
Obok wsi przepływa rzeka Pokrzywianka.
Według danych z 2011 roku miejscowość zamieszkiwało 436 osób.

</doc>
<doc id="394783" url="https://pl.wikipedia.org/wiki?curid=394783" title="Czeberaki (województwo lubelskie)">
Czeberaki (województwo lubelskie)

Czeberaki – wieś w Polsce położona w województwie lubelskim, w powiecie parczewskim, w gminie Milanów.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Milanów.
Wierni Kościoła rzymskokatolickiego należą do parafii św. Jana Chrzciciela w Parczewie.
Historia.
W drugiej połowie XIX wieku Czeberaki opisano jako wieś z folwarkiem tej nazwy w powiecie radzyńskim, gminie Milanów, parafii w Parczewie. Według spisu z 1827 roku było tu 48 domów i 287 mieszkańców. W roku 1880 spisano 48 domów i 315 mieszkańców, gruntu 857 mórg.

</doc>
<doc id="394784" url="https://pl.wikipedia.org/wiki?curid=394784" title="Czeberaki (województwo mazowieckie)">
Czeberaki (województwo mazowieckie)

Czeberaki – wieś w Polsce położona w województwie mazowieckim, w powiecie łosickim, w gminie Stara Kornica. Leży nad rzeką Kałużą dopływem Tocznej. Wieś leży na trasie drogi łączącej Popławy z Hruszniewem i dalej do Górek.
Według danych z 2011 roku wieś zamieszkiwało 125 osób. Z tego 46,6% mieszkańców to kobiety, a 53,6% ludności stanowią mężczyźni. Całą miejscowość zamieszkuje 2,5% mieszkańców gminy.
Mieszkańcy wsi należą do rzymskokatolickiej parafii św. Wojciecha w Górkach lub Macierzyństwa NMP w Łuzkach
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="394785" url="https://pl.wikipedia.org/wiki?curid=394785" title="Czechowo (województwo warmińsko-mazurskie)">
Czechowo (województwo warmińsko-mazurskie)

Czechowo (niem. "Böhmischgut") – wieś w Polsce położona w województwie warmińsko-mazurskim, w powiecie elbląskim, w gminie Elbląg. Leży na południowym skraju Wysoczyzny Elbląskiej.
Wieś okręgu sędziego ziemskiego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.

</doc>
<doc id="394786" url="https://pl.wikipedia.org/wiki?curid=394786" title="Czechowo (województwo wielkopolskie)">
Czechowo (województwo wielkopolskie)

Czechowo – wieś w Polsce położona w województwie wielkopolskim, w powiecie gnieźnieńskim, w gminie Niechanowo.
W latach 1975–1998 miejscowość administracyjnie należała do województwa poznańskiego.

</doc>
<doc id="394787" url="https://pl.wikipedia.org/wiki?curid=394787" title="Czechówka (województwo lubelskie)">
Czechówka (województwo lubelskie)

Czechówka – wieś w Polsce położona w województwie lubelskim, w powiecie zamojskim, w gminie Grabowiec.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Grabowiec.
Historia.
Czechówka wieś w powiecie hrubieszowskim, gminie i parafii Grabowiec. W 1827 r. było tu 11 domów i 67 mieszkańców. Folwark Czechówka z wsią tej samej nazwy oddalony od Lublina wiorst 83, od Hrubieszowa wiorst 21, od Wojsławic 5 wiorst, od Kowla wiorst l00, od rzeki Wieprz wiorst 33. Rozległość wynosi mórg 225, w tym: grunta orne i ogrody mórg 122, łąk było mórg 12, lasu mórg 80, nieużytki i place stanowiły mórg 12. W folwarku młyn wodny. Wieś Czechówka posiadała osad 9, gruntu mórg 98. Folwark Czechówka powstał w roku 1868 z oddzielenia od dóbr Białowody.
Uwagi.
W powiecie lubelskim opisano w XIX wieku Czechówkę, rzeczkę która bierze początek koło wsi Sławinka w powiecie lubelskim, płynie pod Lublinem, między wsią Czechówką Górną, a Czechówką Dolną i ubiegłszy 1 milę, wpada do Bystrzycy z lewego brzegu w Lublinie.

</doc>
<doc id="394788" url="https://pl.wikipedia.org/wiki?curid=394788" title="Czechówka (województwo małopolskie)">
Czechówka (województwo małopolskie)

Czechówka – wieś w Polsce położona w województwie małopolskim, w powiecie myślenickim, w gminie Siepraw}.
W latach 1975–1998 miejscowość administracyjnie należała do województwa krakowskiego.
Powstanie wsi datowane na XII/XIII wiek (z tego okresu pochodzą pierwsze wzmianki). Prawdopodobnie założona przez Czecha z dworu króla Kazimierza Sprawiedliwego, choć ślady bytowania ludzi pochodzą sprzed kilkunastu tysięcy lat. Dawniej nazywana Czechową Wolą. W średniowieczu polowali tutaj królowie polscy, którzy przyjeżdżali tutaj z pobliskiego Zamku Dobczyckiego. We wsi znajdował się kiedyś stary dworek. Z nielicznych pozostałości z czasów zaborów pozostał dzwon, którym zwoływano ludzi do robót pańszczyźnianych.
Wieś położona na Pogórzu Wielickim znana jest, tak jak i cała gmina, z produkcji szczotek i pędzli. Płynąca przez wieś rzeczka Wolnica zasila Jezioro Dobczyckie.&lt;br&gt;
Wieś posiada szkołę podstawową z przedszkolem.

</doc>
<doc id="394789" url="https://pl.wikipedia.org/wiki?curid=394789" title="Czechów (województwo lubuskie)">
Czechów (województwo lubuskie)

Czechów () – wieś w Polsce położona w województwie lubuskim, w powiecie gorzowskim, w gminie Santok.
W latach 1975–1998 miejscowość administracyjnie należała do województwa gorzowskiego.
Położenie i warunki geograficzne.
Wieś w dolinie Warty, na wschodnich rogatkach Gorzowa Wielkopolskiego i 6 km na zachód od Santoka. Starsza część wsi położona jest w wąwozie wyżłobionym w wysokiej krawędzi Równiny Gorzowskiej. Z okolicznych wzgórz rozciągają się rozległe widoki na rozlewiska Warty. Przez Santok prowadzą turystyczne szlaki piesze, rowerowe i wodne.
Historia.
W średniowieczu istniał tu gród obronny, według legendy nazwa wsi wywodzi się od osiedlonych tu Czechów, tworzących załogę grodu i sprowadzonych przez Mieszka I. Pierwsza wzmianka pisemna o wsi pochodzi z 1238 r., gdy Władysław Odonic przekazał ją templariuszom. Od 1345 r. osada stanowiła własność Landsberga (Gorzowa Wielkopolskiego).
W 1763 r. wzniesiono w Czechowie szachulcową świątynię. Po pożarze wsi w 1834 r. odbudowano ją w stylu neogotyckim.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="394790" url="https://pl.wikipedia.org/wiki?curid=394790" title="Czechów (województwo świętokrzyskie)">
Czechów (województwo świętokrzyskie)

Czechów – wieś w Polsce, położona w województwie świętokrzyskim, w powiecie pińczowskim, w gminie Kije.
W latach 1975–1998 miejscowość administracyjnie należała do województwa kieleckiego.
Historia.
Według tradycji za czasów Kazimierza Wielkiego miejscowy sołtys, niezapamiętany z imienia, gorliwie pełniąc swoje obowiązki, otrzymał na własność 150 mórg gruntu. Na skutek rozrastającej się rodziny, kolonia ta uległa rozdrobnieniu. Jej właściciele nie płacili czynszu, nie odrabiali też robocizny.
Czechów był ośrodkiem kasztelanii.
W 1827 r. było tu 27 domów i 203 mieszkańców.

</doc>
<doc id="394791" url="https://pl.wikipedia.org/wiki?curid=394791" title="Czechy (powiat świdnicki)">
Czechy (powiat świdnicki)

Czechy (niem."Tschechen", od 1937 "Friedrichsrode") – wieś w Polsce położona w województwie dolnośląskim, w powiecie świdnickim, w gminie Jaworzyna Śląska.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Kult religijny.
W Czechach jest nowo powstały kościół. W 2007 r. biskup Ignacy Dec włożył do ołtarza relikwie bł. Matki Marii Karłowskiej. 5 lipca 2009 poświęcono kościół w Czechach. Termin corocznego odpustu: 2 czerwca. Czechy należą do parafii św. Barbary w Pastuchowie.

</doc>
<doc id="394792" url="https://pl.wikipedia.org/wiki?curid=394792" title="Czechy (województwo łódzkie)">
Czechy (województwo łódzkie)

Czechy – wieś w Polsce położona w województwie łódzkim, w powiecie zduńskowolskim, w gminie Zduńska Wola.
Wieś królewska w starostwie sieradzkim w powiecie szadkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego. W 1946 r. odkryto tu zabytki z epoki kamienia. W miejscowości mieści się Zespół Szkoły Podstawowej i Przedszkola im. Jana Pawła II w Czechach.
Przez miejscowość przebiega droga wojewódzka nr 482.

</doc>
<doc id="394793" url="https://pl.wikipedia.org/wiki?curid=394793" title="Czechy (województwo małopolskie)">
Czechy (województwo małopolskie)

Czechy – wieś w Polsce położona w województwie małopolskim, w powiecie krakowskim, w gminie Słomniki.
W latach 1975–1998 miejscowość administracyjnie należała do województwa krakowskiego.
Historia.
Nazwa wsi wskazuje, że osadzono w niej jeńców lub osadników czeskich, prawdopodobnie we wczesnym średniowieczu. W miejscowości tej swoją posiadłość miał Jan Czeski, mąż Zofii z Maciejowskich Czeskiej.
W miejscowości znajduje się Rolnicza Spółdzielnia Produkcyjna.
Zabytki.
Obiekty wpisane do rejestru zabytków nieruchomych województwa małopolskiego:
Wspólnoty wyznaniowe.
Czechy należą do parafii Niegardów. Przyjmuje się, że znajdujący się w niegardowskim kościele pw. Świętego Jakuba Apostoła obraz Matki Boskiej Niegardowskiej stanowi dar Zofii Czeskiej.

</doc>
<doc id="394794" url="https://pl.wikipedia.org/wiki?curid=394794" title="Czechy (województwo wielkopolskie)">
Czechy (województwo wielkopolskie)

Czechy – wieś w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość administracyjnie należała do województwa poznańskiego.
Zobacz też: Czechy, Czechy Orlańskie, Czechy Zabłotne, Czechyń 

</doc>
<doc id="394795" url="https://pl.wikipedia.org/wiki?curid=394795" title="Czechy (województwo zachodniopomorskie)">
Czechy (województwo zachodniopomorskie)

Czechy (dawniej: niem. "Zechendorf") – wieś w Polsce położona w województwie zachodniopomorskim, w powiecie szczecineckim, w gminie Grzmiąca.

</doc>
<doc id="394796" url="https://pl.wikipedia.org/wiki?curid=394796" title="Czeczewo (województwo kujawsko-pomorskie)">
Czeczewo (województwo kujawsko-pomorskie)

Czeczewo – wieś w Polsce, położona w województwie kujawsko-pomorskim, w powiecie grudziądzkim, w gminie Radzyń Chełmiński.
Podział administracyjny.
W latach 1975–1998 miejscowość administracyjnie należała do województwa toruńskiego.
Drogi wojewódzkie.
Przez wieś przechodzi droga wojewódzka nr 543.
Historia.
Wieś występuje w dokumentach jako niem. "Schötzau, Schetzau, Czeczaw", powstała w XIV wieku. Według rejestru czynszów Radzynia Chełmińskiego z 1414 r. liczyła 21 włók. W 1435 r. 7 włók było wolnych od czynszu (należały do sołtysa i być może proboszcza). W 1414 r. w wyniku działań wojennych zniszczeniu uległo jedno gospodarstwo, a straty oszacowano na 100 grzywien. Wielki mistrz krzyżacki Paul von Russdorf w 1427 r. nadał sołectwo Kunzowi Gerhardowi, a następnie w 1432 r. szlachcicowi Wojciechowi z Konojad. W 1438 r. Czeczewo było własnością zakonu krzyżackiego. W 1590 r. wieś była własnością królewską. W 1667 r. Czeczewo należało w połowie do starostwa radzyńskiego, a w połowie do Piotra Czapskiego.
Według relacji Goldbecka z 1789 r. wieś była królewskim folwarkiem o 9 domach. We wsi znajdowała się karczma. Od 1838 r. wieś dzierżawił Rostocki. Od 1865 r. zmieniono nazwę wsi na "Schötzau", miało ono powierzchnię 334,7 ha i zamieszkiwało ją 225 mieszkańców. W 2. połowie XIX wieku wieś przeszła w dzierżawę rodziny Trittelów, a na początku XX wieku w ręce Pawła Kumma, ten z kolei sprzedał swoje dobra w 1920 Kazimierzowi Rozwadowskiemu.
Demografia.
W 1865 r. zamieszkiwało ją 225 mieszkańców. W 1944 r. Czeczewo zamieszkiwały 183 osoby, zaś w 2000 – 301. Sołectwo w roku 2007 miało powierzchnię 748 ha, zamieszkiwało je 410 osób. Według Narodowego Spisu Powszechnego (III 2011 r.) wieś liczyła 380 mieszkańców. Jest drugą co do wielkości miejscowością gminy Radzyń Chełmiński.

</doc>
<doc id="394797" url="https://pl.wikipedia.org/wiki?curid=394797" title="Czeczewo (województwo pomorskie)">
Czeczewo (województwo pomorskie)

Czeczewo (dwujęzyczne nazewnictwo geograficzne w Polsce – w j. kaszub. Czeczewò) – wieś kaszubska w Polsce, położona w województwie pomorskim, w powiecie kartuskim, w gminie Przodkowo.
W latach 1975–1998 miejscowość administracyjnie należała do województwa gdańskiego.
W miejscowości znajduje się rzymskokatolicka parafia św. Józefa, należąca do dekanatu Kielno w archidiecezji gdańskiej.
Historia.
Miejscowość pod zlatynizowaną nazwą "villa Cenczenwo" wymieniona jest w łacińskim dokumencie wydanym w Świeciu w 1283 roku sygnowanym przez księcia pomorskiego Mściwoja II. Dawna niemiecka nazwa wsi to "Czetschau". 

</doc>
<doc id="394798" url="https://pl.wikipedia.org/wiki?curid=394798" title="Czekaj (województwo łódzkie)">
Czekaj (województwo łódzkie)

Czekaj – wieś w Polsce położona w województwie łódzkim, w powiecie poddębickim, w gminie Uniejów.
8 września 1939 żołnierze Wehrmachtu zamordowali 19 osób a wieś prawie całkowicie spalili.
W latach 1975–1998 miejscowość administracyjnie należała do województwa konińskiego.

</doc>
<doc id="394799" url="https://pl.wikipedia.org/wiki?curid=394799" title="Czekaj (województwo podkarpackie)">
Czekaj (województwo podkarpackie)

Czekaj – wieś w Polsce położona w województwie podkarpackim, w powiecie jasielskim, w gminie Osiek Jasielski.
W latach 1975–1998 miejscowość administracyjnie należała do województwa krośnieńskiego.

</doc>
<doc id="394800" url="https://pl.wikipedia.org/wiki?curid=394800" title="Czekaj (województwo świętokrzyskie)">
Czekaj (województwo świętokrzyskie)

Czekaj – wieś sołecka w Polsce położona w województwie świętokrzyskim, w powiecie jędrzejowskim, w gminie Sędziszów.
W latach 1975–1998 miejscowość administracyjnie należała do województwa kieleckiego.

</doc>
<doc id="394801" url="https://pl.wikipedia.org/wiki?curid=394801" title="Czekanów (województwo mazowieckie)">
Czekanów (województwo mazowieckie)

Czekanów – wieś w Polsce położona w województwie mazowieckim, w powiecie sokołowskim, w gminie Jabłonna Lacka.
W latach 1975–1998 miejscowość administracyjnie należała do województwa siedleckiego.
Wieś jest siedzibą rzymskokatolickiej parafii św. Andrzeja Boboli
Historia.
Archeolodzy stwierdzili, że w Czekanowie już od VI wieku n.e. rozwijał się lokalny mikroregion osadniczy. Początkowo w jego skład wchodziło kilka osad otwartych, których faza najbardziej intensywnego użytkowania przypadała na VIII–X wiek. Dwie główne osady znajdowały się w bezpośrednim sąsiedztwie cmentarza wyodrębnionego z otoczenia poprzez budowę dookolnej palisady i usypanie symbolicznych wałów oraz odcięcie głębokim rowem. Dokonywano tam również czynności obrzędowych – najpewniej związanych z nieznanym pogańskim kultem zmarłych. Rozkwit osadniczy mikroregionu, objawiający się znacznym przyrostem liczby zasiedlonych punktów, nastąpił w ciągu XI stulecia i połączony był z przeniesieniem centrum osadniczego na przeciwległy brzeg rzeki Turnej, gdzie być może zbudowano wówczas założenie obronne w postaci grodu obronnego. 
W czasie II wojny światowej małżeństwo Alfreda i Bolesław Pietraszek ukrywali w swoim majątku w Czekanowie 18 osób pochodzenia żydowskiego. Za swoją bohaterską postawę uhonorowani zostali w 2007 r. najwyższym izraelskim odznaczeniem państwowym Sprawiedliwy wśród Narodów Świata. 
W miejscowości urodził się Stanisław Bądzyński – polski chemik i fizjolog. Jeden z założycieli Polskiego Towarzystwa Chemicznego.

</doc>
<doc id="394802" url="https://pl.wikipedia.org/wiki?curid=394802" title="Czekanów (województwo wielkopolskie)">
Czekanów (województwo wielkopolskie)

Czekanów – wieś w Polsce, położona w województwie wielkopolskim, w powiecie ostrowskim, w gminie Ostrów Wielkopolski, przy północno-wschodniej granicy Ostrowa, przy drodze krajowej nr 25 Wrocław-Bydgoszcz. 
W latach 1975–1998 do województwa kaliskiego, a w latach 1887-1975 i od 1999 do powiatu ostrowskiego. Do 1954 roku istniała gmina Czekanów.
Znany od 1435 roku. Według Słownika Geograficznego Królestwa Polskiego pod koniec XIX wieku majątek należał do Radziwiłłów. Miejscowość przynależała administracyjnie przed rokiem 1887 do powiatu odolanowskiego. 
W Czekanowie znajduje się powstały w XVIII w. zespół rezydencjonalny "Pałac Bagatela". Była to stała siedziba właścicieli majątku Czekanów. Założycielem pałacu był Michał Biernacki herbu Poraj, który odziedziczył majątek w 1768 roku. Do 1810 roku miejsce, w którym powstał dwór "Bagatela" znane było jako "folwark Marczewskie". Pałac znajduje się przy ulicy Środkowej 96. 

</doc>
<doc id="394803" url="https://pl.wikipedia.org/wiki?curid=394803" title="Czerlin (województwo warmińsko-mazurskie)">
Czerlin (województwo warmińsko-mazurskie)

Czerlin (niem. "Klein Nappern") – wieś w Polsce położona w województwie warmińsko-mazurskim, w powiecie iławskim, w gminie Lubawa. W latach 1975–1998 miejscowość administracyjnie należała do województwa olsztyńskiego.
Historia.
Wieś powstała w 1445 r., kiedy to wielki mistrz Konrad von Erlichhausen nadał Pawłowi Danowskiego czterdzieści włók na prawie magdeburskim, z obowiązkiem jednej służby zbrojnej. W 1552 r. Czerlin należał do Jana Witramowskiego (nazwiska mieszkańców wskazywały, że większa część z nich było Polakami). Według dokumentów z 1707 r. wynika, że niejaki Florian Małowiecki zastawił za sumę 4 tys. złotych wieś Napromek i Czerlin Olbrachtowi Kazimierzowi Uzdowskiemu z Ostaszewa. W 1789 r. w Czerlinie był folwark i wieś - razem było tu 7 domów. W 1885 r. wieś zajmowała 160 ha i mieszkały w niej 74 osoby (w tym 60 katolików). W 1910 r. w Czerlinie mieszkało 157 osób, w tym 67 katolików. Po plebiscycie (1920 r.) Czerlin znalazł się w granicach Polski, w obrębie gminy Prątnica w powiecie lubawskim. W tym czasie we wsi było 147 Polaków i 9. Niemców. W 1921 roku stacjonowała tu placówka 13 batalionu celnego.
Zobacz też: Czerlin

</doc>
<doc id="394804" url="https://pl.wikipedia.org/wiki?curid=394804" title="Czerlin (województwo wielkopolskie)">
Czerlin (województwo wielkopolskie)

Czerlin – wieś w Polsce położona w województwie wielkopolskim, w powiecie wągrowieckim, w gminie Gołańcz.
W latach 1975–1998 miejscowość administracyjnie należała do województwa pilskiego.
Historia.
Po raz pierwszy miejscowość wymieniona została w dokumencie z 1154 Zbiluta (z rodu Pałuków) obywatela polskiego (“Poloniae civis”), w którym zanotowana została jako "Cirnelina".
W miejscowości urodził się Bogufał III z Czerlina - biskup poznański w latach 1254-1265.
Bibliografia.
Zobacz też: Czerlin 

</doc>
<doc id="394805" url="https://pl.wikipedia.org/wiki?curid=394805" title="Czermin (województwo świętokrzyskie)">
Czermin (województwo świętokrzyskie)

Czermin – wieś w Polsce położona w województwie świętokrzyskim, w powiecie sandomierskim, w gminie Dwikozy.
W latach 1975–1998 miejscowość administracyjnie należała do województwa tarnobrzeskiego.
Zarys historii wsi od średniowiecza do XIX wieku.
Wiek XIII.
Dnia 2 marca 1257 Bolesław Wstydliwy - ostatni Piast, książę krakowski i sandomierski, darował będąc w mieście królewskim Korczynie - Czermin alias Czermin Panieński (w dokumentach średniowiecznych pisany także jako: "Cirnino, Chirnino, Cirmino, Czirznyn") siostrom z zakonu franciszkańskiego w Zawichoście ("klaryskom"- klasztor zbudowany został w roku 1255).
Darowanym wówczas miejscowościom (Czermin był jedną z nich) nadał prawo magdeburskie.
Według tego przywileju mieszkańcy Czermina i wsi należących do klasztoru zawichoskiego nie mieli odtąd wykonywać powinności zwanej przewod, to jest nie dawać przewodnika w czasie przejazdu księcia; również została zniesiona straż czyli dawanie zboża na utrzymanie strażników zamkowych, zniesiony stan czyli stacja to jest żywienie dworu przejeżdżających książąt, zniesione targowe czyli opłata od bydła na targ sprowadzanego, zniesione podwody i obowiązki dostarczania wszelkich zwierząt na stół książęcy; uwolnione zostały włości klasztorne od służby wojskowej, od pogoni czyli ścigania nieprzyjaciela, od pomocy przy polowaniu, od budowy i naprawy zamków; mieszkańcy tych wsi we wszystkim nie wyjmując i spraw sądowych byli zależni nie od wojewodów, kasztelanów i sędziów, ale od swoich panów (ksieni klasztoru).
Przywilej powyższy zatwierdził król Zygmunt I w Krakowie 1510 r. i król Stefan Batory w Lublinie 12 października 1583 r.
Jako świadkowie figurują na przywileju z 1257 r,: Janusz prepozyt gnieźnieński i kanclerz Kazimierza, księcia łęczyckiego i kujawskiego, Fulko kanclerz krakowski i sandomierski, wojewodowie: krakowski Mikołaj, Zbigniew sandomierski i Abraham mazowiecki, kasztelani: Jan z Czechowa i Dionizy i stolnik Warsz. ("Oryginał pergaminowy przechowany w klasztorze św. Andrzeja w Krakowie, opatrzony był niegdyś jedną pieczęcią na ponsowym jedwabnym sznurku zawieszoną. )"
2 marca 1262 r. Bolesław Wstydliwy przenosząc klasztor franciszkanek z Zawichosta do Skały przywilejem w Korczynie potwierdza darowiznę ziemskich klasztornych posiadłości, między którymi figuruje wieś Czermin. Jako świadkowie wymienieni są wówczas: Prandota biskup krakowski, Fulko kanclerz krakowski, kasztelani: krakowski Adam i sandomierski Boguchwał, wojewodowie: sandomierski Sieciech i krakowski Mikołaj.
Drugi ten przywilej zatwierdził król Władysław Jagiełło we wtorek po niedzieli Palmowej 1431 r. na prośby Wichny, ksieni klasztoru św. Andrzeja w Krakowie. A w 1456 r. we wtorek po niedzieli "Laetare" król Kazimierz IV Jagiellończyk.
Wiek XIV.
W 1351 roku. Wilczko kasztelan sandomierski ustępując klasztorowi św. Andrzeja w Krakowie wójtostwo w Skale, zaświadcza, że wydzierżawił od zakonnic franciszkanek wsie Sobótkę i Czermin za 64 grzywny.
8 października 1382 r. Helena księżniczka śląska, ksieni franciszkanek klasztoru św. Andrzeja w Krakowie razem z siostrami Klemensą, Katarzyną z Branic i Elżbietą puszczając w dzierżawę niektóre wsie Maciejowi, kanonikowi krakowskiemu oświadczyły, że wieś Czermin od dawna jest w dzierżawie u Sieciecha, dziedzica Przezwód za 120 grzywien.
Wiek XV.
Około 1440 r. w Czerminie było 6 łanów kmiecych, z każdego dawano dziesięcinę snopową archidiakonowi zawichoskiemu i płacono zakonnicom franciszkankom jeden ferton, 20 jaj, 2 kapłony i 2 sery. Kmiecie obrabiali pola klasztorne i zboże odwozili do gumna klasztornego. Z pól klasztornych nikomu zakonnice nie dawały dziesięcin, Były dwie karczmy bez pól i ogrody, z których nie dawano owsa i jęczmienia.
Wiek XVI.
W roku 1508, kiedy ksienią klasztoru św. Andrzeja w Krakowie była Petronela, niektóre wsie klasztorne dzierżawił sołtys Stanisław, płacąc podatku 2 grzywny i 12 groszy 1. W 1578 r. było w Czerminie 4 łany, 4 osadników, 3 biednych.
Wiek XVII.
Około 1615 r. mieszkała w Czerminie rodzina Grudniów, która na tle różnych nieporozumień z klasztorem franciszkanek św. Andrzeia w Krakowie, często występuje w aktach konsystorza sandomierskiego. Czermin, jako wieś klasztorna, obowiązana była dawać rocznie do zamku sandomierskiego z każdego łanu żyta 4 i owsa 8 korcy "miary wirzchowatej sendomirskiej"
Około 1665 r. dzierżawił od zakonnic wieś Czermin Łukasz Czermiński, herbu Wieniawa, ożeniony z Teofilą z Ruszczy Branicką, podkomorzanką krakowską, herbu Gryf.
Wiek XIX.
Według tabeli prestacyjnej z 1846 r.inaczej - w Czerminie mieszkało dwóch półpołowników, ośmiu zagrodników i pięciu chałupników. Półpołownicy odrabiali dworowi tygodniowo po jednym dniu sprzężajem latem i zimą,zagrodnicy po dwa lub trzy tygodniowo ręcznie, chałupnicy po jednym dniu zimą i latem ręcznie. Oprócz stałej tygodniowej pańszczyzny, w pewnej porze roku i przy pewnych robotach półpołownicy odrabiali latem 2, zagrodnicy 3, a chałupnicy 2 dni, co nazywano wtedy powabami; obowiązani byli do daniny w kapłonach i jajach, do przędzy i robienia mat z materiałów dworskich. Tegoż roku wskutek rozporządzenia gubernatora radomskiego Białoskórskiego została zniesiona :
W tymże czasie mieszkańcy Czermina dawali do katedry w Sandomierzu dziesięcinę w życie w ilości 8 korcy i 16 garncy.
Dobra Czermin Panieński zostały rozparcelowane - podzieliły los wszystkich dóbr duchownych pod zaborem rosyjskim zabranych na Skarb Państwa.

</doc>
<doc id="394806" url="https://pl.wikipedia.org/wiki?curid=394806" title="Czermno (województwo kujawsko-pomorskie)">
Czermno (województwo kujawsko-pomorskie)

Czermno – wieś w Polsce położona w województwie kujawsko-pomorskim, w powiecie lipnowskim, w gminie Skępe.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 258 mieszkańców. Jest szóstą co do wielkości miejscowością gminy Skępe.

</doc>
<doc id="394807" url="https://pl.wikipedia.org/wiki?curid=394807" title="Czermno (województwo lubelskie)">
Czermno (województwo lubelskie)

Czermno – wieś w Polsce położona w województwie lubelskim, w powiecie tomaszowskim, w gminie Tyszowce, nad rzeką Huczwą.
W latach 1975–1998 miejscowość administracyjnie należała do województwa zamojskiego.
Historia.
Czermno było niegdyś jednym z największych grodów wczesnośredniowiecznych w Polsce wschodniej. Archeolodzy oszacowali, że w czasie rozkwitu w XI w. w grodzie mieszkało do 2 tysięcy mieszkańców. W V–VI wieku w tych stronach powstały początki państwowości tworzonej przez Bużan.
Hipotezę o tożsamości Czermna z dawnym Czerwieniem, stolicą Grodów Czerwieńskich, leżących na pograniczu polsko-ruskim jako pierwszy wysunął Zorian Dołęga Chodakowski, następnie Michał Baliński, autor "Starożytnej Polski".
Wzmiankowany po raz pierwszy w 981 r., gdy książę ruski „Włodzimierz odebrał go Lachom”. W XI wieku po nieudanych próbach przyłączenia do Polski, swą władzę nad nim ugruntowała Ruś. W czasie jej rozbicia dzielnicowego w XI–XIII w. wchodził w skład księstwa włodzimiersko-halickiego. W 1157 roku załoga grodu raniła oblegającego go księcia Wołodymira. Gród został zniszczony na skutek najazdu mongolskiego w 1240 roku. Ostateczny upadek na przełomie XIII–XIV wieku.
Lokalizację historycznego Czerwienia na terenie obecnej wsi Czermno potwierdziły prowadzone m.in. w 1952, 1974–1979 i 1997 roku badania archeologiczne. Na obszarze o powierzchni ok. 100 ha odkryto m.in.: grodzisko, umocnione podgrodzie, osady otwarte oraz 3 cmentarzyska. Osadnictwo obejmowało oba brzegi Huczwy, komunikację pomiędzy którymi umożliwiał drewniany most. Na rzece istniał port. Na podgrodziu istniała jedna z najstarszych na terenach Polski murowanych z kamienia świątyń. 
Badania specjalistów z Instytutu Archeologii i Etnologii PAN w Warszawie odsłoniły drewniane pomosty, fosy i rowy tworzące zwarty, zaplanowany system, przystań dla łodzi i ślady zabudowy mieszkalnej. Badania dowiodły ponadto, iż wieś przetrwała najazd tatarski 1240 r. Przebadane grodzisko można porównać do tak znacznych ośrodków wczesnośredniowiecznych jak Poznań czy Gniezno.
W roku 2015 w okolicy grodu odnaleziono zestaw rzadkich srebrnych przedmiotów z X wieku, charakteryzujących się wysoką jakością wykonania.
Toponimia.
Wszystkie Czermna, oraz m.in. Czermin (dawniej Czermien), Czermna, Czermnica itd. pochodzą od psł. "*čr̥´mьnъ", "*čr̥´mьna", "*čr̥´mьno" (u Rosponda "*čьrmьnъ") – czerwony, od "*čьrmъ" (czerwiec polski), nazwy owada dostarczającego barwnika czerwieni, stąd polskie dialektalne "czermny"=czerwony, czy czeskie čermný=červený=czerwony.

</doc>
<doc id="394808" url="https://pl.wikipedia.org/wiki?curid=394808" title="Czermno (województwo mazowieckie)">
Czermno (województwo mazowieckie)

Czermno – wieś w Polsce położona w województwie mazowieckim, w powiecie płockim, w gminie Gąbin.
Wieś królewska położona była w drugiej połowie XVI wieku w powiecie gąbińskim ziemi gostynińskiej województwa rawskiego. Do 1954 roku istniała gmina Czermno. W latach 1975–1998 miejscowość administracyjnie należała do województwa płockiego.
We wsi znajduje się parafia pw. św. Wawrzyńca.
We wsi znajduje się Szkoła Podstawowa im. Władysława Reymonta w Czermnie. Działają także jednostka Ochotniczej Straży Pożarnej oraz klub sportowy Unia Czermno.

</doc>
<doc id="394809" url="https://pl.wikipedia.org/wiki?curid=394809" title="Czermno (województwo świętokrzyskie)">
Czermno (województwo świętokrzyskie)

Czermno – wieś w Polsce położona w województwie świętokrzyskim, w powiecie koneckim, w gminie Fałków.
W 2021 miejscowość liczyła 552 mieszkańców. 
Część wsi podlega sołectwu we wsi Czermno-Kolonia. Czermno razem z Kolonią w 2021 roku liczyło 767 osób.
Wieś jest siedzibą rzymskokatolickiej parafii Nawiedzenia Najświętszej Maryi Panny i św. Mikołaja.
Historia.
Czermno, wieś w powiecie koneckim – w XVI w. "Czyrmno" Wieś ta należała pierwotnie do parafii Fałków, z której w wieku XIV wydzielił arcybiskup gnieźnieński nową parafię z kościołem pw. Narodzenia N.P.M. i św. Mikołaja w Czermnie. Istniejący jeszcze w XIX wieku kościół drewniany wzniesiony był przez dziedziców wsi w 1521 roku. (Jan Łaski, L. B. t.I, s. 602 i przypisy) zastąpiony przez nowy w 1881 roku a postawiony w miejsce starego, drewnianego.
Do 1954 roku siedziba gminy Czermno.
W latach 1975–1998 miejscowość administracyjnie należała do województwa piotrkowskiego.
Zabytki.
Kościół parafialny pw. Nawiedzenia NMP, wybudowany w latach 1878–1881 oraz przedpogrzebowa kaplica z 1882 r., wpisane do rejestru zabytków nieruchomych (nr rej.: A-10/1-2 z 26.04.2007).
Sport.
We wsi swoją siedzibę miał klub piłkarski HEKO Czermno, grający w sezonie 2005/2006 w II lidze.
Gospodarka.
Wieś jest siedzibą Zakładu Tworzyw Sztucznych i Wyrobów Różnych „HEKO”.
Osoby związane z Czermnem.
Z Czermna pochodzi Zdzisław Najmrodzki – jeden z najsłynniejszych polskich przestępców okresu PRL.
W Czermnie mieszka muzyk Bogdan Kowalewski.

</doc>
<doc id="394810" url="https://pl.wikipedia.org/wiki?curid=394810" title="Czerna (powiat krakowski)">
Czerna (powiat krakowski)

Czerna – wieś w Polsce. położona w województwie małopolskim, w powiecie krakowskim, w gminie Krzeszowice.
W 1595 roku wieś Czermna położona w powiecie proszowskim województwa krakowskiego była własnością wojewodziców krakowskich: Gabriela, Andrzeja i Jana Magnusa Tęczyńskich. Wieś wchodziła w 1662 roku w skład hrabstwa tęczyńskiego Łukasza Opalińskiego.
W latach 1899 – 1901 ks. Kazimierz Siemaszko wybudował w Czernej zakład dla chłopców, który w okresie międzywojennym został rozbudowany oraz poszerzony o szkołę podstawową i elektrownię wodną. Od 1944 r. stacjonowali w nim żołnierze niemieccy, a następnie sowieccy, którzy obiekt całkowicie zdewastowali. W 1950 r. zakład został zlikwidowany przez władze państwowe. W 1984 r. w jego obiektach powstał dom pomocy społecznej. 
W latach 1975–1998 miejscowość administracyjnie należała do województwa krakowskiego.
W Czernej mieści się:
Zabytki.
Obiekt wpisany do rejestru zabytków nieruchomych województwa małopolskiego:
Turystyka.
Miejscowość położona jest na Wyżynie Olkuskiej wchodzącej w skład Jury Krakowsko-Częstochowskiej. Ze względu na piękno krajobrazu i walory przyrodnicze tereny te włączone zostały do obszaru chronionego Parku Krajobrazowego Dolinki Krakowskie obfitującego w liczne doliny będące popularnym miejscem turystyki i rekreacji. Miejscowość znajduje się w Dolinie Czernki i u wylotu Doliny Eliaszówki, w której utworzono rezerwat przyrody Dolina Eliaszówki. Na terenie rezerwatu wypływa m.in. Źródło proroka Eliasza. Czerna leży w pobliżu rozległych lasów iglastych i mieszanych. W grudniu 2000 r. wieś została wyróżniona przez czytelników "Gazety Krakowskiej" jako wieś o wielkich walorach turystycznych i otrzymała prawo oficjalnego używania godła „Polska”. Na terenie wsi znajduje się obszar Natura 2000 jako projektowany specjalny obszar ochrony siedlisk, aktualnie obszar mający znaczenie dla Wspólnoty o powierzchni 76,4 ha. Utworzony został w celu ochrony kolonii rozrodczej podkowca małego.
Dawne kopalnie.
Z 1556 r. pochodzi najstarsza wzmianka o górnictwie srebronośnych rud ołowiu we wsi. W XIX w. powstały kopalnie galmanu "Józef", "Rudolf" i "Sylwester". W 1857 r. w pobliżu powstała kopalnia galmanu "Wandel" o głębokości szybu 30 m. Dla zwiększenia wydobycia wykopano szyb "Antoni", który znajdował się na północ od klasztoru. Następnie w 1914 r. powstało "Gwarectwo Rudy Żelaza i Węgla Kamiennego Czerna". Ruda dawała 40–52% żelaza. Dowożono ją do śląskiej huty "Pokój".

</doc>
<doc id="394811" url="https://pl.wikipedia.org/wiki?curid=394811" title="Czernica (województwo śląskie)">
Czernica (województwo śląskie)

Czernica (niem. "Czernitz") – wieś w Polsce, położona w województwie śląskim, w powiecie rybnickim, w gminie Gaszowice, w północno-wschodniej części Płaskowyżu Rybnickiego.
Nazwa.
Nazwa miejscowości była wzmiankowana po raz pierwszy w 1317 roku w formie "Chyrniche". Jest to toponim na bazie rdzenia "czern"- z przyrostkiem -"ica", odznaczający się szerokim polem semantycznym. Oznaczać mógł m.in. rodzaj gleby albo ciemny, gęsty las. W tym przypadku jednak przyjmuje się zazwyczaj to pierwsze znaczenie, m.in. ze względu na występowanie w dialektach śląskich rzeczownika "czernica" w znaczeniu czarnoziemu.
Historia.
Po raz pierwszy nazwa wsi pojawiła się w dokumencie z 1317 roku. Następnie miejscowość przechodziła na kolejnych właścicieli, z których ostatnim była baronowa Albina von Roth. W 1945 roku dobra dworskie zostały rozparcelowane przez Urząd Ziemski w Rybniku. 
23 maja 1920 roku w Czernicy utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Koło to podlegało organizacyjnie VIII Rybnickiemu okręgowi śląskiej dzielnicy Polskiego Towarzystwa Gimnastycznego „Sokół” i należało do szeregu sekcji gimnastycznych śląskiego Sokoła. W roku 1920 niedobczyckie koło tej organizacji liczyło 56 członków. W 1953 zbudowano kościół Najświętszej Maryi Panny Królowej Polski. W latach 1880–1966 eksploatowano tu pokłady gipsu.
W latach 1945–1954 wieś była siedzibą gminy Czernica. W latach 1975–1998 administracyjnie należała do województwa katowickiego.
W Czernicy urodził się polski kompozytor muzyki poważnej Henryk Mikołaj Górecki.
Pomniki przyrody i zabytki.
Znajdują się tu pomniki przyrody – 4 stare lipy (obwód do 467 cm) i dąb (336 cm).
W wojewódzkim rejestrze wymienione są jako zabytki:

</doc>
<doc id="394812" url="https://pl.wikipedia.org/wiki?curid=394812" title="Czernice (województwo łódzkie)">
Czernice (województwo łódzkie)

Czernice – wieś w Polsce, położona w województwie łódzkim, w powiecie wieluńskim, w gminie Osjaków.
W latach 1975–1998 wieś administracyjnie należała do województwa sieradzkiego.
We wsi znajduje się Katolicka Szkoła Podstawowa i Gimnazjum Stowarzyszenia Przyjaciół Szkół Katolickich. Szkoła podstawowa powstała 1 września 2000 roku dzięki staraniom mieszkańców wsi i ówczesnego proboszcza parafii rzymskokatolickiej w Czernicach, ks. Leona Kołka. Kiedy Urząd Gminy w Osjakowie zlikwidował szkołę, zdesperowani mieszkańcy zwrócili się do Stowarzyszenia Przyjaciół Szkół Katolickich w Częstochowie, aby utworzyło w Czernicach szkołę podstawową. Gimnazjum SPSK powstało 1 września 2009 roku u boku istniejącej już 9 lat szkoły podstawowej.

</doc>
<doc id="394813" url="https://pl.wikipedia.org/wiki?curid=394813" title="Czernice (województwo mazowieckie)">
Czernice (województwo mazowieckie)

Czernice – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
Dawna wieś starostwa ciechanowskiego, pracowała dla folwarku Opinogóra w 1617 roku. W latach 1975–1998 miejscowość administracyjnie należała do województwa ciechanowskiego.

</doc>
<doc id="394814" url="https://pl.wikipedia.org/wiki?curid=394814" title="Czernice (województwo podlaskie)">
Czernice (województwo podlaskie)

Czernice – wieś w Polsce położona w województwie podlaskim, w powiecie kolneńskim, w gminie Kolno.
Wierni kościoła rzymskokatolickiego należą do parafii św. Anny w Kolnie.
Historia.
Wieś szlachecka położona była w drugiej połowie XVI wieku w powiecie kolneńskim ziemi łomżyńskiej. Na przełomie lat 1783/1784 wieś leżała w parafii Kolno, dekanat wąsoski diecezji płockiej i była własnością Ferdynanda Horbowskiego, skarbnika bracławskiego.
W czasach zaborów w granicach Imperium Rosyjskiego. W latach 1921–1939 wieś leżała w Polsce, w województwie białostockim, w powiecie kolneńskim, w gminie Czerwona.
Według Powszechnego Spisu Ludności z 1921 roku zamieszkiwało tu 125 osób. Było tu 18 budynków mieszkalnych. Na południe od wsi zlokalizowany był folwark o tej samej nazwie. W 1 budynku mieszkalnym, zamieszkiwało 39 osób, 27 było wyznania rzymskokatolickiego a 12 mojżeszowego. Jednocześnie wszyscy mieszkańcy zadeklarowali polską przynależność narodową.
Miejscowość podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w Kolnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="394815" url="https://pl.wikipedia.org/wiki?curid=394815" title="Czernice (powiat złotowski)">
Czernice (powiat złotowski)

Czernice – wieś krajeńska w Polsce położona w województwie wielkopolskim, w powiecie złotowskim, w gminie Zakrzewo.
W latach 1975–1998 miejscowość administracyjnie należała do województwa pilskiego. 
Historia.
Wieś Czernice została założona w 1823 r. w układzie ulicówki od Głomska w kierunku Starej Wiśniewki, pod nazwą Konigsdorf, co znaczyło Królewska Wieś. Między rzeczkami górną Głomią, a Łużanką. Wieś obejmowała 840,9 ha. Wytyczono 46 większych i 31 mniejszych działek. We wsi było dwóch kowali, stolarz, młynarz na początku wsi od strony Głomska, osoba udzielająca pierwszej pomocy. Każdy gospodarz miał ziemię za domem, a za stodołą piec do pieczenia chleba. We wsi była sala wiejska, obok niej sklep i dom sklepikarza. Funkcjonowała remiza wiejskiej ochotniczej straży pożarnej. Jedna z Niemek pełniła funkcję akuszerki.
W niemieckiej szkole 100 uczniów uczyło dwóch nauczycieli niemieckich: ewangelik i katolik. 
W 1857 r. wzniesiono kościół ewangelicki w stylu neogotyckim (w 1925 r. ewangelicy stanowili 54,3% mieszkańców). Poświęcony na cele katolickie został 10 czerwca 1946 r. i otrzymał imię Św. Józefa. W okresie komunizmu zdewastowany, sprzedany w ręce prywatne. Odrestaurowany i oddany do użytku 15 sierpnia 2007.
7 czerwca 1929 w Królewskiej Wsi powstała polska szkoła mniejszościowa, w której rozpoczęło naukę 22 uczniów. Zajmowała ona dwie izby parterowego budynku Pawła Budzińskiego. W jednej była klasa, w drugiej mieszkanie dla nauczyciela. Nauka trwała wówczas osiem lat, od szóstego roku życia do czternastego. Rok szkolny rozpoczynał się w kwietniu, a kończył w marcu następnego roku. Szkoła polska przetrwała 10 lat do rozpoczęcia drugiej wojny światowej w 1939 r. nauczycielami byli kolejno: Jan Bastian, Leon Kowalski, Jan Marszałkowski.
W 2013 r. wieś uroczyście obchodziła 190-lecie, podczas którego uhonorowano wyróżniających się zaangażowaniem mieszkańców.
Cmentarz ewangelicki w układzie alejowo-kwaterowym, założony w XIX wieku funkcjonował do 1945 r. Znajduje się 100 m od szosy, zajmuje 0,32 ha. Najstarszy nagrobek pochodzi z 1878 r. Na cmentarzu znajdują się: krzyże nagrobne, nagrobki skrzynkowe, kwatery rodzinne z ogrodzeniem metalowym.
Kultura.
We wsi działa zespół sportowy Iskra, stowarzyszenie Królewska Wieś, Koło Gospodyń Wiejskich i Towarzystwo Przyjaciół Dzieci.

</doc>
<doc id="394816" url="https://pl.wikipedia.org/wiki?curid=394816" title="Czernice (powiat pyrzycki)">
Czernice (powiat pyrzycki)

Czernice – wieś w Polsce położona w województwie zachodniopomorskim, w powiecie pyrzyckim, w gminie Pyrzyce.
W latach 1975–1998 miejscowość administracyjnie należała do województwa szczecińskiego.
Historia.
W 1807 r. powstała mała osada położona w pobliżu państwowego folwarku w Brodach (obecnie wieś nie istnieje). Według danych z 1892 r. w Czernicach istniał mały majątek w posiadaniu Heinricha Haaka, do którego należały dwie cegielnie i 93 hektary ziemi. Prawdopodobnie był on inicjatorem budowy w 1913 roku istniejącego dworu.

</doc>
<doc id="394817" url="https://pl.wikipedia.org/wiki?curid=394817" title="Czerniec (województwo dolnośląskie)">
Czerniec (województwo dolnośląskie)

Czerniec (do 1945 niem. "Schwarzau") – wieś w Polsce położona w województwie dolnośląskim, w powiecie lubińskim, w gminie Lubin.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:
Komunikacja.
Przez Czerniec przebiega trasa linii nr 103 komunikacji miejskiej w Lubinie.

</doc>
<doc id="394818" url="https://pl.wikipedia.org/wiki?curid=394818" title="Czerniec (województwo małopolskie)">
Czerniec (województwo małopolskie)

Czerniec – wieś w Polsce, położona w województwie małopolskim, w powiecie nowosądeckim, w gminie Łącko.
W latach 1975–1998 miejscowość administracyjnie należała do województwa nowosądeckiego.
Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego.
Ochotnicza Straż Pożarna.
Ochotnicza Straż Pożarna w Czerncu powstała w 1910, od 2002 roku jednostka znajduje się w krajowym systemie ratowniczo-gaśniczym i posiada dwa samochody bojowe tj.Renault Midium 300.14 GBA i Nissan NP300 SLRt.
Demografia.
Ludność według spisów powszechnych, w 2009 wg PESEL.

</doc>
<doc id="394819" url="https://pl.wikipedia.org/wiki?curid=394819" title="Czerniewice (województwo kujawsko-pomorskie)">
Czerniewice (województwo kujawsko-pomorskie)

Czerniewice – wieś w Polsce położona w województwie kujawsko-pomorskim, w powiecie włocławskim, w gminie Choceń. 
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 1020 mieszkańców. Jest drugą co do wielkości miejscowością gminy Choceń.
W latach 2001–2012 we wsi działały zakłady mięsne.

</doc>
<doc id="394820" url="https://pl.wikipedia.org/wiki?curid=394820" title="Czerniewice (województwo łódzkie)">
Czerniewice (województwo łódzkie)

Czerniewice – wieś w Polsce położona w województwie łódzkim, w powiecie tomaszowskim, w gminie Czerniewice.
Miejscowość jest siedzibą gminy Czerniewice.
Położenie.
Czerniewice leżą w północno-wschodniej części województwa łódzkiego, przy międzynarodowej drodze szybkiego ruchu E67 Warszawa – Katowice (tzw. "Gierkówce"), w odległości ok. 90 km na południowy zachód od Warszawy. Odległość od stolicy województwa – Łodzi wynosi ok. 80 km. Tomaszów Mazowiecki (siedziba powiatu) leży ok. 16 km na południowy zachód od wsi.
Opis miejscowości.
Czerniewice są dużą wsią, składającą się z kilkudziesięciu ulic, liczącą ok. 730 mieszkańców.
W osadzie istnieje Urząd Gminy, przedszkole komunalne, publiczne szkoła podstawowa i gimnazjum, gminna biblioteka publiczna, a ponadto kilka sklepów, kościół, cmentarz oraz przystanek PKS.
Przez miejscowość przepływa niewielka rzeka Krzemionka, stanowiąca dopływ Rawki.
W okolicy Czerniewic znajdują się głównie pola uprawne, łąki i niewielkie lasy.
Historia.
Czerniewice są starą wsią; najstarsze ślady osadnictwa w rejonie tej miejscowości pochodzą sprzed ok. 12 tysięcy lat. Już w III/IV tys. p.n.e. okolice Czerniewic były zamieszkiwane przez ludność rolniczą, która wytworzyła tzw. kulturę pucharów lejkowatych.
Najwcześniejsza wzmianka pisana o Czerniewicach pochodzi z roku 1396. W 1413 w osadzie powstała parafia. 
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. 
Wieś Czerniewice wielokrotnie zmieniała właściciela. Pierwszym znanym jej posiadaczem był Andrzej Rzeszotko. Wśród wielu pozostałych właścicieli miejscowości należy wymienić Aleksandra Feliksa Lipskiego, władającego wsią w poł. XVII w., którego herb jest obecnie herbem samych Czerniewic i całej gminy.
W czasie potopu szwedzkiego, 24 sierpnia 1656 r. przy drodze z Czerniewic do sąsiedniego Lipia rozegrała się bitwa pomiędzy wojskami polskimi dowodzonymi przez Stefana Czarnieckiego a wojskami szwedzkimi. W jej wyniku zwycięskie oddziały polskie odzyskały część zrabowanych przez Szwedów w Krakowie dóbr.
Drugim skutkiem bitwy, istotniejszym dla Czerniewic, było spalenie osady w trakcie potyczki. Po wojnie wieś została odbudowana.
W XVIII w. wieś rozwijała się; w XIX w. stała się siedzibą gminy. W rejonie Czerniewic walki toczyły się także w okresie powstania styczniowego. W latach 1975–1998 miejscowość administracyjnie należała do województwa piotrkowskiego.
Zabytki.
W Czerniewicach znajduje się zabytkowy kościół pw. św. Małgorzaty z II poł. XIX w. Świątynia wykonana jest z drewna. W jej wnętrzu znajdują się znacznie starsze od samego kościoła, bo pochodzące z XVII i XVIII w., obrazy oraz bogate wyposażenie liturgiczne, także XVIII-wieczne.
Obok kościoła znajduje się XVIII-wieczna drewniana dzwonnica o konstrukcji słupowej.
Na miejscowym cmentarzu parafialnym w Czerniewicach znajduje się zbiorowy grób powstańców z 1863 r.
Według rejestru zabytków NID na listę zabytków wpisane są obiekty:

</doc>
<doc id="394821" url="https://pl.wikipedia.org/wiki?curid=394821" title="Czerniewo (województwo mazowieckie)">
Czerniewo (województwo mazowieckie)

Czerniewo – wieś w Polsce położona w województwie mazowieckim, w powiecie płockim, w gminie Radzanowo. Leży nad Mołtawą, prawym dopływem Wisły.
Wieś duchowna, własność prebendalna płockiej kapituły katedralnej w 1542 roku, położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego.
W Czerniewie urodził się Ludomir Dramiński oraz Sylwester Ziemkiewicz.

</doc>
<doc id="394822" url="https://pl.wikipedia.org/wiki?curid=394822" title="Czerniewo (województwo pomorskie)">
Czerniewo (województwo pomorskie)

Czerniewo (kasz. "Czërniéwò") – wieś w Polsce położona w województwie pomorskim, w powiecie gdańskim, w gminie Trąbki Wielkie. 
Wieś stanowi sołectwo gminy Trąbki Wielkie, w którego skład wchodzą również miejscowości Czerniec i Czerniewko.
W latach 1975–1998 miejscowość administracyjnie należała do województwa gdańskiego.

</doc>
<doc id="394823" url="https://pl.wikipedia.org/wiki?curid=394823" title="Czerniki (województwo pomorskie)">
Czerniki (województwo pomorskie)

Czerniki (kaszb. "Czérnikë", niem. "Czernikau") – wieś pogranicza kaszubsko-kociewskiego w Polsce położona w województwie pomorskim, w powiecie kościerskim, w gminie Stara Kiszewa.
W latach 1975–1998 miejscowość administracyjnie należała do województwa gdańskiego.
Wieś stanowi sołectwo gminy Stara Kiszewa.
Historia.
Czerniki dawniej także Czernichowo (według Dr. Wojciecha Kętrzyńskiego Gross Czernikau - Czernichowo str.20) nazwa niemiecka oboczna Czernikau, opisano w Słowniku geograficznym Królestwa Polskiego z roku 1880, jako wieś w powiecie kościerskim, położona o 1 milę od Skarszewa, 3 ¼ od Kościerzyny, parafia Pogutki. Wieś posiadała 2447 mórg areału, mieszkańców 146 w tym: katolików 15, ewangelików 131, domów mieszkalnych 12.
Metryka Czernik sięga roku 1258. wówczas to książę pomorski Sambor II zapisał tę wieś cystersom, którym ufundował klasztor w Pogutkach, a którzy później przenieśli się do Pelplina. Wieś należała do poguckiego klucza dóbr pelplińskich cystersów. Wieś osadzono pierwotnie na prawie polskim, dopiero w r. 1432 opat pelplinski Piotr Honigfeld przeniósł wieś na prawo chełmińskie. Po zniesieniu klasztoru w roku 1781 Czerniki zostały wydane w wieczystą dzierżawę włościanom..
Nazwa miejscowości ewoluowała w przekroju wieków, przyjmując różne formy i tak : "Stemekow" 1269, "Scherlkow, Storlkow, Sterlkow, Sterskow, Chimokow, Chimochov, Stenikow, Stemecow" 1274, "Parva Camochowa" 1320, "Czirnikow" 1490, "Czernihowy" 1583, "Czerników" 1682, "Czernichów" 1749, "Ciernikowy" 1928, "Czerniki" 1936-39, "Czernikowy" (Czerniki) 1967.

</doc>
<doc id="394824" url="https://pl.wikipedia.org/wiki?curid=394824" title="Czerników (województwo łódzkie)">
Czerników (województwo łódzkie)

Czerników – wieś w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.
Zobacz też: Czerników, Czernikowo, Czerników Karski, Czerników Opatowski, Czernikówko

</doc>
<doc id="394825" url="https://pl.wikipedia.org/wiki?curid=394825" title="Czerników (województwo zachodniopomorskie)">
Czerników (województwo zachodniopomorskie)

Czerników (niem. "Zernickow", "Zernikow") – osada w Polsce położona w województwie zachodniopomorskim, w powiecie myśliborskim, w gminie Myślibórz. Według danych z 2005 r. miejscowość liczyła 303 mieszkańców.
Wieś znajdowała się od ok. 1250 r. na terytorium powstałej Nowej Marchii, pierwsza wzmianka pochodzi z 1337 r. Przez wieki była własnością rodu von Strauss, następnie XVIII-XX w. należała do rodów von der Marwitz, von Wedel i von Oelsen. Od 1945 r. leży w granicach Polski.
W miejscowości znajduje się kościół z ciosów granitowych z 2 połowy XIII w., bez chóru i wieży, przebudowany częściowo w końcu XIX w. oraz barokowy pałac wybudowany w 1850 r.
Położenie.
Osada położona jest 7 km na zachód od Myśliborza, na wschodnim brzegu Jeziora Czernikowskiego. Wokół znajdują się prawie bezleśne tereny.
Zgodnie z podziałem fizycznogeograficznym Polski według Kondrackiego teren na którym położony jest Czerników należy do prowincji Nizina Środkowoeuropejska, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Pojezierze Myśliborskie.
Toponimia.
Nazwa miejscowości pochodzi prawdopodobnie od nazwy osobowej "Czernik", z sufiksem "-ów". Została ona następnie zgermanizowana jako "Zernikow".
Nazwa na przestrzeni wieków: "Czernikow" 1337; "Cernikow" 1608; "Zernikow" 1883.

</doc>
<doc id="394826" url="https://pl.wikipedia.org/wiki?curid=394826" title="Czernin (województwo zachodniopomorskie)">
Czernin (województwo zachodniopomorskie)

Czernin – wieś sołecka w Polsce położona w województwie zachodniopomorskim, w powiecie kołobrzeskim, w gminie Dygowo.
Według danych z 1 stycznia 2011 r. wieś miała 352 mieszkańców.
Jest to typowa wieś rolnicza. We wsi znajduje się Szkoła Podstawowa im. Orła Białego i zabytkowy kościół.
Historia.
Czernin został założony w średniowieczu jako wieś owalnicowa. Centralną część wsi zajmował plac z kościołem, cmentarzem i stawem. Wokół niego, zwłaszcza po północnej stronie drogi zgrupowane były najstarsze zagrody. Wybudowania w południowej części wsi zostały wzniesione w XIX w., podobnie jak przy drodze do Dygowa i Stramnicy. Obecnie wieś przekształcona jest w wielodrożnicę z czytelnym układem owalnicowym.

</doc>
<doc id="394827" url="https://pl.wikipedia.org/wiki?curid=394827" title="Czerwieniec (województwo dolnośląskie)">
Czerwieniec (województwo dolnośląskie)

Czerwieniec – wieś w Polsce położona w województwie dolnośląskim, w powiecie strzelińskim, w gminie Kondratowice.
Podział administracyjny.
W latach 1975–1998 miejscowość administracyjnie należała do województwa wrocławskiego.
Szlaki turystyczne.
 droga Szklary-Samborowice
- Jagielno - Przeworno - Gromnik - Biały Kościół – Kazanów – Nieszkowice – Czerwieniec – Kowalskie – Żelowice – Błotnica – Piotrkówek – Ostra Góra – Niemcza - Gilów - Piława Dolna - Góra Parkowa - Bielawa - Kalenica - Nowa Ruda - Tłumaczów - Radków - Pasterka - Karłów - Skalne Grzyby - Batorów - Duszniki-Zdrój - Szczytna - Zamek Leśna - Polanica-Zdrój - Bystrzyca Kłodzka - Igliczna - Międzygórze - Przełęcz Puchacza

</doc>
<doc id="394828" url="https://pl.wikipedia.org/wiki?curid=394828" title="Czerwieniec (województwo pomorskie)">
Czerwieniec (województwo pomorskie)

Czerwieniec (kaszb. "Czérwénc" lub "Czërwieńsczé") – wieś w Polsce położona w województwie pomorskim, w powiecie słupskim, w gminie Potęgowo.
W latach 1975–1998 miejscowość administracyjnie należała do województwa słupskiego.
We wsi parterowy dwór z XIX w., ze skrajnymi, piętrowymi ryzalitami, z dachem z licznymi lukarnami i centralną facjatą parawanową.
Inne miejscowości o nazwie Czerwieniec: Czerwieniec

</doc>
<doc id="394829" url="https://pl.wikipedia.org/wiki?curid=394829" title="Czerwona Górka (województwo świętokrzyskie)">
Czerwona Górka (województwo świętokrzyskie)

Czerwona Górka – wieś w Polsce położona w województwie świętokrzyskim, w powiecie skarżyskim, w gminie Łączna.
W latach 1975–1998 miejscowość administracyjnie należała do województwa kieleckiego.

</doc>
<doc id="394830" url="https://pl.wikipedia.org/wiki?curid=394830" title="Czerwona Górka (województwo warmińsko-mazurskie)">
Czerwona Górka (województwo warmińsko-mazurskie)

Czerwona Górka (niem. "Rothgörken") – osada w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
W 1889 r. był to majątek szlachecki o powierzchni 256 ha. Po drugiej wojnie światowej powstał tu PGR. W 1983 r. we wsi były trzy budynki mieszkalne z 16. mieszkaniami i 33 mieszkańcami. Ulice miały oświetlenie elektryczne a wieś posiadała sieć wodociągową o długości 500 m.

</doc>
<doc id="394832" url="https://pl.wikipedia.org/wiki?curid=394832" title="Czerwona Woda (województwo dolnośląskie)">
Czerwona Woda (województwo dolnośląskie)

Czerwona Woda (niem. "Rothwasser", górnołuż. "Čerwjena Woda") – wieś w Polsce położona w województwie dolnośląskim, w powiecie zgorzeleckim, w gminie Węgliniec.
Demografia.
Według Narodowego Spisu Powszechnego (III 2011 r.) liczyła 1616 mieszkańców. Jest drugą co do wielkości miejscowością gminy Węgliniec.
Położenie.
Leży na południowym skraju Borów Dolnośląskich nad rzeką Czerna Mała, przy DW296.
Historia.
Jedna z najstarszych wsi w Puszczy Zgorzeleckiej, powstała prawdopodobnie na przełomie XII i XIII wieku. W źródłach pisanych z 1348 roku występuje jako "Rotwasser". W latach 1491-1492 wieś była własnością rodu von Penzig i wchodziła w skład państwa pieńskiego. Po 1492 roku wieś znalazła się pod władzą mieszczan zgorzeleckich.
Najstarszą budowlą we wsi jest kościół. Po raz pierwszy pisemna wzmianka o kościele w Czerwonej Wodzie pojawia się w 1481 roku, w piśmie Kacpra Marieny, wikarego z Budziszyna. Obecny kościół pw. Wniebowzięcia Najświętszej Marii Panny wybudowano w 1784 roku. Do świetności, po wojennej dewastacji, doprowadził go ks. prałat Stanisław Zając. Jako proboszcz parafii, działając z pasją i pełnym osobistym zaangażowaniem, w latach 1970-2000, gruntownie wyremontował kościół i wybudował budynek parafialny.
W pobliżu Czerwonej Wody znajdują się pokłady bagiennych rud żelaza i gliny. Rud żelaza nigdy nie eksploatowano tu na skalę przemysłową, natomiast stały się (prawdopodobnie) źródłem nazwy wioski, gdyż barwią wodę w miejscowych strumykach na czerwono. Pokłady gliny zaczęto eksploatować około 1809 roku i trwa to do dzisiaj. Przed II wojną światową we wsi działały trzy cegielnie. Obecnie działa kopalnia glinki kaolinowej, która jest największym zakładem pracy we wsi. Ciekawostką jest fakt, że w latach 70. XX wieku kaolin wydobywany w Czerwonej Wodzie stanowił 90% wszystkich mieszanek szamotowych używanych w wielkich piecach martenowskich w Polsce.
Od 1913 roku Czerwona Woda posiadała połączenie kolejowe z pobliskim miastem – Węglińcem. W latach 70. XX wieku połączenie zlikwidowano, a tory zdemontowano.
W historii wsi zanotowano kilka znaczących dat:
W latach 1975–1998 miejscowość administracyjnie należała do województwa jeleniogórskiego.
Sport.
W miejscowość znajduje się klub piłkarski "KS Piast Czerwona Woda". Największym sukcesem klubu jest awans do Klasy okręgowej grupy jeleniogórskiej, w której utrzymał się przez 2 kolejne sezony: 2004/2005 i 2005/2006. W roku 2011 zespół spadł do B-klasy, grupa: Jelenia Góra VI.

</doc>
<doc id="394833" url="https://pl.wikipedia.org/wiki?curid=394833" title="Czerwona Wola (województwo świętokrzyskie)">
Czerwona Wola (województwo świętokrzyskie)

Czerwona Wola – wieś w Polsce położona w województwie świętokrzyskim, w powiecie koneckim, w gminie Słupia Konecka.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Tekli w Mninie.

</doc>
<doc id="394834" url="https://pl.wikipedia.org/wiki?curid=394834" title="Czerwonka (województwo łódzkie)">
Czerwonka (województwo łódzkie)

Czerwonka – wieś w Polsce położona w województwie łódzkim, w powiecie tomaszowskim, w gminie Żelechlinek.
Wieś szlachecka położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa piotrkowskiego.
Historia.
Wieś i folwark w powiecie rawskim, gm. Boguszyce. par. Żelechlinek oraz Krzemienica.
We wsi znajdował się rozległy folwark składający się z 703 morg (grunty orne i ogrody 390 morg, łąk 27 morg, pastwisk 1 morga, zarośli 198 morg, lasu 69 morg, nieużytków i place 18 morg) budowli drewnianych 10, pokłady torfu. Wieś Czerwonka 15 osad, gruntu 384 morgi.
W gminie Boguszyce, Czerwonka była podzielona na gromady:
Według Spisu Ludności z 1921 roku Czerwonkę Kolonie zamieszkiwało 162 mieszkańców w tym 12 ewangelików, a w Czerwonce wsi 211 w tym 15 ewangelików. . Wszyscy mieszkańcy w Spisie podali narodowość polska. W 1939 roku po przegranej wojnie obronnej wieś należała do Generalnego Gubernatorstwa w dystrykcie radomskim.

</doc>
<doc id="394835" url="https://pl.wikipedia.org/wiki?curid=394835" title="Czerwonka (powiat kolski)">
Czerwonka (powiat kolski)

Czerwonka – wieś w Polsce położona w województwie wielkopolskim, w powiecie kolskim, w gminie Chodów.
Do 1953 roku miejscowość była siedzibą władz gminy Rdutów, a w latach 1953-1954 – gminy Czerwonka. W latach 1975–1998 miejscowość administracyjnie należała do województwa konińskiego.

</doc>
<doc id="394836" url="https://pl.wikipedia.org/wiki?curid=394836" title="Czerwonki (województwo podlaskie)">
Czerwonki (województwo podlaskie)

Czerwonki – wieś w Polsce położona w województwie podlaskim, w powiecie grajewskim, w gminie Radziłów.
Prywatna wieś szlachecka położona była w drugiej połowie XVI wieku w powiecie radziłowskim ziemi wiskiej województwa mazowieckiego. Według podziału administracyjnego Polski obowiązującego w latach 1975–1998 miejscowość należała do województwa łomżyńskiego.
Wierni kościoła rzymskokatolickiego należą do parafii św. Anny w Radziłowie.

</doc>
<doc id="394837" url="https://pl.wikipedia.org/wiki?curid=394837" title="Czerwonki (województwo warmińsko-mazurskie)">
Czerwonki (województwo warmińsko-mazurskie)

Czerwonki (dawniej niem. "Czerwanken", od 1930 "Rotenfelde") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego. Wieś leży nad jeziorem Juksty, w pobliżu znajduje się także jezioro Dobrynek.
Wieś zapisywana w dokumentach także jako Czerwonka, Czerwanken, Rotenfelde. Według niektórych przypuszczeń nazwa wsi powstała od czerwonawej gleby – dawniej istniała tu cegielnia. Bardziej prawdopodobne jest jednak, że nazwa na pochodzenie odosobowe.
Historia.
Wieś lokowana na 30 włókach w 1559 r., kiedy to starosta z Szestna "Jerzy von Diebes" sprzedał za 90 grzywien trzy włóki sołeckie wolne od czynszu, zasadźcy o nazwisku "Hitzschken" (Chiczko) ze Śniodowa, który miał założyć wieś czynszową między Mrągowem, Probarkiem a jeziorem Juksty. Na zachodnim brzegu jeziora Juksty powstała wieś o nieregularnej zabudowie, w której w 1693 r. zamieszkała wyłącznie ludność polska. W wyniku różnych klęsk na początku XVIII w. wieś uległa zniszczeniu i wyludnieniu. W 1785 r. było tu zaledwie 8 domów. Pod koniec XVIII w. powstała tu szkoła wiejska. W 1815 r. w Czerwonce było 11 domów z 63 mieszkańcami. W 1818 r. w tutejszej szkole uczył po polsku "Jakub Kowalewski", a uczęszczało do niej w tym czasie 18 dzieci. W 1838 r. we wsi było 17 domów i 84 mieszkańców, w 1848 r. – 15 dymów i 100 mieszkańców. W 1870 r. mieszkało we wsi 100 osób.
Pokłady gliny umożliwiały uruchomienie na miejscu cegielni, która w okresie międzywojennym należała do "Markischa" – przedsiębiorcy budowlanego z Mrągowa. Był to zakład nowoczesny, ze sztuczną suszarnią, który w ciągu roku wytwarzał 6 mln sztuk cegieł. W 1928 r. we wsi było 156 mieszkańców i 36 gospodarstw domowych, w tej liczbie 26 gospodarstw rolniczych, z których 5 miało wielkość w granicach 0,5-5 ha, trzy miały areał w granicach 5-10 ha i 18 w granicach 20- 100 ha. W 1930 r. ówczesne władze niemieckie zmieniły urzędową nazwę wsi z "Czerwanken" na "Rotenfelde". Nazwa ta obwiązywała do 1945 r. W jednoklasowej szkole w l935r. uczyło się 38 dzieci. W tym czasie Czerwonka należała do parafii w Mrągowie.
W 1973 r. do sołectwa Czerwonka należały także miejscowości: Poręby ("Poremben" nad jeziorem Dobrynek) i Troszczykowo ("Troscziksberg").
Zobacz też: Czerwonki

</doc>
<doc id="394838" url="https://pl.wikipedia.org/wiki?curid=394838" title="Czerwony Dwór (województwo pomorskie)">
Czerwony Dwór (województwo pomorskie)

Czerwony Dwór (niem. "Rothhof") – osada w Polsce w województwie pomorskim, w powiecie sztumskim, w gminie Stary Targ w pobliżu drodze wojewódzkiej nr 515. Wieś wchodzi w skład sołectwa Łoza.
Czerwony Dwór powstał jako osada folwarczna składająca się z dworu, parku oraz budynków gospodarczych i inwentarskich. W 1527 wraz z innymi miejscowościami Maciej Trebnicz przekazał go swemu szwagrowi o nazwisku Piecewski. Później wieś należała do rodziny Przemińskich. Wieś szlachecka położona była w I Rzeczypospolitej w województwie malborskim. Pod koniec XIX wieku wśród mieszkańców przeważały osoby wyznania ewangelickiego. Zachował się układ ruralistyczny miejscowości z XV/XVI wieku. Zachował się też dwór i budynek gospodarczy z 1880 oraz park, także z II połowy XIX wieku, oraz dwa budynki mieszkalne z początku XX wieku. W latach 40. XX wieku na południe od folwarku powstał zespół zabudowy mieszkalno-gospodarczej, budynki ustawione są rzędowo wzdłuż drogi.
W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="394839" url="https://pl.wikipedia.org/wiki?curid=394839" title="Czesławice (województwo dolnośląskie)">
Czesławice (województwo dolnośląskie)

Czesławice – wieś w Polsce położona w województwie dolnośląskim, w powiecie ząbkowickim, w gminie Ciepłowody, na przedgórzu sudeckim.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Według Narodowego Spisu Powszechnego liczyły 58 mieszkańców. Jedna z 4 najmniejszych miejscowości gminy Ciepłowody (wszystkie poniżej 60 mieszkańców).
Historia.
Nazwę miejscowości w zlatynizowanych staropolskich formach "Cezlawiz", "Cezlawitz", "Ceslauici" oraz "Czeslawicz" notuje wraz z sąsiednimi wsiami spisana po łacinie w latach 1269–1273 Księga henrykowska. Wymienia ona jako właściciela wsi Ścibora z Czesławic ("Stiborius", "Chesseborius").
Szlaki turystyczne.
 Ząbkowice Śląskie - Bobolice - Cierniowa Kopa - Zameczny Potok - Muszkowicki Las Bukowy - Muszkowice - Czesławice - Henryków - Raczyce - Witostowice - Nowolesie - Nowoleska Kopa - Kalinka - Nowina - Dzierzkowa - Przeworno – Krzywina – Garnczarek – Skrzyżowanie pod Dębem – Biały Kościół

</doc>
<doc id="394840" url="https://pl.wikipedia.org/wiki?curid=394840" title="Czesławice (województwo lubelskie)">
Czesławice (województwo lubelskie)

Czesławice – wieś w Polsce położona w województwie lubelskim, w powiecie puławskim, w gminie Nałęczów.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Nałęczów.
Historia.
Wieś notowana w pczątach XV wieku, w roku 1409 jako „Czasłauicze”, w roku 1442 „Sczaslawycze”.
Z zapisów w księgach ziemskich lubelskich wynikają granice: Czesławic ze wsiami: 1418 z Piotrowicami, 1462 z Ożarowem, 1466 z Gutanowem, 1469 z Chmielowem.
Wieś była własnością szlachecką, pierwszymi znanymi dziedzicem byli (lata 1409–1418) Wilczek, (1409-26) Grzegorz (1409-29) Jan (1415-30) Jan Smoła.
W okresie XV wieku dobra ziemskie Czasławic były przedmiotem sukcesji, zastawów, opraw posagów i wiana. Nazwiska szlachty różnych herbów, które występują w działach ziemskich to: Sułowski alias Sułowiecki, Mikołaj herbu Nabram (Nabramowic), Kokoszka, Szorfast, Komederzyc i wielu innych.
Z początkiem wieku XVI w księgach poborowych z roku 1531-3 odnotowano pobór: z części Jana Moniaczka ½ łana Marka Czasławskiego łącznie z częścią w Piotrowicach 3 łany oraz szlachty bez kmieci: Jan i Stanisław 1 łan, Jakub, Paweł i Andrzej Biskupowie 1 łan, Jan Wilk ½ łan, Stanisław Wilkowic ½ łana (Rejestr Poborowy lubelski).
21 października 1943 Niemcy dokonali pacyfikacji wsi. W wyniku akcji śmierć poniosło kilkanaście osób (zidentyfikowano 12). Hitlerowcy spalili również kilka gospodarstw.

</doc>
<doc id="394841" url="https://pl.wikipedia.org/wiki?curid=394841" title="Czesławice (powiat wągrowiecki)">
Czesławice (powiat wągrowiecki)

Czesławice – osada w Polsce, położona w województwie wielkopolskim, w powiecie wągrowieckim, w gminie Gołańcz.
W latach 1975–1998 miejscowość administracyjnie należała do województwa pilskiego.
W Czesławicach znajduje się zabytkowy dwór.

</doc>
<doc id="394842" url="https://pl.wikipedia.org/wiki?curid=394842" title="Czesławów (województwo łódzkie)">
Czesławów (województwo łódzkie)

Czesławów – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość administracyjnie należała do województwa płockiego.

</doc>
<doc id="394843" url="https://pl.wikipedia.org/wiki?curid=394843" title="Czesławów (województwo mazowieckie)">
Czesławów (województwo mazowieckie)

Czesławów – wieś w Polsce położona w województwie mazowieckim, w powiecie gostynińskim, w gminie Pacyna.
W latach 1975–1998 miejscowość administracyjnie należała do województwa płockiego.

</doc>
<doc id="394844" url="https://pl.wikipedia.org/wiki?curid=394844" title="Czołowo (województwo kujawsko-pomorskie)">
Czołowo (województwo kujawsko-pomorskie)

Czołowo – wieś w Polsce, położona w województwie kujawsko-pomorskim, w powiecie radziejowskim, w gminie Radziejów.
Wieś królewska, położona w II połowie XVI wieku w powiecie radziejowskim województwa brzeskokujawskiego, należała do starostwa radziejowskiego. W latach 1975–1998 wieś administracyjnie należała do województwa włocławskiego.
Wieś sołecka – zobacz jednostki pomocnicze gminy Radziejów w BIP.
Historia wsi.
Dzieje miejscowości Czołowo sięgają średniowiecza. Pierwsze wzmianki pojawią się w roku 1488, kiedy to wieś jest wymieniania wśród stanowiących własność królewską dóbr brzeskich.
Z najstarszego inwentarza dóbr starostwa brzeskiego datowanego w 1494 wynika, że prawdopodobnie była ona włączona do zabudowy miejskiej Radziejowa.
W 1500 król Jan I Olbracht, zapisując dług 1800 florenów na dochodach Radziejowa i przynależnych do niego dóbr starostwa radziejowskiego, wymienia wśród nich między innymi Czołowo.
W 1631 Czołowo nadal było wsią królewską w posiadaniu starosty radziejowskiego Macieja Sokołowskiego. Według lustracji z lat 1628–1632 we wsi był mieć i rataj. Wieś posiadała 4 łany. Bilans urodzaju folwarku przedstawiony w kopach szacował się następująco: 97 żyta, 12 pszenicy, 6,5 grochu i 48 owsa.
Czołowo w 1662 liczyło około 24 mieszkańców zamieszkujących w 4 domy. Wieś posiadała 17 łanów. Stan demograficzny w 1675 wynosił: 3 szlachciców i 25 osób pochodzenia plebejskiego.
W 1779 Czołowo przechodzi na własność Antoniego Biesiekierskiego. Wieś liczyła 95 osób zamieszkujących 22 domostwa. Osada przynależała do wójtostwa radziejowskiego. We wsi mieszkało 4 rolników, 6 chałupników i 2 komornice. W wyniku II rozbioru Polski w 1793 wieś została zagarnięta przez Prusy, od 1807 należała do Księstwa Warszawskiego, po Kongresie Wiedeńskim w 1815 znalazła się w Królestwie Polskim. Ustawa konstytucyjna Królestwa Polskiego z dnia 27 lipca 1815 wprowadziła nowy podział administracyjny kraju. Granica przebiegała przez wieś Czołowo do Wąsewa, a następnie do Piotrkowa Kujawskiego, gdzie mieścił się posterunek graniczny. W Czołowie znajdowało się przejście graniczne. Stacjonowała jednostka wojskowa i działał urząd celny.
W 1827 wieś liczyła 116 mieszkańców zamieszkujących 14 domów. Na powstałą ekonomię radziejowską, utworzoną ze starostw, królewszczyzn i majątków poduchownych składa się w XIX wieku również wieś Czołowo.
W latach 1866–1868 wśród majoratów, jakimi obdzielono zasłużonych urzędników carskich, znalazł się folwark Czołowo, który był darowany generałowi adiutantowi baronowi Pawłowi Korffowi.
Czołowo w latach 1921–1926 jako własność Skarbu Państwa zostało rozparcelowane przez Urząd Ziemski w większości pomiędzy repatriantów przybyłych z USA. W wyniku tego przedsięwzięcia powstało około 50 gospodarstw rolnych o powierzchni od 7 do 9 ha.
W dwudziestoleciu międzywojennym w Czołowie powstała ferma rolna. Stanowiła ona własność komunalną o wartości 42 783,94 zł. W lutym w 1930 sejmik powiatowy nieszawski przeznaczył fundusz 8000 zł, na wyremontowanie tego ośrodka głównie na naprawę znajdujących się w nim pomieszczeń.
Według ustawy samorządowej z grudnia 1933 Czołowo (wieś, kolonie, Kontrewers, parcele i ośrodek) i Czołówek wraz z folwarkiem – Bielawy weszły w skład gminy Radziejów. Wieś Czołowo liczyła 410 mieszkańców. Do 19 lipca 1924 wieś Bielawy nosiła nazwę: Auerbachowo (gmina Radziejów, powiat nieszawski).
Miejscowość Czołowo leży obecnie w województwie kujawsko-pomorskim, na Kujawach w powiecie radziejowskim. Miejscowość wchodzi w skład gminy Radziejów.
Czołowo położone jest około 2 km. na południowy zachód od miasta Radziejów. Należy do parafii pod Wezwaniem Najświętszej Marii Panny w Radziejowie, zajmuje powierzchnię 7,7 km².

</doc>
<doc id="394845" url="https://pl.wikipedia.org/wiki?curid=394845" title="Czostków (województwo podlaskie)">
Czostków (województwo podlaskie)

Czostków – wieś w Polsce położona w województwie podlaskim, w powiecie suwalskim, w gminie Filipów.
Wieś królewska starostwa niegrodowego filipowskiego położona była w końcu XVIII wieku w powiecie grodzieńskim województwa trockiego. W 1880 roku liczyła cztery domy i 74 mieszkańców.
W okresie międzywojennym posiadłość ziemską miał tu Salomon Łapin (338 mórg)
W latach 1975–1998 miejscowość administracyjnie należała do województwa suwalskiego. W latach 1919–1933, za II Rzeczypospolitej, wieś należała do gminy Czostków.
Na północ od wsi znajduje jezioro Czostków.

</doc>
<doc id="394846" url="https://pl.wikipedia.org/wiki?curid=394846" title="Usługa telekomunikacyjna">
Usługa telekomunikacyjna

Usługa telekomunikacyjna – termin prawniczy, którego definicja zawarta jest w ustawie z dnia 16 lipca 2004 r. Prawo telekomunikacyjne. Zgodnie z tą definicją usługa telekomunikacyjna to usługa polegająca głównie na przekazywaniu sygnałów w sieci telekomunikacyjnej. W ustawowej definicji z usług telekomunikacyjnych wyłączono usługę poczty elektronicznej. W 2009 r. wyłączenie to zostało usunięte.
Zgodnie z prawem telekomunikacyjnym każda usługa telekomunikacyjna wymagająca przetworzenia danych o lokalizacji jest określana jako usługa o wartości wzbogaconej.
Klasyfikacja usług telekomunikacyjnych.
Dokumentacja techniczna oraz materiały marketingowe i informacyjne operują często podziałem usług telekomunikacyjnych na te oferowane bezpośrednio przez sieć telekomunikacyjną i tzw. usługi dodane bazujące na tych pierwszych. Poniżej znajduje się klasyfikacja usług bazująca na tym podziale.
Usługi oferowane bezpośrednio przez sieć telekomunikacyjną.
Część usług oferowanych przez sieć telekomunikacyjną opisana jest w specyfikacji standardu na którym jest ona oparta. Można podzielić je na usługi podstawowe () i usługi dodatkowe ().
Usługi podstawowe dzielą się na teleservices () i usługi przenoszenia ().
Supplementary services rozszerzają możliwości usług podstawowych, są one również przedmiotem specyfikacji. Przykładem może być możliwość ustawienia przekierowania na inny numer, gdy abonent nie odpowiada, zestawienia telekonferencji lub ustawienie identyfikacji numeru dzwoniącego.
Usługi dodane.
Usługi dodane to usługi nie objęte specyfikacją dla standardu na którym oparta jest sieć. Mogą one kontrolować usługi objęte specyfikacją, bądź wykorzystywać je dla dostarczenia abonentowi dodatkowych treści i możliwości, co poszerzy ofertę operatora na tle rynku. Usługi kontrolujące usługi podstawowe, oparte są zwykle o platformę sieci inteligentnych np. serwis prepaid, który kontroluje ilość środków na koncie abonenta i może w każdej chwili zakończyć połączenie lub transmisję danych. Przykładem usług, które wykorzystują usługi podstawowe dla zaoferowania informacji lub możliwości nie objętych specyfikacją sieci mogą być: umożliwienie abonentom wysyłania MMS, głosowania za pomocą SMS, nagrywania się i odsłuchiwania poczty głosowej lub wideo na życzenie.

</doc>
<doc id="394847" url="https://pl.wikipedia.org/wiki?curid=394847" title="Czostków (województwo świętokrzyskie)">
Czostków (województwo świętokrzyskie)

Czostków – wieś sołecka w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.
Części wsi.
Miejscowość leży przy trasie kolejowej Kielce – Częstochowa. 
We wsi funkcjonuje Zakład Silikatowy „Ludynia”, stanowiący główny i zarazem jedyny obiekt przemysłu. Znajduje się tu również szkoła podstawowa, która 6 maja 2007 r. przyjęła imię Jana Pawła II.
Historia.
Czostków w wieku XIX, wieś powiecie jędrzejowskim, gminie Małogoszcz, parafii Kozłów.
W roku 1827 było tu 19 domów i 129 mieszkańców. Należy, w roku 1880, do dóbr Ludynia.

</doc>
<doc id="394848" url="https://pl.wikipedia.org/wiki?curid=394848" title="Czyste (województwo kujawsko-pomorskie)">
Czyste (województwo kujawsko-pomorskie)

Czyste – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Historia.
Czyste to dawna wieś szlachecka leżąca 6 km na północ od Inowrocławia. Znana była już w XV w., gdy jej właścicielem był rycerz Dominik. Od końca XV w. i przez kolejne 150 lat działy we wsi posiadali Modlibogowie herbu Rola. W tym czasie wieś podlegała parafii w Liszkowie i tam też płaciła dziesięciny. W połowie XVII w. jej właścicielem został Stanisław Ostrowski, ożeniony z Katarzyną Sulikowską. Pod koniec tegoż stulecia dobra Czyste i Łążyn trzymała Dorota Niemojewska, zamężna z Hieronimem Cieńskim herbu Pomian, następnie Andrzej Cieński pełniący szereg wysokich funkcji, m.in. stolnika brzeskokujawskiego i jego sukcesorzy.
Na początku XIX w. od Cieńskich nabył Czyste Rafał Mierzyński herbu Jastrzębiec. Nie był on dobrym gospodarzem, tak więc źle zarządzany majątek został wystawiony na licytację. W 1827 r. wieś nabył Józef Bauditz. Jeszcze w tym samym roku sprzedał on majątek Hermannowi Otto von Krügerowi z Pławina. Z kolei Krügerowie w 1844 r. sprzedali Czyste Ernstowi Leopoldowi Nehringowi, ożenionemu z Herminą Kisielnicką herbu Topór. W skład majątku wchodził też folwark Łążyn. W 1851 r. Czyste za 38 tys. talarów nabył Juliusz Korneliusz Stubenrauch, a Łążyn za 20,7 tys. talarów Krüger. Około 1856 r. właścicielką Czystego była wdowa po Juliuszu, Leopoldina Reinsdorf; w tym okresie wzniesiony został we wsi obecny dwór. Wybudowano go na solidnych, ceglanych fundamentach poprzedniego dworu. W 1860 r. wieś stanowiła dominium o obszarze 1072 mórg. Na terenie domenalnym znajdowało się 8 domów ze 117 mieszkańcami (105 katolików, 9 ewangelików, 3 żydów; w tym 63 analfabetów). Od 1866 r. właścicielem „dóbr rycerskich” Czyste był Manfred Guradze, ożeniony z Sofią Anną Werther. W latach 70. XIX w. w skład dóbr włączono osadę Wolanowo, wcześniej należącą do dóbr Ściborze. W 1909 r. ich łączna powierzchnia wynosiła 302 ha, a czysty dochód wykazywany do potrzeb wyliczenia podatku gruntowego – 5977 marek. W 1910 r. Czyste od Guradzów zakupił syn dotychczasowego dzierżawcy, Maksa Kohnerta – Franz, który 10 lat później sprzedał dobra za prawie 1,3 mln marek Januaremu (Januszowi) Korytowskiemu herbu Mora. Za rządów tegoż, w 1926 r. majątek liczył 302 ha i wykazywał ponad 2000 talarów czystego dochodu gruntowego. W 1929 r. Czyste kupił od Korytowskiego Józef Hoppe herbu własnego (1886-1939), ożeniony z Janiną Bieńkowską herbu Ślepowron. J. Hoppe był znanym działaczem rolniczym, m. in, absolwent wyższej szkoły rolniczo-weterynaryjnej w Monachium, prezesem Zrzeszenia Plantatorów Buraka Cukrowego, odznaczony Krzyżem Polonia Restituta; ona – działaczką Koła Ziemianek pow. inowrocławskiego. Ze związku tego pochodziło pięcioro dzieci, jeden z synów, również Józef pseudonim "sokół", od 1939 w konspiracji, potem walczył w Powstaniu Warszawskim, w I Obwódzie "Radwan" - IV zgrupowanie "Gurt" - 1. kompanii - pluton 332 Wojskowa Służba Ochrony Powstania. 
Józef Hoppe senior po wybuchu wojny został aresztowany przez Niemców. Zginął w czasie „Makabrycznej Nocy” z 22/23 października 1939 r. w inowrocławskim więzieniu, kiedy to pijany Ulrich Jahnz z Palczyna wraz z landratem Otto Christianem Hirschfeldem urządzili sobie "zabawę" polegającą na losowym zabijaniu więźniów. W czasie II wojny światowej majątek pod zarządem niemieckim nazywał się Reinfeld. Od 1946 r. dobra te stały się własnością Skarbu Państwa Polskiego. Początkowo dwór został zaadaptowany na mieszkania, następnie opuszczony. Kilka lat temu zamurowano okna i drzwi, jednak nie powstrzymało to chętnych do "zwiedzania" i aktualnie dwór ponownie jest dostępny dla "eksploratorów".
Demografia.
Według Narodowego Spisu Powszechnego (III 2011 r.) wieś liczyła 139 mieszkańców. Jest 33. co do wielkości miejscowością gminy Inowrocław.
Zabytki.
Według rejestru zabytków NID na listę zabytków wpisany jest zespół dworski z poł. XIX w., nr rej.: 116/A z 26.04.1984:
Opis.
Budynek o cechach klasycystycznych. Piętrowy na planie prostokąta, z czterospadowym dachem. Skromny portyk kolumnowy podtrzymujący balkon. Od frontu znajdował się kolisty podjazd z gazonem zdobionym świerkami kłującymi.
Z lewej strony dobudowana na początku XX wieku oficyna. W 2012 dach i podłoga pierwszego piętra w w/w oficynie były jeszcze całe. W 2014 roku były już częściowo zawalone i podparte belkami. W roku 2019 dach oficyny zawalił się niemal całkowicie.
Park.
Park z 2 poł. XIX w. o pow. 6 ha. Rośnie tu cenny starodrzew m.in.: lipy drobnolistne, wiązy polne, jesiony wyniosłe, topole czarne oraz kasztanowce białe. Podszyt tworzą bzy lilaki, śnieguliczka białojagodowa, karagana syberyjska oraz bez czarny. Park jest zdziczały, o zatartym dawnym układzie przestrzennym, mimo tego stanowi ciekawy, zielony akcent wśród otaczających go pól. Niestety, obecnie jest też zaśmiecony.

</doc>
<doc id="394849" url="https://pl.wikipedia.org/wiki?curid=394849" title="Czyste (województwo mazowieckie)">
Czyste (województwo mazowieckie)

Czyste – wieś w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="394850" url="https://pl.wikipedia.org/wiki?curid=394850" title="Czyste (województwo wielkopolskie)">
Czyste (województwo wielkopolskie)

Czyste – wieś w Polsce położona w województwie wielkopolskim, w powiecie tureckim, w gminie Dobra.
W latach 1975–1998 miejscowość administracyjnie należała do województwa konińskiego.
Historia.
Pierwsza pisana wzmianka o miejscowości Czyste widnieje w konińskich księgach grodzkich i ziemskich. Pochodzi ona z 1560 roku.
"Słownik Geograficzny Królestwa Polskiego" informuje, że Czyste w powiecie tureckim, gmina Piekary, parafia Skęczniew, w drugiej połowie XIX wieku zamieszkiwali czynszownicy czysto niemieckiego pochodzenia, przybyłych na te ziemie w czasach pruskich. W 1827 roku miejscowość zamieszkiwało 87 osób w czternastu budynkach. Kolonia niemiecka przetrwała do II wojny światowej.
Dziś w miejscowości po niemieckich osadnikach pozostały szczątki cmentarza ewangelickiego. Duży, metalowy krzyż, stojący w jego centrum uległ zniszczeniu, zaś mogiły zarosły roślinnością leśną.
Zobacz też:

</doc>
<doc id="394851" url="https://pl.wikipedia.org/wiki?curid=394851" title="Czyżew (województwo mazowieckie)">
Czyżew (województwo mazowieckie)

Czyżew – wieś w Polsce, położona w województwie mazowieckim, w powiecie gostynińskim, w gminie Sanniki.
Przez miejscowość przebiega droga wojewódzka nr 577 relacji Łąck-Sochaczew.
Wieś królewska "Czyżewo" położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.

</doc>
<doc id="394852" url="https://pl.wikipedia.org/wiki?curid=394852" title="Czyżew (województwo wielkopolskie)">
Czyżew (województwo wielkopolskie)

Czyżew – wieś w Polsce, położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.
W 1896 w Czyżewie urodził się Adam Cybulski, polski inżynier i wykładowca akademicki.

</doc>
<doc id="394853" url="https://pl.wikipedia.org/wiki?curid=394853" title="Czyżowice (województwo opolskie)">
Czyżowice (województwo opolskie)

Czyżowice (daw. "Ścisowice", , , ) – wieś w Polsce położona w województwie opolskim, w powiecie prudnickim, w gminie Prudnik. Historycznie leży na Górnym Śląsku, na ziemi prudnickiej. Położona jest na terenie Wysoczyzny Bialskiej, będącej częścią Niziny Śląskiej. Przepływa przez nią rzeka Biała.
W latach 1975–1998 miejscowość administracyjnie należała do ówczesnego województwa opolskiego.
Według danych na 2011 wieś była zamieszkana przez 283 osoby.
Geografia.
Położenie.
Wieś jest położona w południowo-zachodniej Polsce, w województwie opolskim, około 2,5 km od granicy z Czechami, na Wysoczyźnie Bialskiej, tuż przy granicy gminy Prudnik z gminą Lubrza i gminą Biała. Należy do Euroregionu Pradziad. Przez granice administracyjne wsi przepływa rzeka Biała. Leży na wysokości 250–295 m n.p.m., na obszarze 405,74 ha. Na jej terenie znajdują się grunty zaliczane do kompleksu pszennego. Miejscowi rolnicy zajmują się głównie uprawą pszenicy, buraków cukrowych i ziemniaków. Leży na terenie Nadleśnictwa Prudnik (obręb Prudnik).
Środowisko naturalne.
W Czyżowicach panuje klimat umiarkowany ciepły. Średnia temperatura roczna wynosi +7,9 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Czyżowic wynoszą 626 mm. Dominują wiatry zachodnie.
Nazwa.
Śląski pisarz Konstanty Damrot w swojej pracy o śląskim nazewnictwie z 1896 roku wydanej w Bytomiu. Wymienia dwie nazwy miejscowości: obecnie funkcjonującą, polską "„Czyżowice”" oraz niemiecką "„Zeiselwitz”" cytując również zlatynizowaną nazwę jaka została zanotowana w średniowiecznym dokumencie z 1233 roku "„Chisoviz”".
Topograficzny opis Górnego Śląska z 1865 roku notuje wieś pod niemiecką nazwą "Zeiselwitz", pod którą po raz pierwszy została zanotowana w 1534 roku, a także wymienia polską nazwę "Scisowice" we fragmencie: "„Zeiselwitz (1534 Zeiselwitz, polnisch Scisowice)”".
Wieś mogła przyjąć swoją nazwę od jej założyciela o imieniu Cisła – Czyż. Jej nazwa może również pochodzić od położenia osady w cisowym lesie. Po przejęciu przez administrację polską w 1945 wieś otrzymała nazwę Ścisłowice, a następnie Cisłowice. 9 września 1947 r. nadano miejscowości polską nazwę "Czyżowice".
W historycznych dokumentach nazwę miejscowości wzmiankowano w różnych językach oraz formach: "Chisouic" (1233), "Zyssowitz" (ok. 1300), "Czeislowicz" (1421), "Tisowicz, Czeisellwicz" (1551), "Zeislowitz" (1679), "Zeiselwitz" (1743), "Zeselwitz, Scisowice" (1845), "Ścisowice, niem. Zeisselwitz" (1889), "Zeiselwitz, Ścisowice" (1941).
Historia.
Czyżowice są najstarszą wsią w gminie Prudnik. Wieś wzmiankowana była po raz pierwszy w 1233 roku w testamencie Jana Sybocica z Prężyny. Wieś administracyjnie należała do okręgu prudnickiego. Była zaliczana do 10 tzw. „górnych wsi”. Od pierwszej połowy XV wieku miejscowość należała do rodziny Schaffgotschów i Paczenskich. W latach 1532–1792 lenno wsi Czyżowice należało do zamku w Białej. 18 listopada 1700 hrabia Jerzy Fryderyk Paczensky von Tenczin sprzedał Czyżowice wraz z dziedzicznymi dobrami i „pradawną siedzibą rycerską” miastu Prudnik za 18 tys. talarów.
Miejscowość pozostała własnością Prudnika do połowy XIX wieku. Wówczas zamieszkiwało ją 500 osób, z których większość stanowili katolicy. W 1846 wznieśli oni przydrożną kaplicę w południowej części wsi. Według spisu ludności z 1 grudnia 1910, na 585 mieszkańców Czyżowic 572 posługiwało się językiem niemieckim, a 13 językiem polskim. W 1921 w zasięgu plebiscytu na Górnym Śląsku znalazła się tylko część powiatu prudnickiego. Czyżowice znalazły się po stronie zachodniej, poza terenem plebiscytowym.
Staraniem pochodzącego ze wsi księdza Roberta Mazura, w latach 1932–1936 w Czyżowicach został zbudowany halowy kościół Najświętszego Serca Pana Jezusa. Budowa kosztowała 100 tys. marek. Uroczyste poświęcenie i zawieszenie dzwonów na wieży kościoła odbyło się 30 października 1934.
Podczas bitwy o Prudnik w marcu 1945 wieś ucierpiała w niewielkim stopniu. Straty i zniszczenia materialne zostały oszacowane w wysokości 10%. Po wyparciu oddziałów niemieckich wieś została przejęta przez polską administrację. Wówczas w Czyżowicach została osiedlona część polskich repatriantów z Kresów Wschodnich z okolic Tarnopola – z Nowostawców, Podlesia, Podzameczka, Mikuliniec i Dźwinogrodu. Niemieckojęzyczna ludność została wysiedlona na zachód.
W latach 1945–1950 Czyżowice należały do województwa śląskiego, a od 1950 do województwa opolskiego. W latach 1945–1954 wieś należała do gminy Rudziczka, w latach 1954–1961 do gromady Prężynka, a w latach 1961–1972 do gromady Rudziczka.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Czyżowicach chronione są ponadto:
Oświata.
W Czyżowicach pod numerem 77 znajduje się Publiczne Przedszkole.
Kultura.
We wsi znajduje się Wiejski Dom Kultury, który podlega pod Prudnicki Ośrodek Kultury.
Czyżowice są parę razy wspomniane w książce "Lux perpetua" autorstwa Andrzeja Sapkowskiego, której akcja rozgrywa się w Czechach i na Śląsku.
Sport.
W Czyżowicach działa klub sportowy LZS Czyżowice założony w 1952, który obecnie gra w klasie B, w grupie Opole IX.

</doc>
<doc id="394854" url="https://pl.wikipedia.org/wiki?curid=394854" title="Czyżowice (województwo świętokrzyskie)">
Czyżowice (województwo świętokrzyskie)

Czyżowice – wieś sołecka w Polsce, położona w województwie świętokrzyskim, w powiecie kazimierskim, w gminie Bejsce.
W latach 1975–1998 wieś administracyjnie należała do województwa kieleckiego.
Historia.
U Długosza nazwane „"Czisowycze"”. W połowie XV w. dziedzicem był Jan Młodziejowski herbu Stary koń. Dziesięcinę z łanów kmiecych, karczm i zagrodników, pobiera biskup krakowski. Folwark oddawał dziesięciny plebanowi w Bejscach. (Długosz L.B. t.IIs.411).
Urodził się tu Wacław Bacharz – starszy strzelec Wojska Polskiego II RP, członek załogi i obrońca Wojskowej Składnicy Tranzytowej na Westerplatte w wojnie obronnej 1939.
Na terenie wsi znajduje się „od niepamiętnych czasów” cudowne, nigdy nie wysychające, źródełko przy murowanej kaplicy z obrazem Matki Boskiej Częstochowskiej „ponoć przyniesionym przez jednego z żołnierzy broniących Westerplatte, pochodzącego z Czyżowic”.

</doc>
<doc id="394855" url="https://pl.wikipedia.org/wiki?curid=394855" title="Czyżówka (województwo mazowieckie)">
Czyżówka (województwo mazowieckie)

Czyżówka (do końca 1988 "Dębowica") – wieś w Polsce położona w województwie mazowieckim, w powiecie białobrzeskim, w gminie Stara Błotnica.
Prywatna wieś szlachecka "Dębowica", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Narodzenia Najświętszej Maryi Panny w Starej Błotnicy. 

</doc>
<doc id="394856" url="https://pl.wikipedia.org/wiki?curid=394856" title="Eldarowie">
Eldarowie



</doc>
<doc id="394861" url="https://pl.wikipedia.org/wiki?curid=394861" title="Msza święta">
Msza święta



</doc>
<doc id="394863" url="https://pl.wikipedia.org/wiki?curid=394863" title="Minister Magii">
Minister Magii



</doc>
<doc id="394905" url="https://pl.wikipedia.org/wiki?curid=394905" title="Zjawisko (ujednoznacznienie)">
Zjawisko (ujednoznacznienie)



</doc>
<doc id="394906" url="https://pl.wikipedia.org/wiki?curid=394906" title="Ataki rekinów z New Jersey">
Ataki rekinów z New Jersey

Ataki rekinów z New Jersey nastąpiły między 1 i 12 lipca 1916, na długości około 130 kilometrów wybrzeża New Jersey. Na skutek ataków co najmniej jednego rekina zginęły cztery osoby, jedna została ciężko ranna.
Osobami tymi były:
Atakującymi rekinami były najprawdopodobniej żarłacze tępogłowe lub białe. Niektórzy twierdzili jednak, że były to raczej żarłacze tygrysie, gdyż część ataków zdarzyła się już w strefie słodkiej wody. Niemniej, tylko pierwszy gatunek może żyć w wodzie słodkiej. Pozostałe gatunki nie mogą wytrzymać tak wielkiej zmiany zasolenia. Niektórzy nazywali rekiny niepoprawnie orkami.
Ataki rekinów stały się później inspiracją dla powieści (1974) i filmu "Szczęki" (1975).

</doc>
<doc id="394907" url="https://pl.wikipedia.org/wiki?curid=394907" title="Ludwig Tieck">
Ludwig Tieck

Johann Ludwig Tieck (ur. 31 maja 1773 w Berlinie, zm. 28 kwietnia 1853 tamże) – poeta, dramaturg, powieściopisarz, nowelista, bajkopisarz, tłumacz i krytyk, jeden z najwybitniejszych przedstawicieli wczesnego romantyzmu w Niemczech. Był także wydawcą i doradcą teatralnym w Berlinie i Dreźnie. Publikował również pod pseudonimem "Peter Lebrecht" i "Gottlieb Färber". Pionier romantyzmu w teatrze, głównie poprzez poświęcone jemu prace Friedricha Schlegla, teoretyka wczesnego romantyzmu, wywarł wpływ na całą tę epokę. W późniejszym okresie swojej twórczości zbliżył się do realizmu.
W 1797 r. Tieck wydał udramatyzowaną baśń ludową "Kot w butach: bajkę dla dzieci w 3 aktach, z intermedium, prologiem i epilogiem". Autor powołuje w "Kocie w butach", jako pierwszy w historii na taką skalę, wątki autotematyczne, metateatralne. Tieck powołuje rzeczywistość w teatrze, która podlega od razu zniszczeniu. W świecie przedstawionym pomieszczono dwie strony aktu teatralnego- bohaterów sztuki, jej twórców (Poeta- autor) i odbiorców. Dzieło Tiecka to pierwszy dramat oparty na grze iluzji i antyiluzji, tworzenia i niszczenia, których akt staje w centrum uwagi razem z osobą twórcy i demaskatora zarazem. Poprzez parabazę, wykroczenie poza świat przedstawiony dzięki obecności chóru (nie bez powodu Tiecka nazywa się romantycznym Arystofanesem; chór spełniający podobną rolę jest obecny w pojedynku Ajschylosa z Eurypidesem w "Żabach"), autor zwraca się bezpośrednio do widowni, dokonuje deziluzji. W tej udramatyzowanej wersji baśń ludowa o Kocie w butach zostaje rozbudowana o wątek króla i księżniczki. Ludwig Tieck powołuje świat, pokazuje teatr i go komentuje. W wydanych w tym samym roku "Fragmentach krytycznych" Fryderyk Schlegel teoretyzuje o tym, co zrobił Tieck. Nazwał to zjawisko ironią romantyczną, a akt kreacji rzeczywistości i osobę kreatora, a nie samą rzeczywistość, ustawia w centrum nowej estetyki romantycznej.
Życie.
Młodość, studia i pierwsze sukcesy.
Ludwig Tieck urodził się 31 maja 1773, dorastał w Berlinie razem z młodszym rodzeństwem, bratem Friedrichem i siostrą Sophie. Od 1782 roku uczęszczał do gimnazjum w Berlinie ("Friedrich-Werdersche Gymnasium"), pod przewodnictwem Friedricha Gedika, gdzie nawiązał bliską znajomość z Wilhelmem Heinrichem Wackenroderem. Studiował historię, filologię, oraz starożytną i nowożytną literaturę w Halle (1792), Getyndze (1792/1793, 1793/1794), oraz w Erlangen (1793, tu razem z Wackenroderem). Właściwym celem studiów było uzyskanie wykształcenia potrzebnego do zostania wolnym pisarzem, już wtedy zajmował się on szczegółowo Szekspirem. W czasie studiów w Erlangen podejmował wraz z Wackenroderem wyprawy do Norymbergi, także w regiony Szwajcarii Frankońskiej, aż po Smreczany, jak również do barokowego zamku Weissenstein w Pommersfelden, przeżycia z tych wypraw uwieczniał później w jego znanych opisach podróżniczych.
Pierwsze prace poetyckie pisał w Berlinie, jeszcze zanim podjął studia. Przerwał je w 1794 i powrócił do Berlina (do 1799). Literatura rozrywkowa i literackie eksperymenty w duchu późnego oświecenia opublikował on w zbiorze "Straussfedern" (od 1795), jego sztuki pisane prozą były częściowo wynikiem wspólnych prac z jego siostrą Sophie.
Ukazały się jego pierwsze powieści i opowiadania takie jak: "Peter Lebrecht, eine Geschichte ohne Abenteuerlichkeiten" (1795, 2 tomy.), "William Lovell" (1795-96, 3 tomy) i "Abdallah" (1796), po czym przechodząc w styl właściwego romantyzmu, podejmował dramatyczno – satyryczne opracowania starych pieśni ludowych i bajek, publikując je pod tytułem "Volksmärchen von Peter Lebrecht" (Berlin 1797, 3 tomy.) Z książką "Franz Sternbalds Wanderungen" Tieck dał kierunek powieściom romantycznym (Novalis, Eichendorff).
Pod koniec roku 1797 Tieck spotkał po raz pierwszy Friedricha Schlegela. Po poślubieniu w 1798 roku w Hamburgu córki kaznodziei (Juliusa Alberti), przebywał on w latach 1799–1800 w Jenie, gdzie zawarł przyjacielskie stosunki z braćmi Schlegel, Novalisem, Brentano, Fichte i Schellingiem. Do wczesnego romantyzmu zaliczani byli w tym okresie także August i Friedrich Schlegel. Dla teorii rozwijanych przez Schlegela Tieck dostarczał literackich przykładów (i na odwrót). Poznał także Goethego i Schillera. W 1801 zamieszkał razem z Friedrichem von Schlegelem w Dreźnie. Miał swój udział w tworzeniu pism Wackenrodera.
W Cybince.
W 1801 Tieck przeniósł się z jego rodziną do Cybinki, na wschód od Frankfurtu nad Odrą, na posiadłość jego starego znajomego Burgsdorffa, który to zaprosił pisarza. Mieszkał tam, z przerwami, aż do 1819 roku.
Przebywał on po części w Berlinie, po części na hrabiowskiej posiadłości w Cybince pod Frankfurtem, skąd powrócił po podróży do Włoch, która miała na celu studiowanie przechowywanych w Watykanie staroniemieckich rękopisów. W tym czasie pojawiły się "Prinz Zerbino, oder die Reise nach dem guten Geschmack "(1799), "Franz Sternbalds Wanderungen" (Berlin 1798),powieść wychwalająca staroniemiecką sztukę, przy której swój koncepcyjny wkład miał jego przyjaciel Wackenroder oraz "Romantische Dichtungen" (Jena 1799-1800, 2 tomy.) wraz z tragedią "Leben und Tod der heil. Genoveva" (Berlin 1820), jak również spisaną podług księgi ludowej komedią "Kaiser Octavianus". W tych utworach autor otwarcie zwracał się w kierunku romantyzmu.
Poza tym opublikował on tłumaczenia "Don Quijota" Cervantesa oraz przekłady kilku przypisywanych Szekspirowi sztuk pt. "Altenglisches Theater" (1811), także opracowanie utworu "Frauendienst" Ulricha von Lichtensteina (1812), jak i wybór sztuk dramatycznych Rosenplüta, Hansa Sachsa, Ayrera, Gryphiusa oraz Lohensteina („Deutsches Theater”, Berlin 1817, 2 tomy). Wydał także zbiór wcześniejszych bajek i sztuk teatralnych pt. "Phantasus", rozszerzony o nowe opowiadania oraz sztukę "Fortunat", które ponownie wzbudziły zainteresowanie niemieckiej publiczności osobą Tiecka. I tak w rzeczy samej bajki i opowiadania takie jak "Der getreue Eckart", "die Elfen", "Der Pokal", "Jasnowłosy Eckbert" ("Der blonde Eckbert"), dzięki swym formalnym zaletom utrzymywały przez długi okres ich poetycką rangę. Czas wojny w 1813 pisarz spędził w Pradze. Po nastaniu pokoju podróżował do Londynu i Paryża, głównie w celach służących sporządzeniu obszernego dzieła o Szekspirze, którego jednak nigdy nie ukończył.
W Dreźnie.
1819-1841 Tieck mieszkał w Dreźnie. Pomimo przeciwieństwa, gdzie dystynkcja Tiecka stała naprzeciw trywialności drezdeńskiej beletrystyki, udało mu się głównie dzięki jego co wieczór organizowanym dramatycznym wykładom, które stały się znane w całych Niemczech, zebrać wokół siebie krąg ludzi, który całkowicie uznawał jego poglądy na sztukę.
Jako dramaturg teatru zyskał on zwłaszcza w 1820 roku znaczącą efektywność, która często była nadszarpywana przez intrygi i kłamstwa trywialnych opozycyjnych stronnictw. Jako pisarz posługiwał on się od czasu zamieszkania w Dreźnie prawie wyłącznie formą noweli. Ich cały zbiór (1852-54, 12 tomów) ukazywał jego wielki talent pisarski. Wydawał dzieła sztuki, w których prawdziwie literackie zadania rozwiązywał za pomocą czysto poetyckich środków, wieloma innymi utworami torował on natomiast drogę nowelistyce, w której epickie elementy całkiem się wycofują, a opowiadanie staje się tylko środkiem do przedstawienia konkretnych stanowisk oraz rezultatów edukacyjnych. Do najważniejszych dzieł z pierwszej kategorii zalicza się "Die Gemälde", "Die Reisenden", "Der Alte vom Berge", "Die Gesellschaft auf dem Lande", "Die Verlobung", "Musikalische Leiden und Freuden", "Des Lebens Überfluß" i inne.
Pośród dzieł historycznych w kategoriach trwałego znaczenia rozważane są takie pozycje jak "Der griechische Kaiser", "Der Tod des Dichters" i przede wszystkim niedokończony utwór "Aufruhr in den Cevennen". W jego wszystkich nowelach imponujący jest nie tylko prosty wdzięk opisu literackiego, ale także różnorodność żywych i typowych charakterów, czy też głębia poetyckiej idei. Także w prozaicznych nowelach Tieck pokazuje swoje mistrzostwo relacji literackiej. Jego ostatnie większe dzieło to "Vittoria Accorombona" (1840), powstałe pod wpływem francuskiego romantyzmu, pozostawiające jednak mimo szerokiej okazałości barw w większości niekorzystne wrażenie.
Także pozostała literacka aktywność Tiecka była inspirowana czasem spędzonym w Dreźnie. W 1826 roku przejął on wydanie i dokończenie zapoczątkowanego przez A. W. v. Schlegela tłumaczenia Szekspira, oraz wydał pozostałe pisma Heinricha von Kleista (Berlin, 1821), po których pojawiły się dzieła zebrane tego samego autora. Dzieła takie jak "Die Insel Felsenburg" Johanna Gottfrieda Schnabela (Wrocław 1827), zbiór pism Lenza czy też szekspirowskie dzieła zostały wzbogacone przedmowami oraz rozprawami o trwałym znaczeniu i wartości. Z dramatyczno-krytycznej działalności wynikło pojawienie się zbioru pt. "Dramaturgischen Blätter".
W Berlinie.
W 1841 roku król Fryderyk Wilhelm IV Pruski wezwał pisarza do Berlina, gdzie ten w wyniku złego stanu zdrowia oraz z powodu śmierci jego najbliższych osób, żył w osamotnieniu życiem wprawdzie zaszczytnym i beztroskim, ale w gruncie rzeczy zrezygnowanym i zmarł 28 kwietnia 1853 roku. Jego "Pisma krytyczne" pojawiły się w dwóch tomach w 1848 roku.
Sprzeczna natura Tiecka może być wyjaśniana nie tylko przez niejednolitość jego wykształcenia, w którym wzajemnie zwalczały się osiemnastowieczny racjonalizm z mistycznym romantyzmem, ale także poprzez elementy improwizatorskie, oraz te zależne od przypadkowych momentów związanych z jego talentem, co rzadko kiedy prowadziło do wykształcenia się dowcipnych i pełnych życia projektów literackich.

</doc>
<doc id="394908" url="https://pl.wikipedia.org/wiki?curid=394908" title="Szare Przystanie">
Szare Przystanie

Szare Przystanie (sin. "Mithlond", ang. "Grey Havens") – port ze stworzonej przez J.R.R. Tolkiena mitologii Śródziemia.
Była to stolica Lindonu i port Círdana, znajdujące się w zatoce Lhûn, założone przez elfów z Beleriandu na początku Drugiej Ery. W tej epoce Númenorejczycy często przybijali do Przystani. W 1700 roku, pod wodzą admirała Ciryatura, uratowali je przed zniszczeniem (trwała bowiem wojna elfów z Sauronem, wywołana wykuciem Jedynego Pierścienia).
Panowało przekonanie, że Círdan będzie tam przebywał, dopóki nie odpłynie stamtąd ostatni statek. To stamtąd elfowie odpływali ze Śródziemia przez Drugą, Trzecią i na początku Czwartej Ery. Odpłynęli stamtąd także powiernicy Pierścienia.

</doc>
<doc id="394912" url="https://pl.wikipedia.org/wiki?curid=394912" title="39.M Csaba">
39.M Csaba

39.M Csaba () – węgierski opancerzony samochód rozpoznawczy z okresu II wojny światowej
Historia.
Konstruktorem samochodu pancernego 39.M Csaba był Węgier Miklos Straussler mieszkający w okresie międzywojennym w Wielkiej Brytanii. Samochód powstał w oparciu o wcześniejsze projekty tego konstruktora dla armii brytyjskiej, a przede wszystkim w oparciu o projekt samochodu rozpoznawczego Alvis AC II.
Csaba był samochodem nowoczesnym jak na swoje czasy. Uzbrojenie było montowane w całkowicie opancerzonej wieży, a pancerz był nitowany z płyt 9 mm. Samochód był napędzany silnikiem Forda produkowanym w Kolonii w Niemczech, który zapewniał dobrą prędkość. Pojazd posiadał dwa stanowiska kierowania, z przodu i z tyłu. 
Po okresie prób w 1939 roku samochód został przyjęty na uzbrojenie jako samochód rozpoznawczy. W latach 1939-1941 w zakładach Manfred Weiss wyprodukowano łącznie 93 pojazdy. Produkcja seryjna pojazdów była wciąż opóźniana z powodu realizacji projektów czołgów.
Istniała również wersja dowodzenia oznaczona 40.M Csaba. Pojazdy tej wersji różniły się od seryjnych dodatkowym wyposażeniem radiowym. Nie wiadomo ile powstało egzemplarzy tej wersji.
Samochody rozpoznawcze Csaba były używane m.in. w kompaniach rozpoznawczych (po 5 szt.) batalionów kawalerii w dywizjach piechoty

</doc>
<doc id="394913" url="https://pl.wikipedia.org/wiki?curid=394913" title="Rada Gondoru">
Rada Gondoru



</doc>
<doc id="394917" url="https://pl.wikipedia.org/wiki?curid=394917" title="Brzeźnica (województwo mazowieckie)">
Brzeźnica (województwo mazowieckie)

Brzeźnica – wieś w Polsce położona w województwie mazowieckim, w powiecie kozienickim, w gminie Kozienice. Leży przy drodze krajowej nr 48.
Zarobna wieś duchowna, położona była w drugiej połowie XVI wieku w powiecie radomskim województwa sandomierskiego, własność opata sieciechowskiego. Do 1954 roku siedziba gminy Brzeźnica. W latach 1975–1998 miejscowość administracyjnie należała do województwa radomskiego.
Wieś wzmiankowana już była w połowie XV w. przez Jana Długosza w "Liber beneficiorum" (lata gromadzenia 1470-80). Pierwotnie istniał tu kościół, będący filią probostwa w Sieciechowie. W 1657 r. został on spalony przez Szwedów, a następnie w 1671 r. odbudowany. Obecny (Parafia Najświętszego Serca Jezusowego i św. Leonarda w Brzeźnicy) został wzniesiony na jego miejscu w roku 1911 według projektu Jarosława Wojciechowskiego. Jest to budowla w stylu neoromańskim. W kościele znajduje się drewniana ambona przeniesiona tu z nieistniejącego już kościoła garnizonowego w Kozienicach. We wsi znajduje się kapliczka słupowa z XIX w.
17 kwietnia 1944 hitlerowcy w ramach akcji pacyfikacyjnej na terenie powiatu kozienickiego aresztowali trzech mieszkańców wsi, których następnie rozstrzelali w zbiorowej egzekucji w Zwoleniu.

</doc>
<doc id="394918" url="https://pl.wikipedia.org/wiki?curid=394918" title="Bzowiec (województwo warmińsko-mazurskie)">
Bzowiec (województwo warmińsko-mazurskie)

Bzowiec (dawniej niem. "Beiswalde") – wieś w Polsce położona w województwie warmińsko-mazurskim, w powiecie olsztyńskim, w gminie Dobre Miasto.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="394919" url="https://pl.wikipedia.org/wiki?curid=394919" title="Jeźdźcy Rohanu">
Jeźdźcy Rohanu



</doc>
<doc id="394921" url="https://pl.wikipedia.org/wiki?curid=394921" title="Michael Haydn">
Michael Haydn

Johann Michael Haydn (ochrzczony 14 września 1737 w Rohrau, zm. 10 sierpnia 1806 w Salzburgu) – austriacki kompozytor, młodszy brat Josepha Haydna. 
Od 1757 był kapelmistrzem biskupa w Wielkim Waradynie (obecnie Oradea), w 1763 otrzymał tytuł muzyka dworskiego i koncertmistrza kapeli arcybiskupiej w Salzburgu, był także organistą tamtejszej katedry.
Z kompozycji Michaela Haydna największe znaczenie ma muzyka kościelna, m.in. 32 msze łacińskie i 8 niemieckich, 2 requiem, 6 Te Deum, graduały, offertoria. Napisał ponadto 46 symfonii, utwory kameralne, kantaty, chóry, oratoria oraz kilka oper (m.in. "Andromeda e Perseo", 1787).

</doc>
<doc id="394922" url="https://pl.wikipedia.org/wiki?curid=394922" title="Usterzenie płytowe">
Usterzenie płytowe

Usterzenie płytowe - typ usterzenia samolotów, nieposiadający podziału na statecznik i ster - ruchoma jest cała, jednolita powierzchnia. Wykorzystywane jest w samolotach ponaddźwiękowych i latających z prędkościami zbliżonymi do prędkości dźwięku. 
Usterzenie płytowe pozwoliło na prawidłowe sterowanie samolotu Bell X-1, w którym Chuck Yeager po raz pierwszy w historii ludzkości przekroczył barierę dźwięku.

</doc>
<doc id="394923" url="https://pl.wikipedia.org/wiki?curid=394923" title="Piotr Banaszak">
Piotr Banaszak

Piotr Banaszak (ur. 20 marca 1964 w Inowrocławiu), polski sztangista, olimpijczyk. Dwukrotnie zdobył medale na mistrzostwach Europy w wadze ciężkiej (do 110 kg): srebrny w 1991 oraz brązowy w 1992. Był mistrzem Polski w tej samej kategorii w 1989 oraz 1991. Na olimpiadzie w Barcelonie 1992 spalił podrzut i nie został sklasyfikowany.

</doc>
<doc id="394924" url="https://pl.wikipedia.org/wiki?curid=394924" title="Mithlond">
Mithlond



</doc>
<doc id="394932" url="https://pl.wikipedia.org/wiki?curid=394932" title="Marek Jandołowicz">
Marek Jandołowicz

Marek Jandołowicz (także Jandowicz), znany jako ksiądz Marek (ur. 1713 we Lwowie, zm. 1799, w Berezówce k. Lubaru na Wołyniu) – karmelita bosy, kaznodzieja, charyzmatyczny przywódca duchowy konfederacji barskiej.
Życiorys.
Pochodził z lwowskiej rodziny mieszczańskiej. W 1734 wstąpił do zakonu karmelitów bosych. W 1744 przyjął święcenia kapłańskie. Wzrastał duchowo w klasztorze w Berdyczowie i został kaznodzieją.
Wyjątkowe zdolności kaznodziejskie, umiejętność leczenia i sposób obcowania z wiernymi sprawiły, iż na Podolu zaczął być uważany za cudotwórcę i świętego. Wieścił m.in. rychły upadek Stanisława Augusta. W 1759 został superiorem klasztoru karmelitów w Barze. Wraz z Józefem Pułaskim przygotowywał Konfederację barską, stając się jej przywódcą duchowym. Założył w Barze Zakon Rycerski Kawalerów Krzyża Świętego, którego głównym celem była obrona wiary katolickiej. 19 czerwca 1768 z krzyżem w ręku wystąpił przeciwko natarciu rosyjskiemu na Bar, podnosząc tym samym morale miasta. Po upadku twierdzy został pobity przez kozaków i odesłany jako wyjątkowo niebezpieczny do więzienia w Kijowie, gdzie spędził 
sześć lat. Sama Katarzyna II zadecydowała o jego dalszym losie. We wrześniu 1773 został wypuszczony na mocy amnestii i został przeorem w Barze. W 1786 przebywał w Warszawie, w klasztorze oo karmelitów na Lesznie. Podczas spotkania z nuncjuszem skłamał ze uczestniczył w ruchu konfederatów barskich. W czasie insurekcji kościuszkowskiej błogosławił jeszcze brygadzie Józefa Kopcia.
Pochowany w podziemiach klasztoru o.o. karmelitów w Horodyszczu na Wołyniu, jego grób nawiedzały liczne pielgrzymki. Po powstaniu listopadowym władze rosyjskie skasowały klasztor. Jego kościół został zaadaptowany na prawosławną cerkiew parafialną. W 1858 powstał tam żeński monaster Narodzenia Matki Bożej. Wejście do podziemi zostało wówczas zamurowane.
Twórczość.
Według tradycji jest autorem "Wieszczby dla Polski" albo "Proroctwa księdza Marka" ("Profecja księdza Marka"), napisanej w 1763 lub 1767. W tym mesjanistycznym wierszu przepowiedziane są klęski dla Polski, z których odrodzi się ona, jak Feniks z popiołów, by stać się ozdobą Europy.
W literaturze i malarstwie.
Jego postać stała się natchnieniem dla literatury romantycznej. Jako przykład można wymienić "Proroctwo Księdza Marka" Seweryna Goszczyńskiego (1833) i dramat mistyczny Juliusza Słowackiego "Ksiądz Marek" (1843). Postać księdza Marka pojawia się także na początku poematu dygresyjnego "Beniowski" Słowackiego oraz we francuskim dramacie Adama Mickiewicza "Konfederaci barscy" (1836). Również "Pamiątki Soplicy" Henryka Rzewuskiego (1839) rozpoczynają się od rozdziału "Kazanie konfederackie," opisującego przemowę księdza Marka.
Portret ks. Marka znajduje się w klasztorze kapucynów w Nowym Mieście nad Pilicą.

</doc>
<doc id="394934" url="https://pl.wikipedia.org/wiki?curid=394934" title="Juan Manuel Fangio">
Juan Manuel Fangio

Juan Manuel Fangio (ur. 24 czerwca 1911 w Balcarce, zm. 17 lipca 1995 w Buenos Aires) – argentyński kierowca Formuły 1, pięciokrotny mistrz świata. Odnosił sukcesy nie tylko na torze, ale także w wyścigach drogowych.
W 2013 roku został wybrany najlepszym kierowcą wszech czasów, według czasopisma „Autosprint”.
Życiorys.
Fangio karierę zaczynał startując w lokalnych wyścigach drogowych. W 1940 i 1941 został wyścigowym mistrzem Argentyny. Do Europy po raz pierwszy przybył dopiero w 1947 i po serii startów dostał angaż w ekipie Alfa Romeo. W wyścigach Formuły 1 rywalizował w latach 1950–1951 oraz 1953–1958. Startował w zespołach Alfa Romeo (1950–1951), Ferrari (1956), Maserati (1953–1954, 1957–1958) oraz Mercedesa (1954–1955). Tytuły mistrzowskie zdobywał w latach 1951 i 1954–1957. Wycofał się w trakcie sezonu 1958, w wieku 47 lat. Łącznie w 58 wyścigach odniósł 24 zwycięstwa, a pod względem liczby zdobytych tytułów mistrza świata ustępuje tylko Michaelowi Schumacherowi i Lewisowi Hamiltonowi. Jest on najstarszym w historii mistrzem świata Formuły 1: swój ostatni, piąty tytuł mistrzowski zdobył mając 46 lat i 41 dni.
W lutym 1958, podczas pobytu w Hawanie, został porwany przez kubańskich rebeliantów i po kilkudziesięciu godzinach wypuszczony przez nich na wolność.

</doc>
<doc id="394935" url="https://pl.wikipedia.org/wiki?curid=394935" title="Hymn olimpijski">
Hymn olimpijski

Hymn olimpijski – pojawił się po raz pierwszy podczas pierwszych igrzysk nowożytnych w Atenach w 1896 roku. Autorem słów był Kostis Palamas, natomiast muzykę skomponował Spiridon Samaras. Od tego czasu na każde następne igrzyska komponowano oddzielny hymn.
W 1958 roku Międzynarodowy Komitet Olimpijski przyjął hymn z 1896 roku jako oficjalny hymn olimpijski. Mimo to na XVII Letnie Igrzyska Olimpijskie w Rzymie w 1960 skomponowano (po raz ostatni) odrębny hymn. Od XVIII Letnich Igrzysk Olimpijskich w Tokio w 1964 hymn z pierwszych igrzysk w Atenach w 1896 roku jest stałą częścią ceremoniału olimpijskiego.
Choć oryginalny hymn powstał w języku greckim, wielokrotnie podczas igrzysk wykonywano go w języku kraju goszczącego igrzyska. Hymn olimpijski pojawił się w następujących wersjach językowych:

</doc>
<doc id="394938" url="https://pl.wikipedia.org/wiki?curid=394938" title="Wieczysta">
Wieczysta

Wieczysta – osiedle w Krakowie stanowiące południowy kraniec Dzielnicy III Prądnik Czerwony, niestanowiące jednostki pomocniczej niższego rzędu w ramach dzielnicy.
Położenie.
Osiedle położone jest między ulicami: Aleją Jana Pawła II od strony południowo-wschodniej, Meissnera od strony zachodniej, Ugorek od strony północnej i Ułanów od strony wschodniej. Na wschód od osiedla znajduje się Muzeum Lotnictwa Polskiego oraz Park Lotników Polskich. Na wschodzie, za kompleksem parkowym znajdują się Czyżyny. Na południowy zachód od osiedla znajduje się Dąbie, zaś od północy Ugorek.
Historia.
Początków osiedla można się doszukiwać przed II wojną światową. Wtedy też rozpoczęły się przymiarki do budowy bloków robotniczych dla pracowników fabryki Zieleniewskiego na Grzegórzkach. Ich budowa rozpoczęła się jednak dopiero po wojnie przy ulicy, która otrzymała imię Marchewczyka (obecnie ulica Tadeusza Kantora). Wybudowano osiedle sześciu niewielkich bloków.
Tereny, na których później zbudowano Wieczystą, zostały przyłączone do Krakowa w 1941 roku, jako część ówczesnej XLIII dzielnicy katastralnej – Rakowice. Rozwojowi tego obszaru miasta sprzyjała budowa ulicy Mogilskiej i ulicy Wieczystej, późniejszej Alei Planu 6-Letniego – głównej drogi łączącej Kraków z Nową Hutą. W latach 1959–1963 zrealizowano Osiedle Wieczysta, którego głównym projektantem był Władysław Leonowicz, a za projekt urbanistyczny odpowiadali Jerzy Plesner i Janusz Sierosławski. Projekty poszczególnych budynków opracowali m.in. Kazimierz Chodorowski, Stafan Golonka, Andrzej Radnicki, Irena Radnicka oraz Anna Sierosławska. Na osiedlu zlokalizowano największy w owym czasie 8-piętrowy budynek mieszkalny w Krakowie, o długości 180 m. Charakterystyczne dla osiedla również są 8-piętrowe punktowce z ekspresyjnymi dachami i tarasami nad ostatnią kondygnacją budynku. Wszystkie bloki zostały zrealizowane w technologii uprzemysłowienia I stopnia, tj. przy użyciu prefabrykowanych elementów poziomych konstrukcji (stropów, klatek schodowych, schodów). Zabudowa została uzupełniona także o pawilon handlowy „Hermes” zaprojektowany przez A. Fołtyna i J. Węglarskiego, oddany w 1973 roku.
Pod koniec lat 70. XX wieku zapadła decyzja o budowie kolejnego osiedla na podmokłych gruntach należących do kiedyś do rodziny Pieczonków. W tym samym czasie na ulicy Ostatniej rozpoczęli działalność księża Pijarzy, dobudowując do jednego z domów duży barak z blachy, który służył za kościół. Równocześnie rozpoczęto starania o budowę normalnej świątyni.
W połowie lat 80. XX wieku połączono Aleję Planu 6-Letniego z Rondem Młyńskim, budując w oparciu o dawną ulicę Południową szeroki trakt komunikacyjny – ulicę Janusza Meissnera. Przy tej ulicy stanęła plebania nowo powstałej parafii (do niej przeniesiono tymczasowy kościół z ulicy Ostatniej), a w połowie lat dziewięćdziesiątych poświęcono ostateczny już kościół parafialny.
Edukację dla osiedla Wieczysta zapewnia przede wszystkim Szkoła Podstawowa nr 114, wybudowana w architekturze nietypowej „tysiąclatki” i nosząca pierwotnie imię Juliana Marchlewskiego (obecnie Arkadego Fiedlera).
Wybrane obiekty.
Na osiedlu Wieczysta (i w jego najbliższej okolicy) znajdują się:
Komunikacja.
Przy osiedlu przez Aleję Jana Pawła II kursują tramwaje na głównej linii łączącej Nową Hutę i Stare Miasto. Z osiedla przez osiedle Ugorek jeździła do końca lat 80. linia autobusowa nr 113, z przystankami końcowymi na Wieczystej i Dworcu Głównym. Następnie przekształcona w linię nr 124, która łączy obecnie Wieczystą z centrum miasta i Osiedlem Podwawelskim.
Sport.
Na terenie dzielnicy działa klub sportowy Wieczysta Kraków założony w 1942.

</doc>
<doc id="394946" url="https://pl.wikipedia.org/wiki?curid=394946" title="Janusz Filipiak">
Janusz Filipiak

Janusz Filipiak (ur. 3 sierpnia 1952 w Bydgoszczy) – polski naukowiec, informatyk, przedsiębiorca, nauczyciel akademicki i działacz sportowy. Profesor nauk technicznych, założyciel i prezes zarządu spółki informatycznej Comarch, a także prezes zarządu MKS Cracovia.
Życiorys.
W 1972 wstąpił do PZPR. W 1976 ukończył studia magisterskie na krakowskiej Akademii Górniczo-Hutniczej. Uzyskał następnie stopnie naukowe doktora i doktora habilitowanego. W 1991 otrzymał tytuł profesora nauk technicznych. Specjalizuje się w zagadnieniach związanych z telekomunikacją, w tym sieciami zintegrowanymi i teleinformatyką. Jako nauczyciel akademicki był związany z AGH, od 1997 jako profesor zwyczajny.
W latach 80. pracował m.in. w paryskich centralnych laboratoriach badawczych France Télécom i na University of Adelaide. W latach 90. kierował na AGH Katedrą Telekomunikacji. Jest autorem książek, m.in. "Modelling and control of dynamic flows in communication networks" (1988) oraz "Real Time Network Management" (1991), a także około stu publikacji naukowych.
W 1993 założył przedsiębiorstwo informatyczne Comarch, w którym w 1998 objął stanowisko prezesa zarządu. Wraz z żoną Elżbietą (przewodniczącą rady nadzorczej) został głównym akcjonariuszem tej spółki (w 2016 kontrolowali ponad 2/3 głosów na walnym zgromadzeniu akcjonariuszy). Tworzona przez niego spółka przekształciła się w grupę kapitałową, a Janusz Filipiak w 2000 po raz pierwszy został umieszczony na liście 100 najbogatszych Polaków prowadzonej przez tygodnik „Wprost”.
Jako działacz sportowy w 2004 został prezesem zarządu sportowej spółki akcyjnej MKS Cracovia, tworzonej przez ten klub sportowy i miasto Kraków.
W październiku 2015 został członkiem Narodowej Rady Rozwoju powołanej przez prezydenta Andrzeja Dudę.
Życie prywatne.
Jest żonaty, ma troje dzieci. Jego żona Elżbieta jest właścicielką krakowskiej restauracji Wierzynek.

</doc>
<doc id="394947" url="https://pl.wikipedia.org/wiki?curid=394947" title="Alicja Kledzik">
Alicja Kledzik

Alicja Kledzik (ur. 7 listopada 1955 w Poznaniu) – profesor zwyczajny sztuk muzycznych, pianistka.
Ukończyła z wyróżnieniem Akademię Muzyczną im. I.J. Paderewskiego w klasie prof. Waldemara Andrzejewskiego. Tytuł profesora uzyskała w grudniu 2002 roku. Po ukończeniu studiów, rozwijała swoje umiejętności pod kierunkiem prof. Jerzego Sulikowskiego, prof. Dubrawki Tomsic i prof. Wiktora Mierżanowa w Konserwatorium im. Piotra Czajkowskiego w Moskwie. Od 1980 roku prowadzi klasę fortepianu, a od września 2005 roku pełni funkcję Kierownika Katedry Fortepianu, Klawesynu i Organów.
Koncertowała w wielu miastach Polski, a także w Niemczech, Francji, Austrii, Szwecji – gdzie dokonała prawykonania ponad 40 utworów współczesnych kompozytorów, oraz na Węgrzech. Nagrywała dla Polskiego Radia i Telewizji.
Jej pasją jest pedagogika, której poświęca się od początku swojej zawodowej kariery. Jej wychowankowie – zarówno studenci poznańskiej Akademii jak i uczniowie Poznańskiej Szkoły Talentów – gdzie również prowadzi klasę fortepianu – zdobyli na Ogólnopolskich i Międzynarodowych Konkursach Pianistycznych ponad 70 nagród.
Zasiada w jury wielu konkursów pianistycznych o randze krajowej i międzynarodowej, jest organizatorem współpracy koncertowej między uczelniami muzycznymi w Polsce a także wymiany pedagogicznej i koncertowej poznańskiej Akademii Muzycznej z innymi uczelniami muzycznymi w Europie.
W 2010 została odznaczona Srebrnym Medalem „Zasłużony Kulturze Gloria Artis”.

</doc>
<doc id="394948" url="https://pl.wikipedia.org/wiki?curid=394948" title="Wierzynek">
Wierzynek

Wierzynek – restauracja mieszcząca się w Krakowie przy Rynku Głównym. Założona została w 1945 przez Kazimierza Książka jako restauracja "Pod Wierzynkiem". Jej nazwa nawiązuje do mieszczanina Mikołaja Wierzynka i wydanej przez niego w 1364 uczty, w której uczestniczyli m.in. cesarz Karol IV Luksemburski, Ludwik Węgierski, Kazimierz III Wielki oraz wielu innych monarchów.
Restaurację prowadzi Elżbieta Filipiak, żona Janusza Filipiaka.
Restauracja zajmuje trzy budynki: kamienicę Morsztynowską (nr 16), kamienicę Pinocińską (nr 15) oraz piętro kamienicy Hetmańskiej (nr 17). Parter zajmuje kawiarnia. Pierwsze piętro składa się z czterech sal: Sali Zegarowej, Tatrzańskiej (Komnaty Wyobraźni), Kolumnowej i Wierzynkowej. Pół piętra wyżej znajduje się Sala Rycerska. Na drugim piętrze znajdują się trzy sale: Sala Pompejańska Duża i Mała oraz Sala Renesansowa. Są to sale, w zależności od potrzeb, restauracyjne, konferencyjne lub taneczne.

</doc>
<doc id="394949" url="https://pl.wikipedia.org/wiki?curid=394949" title="Krucjata Bourne’a (powieść)">
Krucjata Bourne’a (powieść)

Krucjata Bourne’a – powieść szpiegowska, dreszczowiec z 1986 roku, autorstwa Roberta Ludluma, będąca kontynuacją bestsellerowej powieści "Tożsamość Bourne’a". W roku 2004 powstał również na jej motywach film Krucjata Bourne’a w reżyserii Paula Greengrassa, niebędący jednak fabułą powiązany z książką.
Książka opowiada o dalszych losach Dawida Webba – Jasona Bourne’a (legendarny, niezawodny morderca); Dawid wiedzie w miarę spokojne życie ze swoją żoną Marie, lecz wspomnienia wracają i nie dają zapomnieć o krwawej przeszłości. Rząd amerykański postanawia wykorzystać jego umiejętności w swoim planie zapobiegnięcia trzeciej wojnie światowej, którą ma zapoczątkować wojna domowa w ChRL. Rząd wplątuje go w ten plan knując okropną intrygę i porywając mu żonę – Marie. Zdesperowany Jason przyjmuje żądania i postanawia je spełnić przekonany, że jego żonę uprowadził taipan z zemsty za zabicie jego żony, którą zgładził sobowtór (płatny morderca) podszywający się pod Bourne’a. Rząd brytyjski pod przykrywką wpływowego taipana żąda wymiany: żony Bourne’a za jego sobowtóra. Dawid Webb zamienia się w Jasona Bourne’a i rusza na łowy, lecz nie wie, co tak naprawdę jest jego celem.

</doc>
<doc id="394955" url="https://pl.wikipedia.org/wiki?curid=394955" title="Daniel Clementinus">
Daniel Clementinus

Daniel Clementinus (zm. 1644 w Chmielniku) – pastor kalwiński, pisarz, minister zboru kalwińskiego w Górach, kaznodzieja w Jodłówce (obecnie Szczepanowice (powiat tarnowski), Wiatowicach, Górach i na końcu w Chmielniku. Pisarz, polemizował z braćmi polskimi, w szczególności z Jonaszem Szlichtyngiem. Autor wydanej w roku 1623 książki "Antilogiae at Absurda" ("Sprzeciwieństwa i niesłuszności wypływające z Opinijej Socynistów Ponurzonych"), w której polemizował m.in. z Grzegorzem Pawłem z Brzezin. Był wychowankiem alumnatu założonego przez wojewodę bełskiego Rafała Leszczyńskiego.

</doc>
<doc id="394957" url="https://pl.wikipedia.org/wiki?curid=394957" title="Przełęcz Międzyleska">
Przełęcz Międzyleska

Przełęcz Międzyleska (czes. "Mladkovské sedlo", 534 m n.p.m.) – przełęcz graniczna między Sudetami Środkowymi a Sudetami Wschodnimi.
Położenie i opis.
Przełęcz Międzyleska położona jest w południowo-zachodniej Polsce około 6,5 km na południowy wschód od Międzylesia, na granicy z Czechami.
Przełęcz stanowi szerokie, rozległe i bezleśne siodło o łagodnie wznoszących się stokach, rozdzielające Góry Bystrzyckie od Masywu Śnieżnika. Przełęcz stanowi naturalną granicę pomiędzy Sudetami Środkowymi a Sudetami Wschodnimi. Oś przełęczy przebiega południkowo. Wschodni stok przełęczy tworzy zachodnie zbocze Masywu Śnieżnika, a zachodni stok to wschodnie zbocze Gór Bystrzyckich. Zbocza przełęczy w większości zajmują łąki i obszary rolnicze, a w dolnej części przełęczy położona jest miejscowość Boboszów. Przełęcz jest naturalną drogą wyjścia na południe z Kotliny Kłodzkiej, na przełomie I i II wieku n.e. przez Przełęcz Międzyleską wiódł słynny bursztynowy szlak rzymskich kupców.
Szlaki komunikacyjne.
Przez przełęcz prowadzi droga krajowa nr 33 do Czech: Boboszów – Dolní Lipka oraz powyżej przełęczy zachodnim stokiem przechodzi szlak kolejowy Wrocław – Praga.
Turystyka.
Przez przełęcz przechodzą szlaki turystyczne:
Na przełęczy znajduje się granica państwowa Polski i Czech i przejście graniczne Boboszów-Dolní Lipka.

</doc>
<doc id="394958" url="https://pl.wikipedia.org/wiki?curid=394958" title="Cmentarz Montmartre">
Cmentarz Montmartre

Cmentarz Montmartre (), właściwie cmentarz Północny (fr. "cimetière du Nord") – jedna z najstarszych nekropolii Paryża. Położony u stóp wzgórza Montmartre w 18. dzielnicy. Zbudowano go w miejscu dawnych kamieniołomów gipsu. Pierwszy cmentarz został założony w 1789 i otwarty w 1798. We wspólnym grobie pochowano tam ciała żołnierzy Gwardii Szwajcarskiej, wybitej podczas obrony pałacu Tuileries w czasie Wielkiej Rewolucji Francuskiej w 1792.
Historia.
W 1825 podjęto decyzję o założeniu trzech głównych paryskich cmentarzy poza murami miasta. Wtedy właśnie powstał dzisiejszy Cmentarz Montmartre na północy, Cmentarz Père-Lachaise na wschodzie i Cmentarz Montparnasse na południu. Cmentarz Montmartre o powierzchni 11 hektarów powiększył się o 9 dodatkowych hektarów w 1847. Został on oficjalnie włączony w obszar Paryża w 1860. Pomimo protestów ludności, w 1888 został przecięty mostem-wiaduktem, aby ułatwić dojazd do Wystawy Światowej. W związku z budową mostu przeniesiono około stu grobów, w tym grób Stendhala.
Cmentarz jest dzisiaj trzecim pod względem wielkości cmentarzem w Paryżu, po Cmentarzu Père-Lachaise i Cmentarzu Montparnasse. Cmentarz Montmartre liczy około 20 000 grobów. Każdego roku jest tu chowanych 500 osób.
Najczęściej odwiedzanym grobem jest grób piosenkarki Dalidy, której posąg naturalnej wielkości, otoczony złotymi promieniami, jest widoczny z daleka.
Cmentarz Montmartre stanowi także jedną z polskich nekropolii poza granicami kraju. Pochowanych jest tu wielu znanych i wybitnych przedstawicieli narodu polskiego.
Pochowani na Cmentarzu Montmartre.
Polacy pochowani na Cmentarzu Montmartre.
Na cmentarzu tym znajduje się ponad 57 polskich grobów, w tym 9 zbiorowych, w których spoczywa 236 osób, przeważnie oficerów polskich formacji wojskowych Napoleona, ponadto uczestnicy powstania listopadowego oraz członkowie Rządu Narodowego z okresu powstania. Najważniejszym z tych grobów był grób Juliusza Słowackiego, którego prochy zostały przewiezione do Polski w 1927 roku i złożone w Krypcie Wieszczów Narodowych w katedrze na Wawelu. Na byłym grobie Słowackiego jest jego wizerunek w brązie i napisem po francusku „Wielki poeta polski”. Na cmentarzu tym zostali pochowani m.in.:
Jest tu kaplica grobowa rodu Sapiehów oraz grobowiec Sobańskich. Na jednym z polskich grobów zbiorowych znajduje się napis: „Na pamiątkę jutrzni wolności, przez żałobę narodu świtającej, polska emigracja postawiła ten krzyż dnia 29 listopada 1861 roku”.
Wielkie zasługi dla rodzin i rodaków Polaków pochowanych na paryskim cmentarzu Montmartre oddał Józef Alojzy Reitzenheim – pamiętnikarz i publicysta, powstaniec listopadowy i styczniowy, Polak z wyboru. Po ponownym przyjeździe z Polski do Paryża po stłumieniu Wiosny Ludów, inicjując niewcielone założenia zmarłego w 1855 Leona Stempowskiego, rozpoczął wieloletnie stawianie kwatery dla wybitnych polskich emigrantów na cmentarzu Montmartre. Dzięki wysiłkom Reitzenheima wiele prochów znanych polskich postaci życia emigracyjnego nie uległo z czasem rozproszeniu i zapomnieniu, powstało z jego inicjatywy wiele pomników przyozdobionych różnego rodzaju polskimi patriotycznymi symbolami i polskimi nazwiskami.
Wyczerpujące omówienie cmentarza jako polskiej nekropolii wraz z obszernymi biogramami i pełną dokumentacją fotograficzną ukazało się pod redakcją Andrzeja Biernata i Sławomira Górzyńskiego "Polacy pochowani na cmentarzu Montmartre oraz Saint-Vincent i Batignolles w Paryżu".

</doc>
<doc id="394961" url="https://pl.wikipedia.org/wiki?curid=394961" title="Collegium Medicum im. Ludwika Rydygiera w Bydgoszczy Uniwersytetu Mikołaja Kopernika w Toruniu">
Collegium Medicum im. Ludwika Rydygiera w Bydgoszczy Uniwersytetu Mikołaja Kopernika w Toruniu



</doc>
<doc id="394964" url="https://pl.wikipedia.org/wiki?curid=394964" title="Prognoza pogody">
Prognoza pogody

Prognoza pogody – przewidywanie czasowych i przestrzennych zmian stanu atmosfery. Prognozy pogody można sklasyfikować w zależności od czasu prognozy, obszaru, i sposobu prognozy. 
Podstawowe parametry opisujące stan atmosfery to ciśnienie, temperatura, prędkość i kierunek wiatru. Związane z nimi wielkości takie jak zachmurzenie, zamglenie, stan morza, zanieczyszczenia atmosferyczne także są elementami prognozy pogody i często zależą od prognozy podstawowych elementów. 
Prognoza pogody zależy od ilości i jakości danych początkowych. Ze względu na chaotyczną naturę procesów opisujących rozwój zjawisk atmosferycznych prognoza pogody staje się z czasem coraz mniej dokładna.
Historia prognoz pogody.
Przez tysiące lat ludzie starali się przewidywać pogodę. Około 340 p.n.e. Arystoteles opisał zjawiska pogodowe w pracy „Meteorologica”. W Chinach prognoza pogody była praktykowana przynajmniej od 300 p.n.e. Starożytne metody polegały zazwyczaj na lokalnych obserwacjach. Np. czerwone słońce o zachodzie zazwyczaj zwiastowało dobrą pogodę następnego dnia. Ta lokalna wiedza o pogodzie tworzona była przez stulecia. Dopiero wynalazek telegrafu w 1837 zapoczątkował nowoczesny rozwój prognoz pogody głównie ze względu na możliwość zebrania początkowych danych jednocześnie z różnych miejsc. Dwóch naukowców jest uznawanych za pionierów prognoz pogody. Francis Beaufort (słynny ze swej skali Beauforta) i Robert FitzRoy. Obydwaj mieli duże wpływy w Brytyjskiej Marynarce Wojennej. Chociaż ich wysiłki były ośmieszane w prasie tego okresu, to ich idee zostały zaakceptowane przez środowiska naukowe i stanowią podstawy współczesnych prognoz pogody. W XX wieku nastąpił gwałtowny rozwój meteorologii jako dziedziny wiedzy. Idea numerycznej prognozy pogody (NPP) została zapoczątkowana przez angielskiego naukowca i pacyfistę Lewisa Richardsona w 1922 roku. Niestety jego schemat obliczeniowy był niewłaściwy, a obliczenia wykonywano ręcznie. Dopiero konstrukcja komputerów po II wojnie światowej i rozwój metod numerycznych umożliwiły gwałtowny rozwój NPP i ich operacyjny charakter.
Klasyfikacja prognoz pogody.
Czas.
Prognozy "na teraz" stosowane są gdy istotne jest przewidzenie pierwszej zmiany wiatru czy częstotliwości zmian wiatru przez następne kilka godzin. Tego typu prognozy są często używane w natychmiastowych decyzjach z ważnymi lub mniej ważnymi konsekwencjami (np. czy wystrzelić prom kosmiczny na orbitę lub czy zabrać rano parasol). Prognozy krótkoterminowe (0-3 dniowe) są obecnie najczęściej dawane przez narodowe ośrodki prognoz takie jak polski Instytut Meteorologii i Gospodarki Wodnej, brytyjski Met Office, czy francuską Meteo France. W Polsce prognozę krótkoterminową daje także Interdyscyplinarne Centrum Modelowania Matematycznego i Komputerowego Uniwersytetu Warszawskiego. Prognozy krótkoterminowe opracowane są na podstawie (a) analizy danych meteorologicznych, (b) analizy zdjęć satelitarnych, (c) analizy innych aktywnych i pasywnych metod teledetekcyjnych, (d) na podstawie modeli numerycznych wykorzystujących podstawowe opisy fizyczne przepływu powietrza, (e) oraz na podstawie subiektywnych ocen osoby stawiającej prognozę. Prognozy średnioterminowe (5-7 dni) są w Europie dawane przez Europejskie Centrum Prognoz Średnioterminowych (ECMWF) z siedzibą w Anglii. Jakość prognoz średnioterminowych i krótkoterminowych ma olbrzymi wpływ na ekonomię, zwłaszcza w naszych szerokościach geograficznych. Ze względu na chaotyczny przepływ powietrza nad Ziemią prognozy średnioterminowe mają mniejszą sprawdzalność niż prognozy „na teraz” i prognozy krótkoterminowe. Istnieje też dział meteorologii zajmujący się klimatologią synoptyczną, dziedziną pośrednią pomiędzy prognozami średnioterminowymi a prognozami ogólnej zmiany klimatu.
Prognozy długoterminowe i klimatologia synoptyczna:
Mimo że prognozy długoterminowe mają mniejszą sprawdzalność to pewne elementy pogodowe można prognozować w skali sezonu. Dla przykładu, prognoza ilości cyklonów tropikalnych na Atlantyku jest regularnie opracowywana i ma dobrą sprawdzalność. W zachodnich Stanach Zjednoczonych pewne sezonalne oceny takie jak intensywność opadu zależą od zjawisk wielkoskalowych determinowanych przez fazę El Niño/La Niña i mogą być przewidywane na skali sezonu. Prognozy długoterminowe i związana z nimi klimatologia synoptyczna mają olbrzymie znaczenie ekonomiczne w przewidywaniu m.in. plonów zbóż. 
Opis klimatu i prognozy ogólnych zmian klimatu dotyczą tych samych elementów stanu atmosfery – wiatr, ciśnienie, temperatura ale skale czasowe są znacznie dłuższe i bezpośredni wpływ na pogodę mają zjawiska o skali astronomicznej (teoria Milankowicza) czy dziesięcioletniej. Mimo że prognozowane są te same parametry, to prognozą pogody w skali wielu lat zajmuje się osobny dział meteorologii, są to badania klimatu i ogólnej zmiany klimatu.
Obszar.
Lokalna prognoza pogody podawana jest dla określonej miejscowości lub nawet miejsca. Dla przykładu w czasie zawodów żeglarskich różnica w kierunku wiatru przy brzegu i na środku akwenu może stanowić istotny element prognozy. Mezoskalowe prognozy pogody są na skali kilkuset kilometrów. Np. ocena wystąpienia w danym dniu bryzy morskiej jest prognozą mezoskalowa. W skali kilku krajów europejskich mówimy o prognozie regionalnej lub mezoskalowej. Prognozy globalne dawane są dla całej kuli ziemskiej.
Metody.
Metoda oparta na akumulacji wiedzy lokalnej lub przekazu ustnego jest często skuteczna - chociaż prognoza "jutro będzie tak jak dziś" sprawdza się w 70%. Metoda synoptyczna oparta jest na zgromadzeniu danych początkowych z rozmaitych źródeł. Dane są systematyzowane i nanoszone na mapy synoptyczne. Z kilku poprzednich map pogody, na podstawie zrozumienia zjawisk pogodowych, oraz na podstawie subiektywnej oceny synoptyk ocenia zmiany jakie nastąpią. Nowoczesną metodą prognoz pogody są modele numeryczne. Modele najczęściej oparte są na metodach statystycznych lub na podstawowych zasadach fizyki.
Dane meteorologiczne.
Pomiary parametrów meteorologicznych odbywa się bezpośrednio lub metodami pośrednimi czyli teledetekcyjnymi. Tradycyjne obserwacje prędkości wiatru na powierzchni Ziemi, ciśnienia, temperatury, opadu, wyładowań atmosferycznych, pokrywy i rodzaju chmur robione są na stacjach meteorologicznych przez specjalnych obserwatorów lub przez automatyczne stacje pomiarowe. Światowa Organizacja Meteorologiczna (WMO) standaryzuje procedury pomiarowe i sposoby przesyłania danych przez światową sieć meteorologiczną. Ważnym elementem pomiarów są sondaże aerologiczne górnych warstw atmosfery. Polegają one na pomiarach przesyłanych na Ziemię za pomocą sondy meteorologicznej umocowanej do balonu meteorologicznego. Sonda zawiera podstawowe instrumenty takie jak pomiar ciśnienia czy temperatury. Z kolejnych pomiarów położenia balonu można wywnioskować o prędkości i kierunku wiatru. Tego typu synoptyczne, czyli jednoczesne na całym świecie, pomiary wykonywane są przez stacje pomiarowe co 12 godzin (słowo synoptyczny pochodzi od greckich słów "syn" – razem, w tym samym czasie i "optic" – widoczne, czyli "widoczne jednocześnie"). Podobne sondaże można dostać ze startujących i lądujących samolotów pasażerskich. Duży problem w zbieraniu danych stanowią obszary oceaniczne. Tutaj wykorzystuje się pomiary z boi oceanicznych, z pomiarów ze statków, oraz z pomiarów satelitarnych. 
Coraz częściej pomiary bezpośrednie uzupełniane są pomiarami satelitarnymi. Za pomocą pasywnych metod pomiarowych polegających na obserwacji promieniowania elektromagnetycznego (widzialnego, słonecznego, podczerwonego, ultrafioletowego, i mikrofalowego) uzyskuje się informacje na temat rozkładu temperatury na powierzchni oceanu, zmian temperatury z wysokością, oraz kierunku i prędkości wiatru nad powierzchnią oceanu. 
Nowymi metodami pomiarów są satelitarne aktywne metody teledetekcji (radar i lidar).
Naziemne techniki teledetekcji dostarczają coraz więcej informacji meteorologicznych. M.in. radary meteorologiczne używane są do oceny opadu w atmosferze, metody akustyczne służą do pomiaru rozkładu temperatury i prędkości wiatru z wysokością, pomiary lidarowe dają informacje na temat ilości i wielkości cząstek zanieczyszczeń w atmosferze.
Asymilacja danych.
Ważną rolę w analizie danych meteorologicznych odgrywa asymilacja danych. Jest to spowodowane tym, że dane meteorologiczne pochodzą z różnych źródeł - pomiarów satelitarnych, pomiarów bezpośrednich, radarowych, czy lidarowych robionych w różnym czasie i w różnych miejscach na kuli ziemskiej. Asymilacja danych jest bardzo złożonym procesem i można ją rozdzielić na dwa procesy; (a) pierwszy etap polega na sprawdzeniu jakości danych - to jest etap skomplikowany, ale prosty do zrozumienia. Chodzi o wyeliminowanie oczywistych błędów pomiarowych; (b) drugim i ważniejszym etapem jest uzgodnienie danych i wykorzystanie informacji dostępnej z poprzednich godzin czy z poprzednich dni. Jest to skomplikowany proces polegający na całościowej analizie danych dość często z wykorzystaniem modelu prognoz numerycznych.
Numeryczne prognozy pogody.
Idea numerycznej prognozy pogody (NPP) została zapoczątkowana przez angielskiego naukowca Lewisa Richardsona w 1922 roku. Obliczenia wykonywano ręcznie. Dopiero po 1945 roku gwałtowny rozwój technik komputerowych spowodował, że NPP stały się możliwe operacyjnie. NPP wykorzystują podstawowe zasady fizyki opisujące przepływ powietrza na obracającej się ziemi. Uwzględniane są rozmaite siły działające na cząstki powietrza takie jak grawitacja, siły wypornościowe związane z dostarczaną energią słoneczną, tarcie powietrza o ziemię, efekty przepływu nad górami, oddziaływanie z oceanem, i wiele innych procesów fizycznych. Wynikiem numerycznej prognozy pogody są mapy podstawowych i wtórnych wielkości opisujących stan atmosfery takich jak rozkład ciśnienia, prędkość wiatru, temperatura, opady, falowanie oceanu, zachmurzenie. 
Prezentacje wyników prognoz pogody.
Prezentacja wyników prognozy musi być przedstawiona w sposób użyteczny i wygodny dla użytkownika. Wyniki prognozy pogody przedstawiane są często w postaci graficznej.
Kierowanie lotami samolotów i optymalna droga statków.
Samoloty lecące np. z Warszawy do Nowego Jorku nie są kierowane najkrótszą drogą, ale w sposób który omija najsilniejszy wiatr – zachodni prąd strumieniowy wiejący w górnej troposferze. Prognozy pogody wykorzystywane są przez programy optymalizujące trasy statków i jachtów.
Informacja publiczna.
Jednym z najważniejszych celów prognozy pogody są użytkownicy publiczni. W Polsce prognoza jest wykorzystywana do ostrzeżeń powodziowych, ostrzeżeń o gwałtownych opadach z chmur burzowych, informacji o opadach śniegu. Oficjalne prognozy pogody w Polsce dostarcza Instytut Meteorologii i Gospodarki Wodnej. Prognozy są przekazywane w postaci słownej lub w postaci meteogramów – podstawowych informacji o stanie atmosfery dla danej lokalizacji. Mogą być też ilustrowane w postaci map konturowych obrazujących rozkład temperatury, lub map linii prądu i kierunku i siły wiatru.
Prognozy wiązkami modeli.
Z wielu powodów wyniki prognoz numerycznych za pomocą konkretnego modelu numerycznego nie są idealne: (a) dane początkowe nie są precyzyjne i ich liczba jest mała, zwłaszcza nad obszarami oceanicznymi; (b) opis procesów wpływających na ruch powietrza nie jest dokładny; (c) metody numeryczne dyskretyzujące równania fizyczne są przybliżone. Z tego powodu numeryczne prognozy pogody po kilkunastu godzinach obarczone są błędem. Metody wiązek polegają na wprowadzeniu zmian (zaburzeń) w asymilacji danych lub na zmianie reprezentacji procesów fizycznych. Wyniki kilkunastu prognoz na określoną godzinę mogą się wtedy różnić. Mimo to doświadczony synoptyk ma teraz zestaw możliwych prognoz i może lepiej ocenić jakość numerycznej prognozy pogody.
Pogoda dla kierowców.
Prognoza pogody ze szczególnym uwzględnieniem warunków do jazdy. Te specjalistyczne prognozy pogody dawane są z uwzględnieniem lokalnych warunków meteorologicznych, przejazdów przez góry, zamieci śnieżnych, i upałów. 
Wykorzystują m.in. modele numeryczne oparte na cyklu szybkiej prognozy, tzw. RUC (ang. Rapid Update Cycle) używających mezoskalowych modeli numerycznych prognozy pogody z szybką (co godzinną) asymilacją danych, m.in. stacjami powierzchniowymi.
Centra prognoz pogody dla transportu i kierowców maja 24-godzinną obsługę. Te specjalistyczne prognozy pogody są przykładem prognoz krótkoterminowych i nowcastingu (prognoza na teraz). 
Prognozę dla kierowców nie zawodowych nadają lokalne stacje telewizyjne takie jak Weather Channel, CNN, czy TVN Meteo. 
W Polsce Generalne Dyrekcje Dróg Krajowych i Autostrad utrzymują wiele stacji meteorologicznych (i kamer), tzw. drogowe stacje pomiarowe polskich miast, używanych w centrach dyspozytorskich i do prognozy pogody dla kierowców.
Prognozy w telewizji.
Prognozę pogody przedstawiają też stacje telewizyjne. W Polsce „Pogodę” zobaczyć można na antenie stacji: TVP1, TVP2, TVP Info, Polsatu, Polsat News, Superstacji, TVN, TVN24, TVN24 BIS, TTV oraz w TV Trwam. Istnieje również całodobowa internetowa stacja meteorologiczna TVN Meteo. Najdłuższą prognozę długoterminową – na 16 dni – zobaczyć można w każdą niedzielę ok. 19:40 na antenie TVN. TVN Turbo i TVN Meteo dodatkowo emitują "Pogodę dla kierowców".
Dawniej telewizyjne prezentacje pogody przedstawiał prezenter na tle rysowanych kredą na tablicy map meteorologicznych, później mapy te wykonywano coraz innymi technikami (np. malowano na stalowej blasze, a na której symbole meteorologiczne umieszczano za pomocą magnesów). Obecnie najczęściej prezenter występuje na tle map generowanych przez tzw. blue box (większość kanałów) lub też na tle map wyświetlanych na wielkoformatowych ekranach LCD czy plazmowych (TVN, Polsat News). Technika symboli meteorologicznych z magnesami przymocowywanych do metalowej tablicy jest obecnie wykorzystywana w programie Dzień dobry TVN.
Pierwszym prezenterem pogody w TVP w latach sześćdziesiątych był Czesław Nowicki, pseudonim „Wicherek”, później pojawiła się wraz z nim Elżbieta Sommer („Chmurka”). Dziś do najpopularniejszych prezenterów pogody zaliczyć można: Tomasza Zubilewicza, Jarosława Kreta i Marka Horczyczaka.
Folklor i prognoza pogody.
Prognozy pogody był opracowywane lokalnie przez tysiące lat na podstawie znajomości lokalnych warunków pogodowych. Przykładem przepowiedni pogodowej jest Dzień Świstaka.

</doc>
<doc id="394975" url="https://pl.wikipedia.org/wiki?curid=394975" title="EKT Gdynia">
EKT Gdynia

EKT Gdynia – polski zespół założony w 1986 roku w Kieleńskiej Hucie z inicjatywy Jana Wydry. Jego nazwa wywodzi się od Elitarnego Klubu Turystycznego, mającego swoją siedzibę w Gdyni. Karierę rozpoczynali śpiewając piosenki turystyczne (wyróżnienie na festiwalu "Włóczęga" w Zielonej Górze w 1986 roku), by z czasem ewoluować do roli jednego z najpopularniejszych w Polsce zespołów wykonujących piosenkę żeglarską. Filarami zespołu, prócz założyciela, głównego wokalisty, autora tekstów oraz muzyki, Jana Wydry, był Ireneusz Wójcicki oraz perkusista Jacek Fimiak. Z zespołem blisko współpracowali również między innymi Józef Kaniecki (skrzypce), Zdzisław Szczypka (harmonijka ustna) i Krzysztof Jurkiewicz (śpiew, drumla, mandolina).
3 marca 2006 we Wrocławiu odbył się koncert z okazji 20-lecia istnienia zespołu. W gali wzięli udział m.in. Gdańska Formacja Szantowa, Ryczące Dwudziestki, Orkiestra Samanta oraz Sąsiedzi. Kilka miesięcy później u jednego z członków zespołu, Irka "Messaliny" Wójcickiego, zdiagnozowano złośliwy nowotwór skóry wykluczający go na kilka miesięcy z życia artystycznego. Jesienią tegoż roku odbyła się seria koncertów w największych miastach Polski (Warszawa, Łódź, Wrocław, Kielce), połączonych ze zbiórką pieniędzy na leczenie artysty. W nocy z 25 na 26 listopada 2011 Irek "Messalina" Wójcicki przegrał walkę z nawrotem choroby. Pogrzeb odbył się 2 grudnia 2011 r. na cmentarzu Ewangelicko-Augsburskim w Łodzi.
Linki zewnętrzne.
Koncert charytatywny w Kielcach : https://web.archive.org/web/20160707074722/http://klubhorn.pl/ekt/ektk.htm

</doc>
<doc id="394989" url="https://pl.wikipedia.org/wiki?curid=394989" title="Euphoria (język programowania)">
Euphoria (język programowania)

Euphoria jest interpretowalnym językiem programowania opracowanym przez Rapid Deployment Software. Euphoria nie jest obiektowo zorientowana.
W chwili obecnej istnieją interpretery dla systemów Windows, Linux, FreeBSD i MS-DOS. Ponadto istnieje translator do kodu w języku C.

</doc>
<doc id="394998" url="https://pl.wikipedia.org/wiki?curid=394998" title="Jarzmo (elektrotechnika)">
Jarzmo (elektrotechnika)

Jarzmo (inaczej "zwora") nieuzwojony element z materiału magnetycznego przeznaczony do łączenia elementów magnetowodu.
Zobacz też: 

</doc>
<doc id="394999" url="https://pl.wikipedia.org/wiki?curid=394999" title="Jarzmo (uprząż)">
Jarzmo (uprząż)

Jarzmo – uprząż dla bydła pociągowego. 
Wyróżnia się dwa rodzaje jarzm:
Obecnie jarzmo zastępuje się chomątem lub szleją.

</doc>
<doc id="395000" url="https://pl.wikipedia.org/wiki?curid=395000" title="Prognozowanie pogody">
Prognozowanie pogody



</doc>
<doc id="395001" url="https://pl.wikipedia.org/wiki?curid=395001" title="Robert FitzRoy">
Robert FitzRoy

Robert FitzRoy (ur. 5 lipca 1805 w Ampton Hall w Suffolk, zm. 30 kwietnia 1865 w Upper Norwood w Sussex) – brytyjski żeglarz, wiceadmirał, kapitan HMS Beagle w czasie słynnej podróży Darwina, jeden z pionierów meteorologii, hydrograf, a także gubernator Nowej Zelandii.
Początki kariery.
Urodził się w Aptom Hall. Był synem generała Charlesa FitzRoya (młodszego syna 3. księcia Grafton) i lady Frances Anne Stewart, córki 1. markiza Londonderry. Jego starszym przyrodnim bratem był Charles Augustus FitzRoy, późniejszy gubernator Nowej Południowej Walii. Jego matka była przyrodnią siostrą lorda Castlereagh, wpływowego polityka. Sam Robert był w prostej linii potomkiem króla Karola II.
W 1809 r. Robert wraz z rodziną przeniósł się do Wakefield Lodge w Northamptonshire. Mieszkał tam do 1818 r., kiedy to rozpoczął naukę w Royal Naval College w Portsmouth. W następnym roku wstąpił do Royal Navy. 7 września 1824 r. uzyskał rangę porucznika marynarki. Na egzaminie, który poprzedził nominację, miał 100% dobrych odpowiedzi, co było pierwszym takim wynikiem w historii brytyjskiej marynarki.
HMS "Beagle".
Na początku służył na HMS "Thetis". W 1828 r. został przeniesiony na HMS "Ganges", gdzie sprawował funkcję adiutanta ("flag lieutenant") wiceadmirała Roberta Otwaya, dowódcy floty w Ameryce Południowej. Niedługo później został tymczasowym kapitanem HMS "Beagle", który wykonywał prace hydrograficzne niedaleko Ziemi Ognistej (poprzedni kapitan, Pringle Stokes, wpadł w depresję i popełnił samobójstwo). Nominację otrzymał 15 grudnia 1828 i natychmiast udał się do Rio de Janeiro, gdzie 1. oficer, porucznik Skyring, skierował statek.
FitzRoy skierował statek z powrotem w rejon Ziemi Ognistej, gdzie kontynuowano badania. Kiedy grupa marynarzy obozowała na jednej z wysp, miejscowi ukradli jedną z łodzi. Anglicy łódź odzyskali, a kapitan wziął czwórkę zakładników, których kazał nauczyć języka angielskiego i wiary chrześcijańskiej, a później wykorzystać ich jako misjonarzy. Zakładnikami byli: dziewczynka, której nadano imię Fuegia Basket, chłopiec nazwany Jemmy Button i dwóch mężczyzn. Jeden z nich nazwany został York Minster; drugi – Boat Memory – zmarł na ospę wkrótce po przybyciu do Wielkiej Brytanii.
14 października 1830 r. "Beagle" przypłynął do Plymouth. FitzRoy zdobył opinię dobrego dowódcy i świetnego żeglarza. Opiekę nad zakładnikami powierzono wielebnemu Richardowi Matthewsowi. Po jego naukach stali się oni na tyle „cywilizowani”, że można ich było przedstawić królowi Wilhelmowi, co nastąpiło latem 1831 r.
Przed nową podróżą.
Jako że dowództwo nad statkiem było tymczasowe, FitzRoy przestał dowodzić "Beagle" niedługo po dopłynięciu do Anglii. Robert spróbował wtedy swych sił w polityce. W maju 1831 został kandydatem torysów w okręgu Ipswich, ale wybory przegrał. Wrócił więc do planów żeglarskich i misjonarskich. Wspólnie z Matthewsem rozpoczęli starania o uzyskanie okrętu, który miał popłynąć do Ziemi Ognistej.
Z pomocą FitzRoyowi przyszli Francis Beaufort, członek Towarzystwa Hydrograficznego, oraz wuj Roberta, książę Grafton. Dzięki ich staraniom w dniu 25 czerwca 1831 r. Robert FitzRoy został ponownie mianowany kapitanem HMS "Beagle".
FitzRoy, oprócz działalności misjonarskiej, zamierzał też zbadać Ziemię Ognistą i jej okolice. W tym celu zwrócił się do Beauforta, aby ten polecił mu jakiegoś młodego i uprzejmego naukowca, który mógłby towarzyszyć wyprawie. Beaufort zaproponował młodego Charlesa Darwina. Przed wyprawą FitzRoy przeczytał pierwszy tom "Principles of Geology", autorstwa Charlesa Lyella, który rozwinął teorię aktualizmu geologicznego i ugruntował pozycję teorii o długich okresach geologicznych. Kopię tego dzieła FitzRoy wręczył Darwinowi przed wyruszeniem w rejs.
Druga wyprawa HMS "Beagle".
Wyprawa wyruszyła 27 grudnia 1831 r. Jej trasa biegła niedaleko Madery i Wysp Zielonego Przylądka. 29 lutego 1832 r. wyprawa dotarła do Bahii. Darwin w lesie tropikalnym był świadkiem polowania na niewolników, z czego zdał relację kapitanowi. Ten odrzekł, że nie ma w tym nic złego. Wywołało to kłótnię między Darwinem a kapitanem, znanym skądinąd z wybuchowego charakteru (przez podkomendnych był nazywany „Gorącą kawą”). Po paru godzinach obaj mężczyźni jednak pogodzili się i statek wyruszył wkrótce w dalszy rejs.
1 grudnia 1832 "Beagle" osiągnął Ziemię Ognistą. Potem skierowano się w kierunku Falklandów. FitzRoy zakupił tam mały szkuner, który pod nazwą HMS "Adventure", towarzyszył "Beagle" w dalszej podróży. Oba statki opłynęły przylądek Horn i znalazły się na Pacyfiku. Tam dotarła do FitzRoya reprymenda z Admiralicji dotycząca zakupu "Adventure" i zakazująca podejmowania samodzielnie podobnych działań. Zdenerwowany FitzRoy zdecydował się zrezygnować z funkcji kapitana, ale prośby załogi skłoniły do wycofania rezygnacji.
Tymczasem prowadzono badania pacyficznego wybrzeża Ameryki Południowej kierując się na północ. Pod koniec 1835 osiągnęli wyspy Galapagos, gdzie spędzili dwa miesiące. Później ruszyli w dalszą drogę przez Pacyfik, mijając Tahiti i docierając do Nowej Zelandii, gdzie trafili na osadę misjonarską prowadzoną przez starszego brata Richarda Matthewsa, Josepha. 30 grudnia 1835 marynarze opuścili Nową Zelandię. 12 stycznia dotarli do Australii, której widok przywołał im na myśl Ziemię Ognistą.
1 kwietnia wyprawa wpłynęła na Ocean Indyjski i 31 maja dotarła do Kapsztadu, gdzie FitzRoy wydał list otwarty "Moral State of Tahiti", w której popierał i bronił działania misjonarzy na Pacyfiku. 18 czerwca 1836 r. "Beagle" wypłynął w dalszy rejs i, po przetrwaniu sztormu, z dniem 2 października 1836 r. okręt HMS "Beagle" przypłynął do portu Falmouth w Kornwalii.
Po powrocie.
Niedługo po powrocie z wyprawy FitzRoy poślubił Mary Henriettę O’Brien, z którą przez długi czas był zaręczony. Darwin był tym niezmiernie zdziwiony, gdyż podczas całego 5-letniego rejsu kapitan ani słowem nie wspomniał o tym, że w ogóle jest zaręczony.
Tymczasem na uczestników wyprawy sypały się pochwały i nagrody. FitzRoy dostał w 1837 r. złoty medal Królewskiego Towarzystwa Geograficznego. FitzRoy, który cały czas prowadził zapiski z wyprawy uzupełnił je teraz o opisy Darwina i poprzedniego kapitana, i wydał je w maju 1839 r. w 4-tomowym dziele "Narrative of the surveying voyages of H.M.S. Adventure and Beagle". Podczas podróży uznawał idee Charlesa Lyella i protestował w swym dziele przeciw dosłownemu traktowaniu Biblii, ale w następnych latach, pod wpływem swej bardzo religijnej żony, odrzucił poglądy Lyella i Darwina, stając się gorliwym stronnikiem nauki Kościoła Anglikańskiego.
FitzRoy starał się zdyskontować swoją popularność i w 1841 r. ponownie zgłosił swoją kandydaturę w wyborach do Izby Gmin w okręgu Durham. Tym razem odniósł sukces i przez następne dwa lata zasiadał w ławach Parlamentu.
Gubernator Nowej Zelandii.
Kapitan nie cieszył się długo miejscem w Parlamencie. W 1842 r. zmarł pierwszy brytyjski gubernator Nowej Zelandii William Hobson i właśnie FitzRoy został wytypowany na jego następcę. Jego nominacja została zatwierdzona w kwietniu 1843 r. Zadanie było trudne. Nowa Zelandia była młodą kolonią, w której osadnikami były głównie osoby wyjęte spod prawa o dość wątpliwej reputacji. Nowa Zelandia była też bazą dla wielorybników, polujących w regionie. Należało też dbać o utrzymanie dobrych relacji z Maorysami, co przy temperamencie kolonistów było trudnym zadaniem. FitzRoy dostał ponadto niewiele pieniędzy i jeszcze mniejsze wsparcie wojskowe.
Już na samym początku urzędowania pojawiły się problemy. 17 czerwca 1843 spory między tubylcami a kolonistami skończyły się masakrą Maorysów w Wairau. FitzRoy uznał, że działalność kolonistów była nielegalna, co nie przysporzyło mu popularności wśród osadników. Tymczasem narastały problemy w związku ze sprawą wykupu maoryskiej ziemi przez Brytyjczyków. Narastały nieporozumienia, gdyż Maorysi czuli się oszukiwani przez kolonistów. Gubernator zwykle stawał po stronie tubylców, co coraz bardziej irytowało Kompanię Nowej Zelandii. Wkrótce wybuchła otwarta wojna.
Jako winnego tego stanu rzeczy Kompania przedstawiała gubernatora, który nie potrafi zapanować nad tubylcami. Aktywne działania Kompanii w Anglii doprowadziły do tego, że Izba Gmin zdecydowała się pozbawić FitzRoya funkcji gubernatora Nowej Zelandii. Jego następcą został George Grey, który został odpowiednio zaopatrzony w pieniądze i wojsko, czyli to czego tak bardzo brakowało FitzRoyowi.
Meteorologia.
FitzRoy nie załamał się dymisją i po powrocie do Anglii we wrześniu 1848 r. wrócił do służby w Royal Navy. W marcu 1849 r. otrzymał dowództwo okrętu HMS "Arrogant". W 1851 r. z powodu złego stanu zdrowia odszedł z czynnej służby. W tym samym roku został członkiem Towarzystwa Królewskiego. W 1854 r. dzięki wsparciu Francisa Beauforta, FitzRoy został przewodniczącym departamentu Towarzystwa zajmującym się zbieraniem danych pogodowych na morzach.
Korzystając ze swoich doświadczeń, FitzRoy złożył podwaliny pod nowoczesny Urząd Meteorologiczny. Na jego polecenie kapitanowie statków mieli zbierać informacje o pogodzie i testować służące temu urządzenia. Wprowadził do użytku nowy typ barometru, dzięki któremu można było przewidzieć nadejście sztormu. Po katastrofie HMS "Royal Charter", FitzRoy rozpoczął program „przewidywania pogody”. 15 rozmieszczonych na lądzie stacji miało za pomocą telegrafu wysyłać informacje o zmianach pogodowych. Pierwsza prognoza pogody została opublikowana w "The Times" 1 sierpnia w 1861 r. Rok później system wszedł do powszechnego użytku. Doświadczenia z tej pracy FitzRoy zebrał w "The Weather Book" opublikowanej w 1863.
Barometr FitzRoy został rozprowadzony wśród wszystkich, nawet najmniejszych rybackich statków. W Anglii znany jest jako "FitzRoy’s storm barometer".
Ostatnie lata.
Kiedy Darwin opublikował swoje dzieło "O pochodzeniu gatunków", FitzRoy poczuł się zdradzony, gdyż większość materiałów zebranych na poparcie darwinowskiej teorii ewolucji została zebrana podczas rejsu pod dowództwem FitzRoya. 30 czerwca 1860 r., kiedy FitzRoy przebywał w Oksfordzie przedstawiając nowe dane meteorologiczne, trafił na spotkanie British Association for the Advancement and Science, gdzie Samuel Wilberforce krytykował Darwina. FitzRoy wtedy, stojąc w centrum publiki, trzymając nad głową Biblię, nawoływał zgromadzonych, aby "prędzej uwierzyli Bogu niż człowiekowi". Twierdził później, iż ogłoszenie teorii Darwina sprawiło mu "najostrzejszy ból" w życiu.
W 1857 r. uzyskał rangę kontradmirała. W 1863 r. odszedł na emeryturę uzyskując rangę wiceadmirała. Wkrótce FitzRoy popadł w depresję. W 1865 r. poderżnął sobie gardło brzytwą, w podobny sposób jak w 1822 r. jego wuj lord Castlereagh.
Jego imieniem został nazwana góra Fitz Roy na południowym krańcu Argentyny o wysokości 3440 m n.p.m. oraz gatunek drzewa z rodziny cyprysowatych – Ficroja cyprysowata ("Fitzroya cupressoides"), jak również planetoida (8330) Fitzroy. 
Następca FitzRoya na stanowisku kapitana "Beagle", porucznik John Lort Stokes, nazwał na jego cześć rzekę Fitzroy w Australii Zachodniej.
Rodzina.
8 grudnia 1836 r. poślubił Mary Henriettę O’Brien (1812 – 5 kwietnia 1852), córkę generała-majora Edwarda Jamesa O’Briena. Robert i Mary mieli razem jednego syna:
22 lutego 1854 r. ożenił się ponownie z Marią Isabellą Smyth (zm. 29 grudnia 1889), córką Johna Henry’ego Smytha i lady Elisabeth Anne FitzRoy, córki 4. księcia Grafton. Robert i Maria mieli razem jedną córkę:

</doc>
<doc id="395003" url="https://pl.wikipedia.org/wiki?curid=395003" title="Arcybiskupi lwowscy obrządku ormiańskiego">
Arcybiskupi lwowscy obrządku ormiańskiego

Arcybiskupi lwowscy obrządku ormiańskiego – lista biskupów lwowskich obrządku ormiańskiego.
Apostolski Kościół Ormiański.
Historia.
Ormiańska hierarchia duchowna Apostolskiego Kościoła Ormiańskiego we Lwowie została ustanowiona w 1361, kiedy jej pierwszy ordynariusz Grzegorz Wielki otrzymał w Sis święcenia biskupie z rąk katolikosa cylicyjskiego, Mesrobiusza Ardasetsiego. 20 stycznia 1367 Grzegorz Wielki uzyskał od króla polskiego Kazimierza III Wielkiego przywilej pełnej swobody religijnej i potwierdzenie ustanowionego biskupstwa.
Biskupstwo lwowskie Apostolskiego Kościoła Ormiańskiego przestało istnieć po 1630, gdy Ormianie polscy przyjęli doktrynę katolicką, uznali zwierzchność papieża i przystąpili do unii z Kościołem rzymskokatolickim. 
Kościół ormiańskokatolicki.
Historia.
Ormianie polscy przystąpili do unii kościelnej ze Stolicą Apostolską 24 października 1630 za sprawą arcybiskupa lwowskiego Mikołaja Torosowicza, ale jej utwierdzenia i recepcji przez wszystkie parafie ormiańskie w Polsce dokonał dopiero arcybiskup Wartan Hunanian. 
Obsada lwowskiego arcybiskupstwa katolickiego obrządku ormiańskiego w okresie przedrozbiorowym odbywało się drogą wyboru kandydata przez nację ormiańską. W elekcji uczestniczyli zarówno duchowni jak i świeccy. Kandydata zatwierdzał król Polski, następnie nuncjusz apostolski przeprowadzał proces informacyjny i akta procesu przesyłał do Rzymu, po czym następowała prekonizacja papieska. Taki tryb postępowania był obowiązkowy od 1675 do 1798.
Po śmierci arcybiskupa Jakuba Tumanowicza nastąpiły poważne zmiany w procesie obsady arcybiskupstwa. Cesarz Franciszek II zacieśnił krąg wyborców wyłącznie do duchowieństwa. Świeccy zostali wykluczeni z elekcji. Odtąd duchowni archidiecezji wybierali trzech kandydatów i przedstawiali ich listę cesarzowi do wyboru za pośrednictwem gubernatora. Wybór i nominację cesarz zarezerwował dla siebie i swoich następców. Tak wybranego kandydata papież prekonizował lub odrzucał.
Ostatnia elekcja na arcybiskupstwo lwowskie w 1939 nie została zakończona. Duchowieństwo ormiańskie wybrało wtedy trzech kandydatów na ordynariusza: Dionizego Kajetanowicza, Waleriana Bąkowskiego i Kajetana Amirowicza. Spośród nich papież miał mianować arcybiskupem jednego. Z powodu wybuchu II wojny światowej Pius XII wstrzymał się ze swoją decyzją do czasu ustabilizowania sytuacji politycznej w Polsce. Ta jednak po 1945 uległa diametralnej zmianie. Arcybiskupstwo znalazło się na terenie ZSRR. Na skutek represji władz sowieckich, zamknięcia kościołów, likwidacji parafii, rozproszenia duchowieństwa oraz wiernych, faktycznie przestało istnieć. Po 1991 na Ukrainie duszpasterstwo ormiańskokatolickie się nie odrodziło. W 2001 katedra ormiańska we Lwowie przeszła pod administrację Apostolskiego Kościoła Ormiańskiego. Od 1938 urząd katolickiego arcybiskupa lwowskiego obrządku ormiańskiego jest więc wakujący.
Ordynariusze.
Po męczeńskiej śmierci ks. inf. Dionizego Kajetanowicza (zm. 18 stycznia 1954) obowiązki ordynariusza wiernych Kościoła katolickiego obrządku ormiańskiego w Polsce pełnili arcybiskupi warszawscy, kolejno:

</doc>
<doc id="395004" url="https://pl.wikipedia.org/wiki?curid=395004" title="Spirydion Albański">
Spirydion Albański

Spirydion Jan Albański (ur. 4 października 1907 we Lwowie, zm. 28 marca 1992 w Katowicach) – polski piłkarz grający na pozycji bramkarza.
Kariera sportowa.
Syn Joachima i Krystyny. Piłkę nożną uprawiał już podczas nauki w gimnazjum. Cała kariera sportowa w okresie międzywojennym związana była z Pogonią Lwów. 6 maja 1928 zadebiutował w Ekstraklasie w domowym meczu przeciwko Cracovii. W ciągu następnych jedenastu lat opuścił tylko pięć meczów Pogoni. Swój ostatni, 234 mecz ligowy, rozegrał 20 sierpnia 1939 przeciwko Polonii Warszawa.
Trzykrotny wicemistrz Polski w piłce nożnej (1932, 1933, 1935). W ekstraklasie wystąpił w 174 kolejnych meczach, co jest drugim wynikiem w historii tych rozgrywek. Ta seria trwała przez niemal dziewięć lat, od 9 listopada 1930 do 20 sierpnia 1939 i zatrzymana została dopiero przez wybuch II wojny światowej.
W reprezentacji zadebiutował 5 lipca 1931 w meczu Łotwa – Polska (0:5). Pożegnalny, osiemnasty występ zanotował 4 października 1936 przeciwko Danii w Kopenhadze (przegrana 1:2). Głównym rywalem Albańskiego do miejsca w reprezentacyjnej bramce był golkiper poznańskiej Warty Marian Fontowicz. W 1936 wystąpił na Igrzyskach Olimpijskich w Berlinie, podczas których zagrał we wszystkich czterech meczach polskiej reprezentacji: z Węgrami 3:0 (eliminacje), z Wielką Brytanią 5:4 (ćwierćfinał), z Austrią 1:3 (półfinał), z Norwegią 2:3 (walka o brąz) – zajmując 4. miejsce w turnieju olimpijskim. W meczu z Norwegią był (jedyny raz) kapitanem drużyny, rezerwowym był bowiem zwyczajowo pełniący tę rolę Henryk Martyna. 
Uznawany za jednego z najlepszych i najpopularniejszych polskich bramkarzy lat 30. (doskonała sprawność, refleks i wszechstronne wyszkolenie techniczne). W 1933 uznany za najlepszego polskiego piłkarza, a w plebiscycie „Przeglądu Sportowego” zajął 10.miejsce. 
II wojnę światową spędził we Lwowie, podczas okupacji sowieckiej grał w klubach: Dynamo Lwów (w latach 1939-40) i Spartak Lwów (wiosną 1941). Po wojnie kontynuował karierę w klubach: Resovia (1944–45) i Pogoń Katowice (1945-46). Od 1950 trener piłki nożnej II klasy, sędzia piłkarski i hokejowy. Zawodowo związany z Głównym Instytutem Górniczym. Zmarł na kilka miesięcy przed swymi 85. urodzinami. Pochowany na cmentarzu katolickim przy ul. Francuskiej.

</doc>
<doc id="395005" url="https://pl.wikipedia.org/wiki?curid=395005" title="Marcin Matkowski">
Marcin Matkowski

Marcin Matkowski (ur. 15 stycznia 1981 w Barlinku) – polski tenisista, specjalista gry podwójnej, siedmiokrotny uczestnik deblowego turnieju Masters dla 8 najlepszych debli na świecie, reprezentant w Pucharze Davisa, olimpijczyk, Ambasador Szczecina.
Życiorys.
Wczesne lata.
Syn Zbigniewa i Jolanty, treningi tenisowe rozpoczął jako 8-latek. Absolwent V Liceum Ogólnokształcącego w Szczecinie. W latach 2001–2003 studiował ekonomię na Uniwersytecie Kalifornijskim w Los Angeles (nie ukończył studiów), w 2003 rozpoczął występy w gronie tenisistów zawodowych.
2001-2003.
W 2001 wygrał w parze z Mariuszem Fyrstenbergiem turniej challengerowy w Szczecinie. Właśnie z tym zawodnikiem stworzył wkrótce udaną parę, która w 2004 przebiła się do czołowej dwudziestki rankingu najlepszych debli na świecie. W 2002 razem z Fyrstenbergiem wygrali kolejny challenger (we włoskim Manerbio), a w 2003 pierwszy turniej w cyklu "ATP World Tour" – w Sopocie. W 2003 wygrali wspólnie ponadto challengery w Hilversum, Manerbio, Szczecinie i Akwizgranie. Te wyniki, a także udany początek kolejnego sezonu (m.in. wygrana w turnieju "ATP World Tour" w brazylijskim Costa Do Sauipe w lutym 2004), dały polskiemu deblowi znaczący awans w rankingu oraz umożliwiły debiut w imprezach najwyższej rangi – turniejach wielkoszlemowych oraz turniejach "ATP Masters Series".
2004.
Na turnieju French Open 2004 Matkowski z Fyrstenbergiem osiągnęli III rundę. Matkowski powtórzył ten wynik rok później, ale występując w parze z Niemcem Alexandrem Waske (pokonali m.in. wysoko notowanych Francuzów Santoro i Llodrę). Po krótkim okresie występów z innymi partnerami Matkowski z Fyrstenbergiem odnowili współpracę latem 2005; ponownie wygrali turniej "ATP World Tour" w Sopocie, byli w finale w Palermo, po raz trzeci wygrali wspólnie challenger szczeciński.
W lipcu 2004 Marcin Matkowski był sklasyfikowany na pozycji nr 34 w rankingu deblistów. W grze pojedynczej prawie nie występuje, najwyżej był notowany na miejscu 647 na świecie (u progu kariery w listopadzie 2000). Jest zawodnikiem praworęcznym, jako swoje najlepsze uderzenia wymienia serwis i forhend.
W sierpniu 2004 w parze z Mariuszem Fyrstenbergiem uczestniczył w igrzyskach olimpijskich w Atenach; Polacy zakończyli start na I rundzie, po porażce ze Szwajcarami Rogererem Federerem i Yves’em Allegro. Matkowski broni barw narodowych także w Pucharze Davisa (głównie w deblu z Fyrstenbergiem), do końca 2005 wygrał 8 pojedynków, przegrał 4.
2006.
Udanie polska para rozpoczęła sezon 2006 – pokonali na turnieju w Sydney czołowych deblistów świata Daniela Nestora (Kanada) i Marka Knowlesa (Wyspy Bahama), a w wielkoszlemowym Australian Open osiągnęli po raz pierwszy w karierze półfinał.
Na koniec roku para Fyrstenberg – Matkowski zakwalifikowała się do prestiżowego turnieju Masters kończącego sezon w którym bierze co roku udział 8 najlepszych par deblowych sezonu, Polacy nie wygrali tam meczu, jednak sam udział był historycznym sukcesem tego debla.
2007.
W 2007 roku dotarł do ćwierćfinału miksta na kortach Wimbledonu. Występował tam w parze z Carą Black.
W październiku, dużym sukcesem zakończył się dla Matkowskiego występ w prestiżowych zawodach z cyklu Masters Series ATP w Madrycie. W grze podwójnej razem z Fyrstenbergiem osiągnęli finał imprezy, ulegając w nim braciom Bob Bryan i Mike Bryan 3/6 6/7(4). W końcówce 2007 debel Fyrstenberg-Matkowski wygrał turniej ATP World Tour w Wiedniu, a tydzień wcześniej dotarł do finału imprezy we francuskim Metz.
2008.
Po zwycięstwie w turnieju ATP w Warszawie (czerwiec 2008) para Fyrstenberg-Matkowski awansowała na 6. miejsce w rankingu Doubles Race, czyli rankingu najlepszych par deblowych w 2008 roku. Życiowy sukces odnieśli w październiku startując w turnieju Mutua Madrilena Masters Madrid Masters Series ATP na twardych kortach w Madrycie, pokonując pod drodze cztery bardziej utytułowane od siebie pary: w II rundzie (I rundę mieli wolną dzięki rozstawieniu z „7”) pokonali francuską parę Clément/Llodra 7:5 7:6 (16-14), w ćwierćfinale wygrali z rozstawionymi z „2” Nestorem i Zimonjicem, by w półfinale wyeliminować parę Coetzee/Moodie z RPA. W finale debla polska para 6:7(4-7) 7:6(7-5) 12-10 pokonała 6:4, 6:2 Mahesha Bhupathi z Indii i Marka Knowlesa z Wysp Bahama. Po dojściu do półfinału turnieju w Paryżu (Masters Series Atp) znaleźli się na 8. miejscu w rankingu Doubles Race, co nie dało im awansu na Turniej Mistrzów w Szanghaju (na turniej zakwalifikowało się 7 pierwszych par z rankingu oraz z „dziką kartą” debel Cuevas/Horna – zwycięzcy Roland Garros). Polacy biorą jednak udział w Turnieju Mistrzów, gdyż Izraelczyk Erlich nie wyleczył swojej kontuzji, umożliwiając tym samym start Polakom. W pierwszym spotkaniu polscy debliści (rozstawieni z „7”) starli się z rozstawionymi z „2” Nestorem i Zimonjić po zaciętej walce przegrali z późniejszymi triumfatorami tej imprezy 6:7 (4-7), 7:5, 4:10. W drugim meczu Fyrstenberg/Matkowski odnieśli pierwsze zwycięstwo w historii swoich startów w Turnieju Mistrzów pokonując parę Lukáš Dlouhý/Leander Paes 7:6(2), 6:3. O awansie z grupy decydował trzeci mecz, 14 listopada debel Fyrstenberg-Matkowski pokonał 6:2, 1:6, 10:6 Szweda Jonasa Björkmana i Kevina Ullyetta z Zimbabwe (nr 4.) zapewniając sobie awans do półfinału, co jest jednym z największych sukcesów w ich karierze. W półfinale czekał na nich najlepszy debel świata: Bob Bryan ze swoim bratem bliźniakiem – Mikiem. Amerykanie okazali się lepsi wygrywając 6:4, 6:4.
Statystyki kariery.
Indywidualnie.
Puchar Davisa.
Marcin Matkowski reprezentuje Polskę w Pucharze Davisa od roku 2000. W ciągu dwunastu edycji w których wystąpił (nie grał w 2002) rozegrał 33 mecze, w tym 6 singlowych i 27 deblowych. 23 meczów wygrał, 10 przegrał.
Wszystkie puchary (18.) Marcina Matkowskiego, pięciokrotnego uczestnika Turnieju Masters, 15 razy zdobyte z Mariuszem Fyrstenbergiem.
2003 🏆 Sopot
2004 🏆 Costa Do Sauipe
2005 🏆 Sopot
2006 🏆 Bukareszt
2007 🏆🏆 Wiedeń, Sopot
2008 🏆🏆 Madryt, Warszawa
2009 🏆🏆 Eastbourne, Kuala Lumpur
2010 🏆 Eastbourne
2012 🏆🏆 Barcelona, Madryt
2013 🏆 Hamburg
2014 🏆🏆 Metz, Kuala Lumpur (z Hindusem Leanderem Paesem)
2016 🏆 Tokio (z Hiszpanem Marcelelem Granollers-Pujolem)
2017 🏆 Auckland (z Pakistańczykiem Aisamem Ul Haq Qureshi)

</doc>
<doc id="395009" url="https://pl.wikipedia.org/wiki?curid=395009" title="Henri Dutilleux">
Henri Dutilleux

Henri Paul Julien Dutilleux (ur. 22 stycznia 1916 w Angers, zm. 22 maja 2013 w Paryżu) – francuski kompozytor i pedagog.
Życiorys.
W latach 1933-1936 studiował w Konserwatorium Paryskim, m.in. pod kierunkiem Philippe’a Gauberta (dyrygenturę), Maurice’a Emmanuela (historię muzyki) i Henri Bussera (kompozycję). Pracował m.in. jako kierownik działu ilustracji muzycznych rozgłośni Office de Radiodifussion-Télévision Française (ORTF). Od 1961 wykładał kompozycję w École Normale de Musique, od 1970 w konserwatorium paryskim. Był m.in. członkiem komitetu wykonawczego Międzynarodowej Rady Muzyki UNESCO.
Odznaczony Krzyżem Wielkim Legii Honorowej (2004) oraz monakijskim Orderem Świętego Karola w stopniu Komandora (1998).
Twórczość.
Był twórcą utworów na orkiestrę (m.in. dwóch symfonii, 1951 i 1959), utworów kameralnych, fortepianowych, wokalno-instrumentalnych. Tworzył także muzykę do baletu, na potrzeby teatru, filmu i telewizji. Do najbardziej znanych kompozycji Dutilleux obok wspomnianych symfonii należą koncert wiolonczelowy "Tout un monde lointain" (1969), zbiór utworów "Ainsi la nuit" na kwartet smyczkowy (1976), koncert skrzypcowy "L’arbre des Songes" (1985). Sonatę fortepianową z 1948, którą oznaczył opus 1, skomponował specjalnie dla żony, pianistki Geneviève Joy.
Dutilleux tworzył we własnym awangardowym stylu, niezależnym od współczesnych nurtów. Uważany jest za kontynuatora francuskiej tradycji kompozytorskiej Maurice’a Ravela, Claude’a Debussy’ego i Alberta Roussela. Za swoje prace otrzymał wiele nagród, m.in. Grand Prix de Rome (1938, za kantatę "L’anneau du roi"), Prix du Portique (1953), Grand Prix National de Musique (1967), Ernst von Siemens Musikpreis (2005).

</doc>
<doc id="395012" url="https://pl.wikipedia.org/wiki?curid=395012" title="Oscylacje Maddena-Juliana">
Oscylacje Maddena-Juliana

Oscylacje Maddena-Juliana (MJO) to zjawisko w atmosferze tropikalnej. Są odpowiedzialne za szereg zjawisk pogodowych w skali wewnątrzsezonowej i zjawisk klimatycznych w skali 2-3 lat oraz za związki, czyli telekonekcje meteorologiczne, pomiędzy atmosferą tropikalną i zjawiskami pogodowymi w średnich szerokościach geograficznych. W skali sezonowej MJO są związane z opóźnieniem i przerwami w monsunie indyjskim i związane z nimi susze. MJO są obserwowane jako cykliczne zmiany zachmurzenia w atmosferze tropikalnej. Zaburzenia te wędrują na wschód i obserwowane są wyraźnie na zdjęciach satelitarnych w obszarach nad Oceanem Indyjskim i Pacyfikiem. MJO jest także znane pod nazwą "oscylacji 30-60 dniowych" i "oscylacji wewnątrzsezonowych" (ang. "intraseasonal oscillations"). MJO jest łatwo monitorować, ale znacznie trudniej przewidywać z wyprzedzeniem kilkutygodniowym. Mimo że fala MJO nie jest bezpośrednio obserwowana nad Afryką na zdjęciach satelitarnych, to wydaje się, że obiega jednak całą kulę ziemską.
Zjawiska meteorologiczne.
Widoczna pokrywa górnych chmur związana z MJO może być wielkości obszaru Polski. 
Prędkość grupowa i prędkość fazowa.
MJO są dobrym przykładem zjawiska fizycznego, które jako całość przesuwa się na wschód (prędkość grupowa) poprzez kolejne odradzanie się komórek konwekcyjnych na wschód od komórek już istniejących, ale którego wszystkie indywidualne elementy – cyklony tropikalne (czyli tzw. fale Rossby’ego), wędrują na zachód. Jest to przykład różnicy pomiędzy prędkością grupową i prędkością fazową.

</doc>
<doc id="395013" url="https://pl.wikipedia.org/wiki?curid=395013" title="Tom Starke">
Tom Starke

Tom Peter Starke (ur. 18 marca 1981 we Freitalu) – niemiecki piłkarz występujący na pozycji bramkarza. Zawodnik Bayernu Monachium.
Kariera klubowa.
Starke treningi rozpoczął w wieku 7 lat w klubie Stahl Freital. W 1989 roku przeszedł do juniorów Dynama Drezno. W 1999 roku trafił do rezerw Bayeru 04 Leverkusen, a rok później został włączony do pierwszej drużyny Bayeru, grającej w Bundeslidze. W grudniu 2003 roku został wypożyczony do Hamburgera SV, również z Bundesligi. W tych rozgrywkach zadebiutował 13 marca 2004 roku w wygranym 2:0 ligowym meczu z Werderem Brema. Zagrał tam w 2 meczach, a latem 2004 roku powrócił do Bayeru. W sumie spędził tam 7 lat. W tym czasie nie rozegrał tam żadnego spotkania.
W styczniu 2006 roku Starke odszedł do drugoligowego SC Paderborn. Jego barwy reprezentował przez 1,5 roku. Przez ten czas zagrał tam w 47 ligowych meczach. Latem 2007 roku przeniósł się do beniaminka Bundesligi, ekipy MSV Duisburg. Pierwszy ligowy mecz zaliczył tam 12 sierpnia 2007 roku przeciwko Borussii Dortmund (3:1). W 2008 roku spadł z zespołem do 2. Bundesligi. W Duisburgu występował jeszcze przez 2 lata.
W 2010 roku Starke podpisał kontrakt z pierwszoligowym TSG 1899 Hoffenheim. W jego barwach w Bundeslidze zadebiutował 21 sierpnia 2010 roku w wygranym 4:1 spotkaniu z Werderem Brema.
W 2012 roku przeszedł do Bayernu Monachium. W sezonie 2016/2017 zdobył 5. z rzędu tytuł mistrza Niemiec z Bayernem Monachium. Po sezonie 2016/2017 zakończył piłkarską karierę.
21 września 2017 wznowił karierę i powrócił do drużyny z Bawarii z powodu kontuzji Manuela Neuera. 1 lipca 2018 zakończył piłkarską karierę na stałe.
Kariera reprezentacyjna.
W latach 2002–2004 Starke rozegrał 12 spotkań w reprezentacji Niemiec U-21.
Kariera trenerska.
1 lipca 2015 Starke został trenerem bramkarzy zespołu trampkarzy Bayernu Monachium. Pełnił tę funkcję przez 2 sezony. Dwa lata później, czyli 1 lipca 2017 został trenerem bramkarzy drużyny młodzieżowej Bayernu Monachium do lat 19.

</doc>
<doc id="395014" url="https://pl.wikipedia.org/wiki?curid=395014" title="Oscylacje 30-60 dniowe">
Oscylacje 30-60 dniowe



</doc>
<doc id="395016" url="https://pl.wikipedia.org/wiki?curid=395016" title="Oscylacje wewnątrz sezonalne">
Oscylacje wewnątrz sezonalne



</doc>
<doc id="395017" url="https://pl.wikipedia.org/wiki?curid=395017" title="Henri Büsser">
Henri Büsser

Henri-Paul Büsser (ur. 16 stycznia 1872 w Tuluzie, zm. 30 grudnia 1973 w Paryżu) – francuski kompozytor i dyrygent.
Życiorys.
Studiował m.in. u Césara Francka (organy), Ernesta Guirauda, Charles'a Gounoda i Jules'a Masseneta (kompozycję). W 1893 został laureatem nagrody muzycznej Akademii Francuskiej Prix de Rome. Od 1904 pracował jako pedagog w konserwatorium paryskim, prowadząc do 1929 klasę zespołów wokalnych, następnie klasę kompozycji. W latach 1939–1941 był dyrektorem Opéra Comique, 1949–1952 dyrektorem Opery Paryskiej. Był również przez kilkadziesiąt lat organistą kościoła w Saint-Cloud. W 1938 został przyjęty w poczet członków Académie des Beaux-Arts.
Tworzył m.in. opery, balet, pieśni, utwory symfoniczne, kameralne i religijne (msze, motety, Magnificat). Inspirował się muzyką Gounoda (w utworach religijnych) i Debussy'ego (w utworach symfonicznych i kameralnych). Jednym z jego uczniów był Henri Dutilleux. Opracował i wydał "Traité d'instrumentation" Guirauda, był także autorem wspomnień "De "Pelléeas" aux "Indes galantes"" (1955).

</doc>
<doc id="395018" url="https://pl.wikipedia.org/wiki?curid=395018" title="Daily Express">
Daily Express

Daily Express – brytyjski, konserwatywny dziennik-tabloid wydawany przez „Express Newspapers”. Nakład ok. 1 mln egzemplarzy.
Inne gazety wydawane przez „Express Newspapers” to:

</doc>
<doc id="395021" url="https://pl.wikipedia.org/wiki?curid=395021" title="Andrzej Brończyk">
Andrzej Brończyk

Andrzej Brończyk (ur. 4 lutego 1951 w Inowrocławiu, zm. 31 grudnia 2000 w Bydgoszczy) – polski bramkarz.
Życiorys.
Karierę rozpoczął w Goplanii Inowrocław. Potem przeniósł się do Zawiszy Bydgoszcz i grał tam przez 22 lata, przez co jest do dziś nazywany legendą bydgoskiego klubu. Wystąpił dla niego w 693 spotkaniach ligowych. Brończyk w sezonie 1992/93 grał także w Pomezanii Malbork. Karierę piłkarską zakończył w wieku 41 lat. Od 1999 do 2000 prowadził IV-ligową drużynę Start Radziejów.
Zmarł 31 grudnia 2000 na atak serca.
Upamiętnienie.
Od 2002 w Bydgoszczy odbywa się memoriał im. Andrzeja Brończyka. Jego imieniem nazwany jest również skwer na bydgoskim osiedlu Leśne, na którym znajduje się tablica upamiętniająca piłkarza.

</doc>
<doc id="395022" url="https://pl.wikipedia.org/wiki?curid=395022" title="Least Recently Used">
Least Recently Used

LRU (ang. Least Recently Used) - algorytm stronicowania polegający na zastępowaniu w cache'u w pierwszej kolejności strony używanej najdawniej. Wymaga on informacji o tym, kiedy poszczególne strony były używane, co jest procesem kosztownym czasowo, jeśli chce się uzyskać pewność, że wyrzuca się rzeczywiście stronę używaną najdawniej. Do przechowywania czasu użycia stron stosuje się różne metody, z których dwa zostały pokrótce opisane poniżej.
Dwie implementacje.
Liczniki.
Do każdej pozycji w tablicy stron dołączany jest rejestr czasu użycia, do procesora zaś dodaje się zegar logiczny lub licznik. Wskazania tego zegara są inkrementowane wraz z każdym odwołaniem do pamięci. Ilekroć występuje odwołanie do pamięci, tylekroć zawartość rejestru zegara jest kopiowana do rejestru czasu użycia należącego do danej strony w tablicy stron.
Stos.
Przy każdym odwołaniu do strony jej numer zdejmuje się ze stosu i umieszcza na jego szczycie. Najlepszą implementacja tej metody jest dwukierunkowa lista ze wskaźnikami do czoła i do jej końca. W tym przypadku wykonując operację na stosie wystarczy wykonać najwyżej 6 zmian wskaźników, a przeszukiwanie listy jest zbędne.

</doc>
<doc id="395023" url="https://pl.wikipedia.org/wiki?curid=395023" title="Bolesław Palędzki">
Bolesław Palędzki

Bolesław Witold Palędzki (ur. 18 stycznia 1898 w Gdańsku, zm. 1 kwietnia 1941 w Oświęcimiu) – polski dziennikarz, śląski działacz niepodległościowy, powstaniec wielkopolski i śląski, w 1926 sekretarz generalny śląskiej frakcji Polskiego Stronnictwa Chrześci­jańskiej Demokracji i prezes Narodowego Związku Powstańców i Byłych Żołnierzy na powiat katowicki, komendant główny Związku Powstańców i b. Żołnierzy, redaktor „Polonii” i bliski przyjaciel Korfantego, syn Józefa Palędzkiego. Zamordowany przez hitlerowców w niemieckim obozie koncentracyjnym Auschwitz. Autor tekstu pieśni Powstańców Śląskich – „Do bytomskich strzelców wojska zaciągają”, z muzyką Jana Kuli.
We wrześniu 1939 brał udział w obronie Katowic. Później przeniósł się do Krakowa. W 1940 został zatrzymany w czasie łapanki, uwięziony na Montelupich i wywieziony do niemieckiego obozu koncentracyjnego w Oświęcimiu, gdzie zginął. 
Żoną Palędzkiego była Janina Grabarska.

</doc>
<doc id="395026" url="https://pl.wikipedia.org/wiki?curid=395026" title="Isami Kondō">
Isami Kondō

 – dowódca ("kyokuchō") Shinsengumi, specjalnego oddziału pełniącego funkcje policyjne w Kioto w ostatnim okresie siogunatu Tokugawa. 
Urodził się w bogatej rodzinie chłopskiej w Tamie w pobliżu Edo (obecnie Tokio). Przez całe życie starał się zostać samurajem, co dla syna chłopa było bardzo trudne z powodu obowiązującego w okresie Edo sztywnego podziału klasowego społeczeństwa. Był trzecim synem rolnika, Hisajirō Miyagawy. Pierwotnie nazywał się Katsugorō Miyagawa. 
Trzeci, dziedziczny mistrz stylu Tennen-rishin-ryū, Shūsai Kondō (Shūsuke), widząc jego potencjał jako szermierza, wyraził życzenie adoptowania go w wieku 15 lat. Od tego momentu chłopiec ćwiczył kenjutsu w dōjō Shieikan w pobliżu Edo, a następnie także nauczał. W sierpniu 1861 został czwartym z kolei mistrzem Tennen-rishin-ryū (miał wówczas 26 lat). Miał żonę i córkę Tamako, która urodziła się na krótko przed jego wyjazdem do Kioto.
W 1863 Kondō wraz z kilkoma uczniami (Toshizō Hijikata, Keisuke Yamanami i Sōji Okita) dołączył do Rōshigumi. Po zerwaniu z Hachirō Kiyokawą pozostali w Kioto i utworzyli Miburo Rōshigumi. Zostali podporządkowani klanowi Aizu i pełnili funkcje policyjne w Kioto. Po incydencie "Kinmon-no hen" (rebelia przed pałacem cesarskim w Kioto, zwana także "rebelią Hamaguri", od nazwy bramy pałacu), mającym miejsce 18 sierpnia, oddział zmienił nazwę na Shinsengumi. W czerwcu 1864, członkowie Shinsengumi stali się dobrze znani z aresztowania grupy ekstremistów podczas incydentu w gospodzie Ikedaya).
W styczniu 1868, w czasie bitwy pod Toba-Fushimi, Kondō powrócił do Edo, walcząc z nową armią cesarską. Po przegranej bitwie został schwytany. 25 kwietnia ścięto go, nie pozwalając na seppuku przynależne samurajowi, ponieważ wywodził się z rodziny chłopskiej. Jego głowa była wystawiona w Sanjō-Kawara w Kioto. Nie wiadomo, co stało się z jego ciałem. 
Isami Kondō, pod swoim imieniem i nazwiskiem, występuje w anime "Hakuōki Shinsengumi Kitan" i jako Isao Kondō w "Gintama".

</doc>
<doc id="395029" url="https://pl.wikipedia.org/wiki?curid=395029" title="Alley oop">
Alley oop

Alley oop – zagranie w koszykówce.
Rodzaj podania piłki w okolice kosza, zakończonego zdobyciem punktów. Atakujący odbiera podanie alley oop od rozgrywającego będąc w wyskoku, kończy zagranie przed opadnięciem na parkiet.
Alley oop zazwyczaj wykonuje dwóch zawodników, ale koszykarz może wyrzucić sobie w ten sposób piłkę samemu, odbijając ją od tablicy czy od parkietu.

</doc>
<doc id="395033" url="https://pl.wikipedia.org/wiki?curid=395033" title="Salonta">
Salonta

Salonta () – miasto i gmina w Rumunii, w okręgu Bihor. Liczy 18 137 mieszkańców, ponad połowa z nich to Węgrzy. Pierwsze wzmianki o mieście pojawiły się w 1214 roku. Merem Salonty jest od 2000 László Török z Unii Węgierskiej.

</doc>
<doc id="395035" url="https://pl.wikipedia.org/wiki?curid=395035" title="Marghita">
Marghita

Marghita (węg. Margitta) – miasto w Rumunii, w okręgu Bihor. Liczy 18 650 mieszkańców, nieco ponad połowa to Rumuni.

</doc>
<doc id="395037" url="https://pl.wikipedia.org/wiki?curid=395037" title="Louison Bobet">
Louison Bobet

Louison Bobet (ur. 12 marca 1925 w Saint-Méen-le-Grand, zm. 13 marca 1983 w Biarritz) – francuski kolarz szosowy, trzykrotny medalista mistrzostw świata.
Kariera.
Louison Bobet był „łowcą klasyków”, wygrywając Mediolan-San Remo (1951), Giro di Lombardia (1951), Ronde van Vlaanderen (1955) oraz Paryż-Roubaix (1956). W 1950 roku Bobet wygrał klasyfikację górską Tour de France, a w klasyfikacji generalnej znalazł się na trzecim miejscu. W 1953 roku stanął w tym wyścigu na najwyższym stopniu podium, kończąc tym samym dominację Włochów (Gino Bartali, Fausto Coppi) i Szwajcarów (Hugo Koblet, Ferdi Kübler). Bobet powtórzył swój wyczyn w dwóch kolejnych latach, zostając pierwszym zawodnikiem, który wygrał TdF trzy razy z rzędu. Łącznie wygrał jedenaście etapów Touru. Czterokrotnie startował w Giro d’Italia, wygrywając po jednym etapie w dwóch różnych edycjach. W klasyfikacji generalnej był między innymi drugi w 1957 roku, czwarty rok później oraz siódmy w 1951 roku.
Pierwszy medal na międzynarodowej imprezie zdobył na mistrzostwach świata w Solingen w 1954 roku, gdzie zwyciężył w wyścigu ze startu wspólnego. W tej samej konkurencji zdobył też srebrne medale podczas mistrzostw świata w Waregem w 1957 roku i rozgrywanych rok później mistrzostw świata w Reims. W pierwszym przypadku pokonał go tylko Belg Rik Van Steenbergen, a w drugim lepszy był Włoch Ercole Baldini. Nigdy nie wystąpił na igrzyskach olimpijskich. W 1962 roku zakończył karierę.

</doc>
<doc id="395039" url="https://pl.wikipedia.org/wiki?curid=395039" title="Rosiczka okrągłolistna">
Rosiczka okrągłolistna

Rosiczka okrągłolistna ("Drosera rotundifolia" L.) – gatunek rośliny należący do rodziny rosiczkowatych. Roślina owadożerna. Występuje w stanie dzikim w całej Europie oraz na obszarach Ameryki Północnej i Azji. W Polsce dość pospolita na torfowiskach. Zwyczajowo bywa nazywana rosą słoneczną.
Biologia i ekologia.
Bylina, hemikryptofit. Kwitnie od lipca do sierpnia. Siedlisko: torfowiska, bory bagienne, wilgotne wrzosowiska oraz brzegi dystroficznych jezior. W klasyfikacji zbiorowisk roślinnych gatunek charakterystyczny dla klasy (Cl.) "Oxycocco-Sphagnetea".
Ponieważ żyje w środowisku ubogim w azot (torfowiska), braki azotu w podłożu uzupełnia owadożernością. Wabi swoje ofiary błyszczącymi kroplami słodkiej cieczy, które są wydzielane na szczytach – czułkach porastających powierzchnie liści. Dzięki zawartości barwników antocyjanowych mają one czerwonawy kolor zwiększający ich atrakcyjność. Jako roślina owadożerna działa aktywnie. Ofiara wchodzi na liść i lepka substancja ją unieruchamia. Powoli pułapka się zamyka. Trwa to około 3 godzin. Wydzielany kwas mrówkowy zaczyna rozpuszczać ciało owada. Uwalniają się dzięki temu cząsteczki białka, które stymulują wydzielanie enzymów proteolitycznych. Miękkie części ciała ofiary zostają strawione, a powstała z nich ciecz – bogata w substancje odżywcze, ulega wchłonięciu przez roślinę. Po strawieniu ofiary liść otwiera się, a pozostałości zwykle są zdmuchiwane przez wiatr. Ponowne otwarcie następuje po 24 godzinach.
Zagrożenia i ochrona.
Roślina objęta w Polsce ścisłą ochroną gatunkową. Ochronę rosiczek wprowadzono już w 1946 r. Liczebność populacji stopniowo zmniejsza się. W opracowaniu Czerwona lista roślin i grzybów Polski (2006) jest umieszczona w grupie gatunków zagrożonych wyginięciem (kategoria zagrożenia V). W wydaniu z 2016 roku otrzymała kategorię NT (bliski zagrożenia).
Zmienność.
Tworzy mieszańce z: rosiczką długolistną i r. pośrednią. Efektem skrzyżowania rosiczki okrągłolistnej z długolistną jest rosiczka owalna ("Drosera x obovata" Mert. &amp; Koch.), a okrągłolistnej z pośrednią Drosera x beleziana.

</doc>
<doc id="395045" url="https://pl.wikipedia.org/wiki?curid=395045" title="Franciszek Fiszer">
Franciszek Fiszer

Franciszek Fiszer, również Franc Fiszer (ur. 25 marca 1860 w Ławach, zm. 9 kwietnia 1937) – polski filozof i erudyta. Przyjaźnił się z wieloma znanymi literatami, artystami i filozofami. Został zapamiętany dzięki licznym anegdotom, powiedzeniom i żartom stworzonym przez niego i o nim. Uważa się, że Fiszer był pierwowzorem postaci Pana Kleksa.
Życiorys.
Urodził się 1860 roku w majątku Ławy koło Ostrołęki. Jego ojciec Józef Justyn (ur. 1821, pochodzący z dawnej niemieckiej szlachty, spolonizowanej już w XVIII w.) był synem Karola Jana Fiszera i bratankiem generała Stanisława Fiszera, natomiast matka Teresa z domu Glinka należała do polskiego ziemiaństwa (jej dziadkiem był senator Mikołaj Glinka). Miał jedną siostrę Michalinę, która wyszła za mąż za Józefa Kurcyusza (ich synem był Tadeusz Kurcyusz, wojskowy, w okresie II wojny światowej Komendant Główny NSZ).
Niewiele wiadomo o jego dzieciństwie, poza tym, że urodził się, kiedy jego rodzice byli około 40. roku życia i wcześnie został osierocony. Według innych źródeł jego ojciec zmarł w 1883 roku. 
Edukację odbierał w Łomży i Warszawie, a następnie studiował filozofię w Lipsku, ale studiów nie ukończył.
W latach 80. XIX wieku przeniósł się do Warszawy, gdzie stał się bywalcem wielu warszawskich kawiarni i restauracji. Z czasem został znaną postacią życia towarzyskiego stolicy; był zaprzyjaźniony z większością najbardziej znanych polskich pisarzy, poetów, artystów i polityków. Znany był ze swoich egzystencjalnych monologów i anegdot. W okresie międzywojennym Fiszer stał się najbardziej znaną postacią warszawskiej śmietanki towarzyskiej, ozdobą niezliczonych balów i rautów.
Odziedziczona przez niego rodzinna posiadłość, folwark Ławy, zaniedbany, wkrótce został zlicytowany za długi. Nie zmieniło jednak to stylu życia Fiszera, restauratorzy chętnie go gościli, ponieważ był chodzącą reklamą ich lokali. Najczęściej był widywany w "Udziałowej", "Ziemiańskiej", "IPS", "Oazie", "Astorii", u "Simona", "Wróbla", czy "Bliklego".
Wśród najbliższych przyjaciół Fiszera byli Bolesław Leśmian (sądzi się, że to Fiszer stworzył jego pseudonim artystyczny), Stefan Żeromski, Władysław Reymont, Skamandryci: Antoni Słonimski i Julian Tuwim, Jan Lechoń, Tadeusz Hiż, Zenon Przesmycki, Artur Rubinstein oraz Antoni Lange. Chociaż Fiszer sam nie wydał żadnej książki, jego osoba pojawia się w niemal każdym ze wspomnień polskich artystów okresu międzywojennego.
11 kwietnia 1937 został pochowany na cmentarzu Wojskowym na Powązkach (kwatera A18-8-3).
W 1985 roku historie o Franciszku Fiszerze z różnych dzienników i wspomnień zostały zebrane przez Romana Lotha w książce "Na rogu świata i nieskończoności".

</doc>
<doc id="395046" url="https://pl.wikipedia.org/wiki?curid=395046" title="Joanna Jonscher-Witt">
Joanna Jonscher-Witt

Joanna Jonscher-Witt (ur. 1902 w Białej Cerkwi na Ukrainie jako Halina Konopacka, zm. 1982 w Warszawie) – polska malarka związana z Bydgoszczą.
Była żoną znanego lekarza Józefa Jonschera (był lekarzem wojskowym). W 1926 r. przeprowadziła się wraz z mężem z Suwałk do Bydgoszczy. W listopadzie 1939 r. zostali wysiedleni przez nazistów, powrócili do Bydgoszczy w 1945 r.
Malarstwo.
Malować Halina (Joanna Witt) zaczęła pod koniec lat 50 XX wieku. Nie ukończyła żadnej szkoły plastycznej, jej obrazy spotkały się z wysoką oceną znawców (Osęka, Iwaszkiewicz, Kałużyński). Były wystawiane w różnych miastach Polski, oraz za granicą. Po długich zabiegach, uzyskała status artysty malarza (członek ZPAP). Jej obrazy znajdują się w zbiorach Galerii Miejskiej w Bydgoszczy oraz u osób prywatnych.

</doc>
<doc id="395047" url="https://pl.wikipedia.org/wiki?curid=395047" title="Franc Fiszer">
Franc Fiszer



</doc>
<doc id="395054" url="https://pl.wikipedia.org/wiki?curid=395054" title="Las (województwo małopolskie)">
Las (województwo małopolskie)

Las – wieś sołecka w Polsce położona w województwie małopolskim, w powiecie oświęcimskim, w północnej części gminy Przeciszów nad Wisłą.
W latach 1975–1998 miejscowość położona była w województwie bielskim.
Znajduje się tu duży kanał rzeczny „Wisła” o ważnym znaczeniu komunikacyjnym oraz rezerwat przyrody „Przeciszów” (na granicy z Przeciszowem).

</doc>
<doc id="395061" url="https://pl.wikipedia.org/wiki?curid=395061" title="Przyjdź">
Przyjdź

Przyjdź – pierwsza płyta grupy 2Tm2,3 wydana nakładem Metal Mind Productions w 1997 roku.
Charakteryzuje się ostrym rockowo-metalowym brzmieniem, niekiedy przeplatanym lub uzupełnianym instrumentami takimi jak flet. Na krążku można znaleźć też utwory w stylu reggae i nawiązujące do muzyki kościelnej.
W 1996 roku powstał film dokumentalny pt. "2Tm2,3 - chrześcijański rock" ukazujący sesję nagraniową płyty zespołu w studio DR w Wiśle. Film wyreżyserowali Andrzej Horubała i Maciej Chmiel.
Album promował singel "Marana Tha" z 14 lipca 2006.
Dzięki pośrednictwu o. Macieja Zięby album trafił do papieża Jana Pawła II, który wysłuchał muzyki i wyraził się o niej przychylnie.
Grupa otrzymała za płytę nominację do nagrody Fryderyk 1997 w kategorii "Album roku – hard &amp; heavy".

</doc>
<doc id="395067" url="https://pl.wikipedia.org/wiki?curid=395067" title="Hwange">
Hwange

Hwange (do 1982 Wankie) – miasto w zachodnim Zimbabwe, ośrodek administracyjny prowincji Matabele Północne, przy linii kolejowej Bulawayo-Livingstone (Zambia). Około 33 tys. mieszkańców. W mieście działa klub piłkarski Hwange FC (do 2004 roku nazywany Wankie FC).

</doc>
<doc id="395069" url="https://pl.wikipedia.org/wiki?curid=395069" title="Gweru">
Gweru

Gweru (do 1982 Gwelo) – miasto w środkowym Zimbabwe, ośrodek administracyjny prowincji Midlands. Według danych ze spisu ludności w 2012 roku liczyło 157 865 mieszkańców.

</doc>
<doc id="395072" url="https://pl.wikipedia.org/wiki?curid=395072" title="Henryk Bąk">
Henryk Bąk



</doc>
<doc id="395073" url="https://pl.wikipedia.org/wiki?curid=395073" title="Kwekwe">
Kwekwe

Kwekwe (do 1982 Que Que) to miasto w środkowym Zimbabwe, w prowincji Midlands, przy linii kolejowej Bulawayo - Harare. Około 101 tys. mieszkańców. Podstawą gospodarki miasta jest przemysł stalowy i nawozów sztucznych.

</doc>
<doc id="395074" url="https://pl.wikipedia.org/wiki?curid=395074" title="Henryk Bąk (polityk)">
Henryk Bąk (polityk)

Henryk Bąk (ur. 19 listopada 1930 w Lisowie, zm. 29 sierpnia 1998 tamże) – polski polityk, działacz ruchu ludowego, uczestnik opozycji antykomunistycznej w okresie PRL, poseł i wicemarszałek Sejmu I kadencji.
Życiorys.
Urodził się 19 listopada 1930 w Lisowie jako syn Józefa i Wiktorii z domu Mach. Edukację szkolną rozpoczął w 1937 w szkole podstawowej w Rykałach. Następnie kontynuował naukę w Gimnazjum Ogólnokształcącym w Goszczynie. W 1947 zdał tzw. małą maturę, po czym od września rozpoczął naukę w Liceum Ogólnokształcącym w Grójcu. Ukończył studia na Wydziale Prawa Uniwersytetu Warszawskiego (w 1958) i na Wydziale Elektrycznym Politechniki Warszawskiej (w 1977).
Był członkiem Związku Młodzieży Wiejskiej RP „Wici”. W 1947 uczestniczył w kampanii wyborczej Polskiego Stronnictwa Ludowego Stanisława Mikołajczyka. Wiosną 1948 założył konspiracyjną organizację niepodległościową OK PSL (Obrona Konspiracyjna Polskiego Stronnictwa Ludowego), później w 1950 przekształconą w Polską Szturmówkę Chłopską, która w szczytowej fazie rozwoju liczyła 500 członków. Jego zastępcą był Stefan Pietrusiński. 1 maja 1952 został aresztowany przez funkcjonariuszy UB. W 1953 skazano go na czterokrotną karę śmierci, zamienioną następnie na karę dożywotniego pozbawienia wolności. Warunkowe zwolnienie uzyskał w 1957.
Pracował w spółdzielczości ogrodniczej i przedsiębiorstwach instalacji elektrycznych jako elektromonter. Od 1976 wydawał pisma w drugim obiegu („Postęp”. „Rolnika Niezależnego”), w 1978 organizował Niezależne Związki Zawodowe Rolników. W Sierpniu 1980 uczestniczył w strajku w Stoczni Gdańskiej. Przystąpił do „Solidarności”. W stanie wojennym został internowany na okres od 13 grudnia 1981 do 3 grudnia 1982. Po zwolnieniu kontynuował działalność podziemną.
W 1989 został wiceprezesem PSL (wilanowskiego). W 1990 był członkiem Komitetu Obywatelskiego, w tym samym roku utworzył ugrupowanie pod nazwą PSL Mikołajczykowskie. Od 1991 do 1993 sprawował mandat posła I kadencji z ramienia „Porozumienia Ludowego”, wybranego w okręgu radomskim, pełnił w Sejmie funkcję wicemarszałka. Zasiadał we władzach PSL-PL, liderując jednocześnie ugrupowaniu PSL Mikołajczykowskie.
Pochowany w Przybyszewie.
Jego bratanek Dariusz Bąk również został posłem na Sejm.
Odznaczenia i upamiętnienie.
Postanowieniem prezydenta RP Lecha Kaczyńskiego z 11 listopada 2006, "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju, za upowszechnianie wiedzy o dziejach Narodu Polskiego", został pośmiertnie odznaczony Krzyżem Wielkim Orderu Odrodzenia Polski. W 2020 odznaczony pośmiertnie Krzyżem Wolności i Solidarności.
W 2008 w kościele św. Józefa Oblubieńca Najświętszej Maryi Panny na warszawskim Kole odsłonięto tablicę poświęconą jego pamięci.

</doc>
<doc id="395075" url="https://pl.wikipedia.org/wiki?curid=395075" title="Ian Thorpe">
Ian Thorpe

Ian James Thorpe (ur. 13 października 1982 w Sydney) – australijski pływak. Wielokrotny mistrz olimpijski, mistrz i rekordzista świata. Czterokrotnie wybierany pływakiem roku na świecie w: 1998, 1999, 2001 i 2002. W 2000 wybrany najlepszym sportowcem roku w Australii.
Odznaczony Orderem Australii.
Kariera.
Treningi pływackie rozpoczął w wieku ośmiu lat. Trenował w SLC Aquadot pod okiem Tracey Menizes. W wieku 13 lat zabłysnął na mistrzostwach Australii. Wygrał na dwóch dystansach stylem dowolnym: 200 i 400 metrów. Na arenie międzynarodowej zadebiutował w 1997 podczas mistrzostw Pan Pacific. W 1998 podczas mistrzostw Świata w Perth zdobył złoty medal na dystansie: 400 m stylem dowolnym. Pierwszy raz pobił rekord świata w 1999 w wieku 16 lat (400 m stylem dowolnym – 3:41.83).
Na Igrzyskach Olimpijskich w 2000 w Sydney zdobył pięć medali, trzykrotnie sięgał po złoto na dystansie: 400 m stylem dowolnym, pobijając rekord świata, w sztafecie 4 x 100 m i 4 x 200 m stylem dowolnym oraz dwukrotnie po srebro na dystansie: 200 m stylem dowolnym i w sztafecie 4 x 100 m stylem zmiennym.
Podczas mistrzostw Świata w 2001 w Fukuoce, jako pierwszy pływak w historii zdobył sześć złotych medali: 200 m stylem dowolnym, 400 m stylem dowolnym i 800 m stylem dowolnym, pobijając przy tym trzy rekordy świata, a także w sztafetach 4 x 100 m stylem zmiennym, 4 x 100 m i 4 x 200 m stylem dowolnym.
Na kolejnych mistrzostwach Świata w 2003 w Barcelonie wygrał wyścigi na 200 m i 400 m stylem dowolnym, w sztafecie 4 x 200 m stylem dowolnym, a także zdobył srebrny medal na 200 m stylem dowolnym i brązowy medal na 100 m stylem dowolnym.
Igrzyska Olimpijskie w 2004 w Atenach przyniosły mu kolejne medale, m.in. zwyciężył na dystansach: 200 m i 400 m stylem dowolnym. Finał 200 m okrzyknięto wyścigiem stulecia, Thorpe pokonał m.in. Holendra Pietera van den Hoogenbanda oraz Amerykanina Michaela Phelpsa. Zdobył również brązowy medal na 100 m stylem dowolnym i srebrny w sztafecie 4 x 200 m stylem dowolnym.
Po Igrzyskach w Atenach miał 15-miesięczną przerwę.
Do pływania wrócił w 2006. Wystartował w zawodach Pucharu Świata w 2005 w Sydney. W 2006 zachorował na mononukleozę, a także złamał rękę, co przeszkodziło mu w powrocie do uprawiania sportu wyczynowego. 21 listopada 2006 ogłosił zakończenie kariery zawodniczej, powodem był brak motywacji do treningu.
W marcu 2007 francuski dziennikarz Damien Ressiot opublikował w gazecie „L'Equipe” tekst o podwyższonym poziomie testosteronu i hormonu luteinowego w próbce pobranej od Thorpe’a w 2006. W listopadzie 2007 FINA oczyściła Iana z zarzutu stosowania środków dopingowych.
W lutym 2011 wrócił do pływania.
Życie prywatne.
Ian Thorpe jest kibicem Realu Madryt.
W 2008 roku Thorpe zaczął studia magisterskie na Uniwersytecie Macquarie w Sydney.
W czerwcu 2010 r. wystąpił w sztuce teatralnej "One Night in Emerald City" w Sydney Opera House. Thorpe wcielił się w rolę seryjnego mordercy. 29 kwietnia 2011 r. uczestniczył w ślubie księcia Williama z Kate Middleton. 13 lipca 2014 w wywiadzie dla Network Ten przeprowadzonym przez Michaela Parkinsona przyznał, że jest gejem.

</doc>
<doc id="395076" url="https://pl.wikipedia.org/wiki?curid=395076" title="Kadoma">
Kadoma

Kadoma (do 1982 Gatooma) – miasto w środkowej części Zimbabwe, w prowincji Mashonaland Południowy. Około 78 tys. mieszkańców (2012). Miasto leży na wysokości 1,162 m i jest centrum przemysłu wydobywczego (złoto, miedź, nikiel).

</doc>
<doc id="395077" url="https://pl.wikipedia.org/wiki?curid=395077" title="Klasyk (kolarstwo)">
Klasyk (kolarstwo)

Klasyk (wyścig klasyczny, wyścig jednodniowy) – szosowy wyścig kolarski, odbywający się w ciągu jednego dnia (od startu do mety). Niegdyś pojęcie to odnosiło się wyłącznie do pięciu wyścigów: Mediolan-San Remo, Dookoła Flandrii, Paryż-Roubaix, Liège-Bastogne-Liège i Giro di Lombardia (nazywanych również pomnikami kolarstwa lub monumentami kolarstwa), od lat 90. XX wieku niemal każdy jednodniowy wyścig na świecie określa się mianem klasycznego. Dlatego w celu odróżnienia pięciu pomników kolarstwa od reszty wyścigów jednodniowych, wszystkie pozostałe wyścigi jednodniowe nazywane są półklasykami.
Długości tras poszczególnych wyścigów tego typu mogły się znacznie różnić. We współczesnym kolarstwie zawodowym wahają się one od 250 km do 300 km, lecz w przeszłości zdarzały się wyścigi liczące 400 km długości.
Najważniejsze wyścigi klasyczne odbywają się w dwóch okresach: w marcu i kwietniu rozgrywane są tzw. "wiosenne klasyki" na terenie Belgii i północnej Francji. Trasy tych wyścigów często prowadzą po odcinkach o złej nawierzchni, brukowanych, charakteryzują się stromymi i krótkimi podjazdami oraz częstymi zmianami pogody. Drugim okresem klasyków jest późne lato i jesień (do końca października), kiedy to wyścigi jednodniowe przenoszą się na południe Francji i do Włoch.
Historia.
Wyścigi jednodniowe są najstarszą subdyscypliną kolarstwa szosowego, bowiem pierwsze tego typu zawody organizowano już w latach 60. XIX wieku. Najstarsze kolarskie klasyki - w dzisiejszym tego słowa znaczeniu - ukształtowały się w ostatnim dziesięcioleciu XIX wieku, a były to mordercze wyścigi: Paryż-Brest-Paryż (po raz pierwszy w 1891) na trasie o długości 1200 km, Bordeaux-Paryż (600 km, po raz pierwszy 1891) oraz Paryż-Bruksela (400 km, pierwszy raz 1893).
Pierwsze klasyki.
Właściwie miano "klasyków" powinno nadawać się tylko najbardziej prestiżowym wyścigom jednodniowym. Mimo że pojęcie to nie jest oficjalnie zatwierdzone, ani zdefiniowane, można wyróżnić dwa czynniki, które dają wyścigowi miano "klasyku": po pierwsze – od kiedy jest rozgrywany (im dłużej tym wyższy prestiż) oraz jakość startujących zawodników.
Najbardziej znanymi klasykami są dziś tzw. "pomniki" lub "monumenty kolarstwa": 
Każdy z tych wyścigów mają swoje początki przed I wojną światową, a na liście ich triumfatorów widnieją nazwiska największych kolarzy w historii.
Ważniejsze wyścigi jednodniowe.
Mistrzostwa Świata.
Najbardziej prestiżowym wyścigiem jednodniowym jest wyścig ze startu wspólnego podczas szosowych Mistrzostw Świata. Pierwszy z nich odbył się w 1921.
Polskie klasyki.
Kategorie wyścigów klasycznych oznaczane są przez UCI cyframi 1.x, w miejsce x nadaje się cyfrę od 1 (najwyższa kat.) do 5 (najniższa). 
„Łowcy klasyków”.
Kolarzy, którzy zdobywali w czasie swojej kariery wiele zwycięstw w wyścigach klasycznych nazywa się "łowcami klasyków". Do największych z nich w historii kolarstwa zaliczają się:
Kryterium uliczne.
Szczególną formą wyścigów jednodniowych są kryteria uliczne, prowadzone na stosunkowo krótkich odcinkach, najczęściej w mieście. Organizowane są również nocne kryteria. Nie są to wyścigi zaliczane do klasyfikacji Pro Tour, nie liczą się też w innych klasyfikacjach UCI, a kolarze startują w nich po nagrody pieniężne. Szczególnie dużo kryteriów odbywa się po Tour de France, aby dać fanom kolarstwa szansę bliskiego zobaczenia gwiazd tego sportu.

</doc>
<doc id="395081" url="https://pl.wikipedia.org/wiki?curid=395081" title="Hipolitów (powiat miński)">
Hipolitów (powiat miński)

Hipolitów – wieś w Polsce położona w województwie mazowieckim, w powiecie mińskim, w gminie Halinów.
W latach 1975–1998 miejscowość należała administracyjnie do województwa warszawskiego.
Przemysł: fabryka koncernu Colgate-Palmolive.

</doc>
<doc id="395082" url="https://pl.wikipedia.org/wiki?curid=395082" title="Thonburi">
Thonburi

 
Thonburi (język tajski: ธนบุรี) – miasto w środkowej Tajlandii, na prawym (zachodnim) brzegu rzeki Chao Praya, w zespole miejskim Bangkoku. Pierwotną nazwą miasta było "Bang kok" ("wioska dzikiej śliwy").
Historia.
Po złupieniu Ayutthayi przez wojska birmańskie w 1767 roku miasto było przez krótki czas kolejną stolicą Tajlandii, do czasu założenia w 1782 roku na drugim brzegu Menamu nowej stolicy Krung Thep. Na zachodzie starą nazwą miasta, "Bangkok", określa się do tej pory również nową stolicę, mimo że Tajowie nazywają ją nadal "Krung Thep". 
Do 1972 Thonburi pozostawało niezależnym miastem, obecnie stanowi część organizmu miejskiego Bangkoku.

</doc>
<doc id="395083" url="https://pl.wikipedia.org/wiki?curid=395083" title="Józefin (gmina Halinów)">
Józefin (gmina Halinów)

Józefin – wieś w Polsce położona w województwie mazowieckim, w powiecie mińskim, w gminie Halinów.
W latach 1975–1998 miejscowość należała administracyjnie do województwa warszawskiego.

</doc>
<doc id="395084" url="https://pl.wikipedia.org/wiki?curid=395084" title="Kazimierów (województwo mazowieckie)">
Kazimierów (województwo mazowieckie)

Kazimierów – wieś w Polsce położona w województwie mazowieckim, w powiecie mińskim, w gminie Halinów.
W latach 1975–1998 miejscowość administracyjnie należała do województwa warszawskiego.

</doc>
<doc id="395085" url="https://pl.wikipedia.org/wiki?curid=395085" title="Cisie (powiat miński)">
Cisie (powiat miński)

Cisie – wieś w Polsce położona w województwie mazowieckim, w powiecie mińskim, w gminie Halinów.
W latach 1975–1998 miejscowość należała administracyjnie do województwa warszawskiego.
Na terenie miejscowości znajduje się:
II wojna światowa.
W trakcie Holocaustu w okupowanej Polsce mieszkańcy Cisia ukrywali polskich Żydów z Mińska Mazowieckiego. W lipcu 1944 roku, po 22 miesiącach ukrywania się na poddaszu obory rodziny Bylickich czteroosobowa rodzina Siekierków doczekała wyzwolenia. Rodzina Bylickich została uhonorowana tytułem Sprawiedliwych Wśród Narodów Świata w 2015 roku przez Jad Waszem w Jerozolimie.
Wieś Cisie mylona jest często ze wsią Cisie koło Cegłowa, w której ukrywano uciekinierów z transportów kolejowych do obozu zagłady w Treblince. 28 czerwca 1943 roku, podczas najazdu niemieckiej policji stacjonującej w Mińsku Mazowieckim, uprowadzono z domów i zmasakrowano 25 Polaków oraz znaczną grupę ukrywanych przez nich Żydów, a wieś spalono. Obie wsie o tej samej nazwie znajdują się w powiecie Mińsk Mazowiecki.

</doc>
<doc id="395087" url="https://pl.wikipedia.org/wiki?curid=395087" title="Michałów (powiat miński)">
Michałów (powiat miński)

Michałów – wieś w Polsce położona w województwie mazowieckim, w powiecie mińskim, w gminie Halinów.
W latach 1975–1998 miejscowość należała administracyjnie do województwa warszawskiego.
W Michałowie działa Teatr im. Konstantego Ildefonsa Gałczyńskiego jako oddział Domu Kultury w Okuniewie.

</doc>
<doc id="395090" url="https://pl.wikipedia.org/wiki?curid=395090" title="Krzewina (województwo mazowieckie)">
Krzewina (województwo mazowieckie)

Krzewina – wieś w Polsce położona w województwie mazowieckim, w powiecie mińskim, w gminie Halinów. 
W latach 1975–1998 miejscowość administracyjnie należała do województwa warszawskiego.

</doc>
<doc id="395093" url="https://pl.wikipedia.org/wiki?curid=395093" title="Rzepik szczeciniasty">
Rzepik szczeciniasty

Rzepik szczeciniasty ("Agrimonia pilosa" Ledeb.) – gatunek rośliny z rodziny różowatych. 
Rozmieszczenie geograficzne.
Zasięg występowania obejmuje wschodnią, południowo-wschodnią i północną część kontynentu azjatyckiego, od Japonii na wschodzie, po Indie i Mjanmę na południu. Poprzez tereny Mongolii i Rosji sięga do Europy, gdzie zachodnia granica zasięgu sięga do Finlandii, Polski i Rumunii. W Polsce spotykany w północno-wschodniej części (Pojezierze Litewskie i Mazurskie oraz Nizina Północnopodlaska). Pojedyncze stanowiska w okolicy Fromborka. Dzięki intensywnym badaniom florystycznym zlokalizowano szereg stanowisk w Beskidzie Niskim i Bieszczadach Zachodnich.
Biologia i ekologia.
Bylina, hemikryptofit. Siedlisko: dość suche lub średnio wilgotne podłoże humusowe, kamienisto-gliniaste lub piaszczysto-gliniaste, zwykle o odczynie obojętnym lub lekko kwaśnym. Kwitnie od czerwca do lipca, czasami do września. Liczba chromosomów 2n = 28.
Tworzy mieszańce z rzepikiem pospolitym. 
Zagrożenia i ochrona.
Roślina objęta jest w Polsce od 2004 ścisłą ochroną gatunkową oraz dyrektywą siedliskową (ze względu na nieliczne stanowiska położone na granicy jej zasięgu). Aktualnie nie wydaje się zagrożona, ale umieszczono ją na polskiej czerwonej liście w kategorii NT (bliski zagrożenia).

</doc>
<doc id="395096" url="https://pl.wikipedia.org/wiki?curid=395096" title="Tysiąc (liczba)">
Tysiąc (liczba)



</doc>
<doc id="395099" url="https://pl.wikipedia.org/wiki?curid=395099" title="Kriszana">
Kriszana

Kriszana (niem. "Kreischgebiet", rum. "Crișana", węg. "Körösvidék") – kraina historyczna w zachodniej Rumunii i wschodnich Węgrzech, niekiedy traktowana jako część Siedmiogrodu. W Rumunii leży na terenie okręgów Bihor i Arad, mniejsze fragmenty na terenie okręgów Satu Mare, Sălaj i Hunedoara, a na Węgrzech na terenie komitatu Békés oraz komitatu Hajdú-Bihar. Główne miasta to Oradea, Arad i Salonta w Rumunii oraz Gyula, Debreczyn i Békéscsaba na Węgrzech. W Rumunii zamieszkuje ją oprócz Rumunów liczna mniejszość węgierska.
Historia.
W X wieku na ziemiach tych istniało niewielkie państwo, wkrótce opanowane przez Arpadów – odtąd Kriszana pozostawała pod władaniem węgierskim. W XVI wieku Kriszana została przyłączona do Księstwa Siedmiogrodzkiego (jako jednak formalnie osobna jego część, nazywana Partium – od łacińskiego słowa "część", w znaczeniu części Węgier oderwanej od Królestwa Węgier), w którego granicach pozostawała do 1664 roku, kiedy wcielona została bezpośrednio do Turcji. W 1699 roku dostała się pod panowanie Habsburgów, początkowo ponownie w granicach Siedmiogrodu, wkrótce potem na powrót bezpośrednio w granicach Królestwa Węgier. Na mocy traktatu z Trianon w 1920 roku większość Kriszany została przyłączona do Rumunii. W czasie II wojny światowej na mocy drugiego arbitrażu wiedeńskiego większa część Kriszany przez pewien czas znajdowała się ponownie w granicach Węgier. Po wojnie powrócono do granic sprzed 1940 roku.

</doc>
<doc id="395103" url="https://pl.wikipedia.org/wiki?curid=395103" title="Juliusz Zarębski">
Juliusz Zarębski

Juliusz Zarębski (ur. 28 lutego 1854 w Żytomierzu, zm. 15 września 1885 w Żytomierzu) – kompozytor i pianista polski; przedwcześnie zmarły twórca słynnego "Kwintetu fortepianowego g-moll", powszechnie uważanego za najwybitniejsze dzieło polskiej kameralistyki romantycznej.
Życiorys.
Zarębski studiował w Konserwatorium Wiedeńskim, które ukończył w 1872 ze złotymi medalami w klasie kompozycji (u Franza Krenna) i fortepianu (u Josefa Dachsa). Kontynuował studia w Konserwatorium Petersburskim, którego dyplom uzyskał w przeciągu zaledwie 3 miesięcy w 1873. W 1874 udał się do Rzymu gdzie przez rok studiował pod kierunkiem Liszta, stawszy się jego ulubionym uczniem. Jemu to właśnie Zarębski zadedykuje swoje najwybitniejsze dzieło, "Kwintet fortepianowy g-moll" op. 34 (1885), napisane na krótko przed swoją śmiercią na gruźlicę w wieku zaledwie 31 lat.
Od 30 stycznia 1880 do śmierci pięć lat później pracuje na stanowisku profesora Konserwatorium w Brukseli. Podczas Wystawy w Paryżu w 1878 zachwyca publiczność grą na fortepianie o dwóch klawiaturach.
W roku 1879 ożenił się z pianistką niemiecką Johanną Wenzel, również uczennicą Liszta, późniejszą Janiną Zarębską (zm. 1928).
Od koncertów w Odessie i Kijowie wiosną 1874 rozpoczyna swoją karierę pianisty-wirtuoza. Z wielkim sukcesem koncertuje w wielu innych miastach Europy, m.in. w Rzymie, Neapolu, Konstantynopolu, Warszawie, Paryżu i Londynie.
Zarębski był jednym z bardziej oryginalnych kompozytorów polskich 2 połowy XIX wieku. Jego kompozycje na fortepian, poza widocznymi wpływami Liszta, wskazują na rozwój niektórych technik kompozytorskich Chopina, szczególnie w twórczym sposobie wykorzystania motywów ludowych, a cykl fortepianowy "Róże i ciernie" op. 13 zapowiada fakturę fortepianową impresjonizmu. Największym jednak jego osiągnięciem kompozytorskim jest napisany na krótko przed śmiercią "Kwintet fortepianowy g-moll" op. 34. Fakt, że Kwintet do roku 1931 pozostawał nieopublikowany, przyczynił się do tego, że utwór ten nie zajął należnego mu miejsca w repertuarze światowej muzyki kameralnej.
Jego mogiła znajduje się na starym polskim cmentarzu w Żytomierzu, blisko odnowionej niedawno kaplicy, po lewej stronie od drogi wiodącej do tejże kaplicy. Podobno jego serce jest zamurowane w Żytomierskiej katedrze katolickiej św. Zofii.
Borodin o Zarębskim.
Gdy w 1877 roku Aleksandr Borodin odwiedził Liszta, zapoznał się również z Zarębskim. Oto fragmenty jego listów opisujące Zarębskiego:

</doc>
<doc id="395110" url="https://pl.wikipedia.org/wiki?curid=395110" title="Pierwszy rząd Kazimierza Bartla">
Pierwszy rząd Kazimierza Bartla

 Pierwszy rząd Kazimierza Bartla – gabinet pod kierownictwem premiera Kazimierza Bartla, utworzony 15 maja 1926 roku po przewrocie majowym dokonanym przez Józefa Piłsudskiego. Istniał do 4 czerwca 1926 roku.

</doc>
<doc id="395119" url="https://pl.wikipedia.org/wiki?curid=395119" title="Wist odmienny">
Wist odmienny

Wist odmienny – system wistowy w brydżu, bardzo popularny w Polsce. Niektóre pary stosują go tylko na pierwszym wiście a niektóre przez cały czas trwania rozdania. Oto jego zasady:

</doc>
<doc id="395126" url="https://pl.wikipedia.org/wiki?curid=395126" title="Markos Pagdatis">
Markos Pagdatis

Markos Pagdatis (gr. Μάρκος Παγδατής, trl. "Márkos Pagdatī́s", trb. "Markos Pagdatis", ar. ماركوس بغداتيس, trl. "Mārkūs Baḡdātīs", trb. "Markus Baghdatis"; ur. 17 czerwca 1985 w Limassol) − cypryjski tenisista, finalista Australian Open 2006, reprezentant kraju w Pucharze Davisa, olimpijczyk.
Zwycięzca 4 turniejów o randze ATP World Tour w grze pojedynczej. W sierpniu 2006 roku sklasyfikowany na 8. miejscu w rankingu ATP, najwyższym w swojej karierze.
Zawodnik praworęczny, z bekhendem oburęcznym. Do swoich najlepszych uderzeń zaliczał serwis i forhend, wyróżniał się także dobrą pracą nóg. W 2019 roku zakończył karierę zawodową.
Syn Libańczyka Christosa (właściciela sklepu odzieżowego) i Andry. Treningi tenisowe rozpoczął w wieku 5 lat. Ma dwóch starszych braci: Petrosa oraz Marinosa, także tenisistów reprezentujących Cypr w Pucharze Davisa. Mąż chorwackiej tenisistki Karoliny Šprem, z którą ma trójkę dzieci.
Kariera.
Lata juniorskie.
W tym okresie Pagdatis zaliczał się do czołówki światowej juniorów. W 2003 roku wygrał juniorską edycję Australian Open oraz osiągnął finał US Open (w finale US Open był również w 2002). W sezonie 2003 został sklasyfikowany na 1. miejscu w rankingu juniorów. W tym samym roku zadebiutował w gronie tenisistów zawodowych.
Sezony 2003−2004.
Sezon 2003 zakończył na pozycji nr 179. w rankingu seniorskim; wygrał w t.r. cztery turnieje rangi "ITF Futures" (dodatkowo jeden finał), był w dwóch półfinałach zawodów ATP Challenger Tour. W 2004 roku wygrał dwa turnieje ATP Challenger Tour, w Boltonie, pokonując w finale Petera Wesselsa oraz w Bratysławie wygrywając finałowy pojedynek z Dominikiem Hrbatym). Latem 2004 roku wystąpił na igrzyskach olimpijskich w Atenach dzięki przyznanej przez organizatorów "dzikiej karcie". Zdołał osiągnąć II rundę, pokonując na samym początku Grégory'ego Carraza, a potem przegrywając w trzech setach z Niemcem Nicolasem Kieferem. W sierpniu Pagdatis debiutował w turnieju wielkoszlemowym US Open, gdzie dotarł do II rundy, będąc jedynym obok Andre Agassiego graczem, któremu udało się wygrać seta z późniejszym zwycięzcą, Szwajcarem Rogerem Federerem.
Sezon 2005.
Na początku roku Cypryjczyk dotarł do IV rundy Australian Open, pokonując wcześniej m.in. Ivana Ljubičicia i Tommy'ego Robredo. W meczu o ćwierćfinał zmierzył się z Rogerem Federerem, z którym przegrał 2:6, 2:6, 6:7(4). Tego roku zadebiutował również w French Open przegrywając w I rundzie z Davidem Nalbandianem i Wimbledonie, gdzie odpadł w I etapie rozgrywek z Michaiłem Jużnym. W czerwcu Pagdatis wygrał zawody ATP Challenger Tour w Kordobie pokonując w finale Kolumbijczyka Alejandro Fallę 6:3, 6:3.
W ostatnim w sezonie wielkoszlemowym turnieju, US Open, Pagdatis zagrał w I rundzie przegrywając z Dmitrijem Tursunowem 4:6, 3:6, 7:6(7), 2:6. Na początku października osiągnął ćwierćfinał w turnieju rozgrywanym w Tokio. W pojedynku o półfinał przegrał z Mario Ančiciem 1:6, 6:7(4). 24 października Pagdatis uzyskał swój pierwszy finał rozgrywek ATP World Tour, podczas rywalizacji w Bazylei, pokonując w drodze do finału m.in. Davida Nalbandiana. W finale spotkał się z Fernando Gonzálezem, który wygrał spotkanie 6:7(8), 6:3, 7:5, 6:4, zwyciężając tym samym w całym turnieju.
Sezon 2006.
Rok 2006 Pagdatis rozpoczął od ćwierćfinału rozgrywek w Ad-Dausze, odpadając z rywalizacji po porażce z Federerem. W wielkoszlemowym Australian Open Cypryjczyk dotarł do finału, pokonując po drodze m.in. Andy'ego Roddicka, Ivana Ljubičicia oraz Davida Nalbandiana, który prowadził w setach 2:0, a ostatecznie przegrał z Pagdatisem 6:3, 7:5, 3:6, 4:6, 4:6. W finale zmierzył się z Federerem, lecz Cypryjczyk przegrał mecz 7:5, 5:7, 0:6, 2:6.
W rozgrywkach z cyklu ATP Masters Series w Indian Wells Pagdatis osiągnął ćwierćfinał, w którym nie sprostał Rafaelowi Nadalowi. Podczas turnieju Rolanda Garrosa uzyskał II rundę, przegrywając w spotkaniu o kolejną fazę rozgrywek z Julienem Benneteau 6:3, 4:6, 3:6, 7:6(1), 4:6.
Okres gry na kortach trawiastych Cypryjczyk rozpoczął od półfinału imprezy w 's-Hertogenbosch. W meczu, którego stawką był finał, przegrał 6:7(4), 3:6 z Mario Ančicieem. Podczas Wimbledonu Pagdatis doszedł do półfinału, eliminując m.in. mistrza zawodów z 2002 roku, Lleytona Hewitta. Spotkanie o finał imprezy zakończyło się porażką Pagdatisa z Rafaelem Nadalem.
W październiku Pagdatis awansował do finału rozgrywek w Pekinie. We wcześniejszych fazach turnieju wyeliminował m.in. Paradorna Srichaphana, a w finale pokonał Ančicia 6:4, 6:0, wygrywając tym samym po raz pierwszy w karierze rozgrywki z cyklu ATP World Tour.
Na koniec roku sklasyfikowany był na 12. pozycji w rankingu ATP mając na koncie zwycięstwo w Pekinie.
Sezon 2007.
Sezon 2007 Cypryjczyk rozpoczął od ćwierćfinału w Ad-Dausze, przegrywając pojedynek o półfinał z Robinem Söderlingiem. Kolejny ćwierćfinał uzyskał w Sydney, gdzie odpadł w meczu o półfinał z Carlosem Moyą. W Australian Open Cypryjczyk przegrał swoje spotkanie w II rundzie z Gaëlem Monfilsem.
Swoje drugie turniejowe zwycięstwo Pagdatis odniósł na twardych kortach w Zagrzebiu. W finałowym meczu pokonał 7:6(4), 4:6, 6:4 Ivana Ljubičicia. W turnieju rozgrywanym w Marsylii Cypryjczyk awansował do kolejnego finału, jednak został pokonany przez Gilles'a Simona. Podczas rozgrywek w Monachium uzyskał półfinał, w którym przegrał z Philippem Kohlschreiberem. W Rolandzie Garrosie Pagdatis doszedł do IV rundy, lecz w spotkaniu o ćwierćfinał uległ 6:2, 1:6, 3:6, 4:6 Igorowi Andriejewowi.
Na trawiastych kortach w Halle Pagdatis doszedł do kolejnego w sezonie finału pokonując po drodze m.in. Söderlinga oraz Kohlschreiba. W meczu o tytuł zagrał z Czechem Tomášem Berdychem, któremu uległ 5:7, 4:6. W Wimbledonie osiągnął ćwierćfinał, w którym po pięciosetowym starciu nie sprostał Novakowi Đokoviciowi, przegrywając 6:7(4), 6:7(9), 7:6(3), 6:4, 5:7. Na I rundzie zakończył swój udział w US Open, a w Bazylei dotarł do półfinału, w którym przegrał 6:7(4), 2:6 z Jarkko Nieminenem.
W rozgrywkach ATP Masters Series w Paryżu doszedł do półfinału imprezy pokonując we wcześniejszych rundach m.in. Ivana Ljubičicia i Nikołaja Dawydienkę. W meczu, którego stawką był finał, zmierzył się z Nadalem. Hiszpan wygrał pojedynek 4:6, 6:4, 6:3 dochodząc tym samym do finału rozgrywek.
Sezon ukończył na 16. miejscu w światowym rankingu tenisistów z wygranym turniejem w Zagrzebiu.
Sezon 2008.
Rok 2008 Pagdatis zainaugurował od finału w grze podwójnej w Ćennaju, grając wspólnie z Marcem Gicquelem. W finale zagrał z tajlandzką parą, Sanchaiem Ratiwataną i Sonchatem Ratiwataną, którzy wygrali mecz 6:4, 7:5. W grze pojedynczej w Australian Open Pagdatis dotarł do III rundy, eliminując Thomasa Johanssona oraz Marata Safina. Mecz IV rundy z Lleytonem Hewittem zakończył się wynikiem 6:4, 5:7, 5:7, 7:6(4), 3:6 dla Australijczyka. W Marsylii Cypryjczyk uzyskał półfinał, w którym nie sprostał Mario Ančiciowi.
W wielkoszlemowym Rolandzie Garrosie Pagdatis odpadł w I etapie z Simonem Bolellim. W Halle awansował do ćwierćfinału, gdzie został pokonany przez Federera, natomiast w Wimbledonie doszedł do IV rundy, gdzie zagrał z Feliciano Lópezem. Spotkanie zakończyło się rezultatem 5:7, 6:2, 3:6, 7:6(4), 8:6 dla Hiszpana. Z powodu kontuzji nadgarstka Pagdatis zrezygnował ze startu w US Open oraz igrzysk olimpijskich w Pekinie.
Na koniec roku zajmował 98. pozycję w rankingu ATP.
Sezon 2009.
Kolejny zawodowy sezon Pagdatis rozpoczął od IV rundy w Australian Open. W drodze do tego etapu rozgrywek zdołał wyeliminować Juliena Benneteau, Robina Söderlinga i Mardy'ego Fisha. Spotkanie o ćwierćfinał zagrał z Novakiem Đokoviciem, który pokonał Pagdatisa 6:1, 7:6(1), 6:7(5), 6:2. Na początku lutego Pagdatis awansował do ćwierćfinału turnieju w Johannesburgu, lecz mecz o półfinał przegrał z Davidem Ferrerem. Kolejny ćwierćfinał Cypryjczyk osiągnął w Delray Beach, a zmierzył się w nim z Jérémym Chardym, któremu uległ w dwóch setach.
Wielkoszlemowy Roland Garros Pagdatis zakończył na I rundzie odpadając z Juanem Mónaco. Następnie Pagdatis nie wziął udziału w Wimbledonie z powodu kontuzji kolana.
Na korty cypryjski tenisista powrócił podczas cyklu US Open Series. Wystartował w Indianapolis, ale odpadł z turnieju w I rundzie z Wayne'em Odesnikiem. W Los Angeles doszedł do II rundy rozgrywek, wygrywając najpierw z Frankiem Dancevicem, a potem przegrywając z Johnem Isnerem. Na początku sierpnia wygrał rozgrywki kategorii ATP Challenger Tour w Vancouver, pokonując w finale Xaviera Malisse'a. W US Open Pagdatis nie wystąpił. We wrześniu zwyciężył w imprezie ATP Challenger Tour w Saint-Remy, pokonując w finale Malisse'a. W jednym z azjatyckich turniejów, w Kuala Lumpur doszedł do II etapu turnieju, pokonując 4:6, 6:3, 7:6(5) reprezentanta Chińskiego Tajpej Lu Yen-hsuna. Swój udział w rozgrywkach zakończył w meczu z Michaiłem Jużnym, przegrywając 2:6, 3:6.
W październiku Pagdatis wygrał turniej ATP Challenger Tour w Taszkencie, pokonując w finale Denisa Istomina. W rozgrywkach rangi ATP World Tour w Sztokholmie Pagdatis doszedł do finału, pokonując m.in. Juana Carlosa Ferrero. W finale zmierzył się z Belgiem Olivierem Rochusem, z którym wygrał 6:1, 7:5.
Sezon zakończył na 42. miejscu w światowym rankingu ATP.
Sezon 2010.
W połowie stycznia Pagdatis wystartował w turnieju w Sydney. Rozgrywki zakończyły się zwycięstwem Cypryjczyka, który w drodze po tytuł wyeliminował m.in. Lleytona Hewitta, Mardy'ego Fisha, a w finale pokonał 6:4, 7:6(2) Richarda Gasqueta. Był to czwarty singlowy triumf Cypryjczyka. Następnie wystartował w Australian Open, gdzie doszedł do III rundy. Wyeliminował w trzech setach Frederico Gila oraz stoczył zwycięski pięciosetowy pojedynek z Davidem Ferrerem. W spotkaniu o 1/8 finału po raz kolejny zagrał z Hewittem, lecz tym razem lepszy okazał się Australijczyk. Mecz zakończył się przy stanie 6:0, 4:2 dla Hewitta. Powodem dla którego Pagdatis się poddał była kontuzja ramienia.
W lutym Pagdatis wystartował w turnieju w Dubaju, dochodząc do półfinału. Wyeliminował Gilles'a Simona, Somdeva Devvarmana oraz Michaela Berrera; przegrał po trzysetowym pojedynku z Novakiem Đokoviciem. W marcu, podczas turniejów rangi ATP World Tour Masters 1000 doszedł do 1/8 finału w Indian Wells, gdzie pokonał m.in. po raz pierwszy w karierze Rogera Federera; odpadł z Tommym Robredo. W Miami Pagdatis poniósł porażkę w II rundzie z Marinem Čiliciem.
Na kortach ziemnych Cypryjczyk osiągnął na początku maja półfinał turnieju w Monachium. Spotkanie o finał przegrał z Marinem Čiliciem. Podczas wielkoszlemowego Rolanda Garrosa doszedł do III rundy, pokonując w I fazie Amerykanina Jessego Wittena, a w kolejnym etapie Marcela Granollersa. Pojedynek o 1/8 finału przegrał z Andym Murrayem. Trzeci w sezonie wielkoszlemowy turniej, Wimbledon, Cypryjczyk zakończył już w I rundzie po porażce ze Słowakiem Lukášem Lacko.
Pod koniec lipca Pagdatis wystartował, w turnieju na nawierzchni twardej, w Los Angeles, gdzie doszedł do ćwierćfinału eliminując Ryana Sweetinga (w I fazie miał wolny los). Mecz o dalszą rundę przegrał z Janko Tipsareviciem. Następnie wziął udział w zawodach na kortach w Waszyngtonie. Rozgrywki zakończyły się porażką Pagdatisa w fazie finałowej, gdzie wyeliminował po drodze m.in. w ćwierćfinale Fernando Verdasco. W pojedynku finałowym nie sprostał Davidovi Nalbandianowi przegrywając 2:6, 6:7(4). Następnie Pagdatis osiągnął półfinał rozgrywek ATP World Tour Masters 1000 w Cincinnati. Pod drodze pokonał m.in. lidera rankingu Rafaela Nadala; przegrał z Federerem. Wielkoszlemowy US Open Pagdatis zakończył już w I rundzie po porażce w pięciu setach z Francuzem Arnaudem Clémentem.
W październiku, podczas rywalizacji w Moskwie, Pagdatis osiągnął kolejny w sezonie finał, w którym przegrał jednak z Viktorem Troickim 6:3, 4:6, 3:6. W tym samym miesiącu osiągnął również ćwierćfinał zawodów w Wiedniu, gdzie został pokonany przez Michaela Berrera.
Sezon zakończył będąc na 20. pozycji w zestawieniu ATP.
Sezon 2011.
Sezon 2011 Pagdatis rozpoczął od turnieju w Brisbane, gdzie doszedł do ćwierćfinału, w którym przegrał z Andym Roddickiem. Rozgrywki podczas Australian Open Pagdatis rozpoczął od zwycięstwa w pięciosetowym pojedynku z kwalifikantem Gregą Žemlją. Następnie w czterech partiach pokonał Juana Martína del Potro, jednak w III fazie przegrał z Jürgenem Melzerem poprzez krecz w czwartym secie przy stanie 6:7(5), 6:2, 6:1, 4:3 dla Austriaka, z powodu urazu pachwiny. W lutym Pagdatis uzyskał ćwierćfinał turnieju w Rotterdamie, po wyeliminowaniu Andy'ego Murraya i Feliciano Lópeza. Spotkanie o dalszą fazę rozegrał z Ivanem Ljubičiciem. Pojedynek zakończył się porażką Pagdatisa w trzech setach.
Pierwszy start na kortach ziemnych Pagdatisa miał miejsce na początku kwietnia w Casablance, gdzie odpadł w II rundzie po porażce z Andriejem Kuzniecowem. Podczas Rolanda Garrosa Cypryjczyk w meczu I rundy pokonał Frederico Gila. Spotkanie o III rundę przegrał z Leonardo Mayerem.
W połowie czerwca, na trawiastych kortach w 's-Hertogenbosch, Pagdatis doszedł do półfinału, w którym uległ Ivanowi Dodigowi. Na Wimbledonie Cypryjczyk uzyskał III rundę po wygranych z Jamesem Blakiem i Andreasem Seppim. Spotkanie o IV rundę przegrał z Novakiem Đokoviciem.
Na początku sierpnia Pagdatis awansował do ćwierćfinału rozgrywek w Waszyngtonie. W pojedynku o półfinał został pokonany przez Donalda Younga. Następnie Cypryjczyk dotarł do ćwierćfinału zawodów w Winston-Salem, gdzie poniósł porażkę z Johnem Isnerem. Również z Isnerem, Pagdatis przegrał w I rundzie US Open, po czterosetowym pojedynku.
Jesienią Pagdatis dotarł do finału w Kuala Lumpuer. Cypryjski tenisista zdołał po drodze pokonać m.in. Jürgena Melzera i Viktora Troickiego. Spotkanie finałowe przegrał jednak z Janko Tipsareviciem. W Bazylei Pagdatis awansował do ćwierćfinału, w którym został pokonany przez Novaka Đokovicia.
Rok Pagdatis zakończył na 44. miejscu w zestawieniu ATP.
Sezon 2012.
Pierwszy turniej w 2012 roku Pagdatis rozegrał w Brisbane docierając do ćwierćfinału, gdzie poniósł porażkę z Andym Murrayem. Następnie cypryjski tenisista awansował do półfinału w Sydney, pokonując po drodze m.in. Juana Martína del Potro. Spotkanie o awans do finału przegrał z Julienem Benneteau. Podczas Australian Open Pagdatis odpadł w II rundzie ze Stanislasem Wawrinką. Na początku lutego dotarł do półfinału w Zagrzebiu, po wcześniejszym wyeliminowaniu m.in. mistrza zawodów z 2011 roku, Ivana Dodiga. O finał Pagdatis zmierzył się z Lukášem Lacko, któremu uległ w dwóch setach. Cypryjczyk wystartował ponadto w grze podwójnej gdzie wspólnie z Michaiłem Jużnym osiągnęli finał, w którym pokonali 6:2, 6:2 parę Ivan Dodig-Mate Pavić.
Okres gry na kortach ziemnych Pagdatis zaczął pod koniec kwietnia od turnieju w Bukareszcie, gdzie odpadł w II rundzie pokonany przez Fabio Fogniniego. Po tych zawodach cypryjski tenisista zagrał w Monachium, ponosząc porażkę w ćwierćfinałowym pojedynku z Tommym Haasem. Na Rolandzie Garrosie Cypryjczyk awansował do II rundy, w której uległ Nicolásowi Almagro, natomiast na trawiastych kortach Wimbledonu osiągnął III rundę, przegrywając z Andym Murrayem.
Po Wimbledonie Pagdatis zagrał na igrzyskach olimpijskich w Londynie, które odbyły się na podłożu trawiastym. Awansował do III rundy, eliminując Gō Soedę i Richarda Gasqueta, natomiast poniósł porażkę z Andym Murrayem.
We wrześniu, podczas US Open, tenisista cypryjski odpadł w II rundzie wyeliminowany przez Ołeksandra Dołhopołowa. W Tokio, na początku października, Pagdatis doszedł do półfinału ponosząc porażkę z Keim Nishikorim. Ten sam wynik zawodnik osiągnął w Sztokholmie, gdzie przegrał z Jo-Wilfriedem Tsongą.
Sezon 2013.
Rok 2013 Pagdatis rozpoczął od półfinału rozgrywek w Brisbane, odpadając z rywalizacji po porażce z Grigorem Dimitrowem. Następnie zagrał w Australian Open przegrywając w III rundzie z Davidem Ferrerem. W połowie lutego Cypryjczyk awansował do ćwierćfinału w Rotterdamie, gdzie po raz kolejny w sezonie nie sprostał Dimitrowowi.
Podczas sezonu gry na nawierzchni ziemnej w Europie, Pagdatis awansował w maju do finału gry podwójnej w Monachium, zostając ostatecznie pokonanym 1:6, 4:6 przez Jarkko Nieminena i Dmitrija Tursunowa. Partnerem deblowym Cypryjczyka był wówczas Eric Butorac. Na Rolandzie Garrosie Pagdatis poniósł porażkę w I rundzie z Benoîtem Pairem, a na Wimbledonie uległ w I rundzie Marinowi Čiliciowi.
Na początku sierpnia Pagdatis awansował do ćwierćfinału w Waszyngtonie. Był to pierwszy ćwierćfinał do jakiego doszedł od lutego, gdy startował w Rotterdamie. Spotkanie o awans do dalszej rundy przegrał z Johnem Isnerem. Na US Open Pagdatis doszedł do III rundy. Wyeliminował Gō Soedę i Kevina Andersona, a odpadł po czterosetowej porażce ze Stanislasem Wawrinką.
Sezon 2013 tenisista cypryjski ukończył na 87. miejscu w klasyfikacji singlowej ATP.
Sezon 2014.
Pierwszy w sezonie wielkoszlemowy turniej, Australian Open Pagdatis zakończył w I rundzie wyeliminowany przez Denisa Istomina.
W marcu doszedł do III rundy zawodów kategorii ATP World Tour Masters 1000 w Miami, pokonawszy Santiago Giralda i Philippa Kohlschreibera. Mecz o IV rundę Cypryjczyk przegrał z Jo-Wilfriedem Tsongą.
W czerwcu, w trakcie przygotowań do Wimbledonu Pagdatis zaczął od startu w zawodach ATP Challenger Tour w Nottingham, bez straty seta odnosząc końcowy triumf. Potem wystartował w Londynie (Queen's) odpadając przez krecz w II rundzie ze Stanislasem Wawrinką. Na Wimbledonie również został wyeliminowany w II rundzie, przez Leonarda Mayera.
Następnie Cypryjczyk startował w dwóch imprezach ATP Challenger Tour poprzedzających US Open, w Vancouver i Aptos. Turnieje te zakończył zwycięstwem. W Nowym Jorku przegrał w I rundzie z Marinem Čiliciem.
Na początku listopada zwyciężył w czwartym turnieju z serii ATP Challenger Tour, w Genewie.
Sezon 2015.
W sezonie 2015 najlepszy wynik tenisista cypryjski zanotował w sierpniu podczas zawodów w Atlancie, gdzie osiągnął finał. Spotkanie o tytuł przegrał 3:6, 3:6 z Johnem Isnerem.
Pagdatis był również w trzech półfinałach, najpierw w lutym w Zagrzebiu, w czerwcu w Nottingham i w październiku w Sztokholmie. W Nottingham mecz o udział w finale poddał przez ból w łydce Denisowi Istominowi.
W imprezach wielkoszlemowych Pagdatis najdalej doszedł do III rundy, podczas Australian Open i Wimbledonu.
Sezon 2016.
Markos Pagdaris w roku 2016 został finalistą 1 turnieju, w Dubaju z końca lutego. Pojedynek o tytuł zakończył się porażką tenisisty z Cypru ze Stanislasem Wawrinką 4:6, 6:7(13).
Na początku marca Padgatis pobił rekord Björna Borga w ilości zwycięstw z rzędu w Pucharze Davisa. Po dwóch wygranych meczach z Andorą osiągnął bilans 34 kolejnych gier bez porażki w turnieju. Serię tę rozpoczął w styczniu 2003 roku przeciwko Łotwie. W maju, podczas French Open, wygrał 300 mecz w karierze w 1 rundzie eliminując Gillesa Müllera.
W rozgrywkach wielkoszlemowych sezonu 2016 najdalej Cypryjczyk doszedł na US Open, do 4 rundy. Po raz ostatni tę fazę turnieju w Wielkim Szlemie uzyskał podczas Australian Open 2009.
Podczas turnieju w Newport Pagdatis awansował o półfinału, w którym został wyeliminowany przez Ivo Karlovicia. Został także ćwierćfinalistą trzech turniejów, w Montpellier, Halle i Nottingham.
Na koniec roku zajmował 36. miejsce w rankingu ATP.
Sezon 2017.
Sezon 2017 Pagdatis zakończył z bilansem 18 zwycięstw i 17 porażek w cyklu ATP World Tour. Został także finalistą jednego turnieju, w Chengdu, gdzie poddał mecz Denisowi Istminowi po pięciu gemach z powodu zasłabnięcia. Do podobnego zdarzenia z udziałem Cypryjczyka doszło w Antalyi na kortach trawiastych – wtedy to Pagdatis poddał grę przy stanie 3:6, 7:6(7), 1:4 Yūichiemu Sugicie.
Oprócz półfinału w Antalyi Cypryjczyk doszedł do tej samej rundy w Auckland na początku stycznia odpadając z João Sousą.
Uczestniczył we wszystkich turniejach Wielkiego Szlema, przechodząc do drugich rund w Australian Open i Wimbledonu.
Ostatni w sezonie turniej zagrał podczas imprezy ATP Challenger Tour w Eckental, a rok zakończył na 105. miejscu na świecie.
Ostatnie lata kariery.
W sezonie 2018 najdalej awansował do ćwierćfinałów w Sofii i Atlancie. Osiągnął czwartą rundę w Indian Wells, najpierw wygrywając kwalifikacje. W drabince głównej mecz u udział w ćwierćfinale oddał walkowerem Milosowi Raoniciowi z powodu choroby. Rok 2018 ukończył jako 124. tenisista na świecie.
W lutym 2019 przeszedł skutecznie przez eliminacje w Montpellier i awansował do ćwierćfinału. W połowie marca wygrał turniej ATP Challenger Tour w Shenzhen. Na początku lipca zagrał ostatni turniej w karierze podczas Wimbledonu, pierwszy mecz kończąc zwycięsko w trzech setach z Braydenem Schnurem. W drugiej rundzie poniósł porażkę 1:6, 6:7(4), 3:6 z Matteem Berrettinim.
Puchar Davisa.
W reprezentacji Pagdatis zadebiutował w roku 2000 przeciwko Ugandzie w grze podwójnej w strefie Euro/Afrykańskiej IV Pucharu Davisa. W roku 2002 rywalizował m.in. przeciwko Polsce, ale swoje obydwa spotkania, najpierw w singlu, a potem w grze podwójnej przegrał. W roku 2006 awansował wraz z zespołem do II grupy rozgrywek strefy Euro/Afrykańskiej. Rozegrał dla zespołu 82 pojedynki; w singlu wygrał 47 spotkania i 4 przegrał, natomiast w deblu miał na koncie 20 zwycięstw oraz 11 porażek.

</doc>
<doc id="395130" url="https://pl.wikipedia.org/wiki?curid=395130" title="Los Angeles Memorial Coliseum">
Los Angeles Memorial Coliseum

Los Angeles Memorial Coliseum – wielofunkcyjny stadion znajdujący się w sąsiedztwie Exposition Park w Los Angeles w Kalifornii, największy w stanie i jeden z największych na świecie. Został oddany do użytku w 1921 roku jako pomnik weteranów I wojny światowej w Los Angeles. Na Los Angeles Memorial Coliseum odbyły się letnie igrzyska olimpijskie w 1932 i 1984 oraz odbędą się w 2028. Został ogłoszony narodowym zabytkiem historycznym 27 lipca 1984, na dzień przed ceremonią otwarcia Letnich Igrzysk Olimpijskich 1984.
Stadion służy jako siedziba drużyny piłkarskiej USC Trojans football Uniwersytetu Południowej Kalifornii podczas Pac-12 Conference. USC, które obsługuje i zarządza stadionem, przyznało prawa do nazwy United Airlines w styczniu 2018; znieniając nazwę boiska stadionu na United Airlines Field at the Los Angeles Memorial Coliseum. Stadion znajduje się w Exposition Park, który jest własnością stanu Kalifornia, po drugiej stronie ulicy od USC. Los Angeles Memorial Coliseum jest współwłasnością stanu Kalifornia, hrabstwa Los Angeles, miasta Los Angeles i jest zarządzany przez Wydział Usług Pomocniczych Uniwersytetu Południowej Kalifornii.
Od 1959 do 2016 w sąsiedztwie stadionu znajdowała się Los Angeles Memorial Sports Arena. Hala została zamknięta w marcu 2016 i zburzona. Banc of California Stadium, stadion piłkarski i siedziba Los Angeles FC, został zbudowany na dawnym terenie hali i otwarty w kwietniu 2018 roku.
Historia.
Planowanie.
Stadium został oddany do użytku w 1921 roku jako pomnik weteranów I wojny światowej z Los Angeles (w 1968 rededykowane wszystkim weteranom I wojny światowej w Stanach Zjednoczonych). Uroczystość wmurowania kamienia węgielnego odbyła się 21 grudnia 1921, a budowa została ukończona w nieco ponad 16 miesięcy, 1 maja 1923. Zaprojektowana przez Johna i Donalda Parkinsona pierwotnie kosztowała początkowo 954 873 USD. Kiedy Coliseum zostało otwarte w 1923 roku, był to największy stadion w Los Angeles o pojemności 75 144. Jednak w 1930 roku, w związku z Igrzyskami olimpijskimi, które miały się odbyć za dwa lata, stadion został powiększony do 79 rzędów siedzeń z dwoma poziomami tuneli, co zwiększyło liczbę miejsc siedzących do 101 574. Dodano znicz olimpijski sygnowany już teraz podpisem. Przez pewien czas był znany jako Stadion Olimpijski. Pochodnia ze znica olimpijskiego, która płonęła podczas obu igrzysk, pozostaje nad perystylem na wschodnim krańcu stadionu, podobnie jak symbole kół olimpijskich nad jednym z głównych wejść. Boisko do piłki nożnej biegnie ze wschodu na zachód, a stoisko dla prasy znajduje się po południowej stronie stadionu. Obecne telebimy po obu stronach perystylu zostały zainstalowane w 2017 roku i zastąpiły tablicę wyników i ekran wideo, które górowały nad perystylem z 1983 roku. Z biegiem lat na północnym i południowym obrzeżu wzniesiono nowe wieże oświetleniowe.
Renowacje.
Przez wiele lat stadion mógł pomieścić ponad 100 000 widzów. W 1964 roku przeszedł pierwszy od ponad trzech dekad gruntowny remont. Większość oryginalnych bladozielonych ławek z drewna i metalu została zastąpiona indywidualnymi krzesłami teatralnymi w kolorze ciemnoczerwonym, beżowym i żółtym; siedzenia te pozostały do 2018 roku, chociaż żółty kolor został wyeliminowany w latach 70. Liczba miejsc została zmniejszona do około 93 tysięcy.
Coliseum było problematycznym miejscem NFL. W różnych okresach swojej historii był to albo największy, albo jeden z największych stadionów w NFL. Chociaż pozwoliło to Rams'om i Raiders'om ustanowić wiele rekordów frekwencji w NFL, to również bardzo utrudniło sprzedaż biletów. NFL zmieniła swoją zasadę blackoutu, aby umożliwić transmisję meczów lokalnie, jedynie jeśli zostały wyprzedane na 72 godziny przed rozpoczęciem, jednak ze względu na duży rozmiar stadionu nie było to zawsze możliwe, nawet przy meczach najlepszych drużyn.
Połączenie dużej, stosunkowo płytkiej konstrukcji stadionu wraz z obecnością toru między boiskiem a trybunami oznaczało, że niektóre z oryginalnych siedzeń w strefie końcowej znajdowały się od boiska o równoważną długość innego boiska piłkarskiego. Aby rozwiązać te i inne problemy, stadion przeszedł renowacje przed sezonem piłkarskim 1993, które obejmowały:
Nazwy sponsorskie.
29 stycznia 2018 r. firma United Airlines, Inc. została pierwszym partnerem w zakresie praw do nazwy stadionu. Pierwotnie "Memorial Coliseum" miało pozostać w nazwie stadionu pod warunkiem spełnienia wymogu Komisji Coliseum zawartej w umowie ramowej dzierżawy zawartej z Uniwersytetem. Jednak grupy weteranów i nowy przewodniczący Komisji Coliseum wyraziły zaniepokojenie nową nazwą, podczas gdy United Airlines zasugerowały, że są gotowe odstąpić od umowy.
USC zasugerowało 29 marca 2019 nazwę United Airlines Field w Los Angeles Memorial Coliseum zamiast planowanego United Airlines Memorial Coliseum. Chociaż United Airlines pierwotnie tego nie poparły i rozważały wycofanie się, obie strony zgodziły się na nazwę 7 czerwca.
Pojemność.
Historia pojemności (futbol akademicki).
"Źródło:" Ballparks.com
Rekordy frekwencji.
Największym zgromadzeniem w historii Coliseum była krucjata Billy'ego Grahama, która odbyła się 8 września 1963, z udziałem 134 254 osób, co zostało odnotowane jako rekord stadionu. Dzięki renowacji w 1964 roku pojemność Coliseum została zmniejszona do około 93 000 na przyszłe wydarzenia.
Przewodnik USC Media wymienia pięć największych rekordowych tłumów podczas rozgrywek futbolu akademickiego jako:
Los Angeles Rams zagrali w San Francisco 49ers przed rekordową frekwencją NFL wynoszącą 102 368 10 listopada 1957 roku. Rekordowa frekwencja utrzymywała się do września 2009 roku na Cowboys Stadium, chociaż ogólny rekord NFL w sezonie zasadniczym został pobity w regularnym 2005 roku.
Współczesne przewodniki dotyczące baseballu wymieniają teoretyczną liczbę miejsc siedzących w baseballu jako 92 500. Tysiące miejsc na wschodnim krańcu znajdowały się bardzo daleko od bazy domowej i nie były sprzedawane. Największa frekwencja w sezonie regularnym wyniosła 78 672, debiutując u siebie Dodgersów w Coliseum, przeciwko San Francisco Giants 18 kwietnia 1958 roku.

</doc>
<doc id="395133" url="https://pl.wikipedia.org/wiki?curid=395133" title="Rząd Tomasza Arciszewskiego">
Rząd Tomasza Arciszewskiego

Rząd Tomasza Arciszewskiego – gabinet pod kierownictwem premiera Tomasza Arciszewskiego, sformowany 29 listopada 1944 roku. Istniał do 2 lipca 1947 roku. Rząd 5 lipca 1945 utracił uznanie międzynarodowe.
Skład rządu.
Krajowa Rada Ministrów (część Rady Ministrów):
Ministrowie – członkowie Krajowej Rady Ministrów – zostali aresztowani przez NKWD 28 marca 1945, wywiezieni do Moskwy i tam sądzeni w pokazowym procesie szesnastu przywódców Polskiego Państwa Podziemnego (18–21 czerwca 1945 r.).

</doc>
<doc id="395136" url="https://pl.wikipedia.org/wiki?curid=395136" title="Obwodnica Kielc">
Obwodnica Kielc

Obwodnica Kielc – droga ekspresowa omijająca od strony zachodniej miasto Kielce. Budowana pierwotnie jako część planowanej ówcześnie autostrady Warszawa – Kraków. Obecnie stanowi fragment drogi ekspresowej S7 w ciągu trasy europejskiej E77 od miejscowości Wiśniówka do Chęcin.
Jedna jezdnia drogi z dwoma pasami ruchu została wybudowana w latach 1974-1984, otwarcie nastąpiło 5 listopada 1984. 1 września 2010 roku konsorcjum firm Mostostal Warszawa i Acciona Infraestructuras podpisało z GDDKiA umowę na przebudowę drogi do układu 2x2 (2 jezdnie po 2 pasy ruchu) wraz z przyszłościową rezerwą pod trzeci pas ruchu w każdą stronę. Oddanie do użytku przebudowanej drogi jako drogi ekspresowej nastąpiło 29 sierpnia 2013 r. 
Droga leży w Górach Świętokrzyskich, prowadzi fragmentem Chęcińsko-Kieleckiego Parku Krajobrazowego.
Przebieg obwodnicy zachodniej.
Obwodnica zachodnia Kielc zaczyna się od węzła Kielce-Północ w miejscowości Wiśniówka (gmina Masłów), gdzie krzyżują się droga ekspresowa S7 i droga krajowa nr 73. Później dochodzi do węzła Kielce-Zachód (gminy Miedziana Góra i Kielce), gdzie krzyżuje się z drogą krajową nr 74. W przyszłości planowane jest podwyższenie standardu DK74 do drogi ekspresowej, dlatego już teraz cały węzeł jest przystosowany do skrzyżowania bezkolizyjnego dwóch dróg typu S. Trzecim węzłem na obwodnicy Kielc jest węzeł Kielce-Jaworznia, gdzie krzyżuje się z DW761 (gmina Piekoszów). Ostatnim węzłem, kończącym zarazem obwodnicę zachodnią miasta, jest węzeł Kielce-Południe znajdujący się w gminie Chęciny. Krzyżuje się tam z drogą DW762.
Wschodnia obwodnica Kielc.
Pod koniec 2020 roku zaczęto coraz częściej dyskutować o wschodniej obwodnicy Kielc, która miałaby odciążyć odcinek DK73 na terenie miasta. Do 27 stycznia 2021 ma zostać wybrany zwycięzca przetargu, który będzie miał potem 24 miesiące na opracowanie dokładnego przebiegu wraz z uzyskaniem danych środowiskowych. Około 14-kilometrowa trasa ma przebiegać przez gminy Morawica, Daleszyce, Kielce i Masłów oraz łączyć DK73, DW764 oraz DK74 (S74). Planowana prędkość ma wynosić minimum 60 km/h dla obszarów miejskich oraz minimum 80 km/h dla obszarów wiejskich.

</doc>
<doc id="395140" url="https://pl.wikipedia.org/wiki?curid=395140" title="Gerhard Domagk">
Gerhard Domagk

Gerhard Domagk (ur. 30 października 1895 w Łagowie, zm. 24 kwietnia 1964 w Burgbergu) – niemiecki lekarz patolog i mikrobiolog. Laureat Nagrody Nobla w dziedzinie medycyny w 1939.
Życiorys.
W latach 1901–1909 mieszkał w Sommerfeld (dzisiejszym Lubsku), przy obecnej ulicy Gazowej 6. Ukończył Ewangelickie Męskie Gimnazjum Miejskie w Legnicy (w latach 1910-1914 uczęszczał do szkoły, która mieściła się w budynku dzisiejszego I LO). W czasie I wojny światowej początkowo walczył w formacjach bojowych, a następnie był członkiem służb sanitarnych (w szpitalach przeciwcholerycznych w Rosji). Studiował medycynę na Uniwersytecie Chrystiana Albrechta w Kilonii. Od 1924 pracował naukowo na Uniwersytecie w Greifswaldzie, a od 1928 był profesorem patologii i anatomii patologicznej na Uniwersytecie Wilhelma w Münsterze, gdzie prowadził badania nad fagocytami. Współpracował także z laboratoriami I.G. Farbenindustrie w Wuppertalu-Elberfeld. Pozostając pod wpływem Paula Ehrlicha, sprawdzał bakteriobójcze własności nowych barwników, otrzymywanych przez naukowców pracujących w zakładach w Eberfeld.
W 1935 ogłosił, że prontosil, czerwonopomarańczowy barwnik z grupy sulfonamidów, skutecznie zwalcza infekcje powodowane przez bakterie zwane paciorkowcami. Tym samym po raz pierwszy stwierdzono, że jakiś środek chemiczny może działać "in vivo" na powszechnie występujące bakterie chorobotwórcze. Barwniki badane wcześniej działały jedynie na znacznie większe od bakterii pierwotniaki.
To odkrycie zapoczątkowało stosowanie sulfonamidów w lecznictwie i zainspirowało wielu naukowców do pracy nad nowymi lekami z tej grupy. Nawet odkrywca penicyliny, Alexander Fleming porzucił wtedy badania nad swoim antybiotykiem na rzecz prontosilu. Najważniejszych ustaleń dokonał jednak Daniel Bovet wraz z zespołem. Protonsil i inne leki z grupy sulfonamidów ocaliły życie wielu ludziom – m.in. Franklinowi D. Rooseveltowi, Winstonowi Churchillowi oraz córce samego Domagka.
W 1939 Gerhard Domagk otrzymał za to odkrycie Nagrodę Nobla w dziedzinie medycyny. Nie mógł wówczas przyjąć nagrody ze względu na naciski władz niemieckich, pozostających w konflikcie z komisją noblowską po przyznaniu Pokojowej Nagrody Nobla antyfaszyście i pacyfiście Carlowi von Ossietzky'emu. Odebrał ją dopiero w 1947, jednak bez przysługującej nagrody pieniężnej, która, w przypadku nieodebrania w ciągu roku, wraca do Fundacji Noblowskiej.
Po II wojnie światowej skoncentrował się na zwalczaniu gruźlicy i stosowaniu chemioterapii w walce z chorobami nowotworowymi. W 1946 wprowadził do leczenia gruźlicy tiosemikarbazony. Wydał podręcznik patomorfologii i chemioterapii chorób zakaźnych (1947).
Został pochowany na cmentarzu leśnym Lauheide pod Telgte koło Münster.

</doc>
<doc id="395141" url="https://pl.wikipedia.org/wiki?curid=395141" title="Młynówka (dopływ Moszczenicy)">
Młynówka (dopływ Moszczenicy)

Młynówka (lub Struga Dobieszkowska) – strumień o długości ok. 4 km, dopływ rzeki Moszczenicy.
Płynie w całości na terenie gminy Stryków, w województwie łódzkim, w Parku Krajobrazowym Wzniesień Łódzkich i uchodzi do Moszczenicy w okolicach wsi Ługi. W obszarze źródliskowym Młynówki (okolice Starego Imielnika i Dobieszkowa) znajduje się rezerwat przyrody Struga Dobieszkowska.
Faunę strumienia stanowią m.in.: ochotkowate, meszki, pijawki, minogi strumieniowe, traszki oraz żaby.

</doc>
<doc id="395143" url="https://pl.wikipedia.org/wiki?curid=395143" title="Oldrzych">
Oldrzych

Oldrzych – czeska forma imienia Udalryk; pod tą formą w polskiej literaturze historycznej występują przedstawiciele dynastii Przemyślidów, noszący to imię:

</doc>
<doc id="395146" url="https://pl.wikipedia.org/wiki?curid=395146" title="Biskupi Aleksandrii">
Biskupi Aleksandrii



</doc>
<doc id="395147" url="https://pl.wikipedia.org/wiki?curid=395147" title="Droga smoka">
Droga smoka

Droga smoka (猛龍過江, "Meng long guojiang") – hongkoński kryminalny film akcji z 1972 roku, w reżyserii Bruce'a Lee. To drugi film, w którym występował Chuck Norris. Dzięki tej roli zdobył ogromną popularność. Zdjęcia kręcone były między innymi w rzymskim Koloseum.
Fabuła.
Do Rzymu przyjeżdża młody mieszkaniec Hongkongu, Tang Lung. Chce pomóc kuzynowi w prowadzeniu restauracji. Jego zadaniem jest pomoc w walce z lokalną mafią, która usiłuje go zmusić do sprzedaży interesu. Mafia wynajmuje kilku najemników, jednak Tang radzi sobie z nimi z łatwością. W końcu bossowie decydują się wynająć Colta, Amerykanina, którego walka z Tangiem odbędzie się w Koloseum.

</doc>
<doc id="395148" url="https://pl.wikipedia.org/wiki?curid=395148" title="Struga Dobieszkowska">
Struga Dobieszkowska



</doc>
<doc id="395149" url="https://pl.wikipedia.org/wiki?curid=395149" title="Rysownik">
Rysownik



</doc>
<doc id="395151" url="https://pl.wikipedia.org/wiki?curid=395151" title="Obraz wektorowy">
Obraz wektorowy



</doc>
<doc id="395154" url="https://pl.wikipedia.org/wiki?curid=395154" title="Megafile-30">
Megafile-30



</doc>
<doc id="395155" url="https://pl.wikipedia.org/wiki?curid=395155" title="Al-Kuru">
Al-Kuru

Al-Kuru ("El-Kurru") – kompleks grobowców składający się z piramid królów kuszyckich XXV dynastii, znajdujący się nieco poniżej IV katarakty, nieopodal Nuri.
Piramidy w Nubii zaczęto wznosić 800 lat po zbudowaniu ostatniej piramidy w Egipcie. Piramidy królów miały podstawy o boku średnio 8–11 m. Grobowce królowych, których znajduje się tutaj 14, mają bok podstawy średnio o długości 6 do 7 m. Znaleziono tu też groby 24 koni i 2 psów.
Piramidy Al-Kuru odkrył George Andrew Reisner.
Zobacz też.
Inne nubijskie kompleksy piramid:

</doc>
<doc id="395157" url="https://pl.wikipedia.org/wiki?curid=395157" title="Alley-Oop">
Alley-Oop



</doc>
<doc id="395160" url="https://pl.wikipedia.org/wiki?curid=395160" title="Gianni Clerici">
Gianni Clerici

Gianni Clerici (ur. 24 lipca 1930 w Como, zm. 6 czerwca 2022 w Bellagio) – włoski dziennikarz sportowy, pisarz, tenisista.
Kariera zawodowa.
W młodości uprawiał tenis, osiągając m.in. finał mistrzostw Włoch juniorów w singlu oraz dwa tytuły mistrza Włoch juniorów w deblu; w 1950 był w składzie reprezentacji, która sięgnęła po Puchar Galea. Startował w międzynarodowych mistrzostwach Francji (późniejsze French Open) oraz na Wimbledonie.
Większe uznanie przyniosła mu praca dziennikarza sportowego. Od 1956 był publicystą i reporterem mediolańskiego dziennika „Il Giorno”; od 1988 publikował na łamach rzymskiego dziennika „La Repubblica”, a od 1960 na łamach tygodnika „L’Espresso”. Jako korespondent uczestniczył w ponad 170 turniejach wielkoszlemowych. Opublikował ponad 6 tysięcy artykułów o tematyce sportowej, a także kilka znanych książek, m.in. "500 Anni di Tennis" (1974, przekłady francuski, angielski, niemiecki, japoński, hiszpański), "Il Vero Tennis" (1965), "Il Tennis Facile" (1972). Był autorem znanej biografii tenisistki francuskiej "Suzanne Lenglen – La Diva du Tennis" (1984), która doczekała się francuskojęzycznej wersji scenicznej w Paryżu. Poza prasą udzielał się jako komentator tenisowy w telewizji włoskiej.
Clerici zasłużył się także dla popularyzacji tenisa jako współtwórca otwartego w 2003 Roland Garros Tenniseum przy arenie French Open. We współpracy z Włoską Federacją Tenisową pracował nad otwarciem muzeum tenisowego w Mediolanie. Został wielokrotnie wyróżniony za swoją twórczość, otrzymał m.in. Prix Vallecorsi (1987, nagroda za sztukę roku we Włoszech) i Penna d’Oro (1992, dla najlepszego włoskiego publicysty sportowego). Otrzymał także wyróżnienie Włoskiego Komitetu Olimpijskiego (1998).
W 2006 został wprowadzony do Międzynarodowej Tenisowej Galerii Sławy.

</doc>
<doc id="395161" url="https://pl.wikipedia.org/wiki?curid=395161" title="24 Dywizja Piechoty (II RP)">
24 Dywizja Piechoty (II RP)

24 Dywizja Piechoty (24 DP) – wielka jednostka piechoty Wojska Polskiego II RP.
Dywizja została sformowana w 1921 roku. Stacjonowała na terenie Okręgu Korpusu Nr X. Dowództwo dywizji mieściło się przy ul. Jezuickiej 1 w Jarosławiu.
Dywizja w okresie pokoju.
Organizacja pokojowa 24 DP w latach 1937-1939.
Dowództwo dywizji stacjonowało w Jarosławiu.
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Dywizja w kampanii wrześniowej 1939 roku.
24 Dywizja Piechoty pod dowództwem płk dypl. Bolesława Marii Krzyżanowskiego w początkowym okresie wojny pozostawała w odwodzie Naczelnego Wodza. 3 września przydzielono ją do odwodu południowego „Tarnów” Armii „Karpaty” (GO „Jasło”) i skierowano do rejonów wyładowczych w Tarnowie i Dębicy. Miała obsadzić linię Pilzno – Szynwałd – Tuchów. 6 września dywizja jeszcze koncentrowała się w rejonie Tarnowa. Za zadanie miała obronę dolnego Dunajca po Zakliczyn w celu utworzenia drugiej linii obronnej na zapleczu wycofującej się Armii „Kraków”. Od samego rana 6 września dywizja prowadziła ciężkie walki, odrzucając natarcie niemieckiej 4 Dywizji Lekkiej pod Wróblowicami. Pod wieczór do dywizji dotarł rozkaz dowódcy Armii gen. Kazimierza Fabrycego odwrotu nad odległą o 40 km Wisłokę, osłaniając główny szlak komunikacyjny na Lwów, który był osią działania niemieckich wojsk XXII Korpusu gen. Ewalda-Henryka von Kleist-Schmenzina. Rozkaz ten wykonano nie dbając o losy odsłanianego w ten sposób prawego skrzydła (zajmowanego przez GO Boruta), które nawet nie zostało powiadomione o tak brzemiennej w konsekwencje decyzji Dowództwa Armii. Do świtu 7 września trwało zbieranie pułków, a wymarsz nastąpił w biały dzień. W kilka godzin później maszerujące pułki zostały zaskoczone pod Tuchowem przez niemiecką 4 DLek., która rozbiła lub rozproszyła trzy bataliony piechoty z 17 i 38 pułków piechoty. Dowódca 24 DP z tego powodu popadł w stan całkowitej depresji i utracił zdolność efektywnego dowodzenia oddziałami. W rezultacie zrezygnował z dowodzenia, tłumacząc się złym stanem zdrowia i oddał je w ręce dowódcy piechoty dywizyjnej płk. Bolesława Schwarzenberg-Czernego. 8 września dywizja zamiast bronić Wisłoka rozpoczęła odwrót za San, kierując się na Frysztak i Strzyżów. 9 września za samowolną zmianę rozkazów płk B. Krzyżanowski i jego szef sztabu zostali odsunięci od dowodzenia przez dowódcę Armii.
W dniach 11–12 września dywizja toczyła ciężkie walki z niemiecką 2 DGór. w rejonie Birczy koło Przemyśla. Pomimo braku wsparcia ze strony sąsiedniej 11 DP kilkakrotnie kontratakowała, ponosząc duże straty. Pod wieczór Niemcy przełamali jej pozycje obronne, zmuszając ją do odwrotu na linię Olszany – Rokszyce. Sam przeciwnik ocenił walki z dywizją jako ciężkie, a swoją relację zakończył słowami „na szczęście w nocy stojąca przed nami dywizja polska wycofała się w kierunku Przemyśla”. Rezultatem było jednak odsłonięcie południowego skrzydła obrony Przemyśla. 14 września o świcie dywizja stanęła w rejonie Tyszkowic. 24 DP działała wówczas w ramach zgrupowania wojsk dowodzonych przez gen. Kazimierza Sosnkowskiego przebijającego się do Lwowa (GO „Południowa” gen. Kazimierza Orlika-Łukoskiego). Tego samego dnia została silnie zaatakowana przez niemiecką 2. DGór. w rejonie: Tyszkowice – Boratycze – Chodorowice, Popowice i w Lesie Miżynieckim. Odpierając atak, w trakcie walk w lesie pod Boratyczami 155 pp odciął III batalion od reszty sił 137 psgór. i zniszczył go. Tego dnia 2. DGór. poniosła najcięższe straty w kampanii. Pod wieczór 24. DP przerwała zwycięską walkę z Niemcami i z rozkazu generała Sosnkowskiego odeszła lasami na wschód. O świcie 15 września dywizja znalazła się za Mościskami. Wobec trudności w przebiciu się przez Wereszycę i marszu na Lwów przez Gródek Jagielloński, 15 września generał Sosnkowski podjął decyzję zmiany kierunku działań na północno-wschodni i postanowił najpierw przebić się do Lasów Janowskich a dopiero później na Lwów. Rozpoczęto odwrót na Lwów przez Lasy Janowskie, podczas którego 24 DP podążała w drugim rzucie GO.
17 września dywizja koncentrowała się w Janowie. Liczyła jeszcze wtedy – po wcieleniu w poprzednich dniach licznych uzupełnień – prawdopodobnie nie mniej niż 10 – 12 tysięcy żołnierzy i oficerów oraz 19 dział lekkich i 3 ciężkie (nie licząc artylerii piechoty). O godzinie 16:00 tego dnia gen. Sosnkowski podjął decyzję o przebijaniu się do Lwowa w dwóch kolumnach: 24 DP do Kleparowa, a 11 KDP do Hołoska. 38 DP znalazła się w drugim rzucie i miała osłaniać pierwszorzutowe dywizje od zachodu. Pierwsze grupy żołnierzy z GO „Południe” przedarły się do Lwowa pod osłoną ciemności w nocy z 17 na 18 września. Żołnierze ci przekazali gen. Langnerowi informacje o trudnym położeniu zgrupowania gen. Sosnkowskiego. W wyniku tego Langner zrozumiał, że przedwczesne odesłanie 10 BK zgodnie z wytycznymi NW do stopniowego wycofywania oddziałów za Dniestr a następnie w kierunku granicy węgierskiej, wydanymi 17 września z powodu agresji sowieckiej, było błędem. Tymczasem dowódca niemieckiego XVIII Korpusu Armijnego, generał Eugen Beyer, po otrzymaniu wiadomości, że grupa gen. Sosnkowskiego zbliża się do Lwowa, przegrupował siły i wzmocnił 1. DGór. Przekazał jej dwa bataliony z 2. DGór., do Rzęsny Ruskiej skierował 15 pułk czołgów z 5. Dywizji Pancernej (był to na tym etapie kampanii jej jedyny pułk czołgów), a 2. DGór. nakazał podjąć natarcie mające na celu otoczenie Lwowa od wschodu. Na północ od Lwowa 44. DP z częścią sił 2. Dpanc. korzystając z wycofania się 10 BK oraz Grupy „Żółkiew” z bitwy lwowskiej z powodu agresji sowieckiej, zamknęła drogi prowadzące ze Lwowa do Żółkwi, a 45. DP dotarła do Niemirowa. Polska 24. DP po nocnym marszu 18 września dotarła do wsi Kozice i po jej zdobyciu ruszyła na Rzęsnę Ruską. Ciężkie walki w tym rejonie trwały do późnego wieczora. W ich wyniku natarcie zostało zatrzymane i dywizja poszła w rozsypkę.
18 września, pod wpływem otrzymanej informacji o agresji sowieckiej na Polskę i zgodnie z ostatnim rozkazem Naczelnego Wodza, generał Sosnkowski podjął decyzję o zaniechaniu marszu na Lwów, rozwiązaniu zgrupowania i przebijaniu się małymi grupami na Węgry. Tego dnia o godz. 16.00 w Żorniskach odbyła się odprawa dowódców 24 DP i 38 DPrez. (o 11 KDP było brak wieści), podczas której gen. Sosnkowski nakazał nocny przemarsz w rejon Brzuchowic, zniszczyć samochody i sprzęt artyleryjski oraz zredukować tabory. Rozpuszczono również z oddziałów tych żołnierzy, którzy nie mieli zamiaru przebijać się za granicę, ani też pozostać w szeregach. W tym czasie trwał zażarty bój 24 DP z niemiecką 5 DPanc. o Rzęsnę Ruską. Wobec nowych rozkazów wieczorem zaczęto wycofywać oddziały z walki oraz niszczyć ciężki sprzęt. W wyniku walk o Rzęsnę Ruską w dwóch batalionach 39 pp pozostało około 200 „bagnetów” (z 800, którzy byli w nich rankiem 17 września, do tego należy doliczyć kompanie km i plutony specjalne oraz tabor pułkowy) i 2 niepełne kompanie ckm. W I batalionie 17 pp pozostało 4 oficerów i 10 szeregowych, 1 biedka z ckm oraz 1 wóz taborowy. Około 21.00 oddziały 24 DP ruszyły do Brzuchowic. Jednak 24 kompania telegraficzna dostała się w Jaśniskach do niewoli, z której odbiły ją pododdziały 38 DPrez wycofujące się z Janowa. Osłaniający odwrót oddział zbiorczy 1 pspodh nie dołączył do dywizji, gdyż jego oficerowie uznali walkę za bezcelową i skapitulowali rano 19 września. W chwili kapitulacji w oddziale zbiorczym 1 pspodh pozostało 9 oficerów i 98 szeregowców, 1 moździerz, 3 ckm i 2 działka ppanc. Dzięki przebiciu się do Brzuchowic 11 KDP (gen. Sosnkowski był przekonany, że została ona rozbita) powstała nowa sytuacja. Gen. Sosnkowski odwołał zarządzenie o zniszczeniu ciężkiego sprzętu. Oddziały zgrupowania ponownie miały nacierać na Lwów, tym razem wzdłuż szosy na Hołosko Wielkie. O miejscu postoju generała Sosnkowskiego w Brzuchowicach oraz o tym, że jego oddziały podejmują próby przebicia się do Lwowa wiedział gen. Langner. Skierował tam dwa szwadrony, które nawiązały kontakt z nim kontakt i powiadomiły go, że załoga Lwowa dla ułatwienia mu przebicia się wykona natarcie na Hołosko. Natarcie od strony Lwowa miały wykonać dwa bataliony z 206 pp 35 DP płk. dypl. Jarosława Szafrana wzdłuż drogi prowadzącej do Brzuchowic, oraz dwa bataliony z 207 pp tej dywizji na wzgórze 324 przy współdziałaniu z prawym skrzydłem 1 pp nacierającego znad Pełtwi. Natarciem wojsk gen. Sosnkowskiego miał dowodzić miał płk dypl. Prugar-Ketling, prowadząc w pierwszym rzucie swoją dywizję. Oddziały 24 DP posuwać się miały w drugim rzucie ponieważ osiągnęły Brzuchowice dopiero około południa 19 września. Na miejscu rozpoczęła się reorganizacja 24 DP. Powstały 2 niepełne bataliony po 200–300 bagnetów. Jeden sformowany został z resztek 38 pp i 39 pp (d-ca mjr Böhm), drugi (d-ca mjr Henryk Dyduch) stanowiły resztki II batalionu 1 pspodh kpt. Dietricha (nie walczące w składzie macierzystego pułku), improwizowanych batalionów obrony Przemyśla i resztek pozostałych oddziałów.
Pierwsza ok. godziny 16.00 otwarła ogień artyleria 11 KDP wzdłuż drogi Brzuchowice – Hołosko. W tym samym czasie rozpoczęło się natarcie oddziałów 35 DP od strony Lwowa. Początkowo rozwijało się ono pomyślnie – zajęto Zamarstynów i Hołosko Małe oraz część Hołoska Wielkiego. Ostatecznie jednak utknęło. Natarcie od strony Brzuchowic rozpoczęło się o godz. 18.00 i odniosło częściowe powodzenie. Doszło w jego trakcie do zaciętych walk wręcz. Drugie, nocne natarcie rozpoczęło się o godz. 24.00 i prowadziły je 2 bataliony zbiorcze 24 DP: batalion mjra Böhma posuwał się grzbietem po lewej stronie szosy na Zamarstynów, batalion mjra Dydycha wraz z resztkami baonu ppłka Głowackiego nacierał wzgórzami po prawej stronie szosy oraz szosą w kierunku Kleparowa. Batalion mjra Böhma obszedł silnie bronione zabudowania sanatorium i wdarł się głęboko w ugrupowanie „Schöerner”. Doszedł pod sam Lwów, jednak zmuszony został do wycofania się. Tylko nieliczni przedostali się do Lwowa. Prawoskrzydłowy batalion mjra Henryka Dyducha po ciężkich walkach przedarł się do Kleparowa. Pozostało z niego niewiele ponad 100 żołnierzy. Jedynym zwartym oddziałem, który przebił się do Lwowa była kompania kpt. Dietricha. Brała ona udział w obronie Lwowa aż do zakończenia walk o miasto 22 września. Ostatnim zwartym pododdziałem 24 DP pozostały resztki batalionu zbiorowego mjra Böhma w sile 30 bagnetów, który wraz z resztką I i III batalionu 98 pp przeszedł 20 września o godz. 4.00 do trzeciego natarcia. Nie uzyskało ono powodzenia, jak również 2 następne. Około godz. 18.00 gen. Sosnkowski podjął ostatnią próbę przebicia się do Lwowa. W tym samym momencie pod Zboiskami i Winnikami pojawiły się sowieckie czołgi. Lwów był od tego momentu całkowicie okrążony. Przebijające się do miasta oddziały Sosnkowskiego w walce na bagnety zbliżyły się do centralnego punktu oporu – sanatorium w Hołosku Wielkim. Natarcie pozbawione wsparcia artylerii ostatecznie o zmierzchu upadło. Wieczorem, na naradzie wyższych dowódców gen. Sosnkowski podjął decyzję zniszczenia pozostałego ciężkiego sprzętu oraz rozwiązania pozostałych oddziałów. 24 Jarosławska Dywizja Piechoty jako zorganizowana jednostka WP przestała istnieć. Pod Lwowem cały czas jednak znajdowali się jej żołnierze. Po rozwiązaniu dywizji generał Sosnkowski dał wolną rękę swoim oficerom i żołnierzom. Sam natomiast – wraz z grupą ok. 300 ochotników uzbrojoną tylko w broń lekką – wyruszył do Dublan, w celu obejścia stanowisk niemieckich i przedostania się do Lwowa od wschodu. Tego samego dnia wojska niemieckie otrzymały rozkaz pozostawienia Lwowa Armii Czerwonej. Przed południem 21 września 1. Dywizja Górska oraz oddziały XVIII Korpusu Armijnego generała Beyera kontynuowała odwrót spod Lwowa w kierunku Sanu. Były podczas tego odwrotu stopniowo luzowane przez oddziały sowieckie. Sowieci szybko rozszerzali pierścień okrążenia w jakim zamknęli Lwów na wojska walczące na północ, zachód i południe od miasta – w tym pozostałości oddziałów gen. Sosnkowskiego. Po południu 21 września silne jednostki sowieckie podeszły do wysuniętych polskich stanowisk na wschód od Lwowa. Generał Langner rozkazał otworzyć ogień. Po godzinie walki Sowieci cofnęli się. Jednakże gen. Langner spotkał się z komisarzem politycznym, pułkownikiem Makarowem, w pobliżu Lesienic, gdzie wynegocjowano zawieszenie broni. W tym samym czasie rozproszone resztki oddziałów generała Sosnkowskiego były już całkowicie okrążone przez wojska sowieckie. W wielu miejscach doszło do wymiany ognia i drobnych walk. Z powodu beznadziejnej sytuacji i informacji o zawieszeniu broni we Lwowie, okrążone grupy polskich żołnierzy składają wieczorem 21 września broń pod Laszkami Murowanymi. W nocy z 20 na 21 września, błądząc w ciemnościach, grupa ochotników generała Sosnkowskiego stopniała do ok. 100 ludzi. Wczesnym rankiem 22 dotarli oni do Dublan. Kolumna nie czekając na generała ruszyła w dalszą drogę aby przebić się do Lwowa od strony wschodniej i ok. godz. 5.00 natknęła się na kawalerię sowiecką po czym złożyła broń. Jednakże wiele grup z rozwiązanych polskich oddziałów zamiast kapitulować zdecydowało się przebijać do granicy węgierskiej. Większość z nich wpadła po drodze w ręce Sowietów, ale części udało się dotrzeć aż do granicy – między nimi gen. Sosnkowskiemu oraz dowódcy 11 KDP – płk. Prugar-Ketlingowi, a także żołnierzom i oficerom 24 DP.
Organizacja wojenna 24 DP we wrześniu 1939 roku.
Poniżej przedstawiona została organizacja wojenna 24 DP zgodnie z założeniami planu mobilizacyjnego „W” oraz obsada personalna dowództwa dywizji i podporządkowanych mu jednostek. W nawiasach podano nazwy lub skróty nazw jednostek mobilizujących.
24 DP została zmobilizowana w I rzucie mobilizacji powszechnej. Mobilizacja została rozpoczęta 31 sierpnia 1939 roku.
Według Rajmunda Szubańskiego 24 DP, zgodnie z założeniami planu operacyjnego „Wschód”, w przypadku konfliktu zbrojnego z ZSRR miała stanowić II rzut Armii „Podole”. Wiosną 1939 roku przystąpiono do opracowania planu operacyjnego „Zachód”. Pierwotnie założono, że w wypadku wojny z III Rzeszą, 24 DP wejdzie w skład Armii „Łódź”. Latem 1939 roku przewidziano, że 24 DP wejdzie w skład Grupy Odwodów Naczelnego Wodza „Kutno”. 2 września 1939 roku marszałek Edward Śmigły-Rydz zmienił zadanie dywizji i zadecydował o jej skierowaniu w rejon Dębicy, do swojego odwodu, w zamian za 22 DPG, która została oddana Armii „Kraków”. 3 września 1939 roku Naczelny Wódz podporządkował 24 DP dowódcy Armii „Karpaty”.
Na tzw. obszarze krajowym pozostały jednostki podporządkowane dowódcy OK X. Oddziały te nie wchodziły w skład dywizji.
Obsada personalna KG 24 DP we wrześniu 1939 roku.
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Odtworzenie dywizji w ramach Armii Krajowej.
W wyniku przeprowadzania akcji odtwarzania przedwojennych jednostek wojskowych w 1944 r. powstała 24 Dywizja Piechoty AK „Rzeszowska” w składzie 17 pułku piechoty (Okręg Kraków, Podokręg Rzeszów).

</doc>
<doc id="395166" url="https://pl.wikipedia.org/wiki?curid=395166" title="Jazda drużynowa na czas">
Jazda drużynowa na czas

Drużynowa jazda na czas ("team-time-trial, TTT, czasówka drużynowa") - jedna z konkurencji w ramach kolarstwa szosowego, również dyscyplina olimpijska od 1912 do 1992 r. Najbardziej jednak znana z wieloetapowego wyścigu Tour de France, gdzie po raz pierwszy rozgrywana była w 1935 r. Później jednak przez długi czas (z małymi wyjątkami) w programie Tour de France nie było tej konkurencji, ponieważ krzywdziło to dobrych kolarzy, mających słabe drużyny. W 1999 r. zauważono medialność tej konkurencji i jej atrakcyjność dla telewidzów, co spowodowało jej przywrócenie na stałe na trasę TdF. Od 2004 r. istnieje tutaj nowa reguła, według której drużyna zajmująca w czasówce drużynowej 2. miejsce może stracić do pierwszej drużyny maksymalnie 30 sekund. Kolejne drużyny mogą tracić najwyżej 20 sekund na miejsce.
Jazda drużynowa wygląda w ten sposób, że kolarze jadą jeden za drugim, bądź tworzą specjalny układ, tzw. podwójny wachlarz, co daje całej drużynie mniejsze opory aerodynamiczne. Główną zasadą w czasówkach drużynowych jest to, że na metę musi dojechać co najmniej pięciu kolarzy z drużyny (dotyczy "Tour de France"), a na mecie liczy się czas piątego zawodnika, przepisywany na całą drużynę. 
Na olimpiadzie rozgrywano w latach 1960-1992 czasówkę drużynową na 100 km, która po włączeniu zawodowców do rozgrywek olimpijskich w 1996 została zniesiona na rzecz czasówki indywidualnej
Wraz z początkiem serii UCI ProTour jazda drużynowa na czas jest włączona do kalendarza ProTour. W 2005 r. wyścig ten odbył się w Eindhoven.
Jazda na czas parami.
Jest to szczególna odmiana jazdy drużynowej na czas. Udział w niej bierze tylko dwóch kolarzy naraz, tworząc jedną drużynę. Najbardziej znaną czasówką parami, zwaną często "drużynową czasówką dwójek", jest LuK Challenge w Bühl, uznawany także za nieoficjalne mistrzostwa świata w jeździe parami.

</doc>
<doc id="395168" url="https://pl.wikipedia.org/wiki?curid=395168" title="Milicjant">
Milicjant



</doc>
<doc id="395172" url="https://pl.wikipedia.org/wiki?curid=395172" title="Rycheza Lotaryńska">
Rycheza Lotaryńska

Rycheza lotaryńska, niem. "Richeza" a. "Richenza", także Ryksa, niem. "Rixa", zw. Błogosławioną. (ur. ok. 993, zm. 21 marca 1063 w Brauweiler) – królowa Polski jako żona Mieszka II Lamberta.
Pierwsze lata życia i małżeństwo z Mieszkiem II.
Była córką palatyna Lotaryngii Erenfrieda Ezzona i Matyldy, córki Ottona II, siostry Ottona III. Lata młodości spędziła najprawdopodobniej w klasztorze w Quedlinburgu (lub w Gandersheimie). 
Na mocy jednego z postanowień zjazdu w Merseburgu w 1013 roku została poślubiona przez Mieszka II Lamberta, co stanowić miało przypieczętowanie zawartego wówczas pokoju. Urodziła ona Mieszkowi syna Kazimierza zwanego Odnowicielem, który został później władcą Polski oraz dwie córki – Gertrudę i drugą, której imię nie jest znane.
Królowa Polski.
W 1025 roku wraz z mężem została koronowana na królową Polski. Pod koniec 1031 roku, w związku z zaistniałą sytuacją polityczną (objęcie władzy przez Bezpryma i ucieczka Mieszka II do Czech na skutek przegranej wojny polsko-niemieckiej), zdecydowała się na wyjazd z Polski (z podobnych przyczyn kraj w 1037 opuścił jej syn Kazimierz). Udała się do Niemiec, zabierając insygnia królewskie i cały majątek (insygnia znalazły się na nowo w kraju wraz z powrotem Kazimierza Odnowiciela). Możliwe, że powróciła na krótko do Polski po śmierci Mieszka II w 1034 roku. Do końca życia używała tytułu królowej.
Wraz z synem Kazimierzem Odnowicielem dążyła do wzmocnienia władzy monarszej oraz do odbudowania osłabionego aparatu państwowego po powstaniu ludowym i buncie Miecława.
Życie zakonne.
W 1047 wstąpiła do klasztoru benedyktyńskiego w Brauweiler koło Kolonii, który był fundacją jej rodziców. Przebywała w nim do śmierci 21 marca 1063. Śmierć Rychezy odbiła się w Niemczech szerokim echem. Jej zgon utrwaliło co najmniej 5 nekrologów. Nekrolog brunwilerski zawiera następujące słowa (w tłumaczeniu polskim): "Zmarła najsławniejsza Rycheza królowa Polski, córka fundatorów, której pamięć obchodzi się uroczyście". Prawdopodobnie zdecydowała, że chce być pochowana w Brauweiler. Została jednak pochowana w Kolonii, w niezachowanej współcześnie kolegiacie Mariackiej na Schodach, której była dobrodziejką.
Pochówek.
Po rozebraniu kościoła Panny Marii ad Gradus w 1817, jej szczątki zostały przeniesione do katedry kolońskiej. W katedrze przenoszono je w różne miejsca, lecz ostatecznie spoczęły w kaplicy chórowej, poświęconej św. Janowi Chrzcicielowi. W dniu 8 września 1959 r. dokonano otwarcia grobowca królowej. Ekspertyza medyczna wykazała, że Rycheza była osobą o wątłej posturze („"die selige Rycheza war von kleiner zierlicher Gestalt"”), okazało się również, że złamała kiedyś obojczyk, co, jak przypuszcza autor protokołu otwarcia grobowca, mogło być spowodowane upadkiem z konia.
Kult.
W Niemczech jest uważana za osobę świątobliwą. Została uznana przez lud za błogosławioną i jest czczona jako "błogosławiona Rycheza".
Jej wspomnienie liturgiczne w kościele katolickim obchodzone jest 21 maja.
Rodzina.
Małżeństwo i potomstwo.
Rycheza z małżeństwa z Mieszkiem II (ur. 990, zm. 10 lub 11 maja 1034) miała troje dzieci:
Możliwe, że córką Rychezy była również Agata, żona angielskiego księcia Edwarda Wygnańca, której pochodzenie jest kwestią dyskusyjną.
Rycheza w kulturze.
Rycheza Lotaryńska jest bohaterką powieści Jadwigi Żylińskiej "Złota włócznia".

</doc>
<doc id="395179" url="https://pl.wikipedia.org/wiki?curid=395179" title="Jagodna (Góry Bystrzyckie)">
Jagodna (Góry Bystrzyckie)

Jagodna (niem. "Heidel-Berg" lub "Heidelberg", 985 m n.p.m.) – góra w Sudetach Środkowych, w Górach Bystrzyckich.
Góra zaliczana jest do Korony Gór Polski.
Góra posiada dwa szczyty. Północny (mylnie oznaczany czasem jako Sasanka, która jest niższa i znajduje się ok. 400 m w kierunku północno-północno-zachodnim) o wysokości 985 m n.p.m. i południowy o wysokości 977,2 m n.p.m. Położenie góry Jagodna i tego, że składa się z dwóch szczytów, można sprawdzić w archiwum map pod niemiecką nazwą Heidel-Berg, której na mocy Rozporządzenia Ministra Administracji Publicznej z dnia 28 maja 1949 r. o przywróceniu i ustaleniu nazw miejscowości, nadano nazwę Jagodna.
Opis.
Wzniesienie położone jest w środkowo-wschodniej części Gór Bystrzyckich około 5 km na zachód od miejscowości Długopole-Zdrój.
Jagodna jest najwyższą górą w Górach Bystrzyckich. Wzniesienie o mało podkreślonym wierzchołku, wznoszącym się zaledwie kilka metrów ponad wierzchowinę i bardzo stromo opadającym wschodnim zboczu, w stronę kotlinowatego obniżenia, w którym położone są Wyszki, Ponikwa i Poręba. Zbocze zachodnie, ponacinane dolinami dopływów Dzikiej Orlicy, stromo opada w kierunku Doliny Dzikiej Orlicy. Wzniesienie wznosi się w środku wysokiego rozciągniętego południkowo masywu w kształcie niewielkiego grzbietu, który tworzy z dwoma sąsiednimi wzniesieniami. Grzbiet z trzema mało widocznymi wzniesieniami, położony jest między Przełęczą Spaloną na północy a Przełęczą nad Porębą na południu.
Jagodna leży na europejskim dziale wodnym. Wschodnie stoki odwadnia Nysa Kłodzka (zlewisko Bałtyku), a zachodnie Dzika Orlica (dopływ Łaby, zlewisko Morza Północnego).
Góra zbudowana jest z odpornych na wietrzenie granitognejsów należących do metamorfiku Gór Bystrzyckich i Orlickich oraz z górnokredowych piaskowców.
Porośnięta dolnoreglowym lasem świerkowym z domieszką brzozy, buka i modrzewia. W latach pięćdziesiątych XX wieku wichury powaliły część drzew odsłaniając na szczycie polankę stanowiącą punkt widokowy na Kotlinę Kłodzką, Masyw Śnieżnika, Góry Orlickie i Rów Górnej Nysy.
Wschodnim zboczem na wysokości około 700 m n.p.m. przebiega Autostrada Sudecka.
Przez Jagodną w XVI wieku przebiegała granica pomiędzy Czechami a hrabstwem kłodzkim, którą później przesunięto do Doliny Dzikiej Orlicy.
Wieża widokowa.
Na początku XX wieku miejscowy oddział Kłodzkiego Towarzystwa Górskiego zbudował na szczycie Jagodnej 17-metrową wieżę widokową. Przed 1939 r. na miejscu widokowej ustawiono wieżę triangulacyjną, resztki wieży stoją do dnia dzisiejszego.
W 2019 roku zbudowano na szczycie Jagodnej stalowo-drewnianą wieżę widokową o wysokości 23 metrów.
Szlaki turystyczne.
Przez szczyt prowadzi niebieski szlak turystyczny, prowadzący z Przełęczy Spalonej do Międzylesia.

</doc>
<doc id="395188" url="https://pl.wikipedia.org/wiki?curid=395188" title="Termoklina">
Termoklina

Termoklina (metalimnion, warstwa skoku termicznego) – w stratyfikowanych zbiornikach wodnych warstwa wody, w której następuje szybka zmiana temperatury wraz ze wzrostem głębokości. Powyżej i poniżej termokliny zmiany temperatury są mniej zauważalne.
Według różnych definicji może oznaczać warstwę, w której następuje zmiana temperatury co najmniej 1 °C na metr lub względnie najszybsza zmiana temperatury. W wodach oceanicznych przypada zwykle na okolice izotermy +10 °C i leży na głębokości 500-1000 m. Kończy się mniej więcej na izotermie +5 °C. W jeziorach polskich występuje w lecie najczęściej na głębokości 7-8 m, jednakże późną wiosną przy szybkim wzroście temperatury powietrza może wystąpić nawet na głębokości poniżej 1 m. 
Pojęcia termoklina i metalimnion często uznawane są za synonimy.

</doc>
<doc id="395189" url="https://pl.wikipedia.org/wiki?curid=395189" title="Juha-Matti Ruuskanen">
Juha-Matti Ruuskanen

Juha-Matti Matias Ruuskanen (ur. 24 lipca 1984 w Kuopio) – fiński skoczek narciarski, reprezentant klubu Puijon Hiihtoseura.
Jest zawodnikiem zaplecza pierwszej kadry fińskiej. Po serii udanych występów w Pucharze Kontynentalnym (kilka miejsc na podium) został w styczniu 2004 powołany do kadry w Pucharze Świata i czterokrotnie zdołał zdobyć pucharowe punkty – w Libercu (dwukrotnie), Zakopanem i Hakubie. W konkursie w Hakubie uplasował się na 6. miejscu.
W sierpniu 2005 znalazł się w składzie zespołu fińskiego, który zajął 2. miejsce w zawodach drużynowych Letniego Grand Prix w Hinterzarten.
Swój rekord życiowy, wynoszący 178 metrów ustanowił w Planicy w 2008.

</doc>
<doc id="395190" url="https://pl.wikipedia.org/wiki?curid=395190" title="Zwrotność">
Zwrotność



</doc>
<doc id="395191" url="https://pl.wikipedia.org/wiki?curid=395191" title="Przechodniość">
Przechodniość



</doc>
<doc id="395192" url="https://pl.wikipedia.org/wiki?curid=395192" title="Rotawirusy">
Rotawirusy

Rotawirusy ( „koło”) – grupa wirusów należących do rodziny reowirusów "(Reoviridae)", będącą najczęstszą przyczyną biegunki wśród niemowląt i dzieci. Prawie każde dziecko na świecie w wieku 5 lat przeszło co najmniej jedną infekcję spowodowaną przez rotawirusy. Ludzki organizm wytwarza odporność po każdej infekcji wywołanej tą grupą wirusów, dlatego zakażenia rotawirusowe są rzadkie u dorosłych. Wyróżnia się dziewięć głównych grup tego wirusa: A, B, C, D, F, G, H, I i J, z czego trzy (A, B i C) są zakaźne dla ludzi. Rotawirus z grupy A jest najbardziej powszechny i wywołuje 90% wszystkich infekcji rotawirusowych u ludzi.
Wirus przenosi się drogą pokarmową, powoduje wymioty i biegunkę i jest najczęstszą przyczyną ostrej biegunki u dzieci. Atakuje i niszczy enterocyty wyściełające jelito cienkie, powodując wirusowe zakażenie przewodu pokarmowego (często nazywane „grypą żołądkową”, mimo że nie ma związku z grypą). Pomimo tego, że od odkrycia rotawirusów minęło prawie 40 lat i są one powodem prawie 50% przypadków hospitalizacji niemowląt i dzieci z powodu biegunki, nie są one dobrze znane, szczególnie w krajach rozwijających się. Rotawirusy oprócz ludzi atakują również zwierzęta i są czynnikiem chorobotwórczym dla zwierząt gospodarskich.
Choroba spowodowana rotawirusami jest łatwa do leczenia, ale mimo to na całym świecie ponad 450 000 dzieci poniżej 5. roku życia umiera co roku z powodu infekcji rotawirusami, a ponad 2 miliony jest poważnie chora. Większość z nich pochodzi z krajów rozwijających się. Przed wprowadzeniem programu szczepień przeciwko rotawirusom w Stanach Zjednoczonych, co roku wirus ten powodował około 2,7 miliona przypadków ciężkiej biegunki u dzieci, z czego 60 000 musiało być hospitalizowane, oraz około 37 przypadków śmiertelnych. Kampanie walczące o zmniejszenie zachorowań na rotawirusy i ich skutków promują szczepionki przeciw rotawirusom dla dzieci zdrowych oraz doustne uzupełnianie płynów ustrojowych (ang. "oral rehydration therapy") dla dzieci już zarażonych. W krajach, w których szczepienia przeciwko rotawirusom zostały wprowadzone do kalendarza szczepień zauważa się spadek występowania infekcji spowodowanych tym wirusem.
Rotawirusy człowieka, jako przyczynę choroby występującej u ludzi, zidentyfikowała w 1973 roku Ruth Bishop z Australii podczas badań elektronomikroskopowych bioptatu dwunastnicy i kału dzieci chorych na biegunkę.
Objawy.
Wirusowe zakażenie przewodu pokarmowego wywołane przez rotawirusy charakteryzuje się wymiotami, wodnistą biegunką oraz niską gorączką; może przybierać formę bezobjawową, łagodną i ostrą. Czasem może dojść do czasowej nietolerancji laktozy oraz do przejściowego zaburzenia funkcji wątroby (wzrost aktywności transaminaz AspAT i AlAT). U połowy chorych typowym objawom towarzyszy infekcja dróg oddechowych. Czas inkubacji od momentu przedostania się wirusa do organizmu do pojawienia się pierwszych objawów wynosi około dwóch dni. Pierwszym objawem są zwykle wymioty, po których następuje biegunka, trwająca od czterech do ośmiu dni. Bardzo częstym i niebezpiecznym stanem towarzyszącym infekcji rotawirusowej jest odwodnienie, które jest główną przyczyną przypadków śmiertelnych spowodowanych rotawirusami.
Infekcje spowodowane przez rotawirus typu A mogą pojawiać się przez całe życie. Pierwsza infekcja powoduje objawy, lecz potem organizm wytwarza odporność, i każde kolejne infekcje zazwyczaj przechodzą bezobjawowo lub bardzo łagodnie. W rezultacie, najwięcej infekcji rotawirusowych z objawami występuje u dzieci poniżej 2 lat, liczba ta stopniowo zmniejsza się aż do wieku 45 lat. Infekcje u niemowląt, choć częste, zwykle przechodzą bezobjawowo lub w łagodnej postaci. Najpoważniejsze dolegliwości występują u dzieci w wieku od 6 miesięcy do 2 lat, osób w podeszłym wieku oraz u ludzi cierpiących na niedobór odporności. Większość dorosłych nie jest podatna na infekcje rotawirusowe dzięki odporności nabytej w dzieciństwie, dlatego większość biegunek u dorosłych jest spowodowana patogenem innym niż rotawirusy. Infekcje bezobjawowe występujące u dorosłych nie są obojętne, ponieważ przyczyniają się do rozpowszechniania się wirusa pośród ludzi.
Mimo że ostra biegunka i brak uzupełniania płynów oraz elektrolitów może doprowadzić do śmierci, to w większości przypadków następuje całkowity powrót do zdrowia.
Rozpoznanie.
Diagnozę infekcji rotawirusowej zwykle poprzedza rozpoznanie grypy żołądkowej powodującej biegunkę. Większość dzieci przyjętych do szpitala z powodu grypy żołądkowej jest poddawana badaniu na obecność rotawirusa typu A. Wykrycie rotawirusów typu A polega na wykryciu antygenów i odbywa się poprzez badanie kału chorego, przy pomocy testu immunoenzymatycznego. Na rynku farmaceutycznym istnieje również cała gama czułych testów, pozwalających na wykrycie wszystkich odmian rotawirusa A. Wśród innych metod wykrywania rotawirusów są także badanie kału mikroskopem elektronowym oraz PCR, które często są wykorzystywane do badań naukowych. Do wykrywania i rozpoznawania wszystkich trzech grup rotawirusów ludzkich i ich wariacji wykorzystuje się PCR z odwrotną transkryptazą.
Źródła zakażenia.
Rotawirusy są przenoszone drogą pokarmową. Zasadnicze znaczenie w przenoszeniu choroby mają ręce. Do zakażenia dochodzi głównie poprzez spożycie pokarmu zanieczyszczonego kałem osoby chorej. Również woda zanieczyszczona rotawirusami może być przyczyną zachorowań.
Źródłem zakażenia mogą być produkty, które nie wymagają obróbki cieplnej, takie jak sałatki, owoce, czy przystawki. Rotawirusy są całkiem trwałe w środowisku. Pomiary sanitarne stosowane dla bakterii i pasożytów w przypadku rotawirusów są nieefektywne, tak samo notuje się przypadki zakażeń w krajach o wysokim i niskim standardzie życia. Nie ma zadowalających metod analizy skażonej żywności, mimo że możliwe jest zastosowanie metod laboratoryjnych wykrywania wirusa w wodzie czy żywności przy wykorzystaniu reakcji odwrotnej transkrypcji łańcucha polimerazy RT-PCR.
Przebycie zakażenia rotawirusem powoduje powstanie w błonie śluzowej przewodu pokarmowego swoistych przeciwciał klasy IgA. Przeciwciała te chronią przed ponownym zakażeniem tym samym typem serologicznym wirusa. Możliwe są jednak zachorowania powtórne spowodowane innymi typami wirusa. Zachorowania te mają łagodniejszy przebieg. Przeciwciała obecne w surowicy nie pełnią funkcji ochronnych, dowodzą jedynie przebytego zakażenia.
Rotawirusowe zapalenie żołądkowo-jelitowe może przyjmować postać od bezobjawowej przez łagodną do ostrej postaci z objawami wymiotów, wodnistej biegunki i słabej gorączki. Zakaźną dawkę stanowi już 10-100 wirusów. Ponieważ osoba z biegunką rotawirusową często wydala dużą ilość wirusów (108-1010/ml kału), dawka zakaźna może być z łatwością przenoszona przez skażone ręce, przedmioty lub naczynia. Dobrze udokumentowano przenoszenie wirusa po ustąpieniu objawów, jak również przez drogi oddechowe, co może odgrywać znaczącą rolę w szerzeniu się choroby. Nie stwierdzono trwałego nosicielstwa.
Rotawirus grupy A występuje na całym globie. To główna przyczyna ostrej biegunki u niemowląt i dzieci (20% przypadków), około połowa wymaga hospitalizacji. Prawie każde dziecko do lat 5 było zakażone rotawirusem. W Stanach Zjednoczonych każdego roku notuje się ponad 3 miliony przypadków zakażeń „rotavirus gastroenteritis”. W strefie umiarkowanej do infekcji dochodzi głównie zimą, a w tropikach przez cały rok. Liczba przypadków związana z zakażoną żywnością nie jest znana.
Rotawirus grupy B, zwany także rotawirusową gorączką dorosłych lub ADRV, przyczynił się do kilku poważnych epidemii biegunki, która dotknęła tysiące ludzi w Chinach w różnym wieku.
Rotawirus grupy C związany jest z rzadkimi przypadkami biegunki u dzieci w wielu krajach. Pierwsze przypadki zanotowano w Japonii i Anglii.
Struktura wirusa.
Rotawirusy posiadają genom składający się z 11 segmentów dwuniciowego RNA otoczonego charakterystycznym trzywarstwowym kapsydem. Pierwsza warstwa jest uformowana z białka VP2, kopii białek VP1 i VP3. Kolejna warstwa utworzona jest przez białko VP6. Skrajna warstwa płaszcza białkowego jest złożona z glikoproteiny VP7 i białka VP4. Są rozmiarów 100 nm i posiadają gęstość pławną 1,36 g/ml w CsCl. Są oporne na zamrażanie oraz inkubację przez godzinę w temp. 56 °C. Zakaźność wirusów zmniejsza alkohol etylowy i podchloryn sodu.
Leczenie i zapobieganie.
Swoistego leczenia zakażeń rotawirusowych nie ma. W łagodnej postaci wystarczy doustne uzupełnianie płynów. Małe dzieci oraz osoby z upośledzoną odpornością wymagają na ogół hospitalizacji i dożylnego podawania płynów i elektrolitów. W leczeniu choroby pomaga także spożywanie jogurtu. Obecnie jedynym sposobem zapobiegania zakażeniom wywołanym przez rotawirusy jest przestrzeganie higieny (np. staranne mycie rąk, odkażanie muszli sedesu i nocników preparatami zawierającymi podchloryn sodu, stosowanie pieluszek jednorazowych lub wielorazowych pranych w warunkach niszczących rotawirusy).
Szczepionki.
W 2006 roku wprowadzono dwie szczepionki przeciwko infekcji rotawirusowej, dla których badania wykazały, że są bezpieczne i skuteczne w leczeniu dzieci: Rotarix firmy GlaxoSmithKline i RotaTeq firmy Merck. Obie są przyjmowane doustnie; zawierają żywy, atenuowany wirus. Powinny być podawane pomiędzy 6 a 24 tygodniem życia niemowlęcia. Wcześniejsza szczepionka, Rotashield firmy Wyeth-Ayerst, wypuszczona na rynek w końcu lat 90., po kilku poważnych przypadkach skutków ubocznych została wycofana. W Stanach Zjednoczonych szczepionkę uznano za niebezpieczną i nie do zaakceptowania.

</doc>
<doc id="395195" url="https://pl.wikipedia.org/wiki?curid=395195" title="Koptyjski patriarcha Aleksandrii">
Koptyjski patriarcha Aleksandrii

Koptyjski patriarcha Aleksandrii – jeden z patriarchów w Kościołach wschodnich, nazywany papieżem Aleksandrii i patriarchą Stolicy św. Marka dla odróżnienia od prawosławnego patriarchy Aleksandrii. Patriarcha jest zwierzchnikiem Koptyjskiego Kościoła Ortodoksyjnego.
Funkcja została ustanowiona w 451 roku.

</doc>
<doc id="395197" url="https://pl.wikipedia.org/wiki?curid=395197" title="Poset">
Poset



</doc>
<doc id="395198" url="https://pl.wikipedia.org/wiki?curid=395198" title="Zbiór częściowo uporządkowany">
Zbiór częściowo uporządkowany



</doc>
<doc id="395210" url="https://pl.wikipedia.org/wiki?curid=395210" title="Rezerwat przyrody Struga Dobieszkowska">
Rezerwat przyrody Struga Dobieszkowska

Rezerwat przyrody Struga Dobieszkowska – leśny rezerwat przyrody położony na terenie leśnictwa Janinów (Nadleśnictwo Brzeziny), w województwie łódzkim, w powiecie zgierskim, w gminie Stryków, pod Dobieszkowem. Znajduje się w granicach Parku Krajobrazowego Wzniesień Łódzkich.
Rezerwat został utworzony w 1990 roku i zajmuje powierzchnię 37,65 ha.
Celem ochrony jest zachowanie naturalnego krajobrazu leśnego strumienia Młynówki, z licznymi formami morfologicznymi, m.in. jarami, misami źródliskowymi oraz lasami, głównie łęgowymi i grądowymi.
Rzeźba terenu jest urozmaicona. Najwyższe wzniesienie ma 197 m n.p.m. Najniżej położony punkt 171 m n.p.m. Cały rezerwat znajduje się na dość stromym stoku i obejmuje część doliny Młynówki. Kąt nachylenia zbocza w niektórych miejscach osiąga ok. 30 stopni.
Flora.
W skład flory rezerwatu w poszczególnych warstwach lasu wchodzą:
Fauna.
W tych bogatych zbiorowiskach leśnych występuje wiele gatunków zwierząt:

</doc>
<doc id="395211" url="https://pl.wikipedia.org/wiki?curid=395211" title="Ad-Dammam">
Ad-Dammam

Ad-Dammam (arab. الدمام, "Ad-Dammām") – miasto portowe we wschodniej Arabii Saudyjskiej, nad Zatoką Perską, siedziba administracyjna Prowincji Wschodniej. W 2021 roku liczyło 1 279 092 mieszkańców. Ośrodek regionu wydobycia i przerobu ropy naftowej, węzeł rurociągów naftowych. W mieście znajduje się port morski i port lotniczy. Od 1975 roku działa tu Uniwersytet Króla Fajsala.

</doc>
<doc id="395213" url="https://pl.wikipedia.org/wiki?curid=395213" title="Dzień dobry TVN">
Dzień dobry TVN

Dzień dobry TVN, w skrócie DDTVN – polski poranny magazyn emitowany na antenie TVN codziennie od 8:00 do 11:30. Trzon programu stanowią rozmowy z zaproszonymi gośćmi. Inne stałe elementy to kącik kulinarny, relacje reporterów, cykliczne bloki i prognoza pogody. 28 listopada 2013 wyemitowano 2000. wydanie programu.
Program retransmitowany jest także na antenie polonijnej stacji iTVN.
Od 2010 w czasie wakacji letnich program ten jest zastępowany przez "Dzień dobry wakacje", który jest emitowany wyłącznie w weekendy. Oprócz tego, po głównym wydaniu programu emitowana była seria "Dzień dobry TVN extra", prezentująca wywiady z aktorami filmów.
Wydania i prowadzący.
Program "Dzień dobry TVN" zadebiutował 3 września 2005. Przez pierwsze dwa lata program emitowany był wyłącznie w weekendy. We wrześniu 2007 liczba wydań została zwiększona do siedmiu w tygodniu.
Wydania weekendowe zawierają także serwisy informacyjne TVN24, przygotowywane specjalnie dla "Dzień dobry TVN" (samo TVN24 w tym samym czasie emituje swój Poranek, z odrębnymi serwisami). Ponadto program zawiera codzienne przeglądy prasy.
Studio.
Program nadawany jest na żywo ze studia TVN w Śródmieściu Warszawy, położonego kilka kilometrów od gmachu Media Business Centre. Studio urządzono na najwyższym piętrze budynku Marszałkowska 76 Office Center zlokalizowanego na rogu ulic Marszałkowskiej i Hożej. Duże okna sprawiają, iż niektóre segmenty realizowane są na tle panoramy ścisłego centrum Warszawy. W tym samym studiu realizowany był również program publicystyczny "Kawa na ławę". Ujęcie z zainstalowanej w budynku kamery, pokazujące m.in. Pałac Kultury i Nauki, było wykorzystywane podczas pierwszych kilku sekund każdego wydania "Faktów TVN" (jako tło dla zegara).
Serwis internetowy.
Oficjalny serwis internetowy programu Dzień dobry TVN udostępnia materiały emitowane w telewizji i powstaje w redakcji internetowej TVN.

</doc>
<doc id="395216" url="https://pl.wikipedia.org/wiki?curid=395216" title="Przełęcz Spalona">
Przełęcz Spalona

Przełęcz Spalona (niem. "Brandpass", 754 m n.p.m.) – przełęcz w południowo-zachodniej Polsce w Sudetach Środkowych, w Górach Bystrzyckich.
Położenie i opis.
Przełęcz położona jest około 8,5 km na południowy zachód od centrum miejscowości Bystrzyca Kłodzka, w południowej części Gór Bystrzyckich, po północno-zachodniej stronie Jagodnej. Stanowi rozległe, mało widoczne w terenie obniżenie o łagodnych zboczach i podejściach, płytko wcinające się w masyw pasma, i dzieli Góry Bystrzyckie na część południową i północną.
Przełęcz Spalona to powszechnie używana nazwa rozległej łąki na wierzchowinie Gór Bystrzyckich, położonej na wysokości 800-815 m n.p.m. Miejsce to nie przypomina ukształtowaniem przełęczy. Właściwa przełęcz znajduje się na wysokości 788 m n.p.m. i leży nieco na północny zachód poniżej schroniska Jagodna. Na łące znajduje się węzeł szlaków turystycznych, a także połączenie widokowej Spalonej Drogi z Bystrzycy Kłodzkiej na przełęcz do tzw. Autostrady Sudeckiej (do 1945 roku zwanej "Autostradą Göringa") prowadzącej z Dusznik-Zdroju do Międzylesia. Przy drodze koło skrzyżowania dróg, w budynku dawnej karczmy z 1895 roku znajduje się schronisko górskie „Jagodna”, a także stok i wyciąg narciarski oraz dwa przebudowane bunkry.
Szlaki turystyczne.
Przez przełęcz przechodzą trzy szlaki turystyczne: 

</doc>
<doc id="395217" url="https://pl.wikipedia.org/wiki?curid=395217" title="Oran">
Oran

Oran (arab. وهران, "Wahrān") – miasto w północno-zachodniej Algierii, nad Morzem Śródziemnym, ośrodek administracyjny wilajetu Oran. W 2008 roku liczyło ok. 610 tys. mieszkańców. Ważny port handlowy i pasażerski, ośrodek przemysłu rybnego, włókienniczego, chemicznego, cementowego i metalowego. Ośrodek kulturalno-naukowy z muzeami, bibliotekami, uniwersytetem i politechniką. Siedziba rzymskokatolickiej diecezji orańskiej. Miejsce akcji powieści "Dżuma" Alberta Camusa.
Oran dzieli się na dwie części: nabrzeże i położone wyżej tarasy z zabudową miejską. W zachodniej części tarasów zwanej "La Blanca" znajdują się najstarsze budynki w mieście, m.in. cytadela Santa Cruz z resztkami obwarowań hiszpańskich (wzniesiona przez Turków, przebudowana następnie przez Hiszpanów i Francuzów), dawna katedra św. Ludwika (wzniesiona w 1679 roku, przebudowana w 1838 roku), Wielki Meczet (wzniesiony przez Turków w 1796 roku), dawna rezydencja bejów i meczet Sidi al-Huwari (wzniesiony w 1799 roku). Wschodnia część tarasów zwana "La Ville Nouvelle" obejmuje nowsze budynki – zabudowania francuskie z XIX i XX wieku, budynki rządowe i biura, a także współczesne wysokie apartamentowce.
Historia.
Miasto zostało założone przez kupców arabskich z Al-Andalus w 903 roku jako baza dla handlu z Afryką Północną. Po Abbasydach władzę nad miejscowością objęli Fatymidzi, a następnie Almorawidzi i Almohadzi. Rozwijający się dzięki połączeniom morskim z Europą Oran stał się w 1437 roku portem rządzonego przez Abdalwadydów Królestwa Tilimsanu i głównym ośrodkiem w handlu z Sudanem. W 1492 i 1502 roku osiedlili się w mieście muzułmańscy uchodźcy religijni z Hiszpanii, którzy uciekli przed przymusową konwersją na chrześcijaństwo. W kolejnych latach miasto i port podupadły, stając się bazą piracką. W 1509 roku Oran został zdobyty przez Hiszpanów, którzy ufortyfikowali miasto. W 1708 roku Oran zajęli Turcy. Nękane atakami piratów z pobliskiego Al-Marsa al-Kabir miasto zostało w 1732 roku odbite przez Hiszpanów. W 1790 roku Oran został zniszczony przez trzęsienie ziemi i opuszczony przez Hiszpanów. W 1792 roku miasto ponownie zajęli Turcy, którzy osiedlili tu kolonistów żydowskich. W 1831 roku miasto zajęli Francuzi, którzy zmodernizowali i rozbudowali port, a także wznieśli nową dzielnicę – "La Ville Nouvelle".
W czasie II wojny światowej Oran był jednym z głównych celów lądowań sił alianckich w Afryce Północnej. 8 listopada 1942 roku w miejscowym porcie przeprowadzono operację „Reservist”, która zakończyła się zajęciem miasta przez wojska Stanów Zjednoczonych 10 listopada. Oran odznaczał się znacznym odsetkiem ludności europejskiej; większość (ok. 300 tys.) Europejczyków opuściła jednak miasto po uzyskaniu niepodległości przez Algierię w 1962 roku. Od tego czasu Oran rozwinął się w znaczący ośrodek handlowy. W 1965 roku otwarto w mieście uniwersytet, a w 1975 roku – politechnikę. Oran był jednym z miast, w których doszło w październiku 1988 roku do rozruchów przeciwko partyjnej dyktaturze Frontu Wyzwolenia Narodowego, krwawo stłumionych przez władze.

</doc>
<doc id="395222" url="https://pl.wikipedia.org/wiki?curid=395222" title="Szkoła Akademiczno-Górnicza">
Szkoła Akademiczno-Górnicza

Szkoła Akademiczno-Górnicza w Kielcach powstała 20 lutego 1816 roku z inicjatywy Stanisława Staszica. Uchodzi za pierwszą polską uczelnię techniczną. Mieściła się w północnym skrzydle pałacu Biskupów Krakowskich.
Na mocy postanowienia namiestnika królewskiego gen. Józefa Zajączka z 20 lutego 1816 roku, 1 czerwca 1816 roku utworzono Główną Dyrekcję Górniczą. Ściśle z nią powiązana miała być „szkoła górnictwa praktyczna w celu kształcenia zdatnych do kopalni urzędników i oficjalistów założona”. Inicjatorem powstania kieleckiej uczelni był Stanisław Staszic, ale pierwsze próby wprowadzenia górnictwa i hutnictwa do programu nauczania Akademii Krakowskiej podejmował już w 1776 roku Hugo Kołłątaj. Szkoła kielecka wzorowana była na istniejących już od połowy XVIII wieku europejskich akademiach górniczych: w Bańskiej Szczawnicy ("Scheminitz") zorganizowanej w latach 1762–1770, Akademii Górniczej we Freibergu działającej od 1765 roku, Szkole Górniczej w Petersburgu utworzonej w 1773 roku, Szkole Górniczej w Clausthal z 1775 roku i paryskiej Ecole des Mines z roku 1783.
Szkoła rozpoczęła swoją działalność w grudniu 1816 roku, a zajęcia były prowadzone prawdopodobnie od stycznia 1817 roku. Dyrektorem akademii został stojący jednocześnie na czele Głównej Dyrekcji Górniczej Johann Ehrenhold Ullman. Wśród kieleckich profesorów należy wymienić następujące osoby: Marceli Królikiewicz wykładał górnictwo ("Bergbaukunst"), Jan Jakub Graff inżynierię górniczą, czyli miernictwo górnicze (markszajdria – "Markscheidenkunst"), Jerzy Bogumił Pusch, absolwent akademii freibergskiej, znakomity uczony, uczeń sławnego geologa Abrahama Gotlieba Wernera, zajmował się chemią ("allgemeine Chemie") i hutnictwem ("Hüttenkunde"), Fryderyk Wilhelm Krumpel uczył inżynierii górniczej, Fryderyk Wilhelm Lempe – był wykładowcą matematyki, fizyki i maszynerii górniczej (matematyka czysta – "reine Mathematik", matematyka stosowana – "angewandte Mathematik", maszyneria górnicza, czyli maszynoznawstwo – "Bergmaschinenlehre"), leśnictwem zajmował się Jan Fryderyk Überscher, rysunek techniczny ("Zeichenkunst") prowadził Andrzej Spleszyński, a prawo górnicze ("Bergrecht") i styl handlowy – Andrzej Kossowicz. Absolwentem Akademii Górniczej we Freibergu był także wykładający w Kielcach probierstwo (docymazja – "Probierkunst", "docimaise") Karol Henryk Kaden.
Nauka w szkole była bezpłatna, uczniowie zamiejscowi mogli otrzymać bezpłatne mieszkanie. Zajęcia były prowadzone w języku polskim i niemieckim. W 1819 r. w szkole górniczej uczyło się 9 uczniów, w roku 1820 18 uczniów, w 1823 r. 41 uczniów, a w 1825 r. 36 uczniów. Życie studenckie regulowały „Przepisy dla uczniów”, które omawiały warunki przyjęcia na uczelnię, tok studiów, zachowanie i obowiązki uczniów. Obowiązkiem studentów, nazywanych w szkole górniczej elewami, było m.in. noszenie munduru górniczego określającego przynależność do odpowiedniej klasy Korpusu Górniczego. Oprócz zajęć teoretycznych uczniowie odbywali także praktyczną naukę zawodu. Zajęcia przeprowadzano w laboratorium umieszczonym w północnym skrzydle pałacu Biskupów Krakowskich w Kielcach oraz w nowo utworzonej „Hucie Aleksandra” w Białogonie. Na pozostałości laboratorium, m.in. studnię, system kanalików odpływowych oraz fragmenty naczyń i wypalonych glinianych tygli, natrafiono podczas prac remontowo-konserwatorskich przeprowadzonych w północnym skrzydle pałacu w 1991 roku.
W roku 1826 szkoła została przeniesiona do Warszawy, nie wznowiła tam jednak działalności i przestała istnieć.

</doc>
<doc id="395223" url="https://pl.wikipedia.org/wiki?curid=395223" title="Morze Alborańskie">
Morze Alborańskie

Morze Alborańskie – akwen w zachodniej części Morza Śródziemnego, oddzielający północne wybrzeże Afryki od południowego wybrzeża Półwyspu Iberyjskiego. Poprzez Cieśninę Gibraltarską łączy wody Morza Śródziemnego z wodami Oceanu Atlantyckiego.
Jego średnia głębokość wynosi 445 m, a maksymalna 1.500 m. Dzieli się na kilka basenów oddzielonych progami (Basen Zachodni, wschodni i Południowy).

</doc>
<doc id="395224" url="https://pl.wikipedia.org/wiki?curid=395224" title="Frankie Fredericks">
Frankie Fredericks

Frank "Frankie" Fredericks (ur. 2 października 1967 w Windhuk) – namibijski lekkoatleta, sprinter. Pierwszy w historii Namibijczyk-medalista olimpijski.
Pierwszym sportowym sukcesem Fredericksa było zdobycie srebrnego medalu na Mistrzostwach Świata 1991 w biegu na 200 metrów. Na igrzyskach w Barcelonie w 1992 roku zdobył dwa srebrne medale w biegach na 100 i 200 metrów. W 1993 roku w Stuttgarcie został mistrzem świata na 200 metrów, co nie zdarzyło się jeszcze żadnemu reprezentantowi Namibii w historii. Na olimpiadzie w Atlancie w 1996 roku Frankie Fredericks był jednym z faworytów zarówno w biegu na 100 metrów, jak i w biegu na 200 metrów. Ponownie zdobył dwa srebrne medale. W 1998 roku na igrzyskach Wspólnoty Brytyjskiej w Kuala Lumpur ponownie stracił szansę na złoty medal w biegu na 100 metrów, przegrywając z Ato Boldonem z Trynidadu i Tobago. W latach 1999-2001 musiał wycofać się ze startów w zawodach
z powodu kontuzji. W biegu na 200 metrów na igrzyskach olimpijskich w Atenach zajął czwarte miejsce. Kilka miesięcy po tej imprezie postanowił zakończyć sportową karierę. Od 2004 roku jest członkiem Międzynarodowego Komitetu Olimpijskiego.
Jego imieniem nazwaną jedną z ulic w jego rodzinnym mieście Windhuk.

</doc>
<doc id="395225" url="https://pl.wikipedia.org/wiki?curid=395225" title="Kolegiata św. Bartłomieja w Płocku">
Kolegiata św. Bartłomieja w Płocku

Kolegiata św. Bartłomieja w Płocku (płocka fara) – najstarszy kościół parafialny Płocka, jeden z jego najcenniejszych zabytków, "matka parafii Płocka", siedziba rzymskokatolickiej parafii dekanatu płockiego zachodniego diecezji płockiej.
Kościół działa nieprzerwanie od 1356 r. Mieści się przy ulicy Kazimierza Wielkiego 1.
Jego patronem jest św. Bartłomiej Apostoł. W jednym z bocznych ołtarzy kościoła znajduje się obraz Matki Bożej Nieustającej Pomocy, który ufundowała założycielka Kościoła Starokatolickiego Mariawitów – Maria Franciszka Kozłowska. Przy kościele istnieje Kapituła Kolegiacka św. Michała Archanioła.
Zarys historyczny.
Ufundowany przez króla Kazimierza Wielkiego, konsekrowany przez biskupa płockiego Klemensa 23 kwietnia 1356 roku. Przez trzysta lat przeżywał swoją świetność jako budowla gotycka, potem przebudowywany przez Jana Baptystę Wenecjanina otrzymał elementy renesansowe, aby ostatecznie przyjąć wystrój barokowy. W pierwszym okresie istnienia posiadał 22 ołtarze boczne i wieniec kaplic. Wejście główne znajdowało się od strony nieistniejącej już dziś ulicy Nadwiślańskiej.
Na początku XVIII w. wskutek wojen, pożarów i innych nieszczęść stan kościoła był bardzo zły. W 1723 r. postanowiono „szczyt znacznej wysokości od południa znieść i ze ścianami w równej linii zrównać”. Skrócono korpus, zamurowano dawne wejście (od strony Wisły), istniejące od ponad 400 lat i zrobiono nowe (od strony Rynku) usunięto boczne kaplice, nadając styl późnobarokowy.
4 października 1732 fara stała się kolegiatą św. Bartłomieja, po przeniesieniu tutaj Kapituły z kolegiaty św. Michała. W 1772 roku zakończono przebudowę kościoła i dokonano rekonsekracji kolegiaty. W 1819 arcybiskup Franciszek Malczewski dokonał likwidacji kapituły, jednocześnie odbierając tytuł kolegiaty farze. W latach 1939–1940 według projektu Władysława Drapiewskiego wykonano polichromię.
Na uwagę w kościele zasługuje marmurowy ołtarz główny, który został tu przeniesiony w 1856 ze zlikwidowanego kościoła św. Wojciecha. Od początku XVII w. istnieje przy świątyni wolnostojąca dzwonnica.
Od 1846 wychodzi z fary coroczna piesza pielgrzymka do sanktuarium maryjnego w Skępem. Pierwsza odbyła się jako dziękczynienie za wygaśniecie epidemii cholery w Płocku.
Na terenie tej parafii św. siostra Faustyna Kowalska w 1931 miała otrzymać pierwsze objawienia Jezusa Miłosiernego, a Sługa Boża, matka Józefa Hałacińska, otworzyła pierwszy dom zakonny sióstr Pasjonistek. 18 listopada 2006 jej ciało zostało uroczyście przeniesione do tego kościoła. W granicach tej wspólnoty znajduje się również najstarszy w Polsce – założony w 1780 – cmentarz grzebalny.
Kapituła Kolegiacka Św. Michała Archanioła.
Została powołana do istnienia w połowie XII wieku przy kościele kolegiackim św. Michała w Płocku, powstałym z fundacji Dobiechny, wdowie po Wojsławie, wychowawcy Bolesława Krzywoustego. W dniu 4 października 1732 roku, za zgodą Stolicy Apostolskiej i króla Augusta II, przeniesiona przez biskupa płockiego Andrzeja Stanisława Kostkę Załuskiego do kościoła pod wezwaniem św. Bartłomieja Apostoła w Płocku. Rozwiązana w dniu 17 kwietnia 1819 roku na mocy dekretu kasacyjnego delegata apostolskiego arcybiskupa warszawskiego Franciszka Malczewskiego. Dekretem biskupa płockiego Piotra Libery z dnia 2 kwietnia 2015 roku została restytuowana przy kościele kolegiackim pod wezwaniem św. Bartłomieja w Płocku, jako votum na 940-lecie Diecezji Płockiej.
Kapituła skupia 12 księży (tylu, ile było Apostołów), 3 prałatów i 9 kanoników gremialnych. Prepozytem kapituły jest ks. prałat Wiesław Kazimierz Gutowski, proboszcz kolegiaty. W dniu 8 listopada 2015 r. odbyła się uroczysta instalacja kapituły przez biskupa Piotra Liberę.
Prace konserwatorskie.
W styczniu 2006 r. w czasie prac konserwatorskich pod prezbiterium fary znaleziono dwie olbrzymie krypty pochodzące prawdopodobnie z pierwszego okresu funkcjonowania kościoła.
W październiku 2007 odkryto pierwotne wejście do świątyni, znajdujące się na miejscu obecnego prezbiterium, oraz gotycko-renesansowe okna z XVI w.
W latach 2013–2014 staraniem obecnego proboszcza przeprowadzono rewitalizację zabytkowej kolegiaty, dokonując remontu generalnego.
Podczas prac odkryto m.in. rozetę, która widniała nad pierwotnym wejściem do świątyni.
Jubileusz 650-lecia fary.
Rok 2006 płocka fara obchodziła pod znakiem jubileuszu 650-lecia jej istnienia. W związku z tym świątynia przeszła wiele remontów, m.in. całkowicie odnowiono prezbiterium. Centralne uroczystości odbyły się w dniach 22-23 kwietnia na płockim Starym Rynku. Jej głównym akcentem była uroczysta msza celebrowana przez biskupa płockiego Stanisława Wielgusa. Pozostałe punkty bogatego programu rozłożono na cały rok. W jego skład weszły m.in. uroczystości ku czci patrona Płocka, koncert oratorium Tu Es Petrus i konferencja naukowa dotycząca historii kościoła. Całość zakończyła się mszą w niedzielę 19 listopada 2006, sprawowana przez biskupa toruńskiego Andrzeja Suskiego, który pochodzi z tej parafii. Za organizację obchodów proboszcz fary, ks. Janusz Cegłowski został nominowany do tytułu "Płocczanin roku 2006".
Patron.
Bartłomiej Apostoł, Bartłomiej Natanael, Święty Bartłomiej, cs. Apostoł Warfołomiej (zm. ok. 70 w Albanopolis w Armenii) – jeden z dwunastu apostołów dwojga imion, zwany w Ewangeliach Mateusza, Marka i Łukasza, Bartłomiejem (grecko-aramejskie bar-Tholomaios „syn Tolomaja-Ptolemeusza” lub „syn oracza”), a przez Jana – Natanaelem (hebr. „Bóg dał”).
Doroczna uroczystość odpustowa obchodzona jest 24 sierpnia, ostatnimi czasy jest przenoszona na najbliższą niedzielę przed. Odpustowi towarzyszy Jarmark św. Bartłomieja, który odbywa się przez trzy dni na płockiej starówce.

</doc>
<doc id="395227" url="https://pl.wikipedia.org/wiki?curid=395227" title="Sybin">
Sybin

Sybin (, , ) – miasto w środkowej Rumunii, w Siedmiogrodzie, stolica okręgu Sybin. Liczy 154 892 mieszkańców. Leży nad rzeką Cibin, dopływem Aluty.
Historia.
Sybin został założony w roku 1190 przez saskich kolonistów na terenie ówczesnego Królestwa Węgier. Najprawdopodobniej zostało zbudowane w pobliżu rzymskiego posterunku, Caedonii, opuszczonego w czasach przybycia Sasów.
W XIV wieku Sybin był już ważnym ośrodkiem handlu. W 1376 roku rzemieślnicy byli podzieleni na 19 cechów. Miasto było także najważniejszym z siedmiu miast, które dały najpierw niemiecką – "Siebenbürgen" – a następnie polską – "Siedmiogród" – nazwę Transylwanii. Znajdował się tu także "Universitas Saxorum", zgromadzenie Niemców w Siedmiogrodzie. Zwyczajowo w XVII wieku opisywano Sybin jako najbardziej wysunięte na wschód miasto kultury zachodnioeuropejskiej; było także ważnym skrzyżowaniem szlaków pocztowych biegnących na wschód – do Turcji i dalej do Persji, Chin.
Dnia 15 marca 1849 w czasie powstania węgierskiego, w okolicach Sybinu miała miejsce ważna bitwa pod dowództwem gen. Józefa Bema dowodzącego powstańcami węgierskimi przeciw połączonym siłom austriacko-rosyjskim. W 1897 roku na zamówienie Węgrów grupa polskich i węgierskich malarzy pod kierunkiem Jana Styki namalowała poświęcony temu wydarzeniu obraz pod tytułem Panorama siedmiogrodzka.
W XVIII i XIX wieku Sybin stał się ważnym ośrodkiem dla Rumunów zamieszkujących zarówno Siedmiogród, jak i zależne od Turcji Hospodarstwa Wołoskie i Mołdawskie. Swoją siedzibę miał tu "Banca Albina", pierwszy bank, którego właścicielem był Rumun, a także ASTRA ("Siedmiogrodzkie Stowarzyszenie Literatury i Kultury Rumuńskiej"). W latach 60. XIX wieku w Sybinie ulokowano siedzibę prawosławnej rumuńskiej metropolii siedmiogrodzkiej – do tej pory miasto ma status jednego z najważniejszych centrów duchowych Rumuńskiego Kościoła Prawosławnego.
Po I wojnie światowej i ostatecznym rozwiązaniu Austro-Węgier Sybin wszedł w skład Rumunii – potwierdzono to traktatem z Trianon. Część populacji miasta nadal stanowią Węgrzy i Niemcy, chociaż duża część tych ostatnich wyemigrowała do RFN po rumuńskiej rewolucji. Obecnie 2% populacji Sybina to Węgrzy, a 1,6% – Niemcy. Z grona tych ostatnich pochodzi obecny prezydent Rumunii (od 21.12.2014), Klaus Johannis, sprawujący poprzednio urząd mera Sybina (2000-2014). Swoje dzieciństwo spędziła w Sybinie Joanna Rawik.
W 2007 roku Sybin pełnił honory Europejskiej Stolicy Kultury.
Transport.
Sybin jest ważnym węzłem drogowym. Międzynarodowa droga E68/1 krzyżuje się tu z drogami krajowymi nr 7 i 14. W Sybinie znajduje się także międzynarodowy port lotniczy. Miasto jest również węzłem kolejowym, z obsługiwanymi przez CFR połączeniami do Braszowa, Râmnicu Vâlcei, Alba Iulia, Oradei i Bukaresztu. W mieście znajduje się stacja kolejowa Sibiu.
Operatorem komunikacji miejskiej jest Tursib. Obsługuje on jedną podmiejską linię tramwajową do Rășinari, pięć linii trolejbusowych oraz około dwudziestu linii autobusowych.
Galeria.
Widok ogólny centrum Sybina. Od lewej wieża ratuszowa, katedra ewangelicka NMP, kościół kalwiński.Po prawej katedra prawosławna

</doc>
<doc id="395229" url="https://pl.wikipedia.org/wiki?curid=395229" title="Zagość (ujednoznacznienie)">
Zagość (ujednoznacznienie)

W Polsce:

</doc>
<doc id="395230" url="https://pl.wikipedia.org/wiki?curid=395230" title="Sibiu">
Sibiu



</doc>
<doc id="395232" url="https://pl.wikipedia.org/wiki?curid=395232" title="Stopnie zagrożenia lawinowego">
Stopnie zagrożenia lawinowego

Stopnie zagrożenia lawinowego – pięciostopniowa skala służąca do oznaczenia prawdopodobieństwa zejścia lawiny w górach. Skala jest powszechnie stosowana w ratownictwie międzynarodowym – obowiązuje również w Polsce. Stopnie zagrożenia ogłasza się w komunikatach (raportach) lawinowych, publikowanych w lokalnych i ogólnopolskich środkach przekazu (radio, telewizja, prasa). Symbole graficzne decyzją Ministerstwa Spraw Wewnętrznych wprowadzono w roku 2011.
Ujednolicenie skal zagrożenia lawinowego nastąpiło podczas zjazdu europejskich ostrzegawczych służb lawinowych w Wilbad Krenth w 1993. Polską regulację prawną zapisano w rozporządzeniu Rady Ministrów z 6 maja 1997 roku. Przy sporządzaniu komunikatu bierze się pod uwagę stabilność pokrywy śnieżnej oraz prawdopodobieństwo samoistnego i mechanicznego wyzwolenia lawiny.
Stopnie zagrożenia.
I stopień (niski).
Przez dłuższy czas brak opadów, stabilna i dobrze związana pokrywa śnieżna – mechaniczne zejście lawiny jest możliwe przy bardzo dużym nacisku (np. grupa narciarzy) na pokrywę na skrajnie stromych stokach (kąt nachylenia powyżej 40 stopni). Możliwe samoistne występowanie małych lawin. Bezpieczne warunki do uprawiania narciarstwa i turystyki pieszej, choć bardzo strome stoki należy przechodzić pojedynczo. Zaleca się unikanie żlebów i depresji. 
II stopień (umiarkowany).
Pokrywa śnieżna średnio związana – zejście lawiny jest możliwe przy znacznym obciążeniu na bardziej stromych stokach (kąt nachylenia powyżej 35-40 stopni). Małe lawiny mogą schodzić samorzutnie. Poruszanie się wymaga doświadczenia.
III stopień (znaczny).
Pokrywa śnieżna słabo związana na niektórych stromych stokach (kąt nachylenia powyżej 30 stopni) – mechaniczne zejście lawiny może spowodować pojedynczy człowiek i to z dużej odległości. Należy omijać niebezpieczne miejsca (na przykład stoki z nawianym śniegiem). Zaleca się unikanie wyjścia poza naturalną granicę lasu (w teren wysokogórski). Powinno się korzystać z usług profesjonalnego przewodnika. Istnieje ryzyko samorzutnego zejścia średniej lawiny. 
IV stopień (wysoki).
Pokrywa śnieżna słabo związana na większości stoków stromych – duże lawiny mogą występować samoistnie. Należy poruszać się jedynie po bezpiecznych szlakach i trasach, choć zaleca się zaniechanie wyjścia w góry, zwłaszcza osobom niedoświadczonym. Wychodzącym w góry zaleca się pozostawanie w granicach średnio nachylonych stoków
V stopień (bardzo wysoki).
Pokrywa śnieżna słabo związana na wszystkich stokach (chwiejna) – lawiny występują samoistnie również na stokach o nachyleniu do 30 stopni. Poruszanie się w terenie zazwyczaj jest niemożliwe, bezwzględnie zaleca się niewychodzenie w góry.
Oznaczenie.
W Polsce przyjęto następujące oznaczenia:

</doc>
<doc id="395236" url="https://pl.wikipedia.org/wiki?curid=395236" title="Mediatel">
Mediatel

MediaTel SA – przedsiębiorstwo z siedzibą w Warszawie, od lipca 2004 notowane na Giełdzie Papierów Wartościowych. 
Opis.
Spółka została założona w 1991 roku, do 2005 działała jako SM-Media SA. Świadczy usługi telekomunikacyjne na bazie własnego NDS 1031, w tym połączenia międzynarodowe, międzystrefowe, do sieci komórkowych oraz lokalne (także przy dokonaniu przez abonentów preselekcji). W ramach swoich usług MediaTel SA oferuje również dostęp do Internetu.

</doc>
<doc id="395237" url="https://pl.wikipedia.org/wiki?curid=395237" title="Atli Dam">
Atli Dam

Atli Pætursson Dam (ur. 12 września 1932 w Tvøroyri, zm. 7 lutego 2005 w Thorshavn) – polityk farerski, prezes Farerskiej Narodowej Partii Demokratycznej (far. Føroya Javnaðarflokkurin), premier Wysp Owczych w latach 1970–1981, 1985–1989 i 1991–1993.

</doc>
<doc id="395239" url="https://pl.wikipedia.org/wiki?curid=395239" title="Giurgiu">
Giurgiu

Giurgiu (, ) – miasto w południowej Rumunii, nad Dunajem, stolica okręgu Giurgiu. Mieści się tu największe przejście graniczne z Bułgarią – po drugiej stronie rzeki znajduje się przemysłowe miasto Ruse, z którym jest połączone tzw. Mostem Przyjaźni. Giurgiu liczy 68 923 mieszkańców. Miasto leży w obrębie historycznej Wołoszczyzny.
W mieście rozwinął się przemysł stoczniowy, materiałów budowlanych, włókienniczy oraz spożywczy.
Historia.
Miejscowość wzmiankowana na początku XV w. Prawdopodobnie została zniszczona przez Turków w 1394 w czasach kampanii przeciwko hospodarowi Mirczy Staremu. W 1595 stoczono bitwę pod Giurgiu, w której Wołosi wraz z sojusznikami zwyciężyli Turków. Od czasu zjednoczenia Wołoszczyzny i Mołdawii w 1859 stanowi część Rumunii. W 1869 uruchomiono połączenie kolejowe łączące Giurgiu z Bukaresztem.
Zabytki.
Wybrane zabytki:
Administracja.
Merem miasta jest Lucian Iliescu z Narodowej Partii Liberalnej.
Sport.
W mieście ma siedzibę klub piłkarski Astra Giurgiu.

</doc>
<doc id="395245" url="https://pl.wikipedia.org/wiki?curid=395245" title="Izopropanol">
Izopropanol

Izopropanol (propan-2-ol, alkohol izopropylowy) – organiczny związek chemiczny z grupy alkoholi alifatycznych. Jest najprostszym alkoholem drugorzędowym. Ma jeden izomer podstawnikowy, propan-1-ol.
Otrzymywanie.
Otrzymywany w przemyśle przez hydratację propylenu:
Poprzez odwodornienie izopropanolu uzyskuje się aceton:
Zastosowanie.
Stosowany jako łagodny rozpuszczalnik organiczny, a także jako rozpuszczalnik i nośnik do chromatografii HPLC oraz w syntezie chemicznej jako odczynnik do wprowadzania grupy izopropylowej i izopropoksylowej.
70% wodny roztwór stosowany jest jako płyn antyseptyczny.
Znajduje zastosowanie w poligrafii w druku offsetowym jako środek stosowany w roztworach nawilżających w stężeniu do 12%.
Jest stosowany jako tańszy zamiennik etanolu lub metanolu w sytuacjach, gdy czystość zwykłego spirytusu skażonego (denaturatu) jest niewystarczająca, np. do czyszczenia precyzyjnych układów optycznych. Ze względu na to, że izopropanol jest obojętny dla większości powszechnie używanych tworzyw sztucznych, dostępne są jego różne preparaty do zastosowania technicznego (czyszczenia urządzeń optycznych, głowic magnetycznych, napędów dyskowych, rolek gumowych, urządzeń mechaniki precyzyjnej czy do usuwania żywiczejących środków smarnych i tuszów wodoodpornych).
Ze względu na mieszalność z wodą stosowany jest jako dodatek do paliw w celu zwiększenia rozpuszczalności w nich wody i zapobiegania powstawaniu korków lodowych w przewodach paliwowych.

</doc>
<doc id="395246" url="https://pl.wikipedia.org/wiki?curid=395246" title="Kate Austin">
Kate Austin



</doc>
<doc id="395247" url="https://pl.wikipedia.org/wiki?curid=395247" title="Walt Lloyd">
Walt Lloyd

Walter (Walt) Lloyd – jeden z bohaterów serialu „Zagubieni”. Gra go Malcolm David Kelley.
Walt jest synem Michaela, z którym nie widział się kilkanaście lat, ponieważ wychowywany był przez matkę Susan i jej męża Briana. Po śmierci matki, przybrany ojciec oddaje go w ręce Michaela. Walt nie jest normalnym chłopcem. W przeszłości miało miejsce wiele tajemniczych, niewyjaśnionych zdarzeń w związku z nim, o czym poinformował Michaela przybrany ojciec.
Waltowi bardzo trudno nawiązać kontakt z biologicznym ojcem. Z chłopcem zaprzyjaźnia się Locke, który odnalazł psa Vincenta, należącego do Walta. Ojciec zabrania mu jednak spotykania się z tajemniczym nieznajomym, choć Walt go nie słucha. Chłopiec na wyspie zaczyna bardziej ufać ojcu. Wypłynął z Michaelem, Jinem i Sawyerem na tratwie wybudowanej przez ojca. Wcześniej oddaje pod opiekę Shannon Vincenta. Podczas wyprawy zostaje uprowadzony przez Innych. Potem ukazuje się Shannon, a następnie Sayidowi. Jest mokry i mówi od tyłu. Michael nawiązuje z nim kontakt przez komputer w bunkrze. Jak się okazało, Michael udał się w wyprawę po Walta i odnalazł obóz Innych, a oni pozwolili mu go zobaczyć na trzy minuty. Ojciec Walta dostaje zadanie, w zamian za wykonanie którego, on i Walt mają odzyskać wolność. Michaelowi udaje się wypełnić misję (uwolnienie Henry’ego (Bena) z bunkra, oraz sprowadzenie Jacka, Kate, Hugo i Sawyera do wioski „Innych”) i razem z Waltem opuszczają wyspę na motorówce.
W odcinku The Life and Death of Jeremy Bentham odwiedza go Locke.

</doc>
<doc id="395248" url="https://pl.wikipedia.org/wiki?curid=395248" title="Sztywność karku">
Sztywność karku

Sztywność karku – objaw oponowy obecny u 30% dorosłych z zapaleniem opon mózgowo rdzeniowych.
Przy dodatnim (patologia) objawie oponowym bierne lub czynne przygięcie głowy do klatki piersiowej jest w różnym stopniu utrudnione, niekiedy całkowicie niemożliwe.
Ujemny objaw jest fizjologiczny.
Niekiedy nasilenie sztywności karku mierzy się poprzez zmierzenie palcami pacjenta (nie swoimi!) odległości pomiędzy brodą a klatką piersiową podczas przyginania głowy.
Przyczyną sztywności karku może być wzrost ciśnienia śródczaszkowego czy zapalenie opon mózgowo-rdzeniowych.

</doc>
<doc id="395253" url="https://pl.wikipedia.org/wiki?curid=395253" title="System informacji o terenie">
System informacji o terenie

System informacji o terenie, SIT (ang. "land information system", LIS) – system wchodzący w skład kategorii systemów informacji przestrzennej. 
Służy do podejmowania decyzji o charakterze prawnym, gospodarczym, politycznym. Zawiera w sobie dane geoprzestrzenne, w tym informacje geograficzne, oraz metody i techniki służące systematycznemu zbieraniu, przetwarzaniu i aktualizowaniu danych geoprzestrzennych. Cechy SIT : posiada sprzężenie zwrotne, posiada elementy prawne, zawiera aktualizowaną bazę danych oraz odpowiada mapom wielkoskalowym.
Implementacją SIT w Polsce jest Krajowy System Informacji o Terenie, którego funkcjonowanie regulowane jest zapisami rozporządzenia Ministra Rozwoju Regionalnego i Budownictwa z dnia 12 lipca 2001.

</doc>
<doc id="395256" url="https://pl.wikipedia.org/wiki?curid=395256" title="25 Dywizja Piechoty (II RP)">
25 Dywizja Piechoty (II RP)

25 Dywizja Piechoty (25 DP) – wielka jednostka piechoty Wojska Polskiego II RP.
Formowanie.
Nawiązująca do powstańczej tradycji kaliska Dywizja Piechoty została sformowana w 1921 w trakcie reorganizacji sił zbrojnych.
Powstała w wyniku wydzielenia z innych dywizji określonych pułków piechoty:
Dowództwo dywizji stacjonowało w Kaliszu.
Dywizja w kampanii wrześniowej.
25 Dywizja Piechoty pod dowództwem gen. bryg. Franciszka Altera wchodziła w skład Armii „Poznań” gen. Tadeusza Kutrzeby.
1 września 56 pp bronił skutecznie Krotoszyna przed niemieckim 183 pułkiem Landwehry. Natomiast III batalion 55 pp został wyparty z Rawicza przez oddziały niemieckiej Straży Granicznej, lecz z pomocą Wielkopolskiej Brygady Kawalerii udało się odrzucić wroga. Z kolei I batalion 55 pp bronił skutecznie Leszna.
Przez następne dni dywizja znajdowała się w odwrocie wraz z resztą Armii. 8 września, wchodząc w skład GO „Koło”, zajmowała pozycje wyjściowe, aby następnego dnia wziąć udział w bitwie nad Bzurą, uderzając na miejscowość Ozorków. Dywizja została wcześniej wzmocniona 69 pp z 17 DP.
9 września rano jeden batalion z 69 pp zaatakował Łęczycę, lecz został odrzucony. Natomiast jedna kompania zdobyła i utrzymała pobliski Tum. Wieczorem dywizja uderzyła całością sił i – łamiąc opór wroga – wdarła się do Łęczycy, którą zdobyła koło północy.
Następnego dnia wyszła z Łęczycy i odrzuciła niemieckie oddziały na odległość od 8 do 10 km od miasta. Po południu dywizja napotkała jednak na silny opór niemiecki pod Sierpowem, Leśmierzem, Solcą Małą i Mętlewem, gdzie została zatrzymana. 12 września dywizja prowadziła dalsze zacięte walki o folwark Wróblew i Solcę Wielką i dopiero po południu udaje jej się złamać niemieckie linie oporu i dojść do przedmieść Ozorkowa.
W nocy z 12 na 13 września na rozkaz dowódcy Armii 25 DP zaczęła się wycofywać z zajmowanych pozycji. Wykonując rozkaz gen. Alter polecił:
13 września rano gros 25 DP znajdowało się w wyznaczonych miejscach. III/ 56 pp obsadził przyczółek w rejonie Zagaja. 56 pp częścią sił dozorował Bzurę na odcinku kolonia Węglewice – Ględzianówek, a na prawo do Topoli Królewskich, rzekę dozorowały pododdziały 60 pp. Dowództwo dywizji rozmieszczono w dworze Byszew, 25 batalion saperów w rejonie folwarku Julinki, 25 dac we dworze Strzegocin, 31 kompania czołgów rozpoznawczych w Romartowie. Około południa do Witoni dotarł 29 pp.
Rozkazem dowódcy GO gen. Knolla-Kownackiego 25 Dywizja Piechoty została wydzielona do odwodu armii.
Po nocnym marszu dywizja cały dzień odpoczywała. III/56 pp bez walki po południu opuścił przedmoście i dołączył do pułku w rejonie dwór Nędzerzew – Nędzerzew – Przyłogi – Ględzianówek. Na południowym brzegu Bzury pozostała placówka oficerska w sile plutonu. Wieczorem dywizja pomaszerowała dwoma kolumnami do wyznaczonego jej rejonu. Tylko części oddziałów udało się ukończyć ruch przed świtem. Dopiero około południa cała dywizja znalazła się w zaplanowanym rejonie: dowództwo w Oporowie, 29 pp w folwarku Golędzkie, 56 pp w Drzewoszkach Wielkich, 60 pp w dworze Ruszki, 25 pal i 25 dac w Szymanówce, kawaleria dywizyjna w folwarku Skórzewo, 31 kompania czołgów rozpoznawczych w majątku Zarębów, 25 batalion saperów w dworze Oporów, dywizyjna kompania kolarzy w Mnichu, 73 samodzielna kompania ckm w Oporowie, 25 bateria artylerii plot. w dworze Mnich.
14 września dywizja odpoczywała w rejonie Żychlina. Wieczorem gen. Kutrzeba zdecydował, że powróci ona pod rozkazy gen. Knolla-Kownackiego i wraz z całą grupą będzie maszerowała na wschód, by rano 16 września znaleźć się nad dolną Bzurą, a następnie będzie nacierać po osi Sochaczew – Warszawa. O 1.00 15 września gen. Alter wydał rozkaz do dalszego marszu w kierunku Sochaczewa. Dywizja maszerować miała po dwóch drogach. 
29 pp maszerował po osi Skrzeszewy – przeprawa południe Model – Kamionka – Podczachy – Lubików – Osmolin i zajął rejon Witusza – Towarzystwo – Osmolin – Lubików. Jeden baon przerzucony został samochodami do rejonu Sanniki i tam ubezpieczał dywizję z kierunku północnego. 56 pp maszerował po osi Buszkówek – przeprawa na północ folwark Kaczkowizna – droga polna od przeprawy przez folwark Wola Stępowska – Kiernozia i ześrodkował się w rejonie Kiernozia – lasek na południe od Kiernozi – Wygoda – Osmoleniec – Kochanków. 60 pp maszerował po osi Dobrzelin – Zarębów – Kruki– przeprawa na północ od folwarku Kaczkowizna – Luszyn i wszedł w rejon folwark Wola Stępowska – Tomaszówka – lasy folwarku Poddębina. Przydzielona do dywizji 31 kompania czołgów rozpoznawczych stała bezczynnie od godz. 9.00 14 września do rana następnego dnia w majątku Zarębów, po czym przeszła do odwodu w rejonie Lasku na wschód od Sannik.
17 września dywizja forsowała Bzurę pod Brochowem. Udało jej się przebić do Puszczy Kampinoskiej, zachowując mimo dużych strat zwartość bojową.
19 września pod Palmirami dywizja zebrała się w składzie 3 niepełnych pułków i dwóch baterii artylerii. Miała przedzierać się do Warszawy przez Łomianki, Buraków i Młociny. Ubezpieczenia dywizyjne wyrzuciły śmiałym atakiem Niemców ze wsi Dąbrowa, gdzie zniszczono kilka czołgów i dział.
Przez cały dzień 20 września dywizja zbierała siły i zajmowała obronę w rejonie Młocin i Burakowa. 21 września odpierała ataki niemieckiej 24 DP. Polacy wyparci zostali ze swoich pozycji dopiero po całkowitym zniszczeniu I i III batalionu 29 pp. W kilku miejscach udało im się także rozerwać obronę 56 pp i 60 pp.
Następnego dnia polskie oddziały musiały się wycofać na nowe pozycje. Udało się jej przebić do Warszawy, gdzie - po wejściu w skład Armii „Warszawa” – przeszła do odwodu i stanęła w rejonie ulic 3 Maja i Marszałkowskiej.
Walczyła w obronie Warszawy do jej kapitulacji 28 września, zyskując sobie wysokie uznanie dowództwa Armii „Warszawa”.
Planowana organizacja wojenna 25 DP.
"W nawiasach podano nazwy jednostek mobilizujących pododdziały nie występujące w organizacji pokojowej"
Dowództwo 25 Dywizji Piechoty
Kwatera Główna 25 Dywizji Piechoty
Piechota dywizyjna
Artyleria dywizyjna
Jednostki broni
Jednostki i zakłady służb
Pododdziały przydzielone
Obsada personalna dowództwa dywizji w latach 1921-1939.
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Odtworzenie dywizji w ramach Armii Krajowej.
W wyniku przeprowadzania akcji odtwarzania przedwojennych jednostek wojskowych w 1944 powstała 25 Dywizja Piechoty AK (okręg Łódź).

</doc>
<doc id="395258" url="https://pl.wikipedia.org/wiki?curid=395258" title="Przemieszczenie (psychologia)">
Przemieszczenie (psychologia)

Przemieszczenie – mechanizm obronny, polegający na rozładowaniu stłumionych uczuć, zazwyczaj wrogości na obiektach mniej niebezpiecznych niż te, które pierwotnie wzbudziły emocje.

</doc>
<doc id="395259" url="https://pl.wikipedia.org/wiki?curid=395259" title="Objaw Amossa">
Objaw Amossa

Objaw Amossa (objaw trójnoga, ang. "Amoss' sign") – objaw oponowy. Przy próbie sadzania chory podpiera się o wyprostowane kończyny górne, rozstawione na boki i ku tyłowi. Objaw występujący w zapaleniu opon mózgowo-rdzeniowych .
Objaw opisał amerykański internista Harold L. Amoss (1886-1956).

</doc>
<doc id="395262" url="https://pl.wikipedia.org/wiki?curid=395262" title="Alain Finkielkraut">
Alain Finkielkraut

Alain Finkielkraut (ur. 30 czerwca 1949 w Paryżu) – francuski pisarz, filozof i eseista. Od 10 kwietnia 2014 członek Akademii Francuskiej.
Elementy biograficzne.
Finkielkraut jest jedynym synem pary polskich Żydów zamieszkałych we Francji (jego ojciec był więźniem w Auschwitz). Był uczniem prestiżowej École Normale Supérieure w Saint-Cloud (na wydziale literatury), a po jej ukończeniu zajął się pisaniem książek i esejów na podstawie obserwacji zjawisk społecznych. W ostatnich latach jego zainteresowania skupiają się szczególnie na badaniu wzrostu antysemityzmu we Francji. Finkielkraut był bliski ruchowi lewicowemu związanemu z majem 1968, a rozrachunkowi z tym okresem poświęcone są dwie książki (zob. bibliografia, 1977, 1982).
Finkielkraut wielokrotnie manifestował swe poglądy polityczne. W portrecie opublikowanym przez francuski dziennik "Libération", czytamy:
Alain Finkielkraut jest jednym z sygnatariuszy apelu JCall (European Jewish Call for Reason), który od 2010 postuluje stworzenie niezależnego państwa palestyńskiego, warunku koniecznego do tego, by na bliskim Wschodzie zapanował pokój.
Dziś poglądy Finkielkrauta są postrzegane jako konserwatywne; podkreśla on bardzo często swoje przywiązanie do Piątej Republiki oraz ideałów republikańskich (wolność, równość i laickość), stąd też jego oburzenie wobec tych, którzy ideały te chcą kwestionować (filozof opowiadał się, m.in. za zakazem noszenia chusty islamskiej w szkołach publicznych). Autorytetami, na które powołuje się Finkielkraut, są Hannah Arendt i Emmanuel Levinas. Krytykuje on część ideałów lewicy, dostrzegając w nich niebezpieczeństwo totalitaryzmu.
W 2009 r. Alain Finkielkraut został nominowany oficerem Legii Honorowej. 10 kwietnia 2014 wybrany został jednym z 40 członków Akademii Francuskiej, gdzie zajął fotel Féliciena Marceau.
Autor Finkielkraut prowadzi również swą autorską audycję w radio France Culture, „Répliques”, do której cotygodniowo zaprasza dwóch gości reprezentujących odmienne punkty widzenia.
Praca filozoficzna i eseistyka.
Marek Rapacki pisze o "Porażce myśli" i "Niewdzięczności":

</doc>
<doc id="395263" url="https://pl.wikipedia.org/wiki?curid=395263" title="Hymn Kamerunu">
Hymn Kamerunu

Chant de Ralliement („Pieśń zbiórki”) – hymn państwowy Kamerunu. Został przyjęty w 1948 roku. Słowa napisali René Djam Afame, Samuel Minkio Bamba, oraz Moïse Nyatte Nko’o, a muzykę skomponował René Djam Afame.

</doc>
<doc id="395265" url="https://pl.wikipedia.org/wiki?curid=395265" title="Opistotonus">
Opistotonus

Opistotonus (z gr. ópisthen 'z tyłu, na tyle' + tónos 'naprężenie') – jeden z objawów oponowych, polegający na sztywnieniu kręgosłupa i wygięciu go łukowato ku tyłowi z głową odgiętą do tyłu.
Jedną z przyczyn jest tężec wywoływany przez laseczkę tężca ("Clostridium tetani"), podczas której występuje nadmierny skurcz wszystkich mięśni. Najsilniejszymi mięśniami są mięśnie grzbietu, stąd pacjent wygięty jest łukowato do tyłu.
Nadmierny objaw może spowodować zmiażdżenie kręgów.

</doc>
<doc id="395271" url="https://pl.wikipedia.org/wiki?curid=395271" title="Głogowiec (powiat łódzki wschodni)">
Głogowiec (powiat łódzki wschodni)

Głogowiec – wieś w Polsce położona w województwie łódzkim, w powiecie łódzkim wschodnim, w gminie Nowosolna, na terenie Parku Krajobrazowego Wzniesień Łódzkich, na wysokości ok. 200–220 m n.p.m.
W latach 1975–1998 miejscowość należała administracyjnie do ówczesnego województwa łódzkiego.
We wsi znajduje się zabytkowa zabudowa gospodarcza oraz zabytkowy cmentarz ewangelicki z przełomu XIX i XX w. Został on opuszczony po II wojnie światowej. Do chwili obecnej na cmentarzu zachowały się jedynie pozostałości trzech nagrobków i większość kamiennego muru. Cmentarz został objęty projektem renowacji i dokumentacji cmentarzy ewangelickich prowadzonym przez dyrekcję Parku Krajobrazowego Wzniesień Łódzkich.
Przez południowo-wschodnią część Głogowca przebiega autostrada A1.

</doc>
<doc id="395272" url="https://pl.wikipedia.org/wiki?curid=395272" title="Wybory parlamentarne w Kanadzie w 2006 roku">
Wybory parlamentarne w Kanadzie w 2006 roku

39. wybory parlamentarne w Kanadzie, odbyły się 23 stycznia 2006 roku. Ze względów na różne strefy czasowe w Kanadzie, komisje kończyły swoje prace o różnych porach. Pierwsze komisje wyborcze zostały zamknięte o godzinie 19.00 czasu ET (godzina 01:00 czasu środkowoeuropejskiego); Wyniki wyborów dały zwycięstwo Konserwatywnej Partii Kanady, która zdobyła 40,3% miejsc w parlamencie, co jej dało 124 mandaty w 308-miejscowej izbie (wzrost o 25 mandatów w porównaniu z rokiem 2004). W wyborach konserwatyści zdobyli 36,3% głosów (wzrost o 6,7% w porównaniu z rokiem 2004). W rezultacie, desygnowanym na stanowisko premiera Kanady został przewodniczący partii Stephen Harper. Krótko po północy, urzędujący premier Kanady Paul Martin zapowiedział swoją dymisję ze stanowiska szefa rządu i jednocześnie ustąpienie z funkcji przewodniczącego Liberalnej Partii Kanady, będzie jednak nadal deputowanym do parlamentu kanadyjskiego.
Wybory a strefy czasowe.
Głosowanie odbyło się 23 stycznia 2006, jednak ze względu na podział Kanady na strefy czasowe, swój głos można było oddać w różnych godzinach:
Wyniki wyborów.
Frekwencja w wyborach wyniosła 64,5%.

</doc>
<doc id="395273" url="https://pl.wikipedia.org/wiki?curid=395273" title="Hymn Kolumbii">
Hymn Kolumbii

¡Oh Gloria inmarcesible! („O niegasnąca chwało!”) – hymn narodowy Kolumbii przyjęty w 1920 roku.
Słowa do hymnu zostały napisane w 1887 roku przez Rafaela Wenceslao Núñez Moleda (1825–1894) – pisarza i czterokrotnego prezydenta Kolumbii. Muzyka skomponowana została przez Włocha – Oreste Sindici (1828–1904), tenora, który po ukończeniu studiów muzycznych w Rzymie przyjechał z zespołem operowym w poszukiwaniu szans na karierę do Bogoty. Po raz pierwszy zaprezentowany został na uroczystości obchodów wyzwolenia Cartageny, 11 listopada 1887 r.
Oficjalne słowa polskie.
O niegasnąca chwało!
O nieśmiertelna szczęśliwości!
W bruzdach bólu,
dobroć teraz kiełkuje.
Straszliwa noc ustała
Wzniosła wolność 
Rozlewa brzask
niezwycieżonego światła.
Cała ludzkość, 
która w kajdanach męczy ,
Rozumie słowa
Tego, który umarł na krzyżu.
O niegasnąca chwało!
O nieśmiertelna szczęśliwości!
W bruzdach bólu,
dobroć teraz kiełkuje.
"Niepodległość!" krzyczy
Amerykański świat:
Kąpie się we krwi bohaterów
Ziemia Kolumba.
Ale ta wielka zasada:
"król nie jest suwerenem"
Rozbrzmiewa
a ci którzy cierpią
błogosławią jej pasję.
O niegasnąca chwało! 
O nieśmiertelna szczęśliwości! 
W bruzdach bólu, 
dobroć teraz kiełkuje. 
Człowieka prawa
Nariño głosząc, 
Ducha walki
proroczo nauczał.
Ricaurte w San Mateo
W atomach latających
"Obowiązek przed życiem", 
płomieniami napisał. 

</doc>
<doc id="395276" url="https://pl.wikipedia.org/wiki?curid=395276" title="Omar Sangare">
Omar Sangare

Omar Sangare (ur. 14 listopada 1970 w Stalowej Woli) – polski aktor, reżyser, pedagog i pisarz, mieszkający na stałe w Nowym Jorku.
Zdobywca wyróżnienia krytyków „Denver Post” i recenzentów „Chicago Reader”. Laureat nagrody Stowarzyszenia Obrońców Misji Amerykańskiej, nagrody Dziennikarzy Wrocławia i nagrody Polskiego Radia. Uhonorowany dyplomem Festiwalu Teatralnego w Kijowie. Zdobywca Grand Prix Festiwalu Teatralnego we Wrocławiu. Magazyn „Elle” wyróżnił go tytułem „jednego z najlepiej ubranych Polaków”. Za swój autorski monodram, "Recenzent Naprawdę Teatralny", otrzymał tytuł najlepszego aktora na Festiwalu Teatrów Niezależnych w Nowym Jorku oraz nagrodę za najlepszy spektakl na Festiwalu Teatralnym w San Francisco.
W 1997 wyjechał do USA, potem został wykładowcą na uczelni Williams College w Massachusetts. Na zaproszenie British American Drama Academy współpracował z Jeremym Ironsem, Alanem Rickmanem i Derekiem Jacobim w Balliol College w Oxfordzie.
W 2006 otrzymał stopień doktora Akademii Teatralnej w Warszawie.
Życiorys.
Wczesne lata.
Urodził się i wychował w Stalowej Woli. Od strony ojca ma malijskie korzenie, natomiast jego matka była Polką. Był ministrantem, ratownikiem wodnym i harcerzem. Uczęszczał do Publicznej Szkoły Podstawowej nr 3 im. Bohaterów Westerplatte. Był uczniem Państwowej Szkoły Muzycznej. Ukończył Liceum Ogólnokształcące im. KEN, gdzie zainteresował się teatrem i wystąpił w szkolnym przedstawieniu "Ferdydurke". Uczęszczał na zajęcia w Miejskim Domu Kultury, gdzie poznał aktorkę Barbarę Wrzesińską, która otworzyła mu drzwi do teatru w Warszawie.
W 1993 ukończył Akademię Teatralną w Warszawie, studiując pod okiem twórców takich jak m.in.: Tadeusz Łomnicki, Zbigniew Zapasiewicz, Ryszarda Hanin i Andrzej Wajda.
Kariera.
Na scenie grał m.in.: Horacja w "Hamlecie", Paula w "Szóstym stopniu oddalenia" Guare’a, Abada w "Que" West Koltesa, Świętoszka w sztuce Moliera oraz główną rolę w przedstawieniu "Frankenstein".
Zagrał w filmach: "Tak tak" (1991) ze Zbigniewem Zamachowskim, "Wszystko, co najważniejsze" (1992) Roberta Glińskiego, "Sprawa kobiet" ("Le Violeur Impuni", 1992) Janusza Zaorskiego, "Smacznego, telewizorku" (1992) Pawła Trzaski i Jim Lukaszewicza, "Enak" (1993) Sławomira Idziaka, "Wynajmę pokój..." (1993) Andrzeja Titkowa, "Oczy niebieskie" (1994) Waldemara Szarka, "Tato" (1995) Macieja Ślesickego, "Gry uliczne" (1996) Krzysztofa Krauzego, "Egoiści" (2000) Mariusza Trelińskiego a także w serialu "Miodowe Lata (1999)."
Sangare użyczył także swojego głosu w dubbingu w filmach, takich jak m.in.: "Mała Syrenka" (jako Krab Sebastian), "Miasto piesprawia" (jako Elliot Shag), "ReBoot" (jako Bob), "Radiostacja Roscoe" (jako River) i w serialu "Leśna rodzina".
Podczas Festiwalu Teatralnego w Edynburgu, prowadził Master Class dla przedstawicieli Młodzieżowego Parlamentu Europejskiego. Współpracował m.in. z Uniwersytetem Kalifornijskim w Los Angeles, San Diego i Santa Barbara oraz Uniwersytetem Wesleyan. Wykłada na Wydziale Sztuk Teatralnych w Williams College, uczelni z rankingu America’s Best Colleges.
Pojawiał się w programach TVP, m.in. Kabarecie Olgi Lipińskiej, "Słów cięcie-gięcie" Szymona Majewskiego.
W 1999 wyreżyserował dla Telewizji Polskiej swój autorski program "Język dla zaawansowanych". W tym samym roku wyreżyserował w Red Room Theater na Manhattanie własną sztukę "Julia". Zagrała w niej amerykańska aktorka Deborah Latz. Zagrał tytułową rolę w wyróżnionej przez „Newsday” i „The New York Times” nowojorskiej inscenizacji "Otella".
W 2003 w Teatrze Telewizji wystąpił w produkcji "Akwizytorom dziękujemy" w reż. Ryszarda Bugajskiego.
Ma na koncie kilka tekstów literackich: dwa zbiory poezji "Krajobraz Duszy" i "Postscriptum", zbiory opowiadań "Bajki dla Starego Konia", "Bajki dla Czarnej Owcy", "Bajki dla Porządnego Człowieka", muzyczny cd-album "On", publikacje felietonów, a także scenariusze teatralne, telewizyjne i filmowe. Jego ostatnia publikacja to "Biały z zazdrości. Otello Williama Szekspira". Jest to książkowa wersja jego pracy doktorskiej obronionej w warszawskiej Akademii Teatralnej. Ukazała się nakładem wydawnictwa Nowy Świat w 2010 roku. Za pozycję tę został uhonorowany nagrodą literacką swojej rodzinnej miejscowości „Gałązką Sosny”.
W lutym 2005 za interpretację własnego monodramu "True Theater Critic" zdobył pierwszą nagrodę na Festiwalu Jednego Aktora w Vancouver. W 2007 rocznik „Strumień” opublikował obszerny esej opracowany na podstawie jego pracy doktorskiej nt. Otella.
W latach 2005–2006 występował gościnnie w programie "Szymon Majewski Show", gdzie parodiował postaci, takie jak: Tina Turner, Frank Sinatra i jednego z wokalistów grupy The Village People.
W 2007 powołał Międzynarodowy Festiwal Teatralny Dialogue ONE w Stanach Zjednoczonych, któremu przewodniczy jako dyrektor artystyczny. Od 2010 patronuje Festiwalowi Teatralnemu United Solo w Nowym Jorku.
Przy okazji wizyty Baracka Obamy w Polsce w 2011 roku Sangare został zaproszony do udziału w projekcie promującym polsko-amerykańskie relacje. Departament Stanu USA wyprodukował trzy krótkometrażowe filmy przedstawiające karierę Omara Sangare w Ameryce.
18 grudnia 2011 został Ambasadorem Stalowej Woli.
Życie prywatne.
W 2014 w wywiadzie dla magazynu „VU Mag” wyznał, że planuje wstąpić w związek małżeński ze swoim partnerem. W czerwcu 2015 w programie "Dzień dobry TVN" potwierdził, że wziął ślub w Nowym Jorku. 24 września 2021 Omar Sangare został ojcem syna Maximiliana Sangare.

</doc>
<doc id="395281" url="https://pl.wikipedia.org/wiki?curid=395281" title="Hymn Komorów">
Hymn Komorów

Udzima wa ya Masiwa ("Unia wielkich wysp") – hymn państwowy Komorów. Został przyjęty w roku 1978. Słowa napisał Said Hachim Sidi Abderemane, który jest też współautorem muzyki wraz z Kamildine Abdallahem.

</doc>
<doc id="395283" url="https://pl.wikipedia.org/wiki?curid=395283" title="Sławomir Pacek">
Sławomir Pacek

Sławomir Grzegorz Pacek (ur. 1 stycznia 1967 w Starachowicach) – polski aktor filmowy, teatralny i dubbingowy, doktor sztuk teatralnych.
W 1986 ukończył II Liceum Ogólnokształcące im. Stanisława Staszica w Starachowicach, natomiast 4 lata później – PWST w Warszawie. Aktor związany z Teatrem Powszechnym w Warszawie. Współpracował m.in. z Teatrem Scena Prezentacje w Warszawie.
W 2016 w Akademii Teatralnej im. Aleksandra Zelwerowicza w Warszawie uzyskał stopień naukowy doktora.

</doc>
<doc id="395285" url="https://pl.wikipedia.org/wiki?curid=395285" title="Dithering">
Dithering



</doc>
<doc id="395288" url="https://pl.wikipedia.org/wiki?curid=395288" title="Dither">
Dither



</doc>
<doc id="395289" url="https://pl.wikipedia.org/wiki?curid=395289" title="Hymn Kostaryki">
Hymn Kostaryki

Hymn Kostaryki został przyjęty w roku 1949, jednakże muzyka była w użyciu od roku 1853, a słowa od 1900. Słowa napisał José María Zeledón Brenes, a muzykę skomponował Manuel María Gutiérrez; jej tytuł na język polski można przetłumaczyć w następujący sposób: "Szlachetna ojczyzno, twoja wspaniała flaga jest przejawem naszej żywotności"; hymn powstał w 3 dni, gdyż był potrzebny do odśpiewania na ważnym spotkaniu dyplomatycznym.

</doc>
<doc id="395290" url="https://pl.wikipedia.org/wiki?curid=395290" title="Premierzy Białorusi">
Premierzy Białorusi

Chronologiczna lista szefów rządu Białorusi

</doc>
<doc id="395291" url="https://pl.wikipedia.org/wiki?curid=395291" title="Lista stu najlepszych amerykańskich filmów według AFI">
Lista stu najlepszych amerykańskich filmów według AFI

Oto lista opublikowana przez American Film Institute zawierająca sto najlepszych amerykańskich filmów stulecia. Opierano się na głosach 1500 aktorów i znawców kina. Została opublikowana w 1998 roku, jako pierwsza z serii list z okazji stulecia kinematografii.
Kryteria.
Przy wyborze filmów zastosowano następujące kryteria:
Aktualizacja w 2007 roku.
Dwadzieścia trzy filmy z pierwotnej listy 100 najlepszych filmów zostały usunięte w 2007 roku:
Dodano cztery filmy powstałe w latach 1996-2006:
Dodano również dziewiętnaście filmów nakręconych przed 1996 rokiem:

</doc>
<doc id="395292" url="https://pl.wikipedia.org/wiki?curid=395292" title="Rezerwat przyrody Dębowiec (województwo lubuskie)">
Rezerwat przyrody Dębowiec (województwo lubuskie)

Dębowiec – faunistyczny rezerwat przyrody położony na terenie Nadleśnictwa Gubin (obręb Gubin, leśnictwo Dębowiec) w połowie drogi z Gubina do wsi Brzózka (na południe od drogi krajowej nr 32, przy drodze gruntowej do Kaniowa), gmina Gubin, powiat krośnieński, województwo lubuskie.
Rezerwat został utworzony w 1984 roku. Zajmuje powierzchnię 9,39 ha (akt powołujący podawał 9,73 ha).
Utworzony w celu zachowania nie tylko starodrzewu dębowego, ale i stanowisk chronionych rzadkich gatunków owadów: jelonka rogacza i kozioroga dębosza. Główny zespół roślinny lasu to kwaśna dąbrowa, obejmująca ponad 9 ha powierzchni rezerwatu. Około 0,29 ha zajmuje bór sosnowy świeży. Górne piętro drzewostanu buduje głównie dąb bezszypułkowy w wieku ponad 250 lat oraz sosna zwyczajna w wieku ponad 200 lat. Na terenie rezerwatu stwierdzono występowanie 24 gatunków roślin naczyniowych oraz 18 gatunków mszaków. Gniazdują tu 24 gatunki ptaków.
Według obowiązującego planu ochrony ustanowionego w 2003 roku, obszar rezerwatu objęty jest ochroną czynną.
Ścieżka edukacyjna.
Około 800 m na zachód od rezerwatu (dawniej także przez jego teren) przebiega ścieżka edukacyjna „Dzikowo” przygotowana przez Nadleśnictwo Gubin. Jej trasa rozpoczyna się i kończy przy miejscowości Dzikowo, posiada zarys trójkąta. Atrakcje wzdłuż trasy ścieżki to: mrowiska, budki lęgowe dla ptaków i nietoperzy, dostrzegalnia p-poż. (bez możliwości wejścia), remiza kompleksowo-ogniskowej metody ochrony lasu, różne typy pułapek na owady, poletko łowieckie, paśniki i lizawki dla zwierzyny płowej, plantacja choinek, drzewostan nasienny z ekotypem sosny gubińskiej, pomnikowe dęby bezszypułkowe, głaz na cokole upamiętniający ofiary I wojny światowej. Ścieżka posiada dwie wersje: skróconą o długości 2,5 km oraz dłuższą – 4,5 km.

</doc>
<doc id="395296" url="https://pl.wikipedia.org/wiki?curid=395296" title="Wiktor Thommee">
Wiktor Thommee



</doc>
<doc id="395297" url="https://pl.wikipedia.org/wiki?curid=395297" title="Hymn Kraju Basków">
Hymn Kraju Basków

Hymn Kraju Basków – został przyjęty w roku 1983 i był używany także w latach 1905–1939. Melodia hymnu wywodzi się od baskijskiego tańca ezpata-dantza, do której drobne poprawki poczynił Cleto Zabala.
W latach 1905-1939 były przyjęte także oficjalne słowa, których autorem był Sabino Arana. Jednak w roku 1983 został przyjęty bez tekstu.

</doc>
<doc id="395304" url="https://pl.wikipedia.org/wiki?curid=395304" title="Hymn Kuby">
Hymn Kuby

La Bayamesa ("Pieśń Bayamo") to hymn państwowy Kuby. Został przyjęty w 1902 roku. Muzykę i słowa napisał Pedro Figueredo.

</doc>
<doc id="395306" url="https://pl.wikipedia.org/wiki?curid=395306" title="Księstwo Bar">
Księstwo Bar

Księstwo Bar (, ) – dawne księstwo znajdujące się na terytorium dzisiejszej Lotaryngii. Przez długi czas jego wschodnia część należała do Świętego Cesarstwa Rzymskiego, natomiast obszary na zachód od Mozy były lennem Francji. W 1738 zostało oddane przez Ludwika XV wraz z Lotaryngią Stanisławowi Leszczyńskiemu, a w 1766 powróciło do Francji.
Historia.
Hrabstwo Bar zostało utworzone około 950 przez Fryderyka I, brata biskupa Metz, Adalbérona I. W 1354 cesarz Karol IV Luksemburski podnosi hrabstwo Luksemburga i hrabstwo Bar do rangi księstwa. I w ten sposób Robert I w wieku 13 lat stał się pierwszym księciem Bar. Przez jego ślub w 1364 z Marią z Francji, stał się zięciem króla Francji Jana II Dobrego.
W 24 października 1420 książę René I poślubił Izabelę, córkę i spadkobierczynię księcia Karola II z Lotaryngii. Przez traktat z Foug ustalono, że będzie on rządzić zarówno księstwem Bar, jak i księstwem Lotaryngii, lecz każde z nich zachowa swoją niezależność.
W 1483 księstwo utraciło Châtel-sur-Moselle oraz Bainville na rzecz Francji.
Księstwa Lotaryngii i Bar w tym czasie mają wspólne historię oraz władcę, przy którym używa się wyrażenia "„Książę Lotaryngii (i Bar)”".
W 1729 księciem Lotaryngii został Franciszek I Lotaryński. 12 lutego 1736 roku w Wiedniu poślubił on arcyksiężniczkę austriacką Marię Teresę Habsburg, córkę cesarza rzymskiego Karola VI i Elżbiety Krystyny von Braunschweig-Wolfenbüttel. Warunkiem, pod jakim Karol VI zezwolił na to małżeństwo, było przekazanie Lotaryngii z Barem Stanisławowi Leszczyńskiemu. Miało to zakończyć polską wojnę sukcesyjną. W zamian Franciszek otrzymał tytuł wielkiego księcia Toskanii. W ten sposób Stanisław Leszczyński został księciem Lotaryngii i Bar w 1738. Po jego śmierci oba księstwa miały zostać włączone do Francji, co nastąpiło w 1766. W ten sposób księstwo Bar przestało istnieć.

</doc>
<doc id="395308" url="https://pl.wikipedia.org/wiki?curid=395308" title="RIMM">
RIMM

RIMM (ang. "Rambus Inline Memory Module") – rodzaj modułów pamięci komputerowej, na których umieszczone są układy scalone z pamięciami typu RDRAM. Moduły RIMM pojawiły się w 1996 roku na mocy umów patentowych pomiędzy firmami Rambus i Intel. 
Najpopularniejsze kości typu RIMM:
Moduły 16-bitowe pamięci RIMM na płytach głównych muszą być montowane w parach. Moduły 32-bitowe mogą być instalowane pojedynczo. Każde niewykorzystane gniazdo pamięci na płycie głównej (ang. "slot") musi być zamknięte terminatorem. 
Moduły pamięci RIMM wyposażone są w radiator, konieczny do odprowadzania nadmiaru ciepła.
Po niecałym roku produkcji wycofane z powodu opłat licencyjnych oraz mniejszej niż zamierzano wydajności.

</doc>
<doc id="395312" url="https://pl.wikipedia.org/wiki?curid=395312" title="Pan Tadeusz (ujednoznacznienie)">
Pan Tadeusz (ujednoznacznienie)



</doc>
<doc id="395314" url="https://pl.wikipedia.org/wiki?curid=395314" title="Górnośląskie Zagłębie Węglowe">
Górnośląskie Zagłębie Węglowe

Górnośląskie Zagłębie Węglowe (GZW) – polsko-czeskie zagłębie węglowe, jednolity obszar geologiczno-geograficzny zawierający największe w obu krajach zasoby węgla kamiennego i jego najintensywniejszą eksploatację. Według najnowszych ustaleń, GZW zawiera także duże zasoby metanu. Obszar GZW jest położony na terenie Polski na Górnym Śląsku i w Małopolsce (Zagłębiu Dąbrowskim, Zagłębie Krakowskie), a na terenie Czech w kraju morawsko-śląskim.
Zasoby węgla na terenie województwa małopolskiego występują, a na terenie powiatu chrzanowskiego, krakowskiego, olkuskiego, oświęcimskiego, myślenickiego, suskiego i wadowickiego. Na terenie Czech występują pomiędzy Ostrawą i Karwiną (tzw. Ostrawsko-Karwińskie Zagłębie Węglowe).
Historyczny intensywny rozwój przemysłu górniczego i pochodnych instalacji energetyczno-hutniczo-maszynowych na terenie GZW spowodował powstanie na jego obszarze dwu sąsiednich aglomeracji urbanistycznych w Polsce: Górnośląskiego Okręgu Przemysłowego (wokół Katowic) oraz Rybnickiego Okręgu Węglowego (wokół Rybnika). Za osobną, trzecią, aglomerację miejską powstałą na terenie GZW można uznać czeski zabudowany obszar wokół Ostrawy.
Według Państwowego Instytutu Geologicznego na GZW jest 128 udokumentowanych złóż węgla kamiennego o zasobach wynoszących 38 606 mln ton, z których 50 złóż jest zagospodarowane (18 332 mln ton).
Położenie.
W Polsce, Górnośląskie Zagłębie Węglowe znajduje się na Wyżynie Śląskiej, Wyżynie Krakowsko-Częstochowskiej, Kotlinie Oświęcimskiej w południowej części województwa śląskiego i w zachodniej części województwa małopolskiego, w dorzeczu Wisły i Odry. W Czechach jest to północno-zachodnia część kraju morawsko-śląskiego, okolice od Ostrawy do Karwiny.
Budowa geologiczna.
Budowę geologiczną GZW tworzą utwory powstałe w różnych okresach dziejów Ziemi, w erze paleozoicznej, mezozoicznej i kenozoicznej. Na powierzchni terenu oprócz utworów czwartorzędowych występują utwory karbonu, triasu i trzeciorzędu, a we wschodniej części Zagłębia także permu oraz jury. Pośród nich podstawowe znaczenie i szczególną wartość mają formacje węglonośne karbonu górnego. Zarówno utwory karbońskie, jak i młodszych okresów geologicznych, znane są z licznych odsłonięć powierzchniowych. Utwory węglonośne karbonu są odsłonięte także w podziemnych kopalniach węgla kamiennego, a na obrzeżach Zagłębia, w podziemnych kopalniach cynku i ołowiu, odsłonięte są utwory triasowe.
Górnośląskie Zagłębie Węglowe jest zagłębiem typu paraliczno–limnicznego, czyli pokłady węgla zaczęły się tworzyć początkowo w zatokach płytkiego morza, a następnie, po odcięciu tych zatok od morza, w jeziorach.
Strefa węglonośna występuje na różnej głębokości: we wschodniej części o głębokości do 2400 m, a w zachodniej – do 4600 m. Wiercenia wykazują, że sięga ona może jeszcze głębiej, nawet do głębokości 6000 m.
Obszar i eksploatacja.
Obszar Górnośląskiego Zagłębia Węglowego w granicach Polski szacowany jest na około 5400 km². Złoża eksploatowane zajmują aktualnie około 1100 km², czyli około 19% powierzchni.
Złoża rezerwowe:
Około 27% powierzchni zajmują obszary perspektywiczne, gdzie oszacowano zasoby występujące w strefie głębokości do 1000 m. Około 46% powierzchni zagłębia zajmują obszary o zasobach prognostycznych i o nadkładzie większym od 1000 m oraz peryferyjne części zagłębia bez perspektyw zasobowych.
W południowo-zachodniej części obszaru zagłębia w granicach Polski rozwinął się Rybnicki Okręg Węglowy, gdzie wydobywa się przede wszystkim węgiel energetyczny.
Obszar Górnośląskiego Zagłębia Węglowego w granicach Czech szacowany jest na około 900 km².
Historia górnictwa.
Rejon Zagłębia Krakowskiego.
od XVI w. – w rejonie Sierszy wydobywano węgiel na niewielką skalę przeł. XVIII/XIX w. – zorganizowanie wydobycia węgla na większą skalę

</doc>
<doc id="395316" url="https://pl.wikipedia.org/wiki?curid=395316" title="Napoleon Wiktor Bonaparte">
Napoleon Wiktor Bonaparte

Wiktor Bonaparte, książę Napoleon, fr. Victor Jérôme Frédéric Bonaparte, Prince Napoléon (ur. 18 lipca 1862 w Paryżu, zm. 3 maja 1926 w Brukseli) – głowa rodu Bonaparte w latach 1891–1926 i od 1884 bonapartystowski pretendent do tronu cesarskiego Francji jako Napoleon V.
Urodził się w czasie panowania Napoleona III jako syn cesarskiego kuzyna ks. Napoleona Józefa Bonaparte zwanego "Plonplon" i księżniczki Sabaudzkiej Klotyldy Marii, córki króla Włoch Wiktora Emanuela II. W testamencie kuzyna Napoleona zwanego Czwartym Napoleon Wiktor został wyznaczony na jego spadkobiercę i następcę w prawach do tronu, czemu natychmiast sprzeciwił się ojciec ks. Plonplon. Niemniej jednak po osiągnięciu pełnoletniości Wiktor ogłosił się w roku 1884 legalnym pretendentem, co doprowadziło do zerwania z ojcem. W 1886 władze III Republiki Francuskiej skazały wszystkich pretendentów, zarówno orleańskich jak bonapartystowskich, na banicję i Napoleon Wiktor osiedlił się w Brukseli.
Zamożny (pomagała mu cesarzowa Eugenia, bo po ciotce Matyldzie, popierającej brata w czasie sporu Wiktora z Plonplonem, nie odziedziczył ani grosza), przyjmowany chętnie na belgijskim dworze królewskim Wiktor zakochał się z wzajemnością w córce Leopolda II belgijskiego, Klementynie (1872–1955), ale król nie chciał narażać córki na niepewne losy małżonki pretendenta i do końca życia nie udzielił zezwolenia na ślub. Niemłodzi już zakochani pobrali się dopiero 14 listopada 1910 roku, po śmierci Leopolda i osiedli koło Brukseli. Mieli dwoje dzieci, syn ich Napoleon Ludwik Hieronim Bonaparte (1914–1997) został po śmierci ojca głową rodu.
W 1914 Napoleon Wiktor zgłosił się na ochotnika do armii francuskiej, ale ze względu na prawo o banicji nie przyjęto go, po czym przeniósł się wraz z żoną i dziećmi, uciekając przed niemiecką inwazją Belgii, do Farnborough Hill, angielskiej rezydencji cesarzowej Eugenii, po której odziedziczył Farnborough w 1920 roku. Ostatnie lata życia spędził na porządkowaniu bogatych zbiorów pamiątek bonapartystowskich odziedziczonych po przodkach, dla których stworzył małe muzeum w Brukseli. Nigdy więcej nie ujrzał Francji i zmarł w Brukseli. Syn przekazał zbiory w roku 1979 państwu francuskiemu.

</doc>
<doc id="395317" url="https://pl.wikipedia.org/wiki?curid=395317" title="Kazimierz Ignacy Sosnowski">
Kazimierz Ignacy Sosnowski

Kazimierz Ignacy Sosnowski (ur. 15 września 1875 w Niepołomicach, zm. 15 grudnia 1954 w Krakowie) – polonista, nauczyciel, jeden z najwybitniejszych polskich propagatorów turystyki pieszej, krajoznawca, założyciel schronisk turystycznych, twórca szlaków oraz autor licznych przewodników i artykułów krajoznawczych.
Życiorys.
Urodził się 15 września 1875 w Niepołomicach. Był synem Franciszka Nałęcz Sosnowskiego (1812–1902) i jego drugiej żony Agaty, przyrodnim bratem Ludwika Solskiego. Pierwsze nauki pobierał w szkole ludowej w Niepołomicach, później w Bochni, a następnie w Gimnazjum św. Jacka w Krakowie, gdzie w 1896 złożył egzamin dojrzałości. W tym samym roku zapisał się na studia polonistyczne na Wydziale Filologicznym Uniwersytetu Jagiellońskiego. W czasie studiów pracował jako zastępca bibliotekarza w Akademii Umiejętności. Pracę dyplomową „Poezja Krakowa z czasów Wolnego Miasta 1815–1846 za szczególnym uwzględnieniem Edmunda Wasielewskiego” obronił w 1901, zostając równocześnie nauczycielem gimnazjum w Nowym Sączu. W 1904 poślubił Karolinę Kącką i na 2 lata przeniósł się do Krakowa jako nauczyciel w III Gimnazjum im. Jana Sobieskiego. W 1906 ponownie pracował w Nowym Sączu, od 1907 z tytułem profesora szkół średnich, nadanym przez Radę Szkolną Krajową we Lwowie. Został też jednym z założycieli Nowosądeckiego Oddziału Towarzystwa Tatrzańskiego „Beskid”, gdzie do 1909 pełnił funkcję sekretarza.
W 1910 przeniósł się do Krakowa, gdzie uczył języka polskiego w Akademii Handlowej. Po wybuchu I wojny światowej we wrześniu 1914 został ewakuowany do Salzburga, gdzie uczył na kursach języka polskiego i łaciny. Po wojnie kontynuował pracę w Akademii Handlowej (późniejsza nazwa Szkoła Ekonomiczno-Handlowa w Krakowie). Zasiadał również we władzach Polskiego Towarzystwa Tatrzańskiego. W latach 1920–1921 został urlopowany ze szkoły przez Ministerstwo Wyznań Religijnych i Oświecenia Publicznego do prac plebiscytowych na Spiszu i Orawie. W 1925 w wypadku samochodowym zginęła żona Sosnowskiego, syn Jan i córka Lidia. W 1927 ożenił się ponownie, z Marią Mazur. Z pierwszego małżeństwa pozostała przy życiu córka Irena, z drugiego małżeństwa dzieci nie miał. Na emeryturę przeszedł w 1938. W czasie II wojny światowej zaangażował się w tajne nauczanie, a po wojnie podjął jeszcze pracę jako nauczyciel w Technikum Handlowym.
Zmarł 15 grudnia 1954 w Krakowie. Pochowany został na Cmentarzu Salwatorskim (sektor SC3-1-24).
Działalność turystyczna.
Kazimierz Sosnowski był propagatorem piękna Beskidów, Pienin i Jury Krakowsko-Częstochowskiej. Popularyzowaniem wśród Polaków Beskidów Zachodnich zajął się m.in. w celu powstrzymania germanizacji tych terenów. W 1908 wyznaczył pierwszy szlak turystyczny z Rytra przez Przehybę do Szczawnicy. Był twórcą pierwszego polskiego przewodnika krajoznawczo-turystycznego – wydanego w 1914 „Przewodnika po Beskidzie Zachodnim – od Krynicy po Wisłę łącznie z Pieninami i terenami narciarskimi”. Przewodnik wznawiano w 1926, 1930 i 1948 z poprawkami i uzupełnieniami autora. W 1923 zaproponował utworzenie Głównego Szlaku Beskidzkiego, który ukończony został w 1929, a obecnie nosi jego imię.
W czasie II wojny światowej przygotował „Przewodnik po ziemi krakowskiej” publikując tom 1 w 1947, a tom 2 „Pogórze Karpackie” w 1948. W 1950 stworzył i opisał Szlak Orlich Gniazd, a w 1951 opublikował swój ostatni przewodnik „Jura Krakowska”. Publikował artykuły na łamach „Wierchów”, w „Orlim Locie” oraz w „Kurierze Literacko-Naukowym”. Sosnowski był także inicjatorem powstania i założycielem schronisk turystycznych na Przehybie, Turbaczu, Hali Krupowej i Jaworzynie Krynickiej.
Upamiętnienie.
22 maja 1967 r. w Domu Turysty PTTK w Krakowie otwarto placówkę muzealną Komisji Turystyki Górskiej – „Gabinet prof. Kazimierza Sosnowskiego”. Powstała ona z inicjatywy Podkomisji Historii Turystyki Górskiej i Muzealnictwa KTG Zarządu Głównego PTTK z Edwardem Moskałą na czele jako drugi z kolei terenowy ośrodek kultury turystyki górskiej. W uroczystości otwarcia wzięli udział m.in. żona profesora, Maria Sosnowska, jego córka Irena oraz ówczesny przewodniczący GKKFiT Włodzimierz Reczek. W zrekonstruowanym „gabinecie” wyeksponowane zostały liczne pamiątki związane z osobą Kazimierza Sosnowskiego jako pioniera turystyki w Beskidach.
W roku 1973 w stulecie polskiej turystyki KTG ZG PTTK Główny Szlak Beskidzki został nazwany imieniem Kazimierza Sosnowskiego w uznaniu jego zasług dla poznania i udostępnienia Beskidów Zachodnich.

</doc>
<doc id="395321" url="https://pl.wikipedia.org/wiki?curid=395321" title="Pracodawca">
Pracodawca

Pracodawca – jedna ze stron na rynku pracy, która zgłasza popyt na pracę. Drugą stroną jest pracownik, który oferuje na rynku pracy swoje usługi pracy.
Definicja i charakterystyka w polskim prawie pracy.
Pracodawca w ujęciu formalnoprawnym, a także potocznym to osoba fizyczna lub osoba prawna, a także inna jednostka organizacyjna nieposiadająca osobowości prawnej, która spełniając pewne wymogi prawne i społeczne, zatrudnia pracowników. Spółka cywilna może być pracodawcą. Za pracodawcę, który jest jednostką organizacyjną, czynności z zakresu prawa pracy (działania w sferze prawa pracy) podejmuje wyznaczona osoba bądź jej organ.
Istotą stosunku pracy jest zobowiązanie się pracownika do wykonywania pracy określonego rodzaju na rzecz pracodawcy i pod jego kierownictwem, w miejscu i czasie wyznaczonym przez pracodawcę, w zamian za umówione wynagrodzenie. Ponadto zasadniczą cechą stosunku pracy jest ponoszenie ryzyka gospodarczego przez pracodawcę (ryzyko to nie może być przerzucane na pracownika w żaden sposób) oraz zasada trwałości stosunku pracy.
Stosunek pracy może powstać na podstawie umowy o pracę, powołania, wyboru, mianowania oraz na podstawie spółdzielczej umowy o pracę. Pewne cechy stosunku pracy mogą wprowadzać pragmatyki zawodowe w odniesieniu do niektórych służb mundurowych.
Obowiązki pracodawcy:
Prawa pracodawcy:
Według przeprowadzonych w roku 2011 badań dotyczących stażu pracy okazało się, że statystyczny Polak przepracował u jednego pracodawcy średnio 12 lat.
Nauki ekonomiczne.
Z punktu widzenia nauk ekonomicznych utożsamianie pojęcia pracodawcy z zatrudniającym jest błędne, mimo że jest stosowane w mowie potocznej i Kodeksie pracy. To pracownik sprzedaje swoją pracę dla zatrudniającego, który ją kupuje w zamian za należyte wynagrodzenie. Praca jest czynnikiem produkcji. Tak więc to pracownik jest pracodawcą, a zatrudniający jest pracobiorcą. Obecne pojęcie pracodawcy w Kodeksie pracy może błędnie podsuwać, że to od zatrudniającego zależy „dawanie pracy”, podczas gdy praca dla zatrudniającego w rzeczywistości jest niezbędna dla jego działalności gospodarczej. Popyt na pracę zgłaszany przez zatrudniającego jest wynikiem globalnego popytu na dobra i usługi.
Także z punktu widzenia językowego określanie kogoś zatrudniającego mianem pracodawcy jest błędne. Na przestrzeni lat, początkowo wyłącznie w mowie potocznej, doszło do zamiany znaczenia pojęć „pracodawca” i „pracobiorca”. Prawdopodobnie doszło do tego pod wpływem zwyczajów feudalnych, gdzie zatrudniający był określany mianem „chlebodawcy”, którego później synonimem stało się pojęcie „pracodawca”. Taka zamiana pojęć jest przykładem pseudokonfuzji będącej częścią procesu pseudoinformacji. W niektórych innych językach taka zamiana nie nastąpiła, przez co obcokrajowcy uczący się języka polskiego mogą mieć kłopoty z określeniem strony umowy o pracę nazywaną „pracodawcą”.
Dlatego też prawidłowe były poprzednie, używane w kodeksie pracy do 1996 roku określenia "zakład pracy" (którego reprezentantem wobec załogi i działającym w jego imieniu jest "kierownik zakładu pracy") albo "osoba fizyczna zatrudniająca pracowników". Innymi prawidłowymi określeniami jednostki zatrudniającej pracowników jest "zatrudniciel" albo "zatrudniający".

</doc>
<doc id="395323" url="https://pl.wikipedia.org/wiki?curid=395323" title="Shuriken">
Shuriken

 – rodzaj małej broni o ostrych krawędziach i różnym kształcie, służącej do rzucania we wroga.
Shurikeny były pociskami do ręcznego miotania. Ogólnie, ze względu na kształt wyróżnia się 20 różnych rodzajów shurikenów: potrójne, z 4 ostrzami, o kształcie gwiazdy, z 6 ostrzami, o kształcie swastyki oraz gwiazdki z 8 i 10 ostrzami. 
Ostrza shurikenów nierzadko pokrywano trucizną.
Istnieje wiele rodzajów shurikenów, m.in.:
Shurikeny najczęściej mają grubość około 2 mm, średnicę do 10 cm oraz masę nie przekraczającą 200 g.
Bronią podobną do shurikenów były tetsu-bishi (lub maki-bishi) – małe, ostro zakończone, kolczaste, wieloramienne kawałki metalu, które m.in. w czasie ucieczki, wyrzucane za siebie na ziemię, raniły nogi przeciwnika lub konia, przerywając lub spowalniając pościg.

</doc>
<doc id="395324" url="https://pl.wikipedia.org/wiki?curid=395324" title="Religia uniwersalna">
Religia uniwersalna

Religia uniwersalna – system wierzeń, którego przyjęcie niezwiązane jest istotnie z żadną konkretną grupą etniczną – wyznawalny bez adaptacji przez szerokie spektrum kulturowo-etniczne odbiorców.
Typowymi religiami uniwersalnymi są:

</doc>
<doc id="395327" url="https://pl.wikipedia.org/wiki?curid=395327" title="Safranbolu">
Safranbolu

Safranbolu – miasto w Turcji, w prowincji Karabük. Znajduje się 9 kilometrów od Karabüku i 100 km od południowego wybrzeża Morza Czarnego.
Safranbolu jest starym miastem i zostało wpisane 17 grudnia 1998 roku na Listę światowego dziedzictwa UNESCO.

</doc>
<doc id="395328" url="https://pl.wikipedia.org/wiki?curid=395328" title="Manuel Alegre">
Manuel Alegre

Manuel Alegre de Melo Duarte (ur. 12 maja 1936 w Águeda) – portugalski pisarz i polityk, działacz opozycyjny, długoletni poseł do Zgromadzenia Republiki, dwukrotny kandydat w wyborach prezydenckich.
Życiorys.
W czasie studiów prawniczych na Uniwersytecie w Coimbrze zaangażował się w działalność opozycyjną wobec dyktatury Antónia de Oliveiry Salazara. Został za to relegowany z uczelni, a następnie zesłany kolejno na Azory i do Angoli. Za udział w próbie przewrotu wojskowego był przez pewien czas więziony w Luandzie. W 1964 udał się na emigrację, w Algierze pracował w dysydenckiej rozgłośni radiowej Voz da Liberdade. Jego książki zostały w Portugalii zakazane i ukazywały się jedynie w drugim obiegu.
W 1974, tydzień po rewolucji goździków, powrócił do kraju. Wstąpił do Partii Socjalistycznej i z jej ramienia uzyskał w 1975 mandat deputowanego. Zasiadał następnie do 2009 w Zgromadzeniu Republiki I, II, III, IV, V, VI, VII, VIII, IX i X kadencji. Do 2002 wybierany z Coimbry, następnie zaś z Lizbony. Po wyborach w 2005 objął funkcję wiceprzewodniczącego parlamentu. Zasiadał również w Radzie Państwa, organie doradczym prezydenta Portugalii. W 2004 bez powodzenia ubiegał się o funkcję sekretarza generalnego Partii Socjalistycznej.
We wrześniu 2005 ogłosił zamiar kandydowania w wyborach prezydenckich w 2006. Wystartował jako kandydat niezależny, ponieważ Partia Socjalistyczna oficjalnie wysunęła kandydaturę byłego prezydenta Mária Soaresa. W wyborach zajął 2. miejsce z poparciem 20,7% głosów, przegrywając z popieranym przez centroprawicę Aníbalem Cavaco Silvą, który zapewnił sobie wygraną już w pierwszej turze. W wyborach prezydenckich w 2011 ponownie ubiegał się o funkcję prezydenta z poparciem Partii Socjalistycznej, Bloku Lewicy i Demokratycznej Partii Atlantyku. Dostał 19,7% głosów, zajmując ponownie 2. miejsce w pierwszej turze głosowania, w której urzędujący prezydent Aníbal Cavaco Silva zapewnił sobie reelekcję.
Manuel Alegre jest autorem utworów prozatorskich i poetyckich. Wiele z jego wierszy zyskało popularność jako pieśni, wykonywane m.in. przez Zeca Afonso i Adriana Correia de Oliveirę. W 2005 został uhonorowany pomnikiem w Coimbrze.

</doc>
<doc id="395329" url="https://pl.wikipedia.org/wiki?curid=395329" title="Manuel Alegre Duarte">
Manuel Alegre Duarte



</doc>
<doc id="395331" url="https://pl.wikipedia.org/wiki?curid=395331" title="Cyrus I">
Cyrus I

Cyrus I (staropers. 𐎤𐎢𐎽𐎢𐏁; zm. ok. 600 p.n.e.) – władca perski z dynastii Achemenidów, panujący w królestwie Anszanu od ok. 640 p.n.e. do ok. 600 p.n.e., syn Teispesa, ojciec Kambyzesa I i dziad Cyrusa II Wielkiego. Lennik królestwa Asyrii, zgodnie z zachowaną inskrypcją wysłał swojego syna Arukku z daniną na dwór Aszurbanipala.

</doc>
<doc id="395333" url="https://pl.wikipedia.org/wiki?curid=395333" title="Kambyzes I">
Kambyzes I

Kambyzes I (staropers. 𐎣𐎲𐎢𐎪𐎡𐎹; zm. 559 p.n.e.) – władca perski z dynastii Achemenidów, panujący w królestwie Anszanu w I połowie VI wieku p.n.e.
Ożenił się z Mandane, córką króla Medów Astyagesa. Ze związku tego narodził się Cyrus II Wielki. Nie są znane żadne źródła z czasów jego panowania ale w Cylindrze Cyrusa zwany jest „Wielkim królem Anszanu”.

</doc>
<doc id="395335" url="https://pl.wikipedia.org/wiki?curid=395335" title="Hala Kucałowa">
Hala Kucałowa

Hala Kucałowa – dawna hala pasterska znajdująca się w Paśmie Policy w Beskidzie Żywieckim. Jej nazwa pochodzi od nazwiska właściciela (Kucała). Obejmuje północno-zachodnie, opadające do doliny Skawicy stoki Kucałowej Przełęczy oraz kopiaste wzniesienie Kociej Łapy. Stoki południowo-wschodnie należą do hali Sidzińskie Pasionki. Na tabliczkach szlaków turystycznych i czasami w literaturze turystycznej obydwie te hale nazywane są Halą Krupową. Jest to nazwa błędna, utworzona omyłkowo, właściwa Hala Krupowa znajduje się bowiem na południowych stokach pobliskiej Okrąglicy. 
Ponieważ obydwie te hale (Kucałowa i Sidzińskie Pasionki) łączą się z sobą na grzbiecie, czasami nazywane są od większej z nich wspólną nazwą jako Hala Kucałowa. Obydwie były wypasane aż do lat 80. XX wieku. Stały na nich szałasy pasterskie, a na przełomie lat 70. i 80. XX wieku również drewniana bacówka -kaplica, wybudowana przez górali nielegalnie,wbrew ówczesnej władzy. Spłonęła. Po zaprzestaniu wypasu zaczyna się na halach naturalna sukcesja wtórna, początkowym etapem której jest zarastanie ich borówczyskami. Hala Kucałowa jest dobrym punktem widokowym. Panorama widokowa obejmuje Pasmo Jałowieckie i dolinę Skawicy, Beskid Makowski, Gorce i Tatry. Znajduje się na niej węzeł szlaków turystycznych. 

</doc>
<doc id="395337" url="https://pl.wikipedia.org/wiki?curid=395337" title="Koń włodzimierski">
Koń włodzimierski

Koń włodzimierski − rasa konia zimnokrwistego, wyhodowanego w Rosji.
Historia (Pochodzenie).
W roku 1886 rozpoczął się rozwój rasy. Wówczas podjęto próby klaczy z okolicy za pomocą różnych ogierów, ale bez rezultatów. Użyte w hodowli po 1900 roku ogiery Clydesdale i szajrów wywarły największy wpływ na pogłowie. Zootechnicy dopiero w ostatnim stuleciu, wraz z personelem kołchozów podjęli planowaną hodowlę, która przyniosła wyniki. Za rasę konie włodzimierskie zostały uznane w 1946 roku. Zwierzęta te, nazywane "końmi-traktorami", są sprawnymi w pracy końmi zimnokrwistymi. Są poszukiwane do uszlachetniania innych ras koni roboczych, też tych poza macierzystym okręgiem włodzimierskim.
Budowa.
Koń zimnokrwisty średniej miary. Przypomina bardzo Clydesdale lub szajra. Ma profil głowy nieco garbonosy i wygląda bardzo inteligentnie. Wysoko osadzona, silna i długa jest szyja. Łopatki są skośnie ustawione i długie. Kłoda zwarta, klatka piersiowa jest szeroka, a grzbiet jest dość miękki. Zad jest dobrze umięśniony, ścięty i ma nisko osadzony ogon. Kończyny są solidne, ze szczotkami na pęcinach i mocnymi kopytami. Kłus ma świetny, choć akcja kończyn jest nieco zbyt wysoka. 
Wielkość i masa ciała.
Wysokość w kłębie od 160 cm do 165 cm. Waży około 700 kilogramów.
Maść.
Umaszczenie zwykle gniade, kasztanowe lub kare. Odmiany na łbie i kończynach są dopuszczalne. 
Hodowla.
W Rosji. Szczególnie rozpowszechniona w obwodach włodzimierskim i iwanowskim. 

</doc>
<doc id="395338" url="https://pl.wikipedia.org/wiki?curid=395338" title="Metody wychowania">
Metody wychowania

Metody wychowania – pomagają współczesnym osobom zaangażowanym w proces wychowania odnaleźć się w trudnych aspektach dotyczących wielości nurtów wychowania. Nakreślają obraz, wskazują drogę, którą należy podążać w swojej pracy pedagoga. 
Metody wychowania:
Zadaniem teorii wychowania jest tworzenie, rekonstrukcja, przetwarzanie tak treści, metod, kształtów wychowania, aby potrafiły się one wpasować w ówczesny kształt i model świata. Staje się więc niezbędne ciągłe poszukiwanie najlepszych i jak najbardziej aktualnych rozwiązań dotyczących wychowania i kształtowania jednostki. Teoria wychowania to dział, którego treścią i celem jest człowiek (podmiot), treścią jest wychowanie (przedmiot), metodą – sposób wytwarzania odpowiednich postaw, cech, nawyków w młodym lub dorosłym człowieku. Możemy zatem powiedzieć, ze istotą wychowania jest całokształt związany z formowaniem i dopasowaniem nas samych do aktualnych i przyszłych modeli dobrze wychowanego człowieka (w pełnym tego słowa znaczeniu - moralnie, fizycznie, społecznie, emocjonalnie, umysłowo).
Style wychowania.
Wyróżnić można 3 podstawowe style wychowania:
Autorytarny: 
Partnerski:
Demokratyczny:
Podział według Muszyńskiego.
WPŁYW OSOBISTY:
Indywidualna relacja wychowawca-wychowanek, według tych oddziaływań będziemy poznawać świat.
WPŁYW SPOŁECZNY
Pod wpływem otoczenia możemy zmienić swoje zachowanie by dostosować się do ogółu, by pozyskać akceptację
WPŁYW SYTUACYJNY
Określona sytuacja może wpłynąć na nasze zachowanie (strata bliskich)
KIEROWANIE SAMOWYCHOWANIEM
To co zrobię sama dla siebie, kierowanie swoim samorozwojem, to jakie wartości będą miały wpływ na mój system wartości
Podział według Piotrowiak.
Metody bezpośrednie.
To metody działające na świadomość.
NAGRADZANIE
KARANIE 
W dzisiejszych czasach okazuje się, iż ten rodzaj metody wychowania jest wielce nieskuteczny. Karanie – budzi mechanizmy obronne (myślenie autonomiczne zrobię co będę chciał) Nagradzanie – szukanie kolejnych korzyści (komercje).
Metody pośrednie.
Działające na podświadomość – skuteczność tych metod jest według niektórych osób o wiele wyższa.
Metoda perswazyjno-informacyjna.
Warunki skuteczności:
Problemy:
Metoda modelowania (modelowanie-wzorowanie) Bronfenbrenner.
Warunki skuteczności:
1. identyfikacja wychowanka z wychowawcą (autorytet)
2. atrakcyjność treści przekazywanych przez model (treści dostosowane do okresu życia, w okresie dojrzewania – ucieczka od autorytetu rodziców – potem powrót)
3. wartości przyswojone przez dziecko - jako determinanty pozytywnych lub negatywnych zachowań
4. wiek dziecka- metoda skuteczniejsza w młodym wieku dziecka
Problemy:
1. brak właściwych wzorców zachowań (rodzina, media, instytucje) pozytywne ok., negatywne – zasada dziedziczenia patologii
2. rozbieżność między obszarem deklaracji a zachowań wychowawców (nasila się w okresie dojrzewania- wzór rodzica nie jest idealny, poszukiwanie bardziej spójnych wzorów zachowań)
Metoda zadaniowa (Motywująco-prowokująca).
Warunki skuteczności:
Problemy:
Metoda grupowa.
Metoda organizowania działalności zespołowej (Kamiński, Courinet).
Warunki skuteczności:
1. odpowiednia liczebność zespołu
2. różnorodność (duże grupy ok. 50 os.)
3. grupy dobrane według temperamentu
4. precyzyjne określenie zadań
5. koordynacja działań
Problemy:
1. konflikty między członkami zespołu
2. pogłębianie podziałów
3. Rozwój postaw konformistycznych, 
4. ulegamy grupie, przestajemy się angażować
Metoda organizowania działalności samorządowej – A. Neill.
Warunki skuteczności:
Problemy

</doc>
<doc id="395341" url="https://pl.wikipedia.org/wiki?curid=395341" title="Marek Więckowski">
Marek Więckowski

Marek Więckowski (ur. 11 maja 1971 w Warszawie) – geograf, naukowiec, autor książek, fotograf, dziennikarz, podróżnik.
Absolwent Wydziału Geografii i Studiów Regionalnych Uniwersytetu Warszawskiego
W 2000 r. obronił doktorat na WGiSR UW, habilitowany w dziedzinie nauk o Ziemi w 2011. Od 2000 r. pracuje w Instytucie Geografii i Przestrzennego Zagospodarowanie im. Stanisława Leszczyckiego PAN. W latach 2002-2004 pracował w ENS LSH w Lyonie we Francji. Od 2014 do 2017 pełnił funkcję Dyrektora Stacji Naukowej PAN w Paryżu.
Radio i telewizja.
W 1996 rozpoczął współpracę z Polskim Radiem BIS oraz z Programem I Polskiego Radia. Do chwili obecnej uczestniczył w ponad 200 audycjach radiowych o tematyce geograficznej, turystycznej i krajoznawczej.
W latach 1997-1999 współpracował z TV Polonia i był jednym z prowadzących i tworzących program dla dzieci i młodzieży Polskie ABC.
W latach 2000-2002 był prezenterem prognozy pogody w "Panoramie" w TVP2. Z pracy w telewizji zrezygnował ze względu na wyjazd do ENS LSH w Lyonie we Francji na zaproszenie Ministerstwa Nauki Francji.
Książki i inne publikacje.
Współautor książek:
Autor książek:
Autor podręczników do geografii dla gimnazjalistów:
W 2004 podręcznik Odkrywamy Świat otrzymał wyróżnienie w konkursie na najlepszy europejski podręcznik na 49. Międzynarodowych Targach Książki we Frankfurcie nad Menem. Wyróżnienie nadawane jest przez European Educational Publishers Group.
Jest autorem haseł geograficznych do wielu encyklopedii, m.in. do Wielkiej Encyklopedii PWN.
Swoje artykuły wraz ze zdjęciami publikuje w czasopismach m.in.: Podróżach, Poznaj Świat, Poznaj swój kraj (łącznie ponad 100).
Zdjęcia publikuje we własnych książkach, w encyklopediach, podręcznikach, poradnikach, czasopismach, folderach turystycznych itp.
Nauka.
Naukowiec pracujący w Instytucie Geografii i Przestrzennego Zagospodarowanie im. Stanisława Leszczyckiego PAN. Współpracuje m.in. z ENS LSH w Lyonie. Zajmuje się: geografią granic, współpracą transgraniczną, transportem, turystyką i ochroną środowiska. Główne obszary badawcze: Polska, Unia Europejska, a w tym obszary przygraniczne, obszary górskie. Jest autorem kilkudziesięciu artykułów naukowych opublikowanych m.in. w Polsce, Słowacji, Francji, Indiach, Korei Pd., Niemczech, Węgrzech oraz autorem i współautorem kilku książek naukowych, m.in.:
Uczestnik i kierownik wielu projektów naukowych. Najważniejsze:
Inne.
W 1995 został współzałożycielem i pierwszym przewodniczącym Oddziału Akademickiego Polskiego Towarzystwa Geograficznego [PTG].
W 1997 wraz z Wojciechem Lewandowskim wymyślił Koronę Gór Polski. Jest honorowym członkiem Klubu Zdobywców Korony Gór Polski.

</doc>
<doc id="395347" url="https://pl.wikipedia.org/wiki?curid=395347" title="Zelmer">
Zelmer

Zelmer S.A. – były producent sprzętu AGD (1951–2017). Od 2017 nazwa Zelmer funkcjonuje tylko jako marka należąca od 2020 do hiszpańskiej firmy B&amp;B Trends.
Producent znany pod nazwą Predom-Zelmer do 1992, od 1992 do 2001 jako „Zelmer”. Od 2001 do 2015 roku „Zelmer” SA; Od 2001 do 2013 jako spółka akcyjna Skarbu Państwa. W roku 2013 zostały przejęte: marka Zelmer oraz zakład i fabryki w Rzeszowie oraz podrzeszowskiej Rogoźnicy należące do dawnych zakładów Zelmer SA przez BSH Sprzęt Gospodarstwa Domowego sp. z o.o. będącego reprezentantem w Polsce niemieckiego koncernu BSH Hausgeräte GmbH. W latach 2015–2016 zlikwidowane pod dotychczasową nazwą, a marka „zelmer” ostatecznie wycofana z produkcji i z rynku w latach 2019–2020. Z kolei prawo do znaku towarowego i używania marki „zelmer” zostało sprzedane przez właściciela, tj. koncern BSH hiszpańskiej firmie B&amp;B Trends zajmującej się importem, głównie chińskiego drobnego sprzętu AGD. Produkcja sprzętu AGD w rogoźnickiej fabryce dawnego przedsiębiorstwa Zelmer S.A. (dziś należącej do grupy koncernu BSH) odbywa się obecnie wyłącznie pod pozostałymi markami koncernu BSH.
Historia przedsiębiorstwa.
Utworzenie i początki działalności.
Budowę "Fabryki Obrabiarek H. Cegielski, Oddział w Rzeszowie" z kapitałem prywatnym rozpoczęto 20 kwietnia 1937, na terenie przejętym po Wytwórni Kuchni Polowych i Sprzętu Wojskowego „Mars”. Jesienią tego roku zakłady rozpoczęły produkcję obrabiarek: tokarek rewolwerowych wielonożowych, automatów tokarskich jednowrzecionowych, automatów tokarskich wielowrzecionowych, wiertarek promieniowych oraz sprzętu wojskowego – działek przeciwpancernych i przeciwlotniczych, a także pomocniczego sprzętu artyleryjskiego. W 1939 przedsiębiorstwo zatrudniało około 1800 pracowników.
II wojna światowa.
W czasie II wojny światowej, po wkroczeniu wojsk hitlerowskich do Rzeszowa (3 września 1939), zakłady zniszczono: maszyny, urządzenia i hale produkcyjne zdemontowano i wywieziono wraz z materiałami i surowcami na teren III Rzeszy.
Okres PRL.
Po zakończeniu wojny nastąpiło przejęcie 17 lipca 1946 pozostałych obiektów przez Okręgowy Urząd Likwidacji w Rzeszowie i przekazanie ich Dyrekcji Państwowego Przemysłu Miejscowego w Rzeszowie. Pierwszą produkcję w odbudowanych zakładach uruchomiono w lipcu 1948 (drut, siatki ogrodzeniowe, gwoździe).
11 maja 1951 roku na podstawie zarządzenia prezesa Centralnego Urzędu Drobnej Wytwórczości powołano przedsiębiorstwo państwowe pod nazwą „Rzeszowska Fabryka Rowerów i Wózków Dziecinnych”. W 1953 roku zmieniono nazwę na „Rzeszowska Fabryka Sprzętu Gospodarczego” i rozpoczęto produkcję pierwszych odkurzaczy własnej konstrukcji „Alfa”, a następnie Gamma, Gamma II, Alfa II, Alfa K2, Zelmer 04, a w latach 60. typu Zelmer 251. W 1959 roku przedsiębiorstwo otrzymało nazwę Rzeszowska Fabryka Sprzętu Gospodarczego im. Augustyna Micała, a 1967 roku przedsiębiorstwo otrzymało nazwę: „ZELMER” Rzeszowskie Zakłady Elektromechaniczne im. Augustyna Micała.
W 1967 roku zostaje zarejestrowany znak towarowy: słowo „Zelmer” umieszczone nad stylizowanym słońcem w kole. W tym samym roku zarządzeniem Ministra Przemysłu Ciężkiego przedsiębiorstwo zmienia nazwę na Rzeszowskie Zakłady Elektromechaniczne i utworzone zostają wydziały m.in. wydział odlewniczy.
W latach 70. i 80. XX wieku przedsiębiorstwo włączono w struktury nowo utworzonego Zjednoczenia Producentów Zmechanizowanego Sprzętu Gospodarstwa Domowego Predom, w związku z czym w 1972 roku przedsiębiorstwo otrzymało nazwę: Zakłady Zmechanizowanego Sprzętu Gospodarstwa Domowego im. Augustyna Micała „PREDOM-ZELMER” w Rzeszowie. Do najbardziej znanych produktów tego okresu należą odkurzacze (m.in. serii 351, 451, Zelmer 338) oraz malaksery, roboty kuchenne wieloczynnościowe, maszynki do mielenia produktów spożywczych, młynki do kawy, odkurzacze samochodowe, lekkie elektryczne miksery ręczne oraz przeniesione w pierwszej połowie lat 70. z produkcją do innych zakładów Zjednoczenia PREDOM elektryczne froterki do podłóg. W latach 70. produkty z rzeszowskiej fabryki trafiały do wielu państw świata i cieszyły się niezmiernie uznaniem i bardzo dobrą opinią wielu klientów, także tych z państw zachodnich. Rósł eksport dewizowy, co pozwalało na dalszy rozwój zakładu i wprowadzanie nowoczesnych technologii produkcji. W tym czasie podjęto współpracę i montaż krótkich serii, a także zakupiono licencje na produkcję sprzętu gospodarstwa domowego europejskiej firmy ROTEL, do produkcji wprowadzono jednak tylko ciche licencyjne odkurzacze serii 338 i 451 oraz produkowanej na ich bazie własne modele oznaczone symbolem serii 238 zastępujące przestarzałą i często zawodną już konstrukcję serii „alfa” z lat 60. (wrócono do niej na krótko pod koniec lat 80. w okresie deficytów rynkowych w przerobionych, prostych wersjach Alfa k-3 i k-4). Całość umowy licencyjnej z firmą ROTEL nie została nigdy zrealizowana ze względu na kryzys gospodarczy, który wybuchł w Polsce w latach 1980–1981.
W 1978 kolektyw zakładu został odznaczony Orderem Sztandaru Pracy II klasy.
Pod egidą przedsiębiorstwa w 1961 r. powstał także działający do lat 90. XX wieku Zakładowy Klub Sportowy Zelmer Rzeszów.
W 1992 roku przedsiębiorstwo otrzymało nazwę: Zakłady Zmechanizowanego Sprzętu Gospodarstwa Domowego „ZELMER” w Rzeszowie. Rok później wydziały firmy przekształcono na zakłady. Zakład Produkcji Silników przeprowadzono do nowej siedziby. Uruchomiono automatyczną linię galwanizerską i zaprzestano produkcji odkurzaczy blaszanych.
Lata 90. to mocny rozwój firmy pod względem jakości: 2 certyfikaty jakości ISO 9001 (od SGS Yarsley i PCBC), 4 godła Teraz Polska, Polska Nagroda Jakości, złote medale MTP dla wielu produktów. W 1990 roku zatrudnienie przedsiębiorstwa osiągnęło rekordowy stan 4950 pracowników.
XXI wiek – Prywatyzacja.
3 lipca 2001 roku nastąpiła komercjalizacja – z przedsiębiorstwa państwowego utworzono jednoosobową Spółkę Skarbu Państwa – spółkę akcyjną, której jedynym akcjonariuszem został Skarb Państwa.
Prywatyzacja przedsiębiorstwa nastąpiła w drodze wprowadzenia akcji spółki na warszawską giełdę. W wyniku procesu udanej prywatyzacji w dniu 27 stycznia 2005 roku akcje Zelmer S.A. zadebiutowały na Giełdzie Papierów Wartościowych w Warszawie. 25% akcji przyznano tzw. stabilnemu inwestorowi finansowemu, co miało zabezpieczyć Zelmer przed wrogim przejęciem przez konkurencję. Pakiet ten przypadł w udziale PEF V Zelmer Holdings z grupy Enterprise Investments zarejestrowanej 29.10.2004 r.
Wartość firmy Zelmer w prospekcie emisyjnym wyceniono na 200 mln zł, tymczasem giełda zweryfikowała tę wartość na 270 mln zł. Wartości samej marki „Zelmer” w tamtym czasie wg gazety Rzeczpospolita szacowano na 95,6 mln zł. Jak zaznaczają późniejsze raporty sejmowe realna wartość firmy w czasie emisji dawała sumę ok. 450 mln zł.
Restrukturyzacja.
W grudniu 2006 wyodrębniona ze struktur Zelmer S.A. została odlewnia ciśnieniowa:
W tym samym roku firma zdecydowała się ulokować część prostej produkcji w Chinach.
Ze względu na kryzys finansowy dnia 6 lutego 2009 ówczesny prezes spółki Janusz Płocica zadecydował o zawieszeniu produkcji w dniach 9–13 lutego 2009.
W ramach restrukturyzacji zakładu wyodrębniono:
w styczniu 2010:
natomiast w lipcu 2010, wyodrębniono:
W 2011 roku Zelmer podzielił się na trzy spółki:
W związku ze wzrostem skali prowadzonego biznesu, w maju 2011 roku, zakończono budowę nowej fabryki zlokalizowanej w Specjalnej Strefie Ekonomicznej w Rogoźnicy, ok. 11 km od Rzeszowa. Nową halę uruchomiono we wrześniu 2011. Znalazło się w niej 13 linii produkcyjnych wyspecjalizowanych w produkcji odkurzaczy i sprzętu kuchennego.
W dniu 30 grudnia 2013 Sąd Rejonowy w Rzeszowie, XII Wydział Gospodarczy Krajowego Rejestru Sądowego, dokonał wpisu połączenia spółek Zelmer PRO i Zelmer Market. Tym samym, od tego dnia, podmioty te zostały połączone w ten sposób, że Zelmer PRO sp. z o.o. przejęło spółkę Zelmer Market sp. z o.o. poprzez przeniesienie całego majątku Zelmer Market do Zelmer PRO z równoczesnym podwyższeniem kapitału zakładowego Zelmer PRO. W wyniku połączenia spółka Zelmer Market przestała istnieć.
W 2013 roku plany przejęcia polskiej spółki ogłosiła niemiecka firma BSH Hausgeräte GmbH, produkująca sprzęt AGD m.in. marek Bosch i Siemens.
Po przejęciu Zelmer S.A. przez Bosch und Siemens Hausgeräte.
BSH Bosch und Siemens Hausgeräte GmbH z siedzibą w Monachium poprzez swoją spółkę – córkę BSH Sprzęt Gospodarstwa Domowego sp. z o.o. wezwała 14 listopada 2012 r. do sprzedaży 100% akcji po cenie 40 zł za akcję (cena o 1/3 większa niż wynosił średni kurs z ostatnich trzech miesięcy poprzedzających wezwanie). Wezwanie było poprzedzone porozumieniem między niemieckim koncernem a funduszem zarządzanym przez Enterprise Investors, który posiadał większościowy pakiet 49% wszystkich akcji Zelmera a BSH miało dokonać transakcji pod warunkiem nabycia przynajmniej 75% wszystkich akcji. PEF V Zelmer Holdings z grupy Enterprise Investors był inwestorem finansowym Zelmera od 2005 r. Fundusz zainwestował w spółkę łącznie 28,7 mln euro w ramach oferty publicznej przeprowadzonej przez Skarb Państwa oraz późniejszego wezwania ogłoszonego przez fundusz. Akcje Zelmera w swoich portfelach miały też fundusze emerytalne OFE PZU Złota Jesień (9,6 proc.) i Aviva OFE (7,8 proc.).
Transfer 97,78% procent akcji na rzecz BSH Sprzęt Gospodarstwa Domowego sp. z o.o. został zakończony 22 marca 2013 roku przez co spółka została większościowym akcjonariuszem Zelmer S.A. po czym BSH jako jedyny właściciel wycofał akcje Zelmera z obrotu giełdowego. W efekcie tego Zelmer stał się częścią Grupy BSH. Oba przedsiębiorstwa – Zelmer i BSH ściśle współpracowały w Polsce i na innych rynkach.
W momencie przejęcia Zelmer SA posiadał również spółki – córki (głównie biura sprzedaży) w Czechach, Rosji, na Słowacji, na Ukrainie i na Węgrzech przez co był trzecim co do wielkości producentem małego AGD posiadając 7% udziału w rynku Europy Środkowo-Wschodniej. Na rynku polskim miał pozycję lidera z udziałem 22% rynku.
1 września 2015 r. w fabryce w Rogoźnicy ruszyła produkcja odkurzaczy pod markami Bosch i Siemens oraz maszynki do mielenia marki Bosch. 30 grudnia 2015 r. zostaje zakończony proces polegający na połączeniu spółek Zelmer Spółka Akcyjna i Zelmer PRO sp. z o.o., w wyniku połączenia Zelmer PRO przestaje istnieć. W 2015 roku firma zatrudniała około 1000 pracowników.
Koniec przedsiębiorstwa Zelmer S.A..
30 grudnia 2016 r. został zakończony proces połączenia Zelmer S.A. i BSH Sprzęt Gospodarstwa Domowego sp. z o.o. Ostatecznie Zelmer S.A. został wyrejestrowany jako przedsiębiorstwo z KRS 31 maja 2017 i od tej pory istnieje jedynie jako marka sprzętu produkowanego przez BSH.
Na przełomie 2016 i 2017 dokonano redukcji zatrudnienia, po negocjacjach ze związkami zawodowymi zwolnieniami objęte zostały głównie działy nieprodukcyjne. W 2018 roku przeprowadzono kolejne redukcje.
Zelmer jako marka sprzętu BSH.
31 maja 2019 roku firma BSH zadecydowała o zakończeniu produkcji małego AGD pod szyldem Zelmer, a produkty z segmentu małego AGD były od tej pory produkowane wyłącznie pod markami Bosch i Siemens, jednocześnie deklarując, że sprzedaż produktów polskiej marki będzie prowadzona do końca 2019 r. lub wyczerpania zapasów. BSH oświadcza, że będzie realizować naprawy gwarancyjne, a także pogwarancyjne małego sprzętu marki Zelmer. Pierwotnie, gdy Grupa BSH informowała o zaprzestaniu produkcji w Rogoźnicy małego sprzętu AGD z logiem „Zelmer” deklarowała, że marka „Zelmer” zostanie zachowana tylko w produkcji dużego sprzętu AGD – pralek, chłodziarko-zamrażarek, zmywarek, płyt grzewczych i piekarników i okapów, które od wielu lat produkowano poza Rzeszowem w innych polskich fabrykach BSH.
Zelmer jako marka sprzętu B&amp;B Trends.
Ostatecznie wyłączne prawo do używania znaku towarowego i nazwy (marki) „zelmer” 1 stycznia 2020 zostało sprzedane niewielkiej hiszpańskiej firmie B&amp;B Trends (bez aktywów firmy), która kupiła wyłącznie prawa do używania marki w celu wejścia z własnymi produktami na rynek wschodnioeuropejski między innymi pod marką Zelmer. Fabryki z liniami produkcyjnymi, które kiedyś należały do Zelmera, zachowało BSH produkując tam urządzenia AGD pod własnymi markami jak Bosch czy Siemens, a w wyniku wygaszenia produkcji małego AGD w byłych zakładach Zelmer własną produkcję małego AGD uruchomił w 2019 Zelmotor (były Zakład Produkcji Silników Zelmer a po 2011 główny dostawca podzespołów do produktów Zelmera i marki Zelmer).
B&amp;B Trends powstała w 2014 roku w Barcelonie i wcześniej od BSH odkupiła takie marki jak Victoria i Ufesa. B&amp;B Trends zatrudnia od 10 do 50 pracowników i produkty pod własnymi markami sprzedaje w ponad 50 krajach. Obecny właściciel zapowiedział, że produkty tej firmy pod marką Zelmer będą sprzedawane też w Polsce, a dystrybucją produktów w Polsce zajmie się firma Eurogama.

</doc>
<doc id="395350" url="https://pl.wikipedia.org/wiki?curid=395350" title="Optimus SA">
Optimus SA



</doc>
<doc id="395353" url="https://pl.wikipedia.org/wiki?curid=395353" title="Heartagram">
Heartagram



</doc>
<doc id="395358" url="https://pl.wikipedia.org/wiki?curid=395358" title="Hymn Lesotho">
Hymn Lesotho

Lesotho Fatse La Bontata Rona – hymn państwowy Lesotho przyjęty w roku 1967. Słowa napisał François Coillard, a muzykę skomponował Ferdinand-Samuel Laur.

</doc>
<doc id="395364" url="https://pl.wikipedia.org/wiki?curid=395364" title="Agnita">
Agnita

Agnita (węg. "Szentágota", niem. "Agnetheln") – miasto w Rumunii, nad rzeką Hârtibaciu, w okręgu Sybin. Liczy 10 988 mieszkańców, zajmuje około 100 km² powierzchni. Merem jest Radu Crucean.

</doc>
<doc id="395369" url="https://pl.wikipedia.org/wiki?curid=395369" title="Grupa Beskidzka GOPR">
Grupa Beskidzka GOPR

Grupa Beskidzka GOPR jedna z siedmiu grup regionalnych Górskiego Ochotniczego Pogotowia Ratunkowego. Powstała w 1952 roku, a obszarem działalności grupy jest teren Beskidu Śląskiego, Żywieckiego, Małego, zachodniej części Beskidu Średniego oraz Pasma Babiogórsko-Jałowieckiego.
Historia.
Za początek działania Grupy uznaje się datę 25 listopada 1952, kiedy to powstało Beskidzkie Ochotnicze Pogotowie Ratunkowe. Beskidzka Grupa GOPR w sezonie zimowym utrzymuje kilkadziesiąt punktów ratunkowych tzw. „dyżurek GOPR”, oraz 4 stacje ratunkowe czynne cały rok i przez całą dobę (są to stacje CSR Szczyrk, SR Klimczok, SR Hala Miziowa, SR Markowe Szczawiny). Grupa zrzesza ok. 300 czynnych ratowników.

</doc>
<doc id="395370" url="https://pl.wikipedia.org/wiki?curid=395370" title="Francesca Schiavone">
Francesca Schiavone

Francesca Schiavone (ur. 23 czerwca 1980 w Mediolanie) – włoska tenisistka, zwyciężczyni wielkoszlemowego French Open 2010 w grze pojedynczej, finalistka French Open 2011 w singlu i 2008 w grze podwójnej. W swojej karierze wygrała 8 turniejów WTA w grze pojedynczej i 7 w grze podwójnej.
Kariera.
1998–2003.
W 1998 zaczęła swoją zawodową karierę. W tym roku wygrała swój pierwszy turniej w grze podwójnej w Edynburgu w parze z Antonellą Serra Zanetti. Rok 1998 zakończyła na 295 pozycji w rankingu WTA. W roku 1999 zagrała w turnieju w Rzymie i odpadła od razu w I rundzie. Następnie odpadła w kwalifikacjach do turnieju głównego US Open Sezon 1999 zakończyła na 184 miejscu. W 2000 roku doszła do swojego pierwszego finału w grze pojedynczej, w którym przegrała z Irodą Tulyaganovą 3:6, 6:2, 3:6. Następnie brała udział w kwalifikacjach do turnieju French Open i Wimbledonu, lecz w obu przypadkach przegrała. Lecz w US Open udało jej się pierwszy raz w swojej karierze wejść do turnieju głównego w którym przegrała w III rundzie z Jeleną Dokić 6:7(4), 5:7. Sezon 2000 zakończyła na 80 miejscu. W Australian Open 2001 odpadła już w I rundzie przegrywając 6:7(8), 6:1, 4:6 z Ritą Kuti Kis. Następnie doszła do III rundy w Indian Wells i do ćwierćfinału w Rzymie Na przełomie maja i czerwca brała udział we French Open i doszła do ćwierćfinału. Następnie wygrała swój drugi turniej deblowy w Sopocie w parze z Joannette Kroger. W lipcu doszła do II rundy Wimbledonu, a w US Open odpadła w I rundzie. W turnieju w Moskwie doszła do ćwierćfinału. Sezon 2001 zakończyła na 30 miejscu. W 2002 roku doszła do III rundy w Australian Open i French Open do II rundy Wimbledonu o IV rundy US Open. W Indian Wells i Rzymie doszła do II rundy, a w Toronto do III rundy. W I rundzie odpadła w Berlinie i w Charleston. 2002 roku skończyła na 41 pozycji. W Australian Open w 2003 roku odpadła w I rundzie, we French Open odpadła w II rundzie, na Wimbledonie odpadła w III rundzie, a w US Open doszła do ćwierćfinału. W 2003 roku doszła do finału w Canberze, przegrywając z Meghann Shaughnessy 1:6, 1:6. Sezon skończyła na 20 pozycji w rankingu WTA.
2004.
W Australian Open doszła do II rundy. W marcu w Indian Wells odpadła w II rundzie, a w Rzymie doszła do ćwierćfinału. W turnieju French Open doszła do IV rundy. W maju w Warszawie wygrała swój trzeci turniej deblowy. Na Wimbledonie odpadła w II rundzie, natomiast w US Open doszła IV rundy. Na letnich igrzyskach olimpijskich w Atenach doszła do ćwierćfinału. W Moskwie natomiast odpadła w ćwierćfinale. Sezon skończyła na 19 pozycji.
2005.
W Australian Open doszła do III rundy. W marcu grała w Indian Wells i doszła do II rundy. W Rzymie doszła do ćwierćfinału. Na drugim turnieju wielkoszlemowym w sezonie we French Open odpadła w IV rundzie. W San Diego doszła do II rundy, natomiast w Zurychu doszła do ćwierćfinału. Na Wimbledonie odpadła już w I rundzie, a w US Open doszła do III rundy. W końcówce sezonu w Moskwie, na Bali i w Hasselt doszła do finału w których przegrała z Mary Pierce, Lindsay Davenport i Kim Clijsters. W turnieju w Dosze wygrała w parze z Alicią Molik turniej wygrywając w finale 6:3, 6:4 z Liezel Huber i Carą Black. W 2005 zakończyła sezon na 13 miejscu w rankingu WTA.
2006.
Sezon zaczęła znakomicie dochodząc do finału turnieju w Sydney, w którym przegrała z Justine Henin 6:4, 5:7, 5:7. W Australian Open odpadła w IV rundzie przegrywając z Kim Clijsters 5:7, 4:6. W 2006 roku razem w parze z Květą Peschke wygrały trzy turnieje w Dubaju, w Luksemburgu i w Moskwie. Natomiast w singlu doszła do dwóch finałów w Amelia Island i w Luksemburgu. W turnieju French Open przegrała w IV rundzie ze Swietłaną Kuzniecową 6:1, 4:6, 4:6. W turnieju wimbledońskim przegrała w I rundzie z Melanie South 6:3, 3:6, 4:6. Natomiast w US Open przegrała w III rundzie z Szachar Pe’er 3:6, 7:7, 6:7. Sezon zakończyła na 15 miejscu w rankingu WTA.
2007.
W 2007 roku doszła do II rundy Australian Open, Wimbledonu i US Open, natomiast we French Open doszła do III rundy. W lipcu wygrała swój pierwszy turniej w Bad Gastein pokonując w finale Yvonne Meusburger 6:1, 6:4. W turnieju w Zurychu doszła do półfinału. Sezon zakończyła na 25 miejscu.
2008.
W sezonie 2008 w Australian Open doszła do III rundy przegrywając z Justine Henin 5:7, 4:6. W turnieju French Open również odpadła w III rundzie, natomiast na Wimbledonie i w US Open dochodziła do II rundy. W Moskwie i w Montrealu odpadała już w I rundach. Na letnich igrzyskach olimpijskich w Pekinie doszła do III rundy. Sezon skończyła na 30 miejscu w rankingu WTA.
2009.
W dwóch pierwszych turniejach wielkoszlemowych sezonu odpadała już w I rundzie. Na Wimbledonie wreszcie przełamała złą passę i doszła do ćwierćfinału przegrywając z Jeleną Diemientjewą 2:6, 2:6. W turnieju w Pradze przegrała w finale z Sybille Bammer 6:7, 2:6. W US Open doszła do IV rundy pokonując po drodze jedną z faworytek Wiktoryję Azarankę 4:6, 6:2, 6:2, a przegrywając z Chinką Li Na 2:6, 2:6. W październiku w Osace doszła do finału, w którym przegrała 5:7, 1:6 z Samanthą Stosur. Następnie w Moskwie wygrała swój drugi turniej w karierze pokonując Olgę Goworcową 6:3, 6:0. Sezon zakończyła na 17 miejscu w rankingu WTA.
2010.
Sezon 2010 zaczęła od wielkoszlemowego Australian Open w którym doszła do IV rundy przegrywając z Venus Williams 6:3, 2:6, 1:6. Po tym turnieju wzięła udział w turnieju w Paryżu w którym po wygraniu I rundy bez straty gema (6:0, 6:0) przegrała w II z Lucie Šafářovą 5:7, 2:6. W Indian Wells odpadła w III rundzie przegrywając z Aravane Rezaï 7:6, 6:7, 4:6. Na turnieju w Miami również odpadła w III rundzie. W kwietniu Schiavone wygrała swój trzeci turniej w grze pojedynczej na kortach ziemnych w Barcelonie pokonując w finale swoją rodaczkę Robertę Vinci 6:1, 6:1. W Rzymie przegrała w II rundzie z Marią José Martínez Sánchez, natomiast w Madrycie doszła do III rundy przegrywając z Venus Williams. W turnieju French Open pokonując m.in. Li Na, Mariję Kirilenko, Caroline Wozniacki, Jelenę Diemientjewą, a w finale Samanthę Stosur wygrała swój pierwszy wielkoszlemowy turniej. Po paryskim turnieju awansowała na 6 pozycje w rankingu WTA. Na kortach Wimbledonu mistrzyni French Open odpadła już w I rundzie. W turnieju US Open doszła do ćwierćfinału, w którym przegrała z Venus Williams 6:7, 4:6.
2011.
Schiavone rozpoczęła sezon od udziału w Pucharze Hopmana, który zakończyła na fazie grupowej, wygrywając jeden mecz singlowy. W Sydney odpadła w pierwszej rundzie po meczu z Alisą Klejbanową. W Australian Open Włoszka awansowała do ćwierćfinału, w którym uległa najwyżej rozstawionej Caroline Wozniacki 3:6, 6:3, 6:3. W deblu nie wygrała meczu. W Pucharze Federacji odniosła jeden triumf i jedną porażkę. W Dubaju osiągnęła trzecią rundę, zaś w Dosze – drugą. W Kuala Lumpur nie wygrała meczu. W zawodach w Indian Wells i Miami zanotowała czwarte rundy. W pierwszym z turniejów przegrała z Szachar Pe’er 4:6, 6:3, 6:7(3), zaś w drugim uległa Agnieszce Radwańskiej 0:6, 2:6. W Dubaju i Indian Wells zawodniczka wygrała po jednym meczu w grze podwójnej.
Okres gry na nawierzchni ceglanej rozpoczęła od porażki z Agnieszką Radwańską w drugiej rundzie w Stuttgarcie. W Madrycie końcowym rezultatem Włoszki była trzecia runda i porażka z Bethanie Mattek-Sands, a w deblu – runda druga. W Rzymie wygrała rundę więcej, osiągającym tym samym ćwierćfinał. W nim lepsza okazała się Samantha Stosur. Kolejnym wynikiem Schiavone był półfinał w Brukseli, gdzie pokonała bez straty seta trzy nierozstawione tenisistki, aby ulec liderce światowych list, Caroline Wozniacki. French Open zakończył się dla zawodniczki finałem, jednakże nie obroniła ona tytułu. W drodze do meczu mistrzowskiego straciła dwa sety, natomiast w ostatnim pojedynku uległa Li Na 4:6, 6:7(0).
Rozgrywki na trawie w Eastbourne zakończyła na porażce z Agnieszką Radwańską w drugiej rundzie zawodów. Na Wimbledonie zanotowała trzecią rundę, przegrywając w niej 6:3, 4:6, 9:11 z Tamirą Paszek. W deblu ponownie nie wygrała meczu.
W Toronto Schiavone została pokonana w trzeciej rundzie przez Lucie Šafářovą 3:6, 3:6. Taki sam rezultat powtórzyła w Cincinnati, lecz tym razem lepsza okazała się Jelena Janković. W grze podwójnej partnerowała jej Andrea Petković, ale ich pierwszy mecz zakończył się porażką. W New Haven pokonała dwie Rumunki Alexandrę Dulgheru i Monikę Niculescu, oddając im po trzy gemy. Do półfinału awansowała dzięki walkowerowi Anabel Mediny Garrigues. W meczu o finał ponownie zwyciężyła Wozniacki. Podczas US Open rozegrała cztery mecze, w tym trzy trzysetowe. W czwartej rundzie nie sprostała Anastasiji Pawluczenkowej. W deblu wygrała jeden mecz, zaś drugi para oddała walkowerem.
Pierwszy mecz w Seulu zakończył się triumfem Wiery Duszewiny w dwóch setach. W grze podwójnej razem z Maríą José Martínez Sánchez mecz ćwierćfinałowy poddały walkowerem. W Pekinie Włoszka wygrała z Bojaną Jovanovski, ale w kolejnym meczu uległa Dominice Cibulkovej 2:6, 2:6. W ostatnim turnieju w sezonie – w Moskwie – przegrała w swoim pierwszym meczu z Kaią Kanepi 4:6, 7:5, 6:7(7).
2012.
Sezon rozpoczęła od półfinału w Brisbane. Rozstawiona z numerem trzecim wygrała w ćwierćfinale z Jeleną Janković 5:7, 7:6(2), 6:3, lecz w meczu o finał przegrała z nierozstawioną Kaią Kanepi 3:6, 0:6. W Sydney i Australian Open przegrała już w drugiej rundzie – odpowiednio z Danielą Hantuchovą 5:7, 1:6 i Rominą Oprandi 4:6, 3:6.
Podczas turniejów w Doha i Dubaju przegrała w pierwszych meczach – z Yaniną Wickmayer 6:7(4), 4:6 i Aną Ivanović 1:6, 5:7. Podczas Indian Wells w meczu trzeciej rundy z Lucie Šafářovą skreczowała po przegraniu pierwszego seta 2:6. W Miami i Barcelonie ponownie przegrała w pierwszym meczu, tym razem z Ksieniją Pierwak 4:6, 6:4, 5:7 i Olgą Hawarcową 4:6, 3:6. Porażki w pierwszych meczach zanotowała również w ważnych turniejach w Madrycie i Rzymie – porażki z Varvarą Lepchenko 4:6, 7:6(8), 3:6 i Jekatieriną Makarową 3:6, 4:6.
Pod koniec maja Schiavone mogła się „pochwalić” bilansem w sezonie 8-14. Wówczas przystąpiła do turnieju w Strasburgu, w którym została rozstawiona z numerem drugim. Wreszcie zagrała na miarę oczekiwań i po zwycięstwie 6:4, 6:4 w finale nad Alizé Cornet osiągnęła swój piąty triumf turniejowy WTA. Tydzień później broniła finału we French Open, lecz już w trzeciej rundzie przegrała z Varvarą Lepchenko 6:3, 3:6, 6:8. Porażka kosztowała Włoszkę spadek w rankingu z 12. na 27. miejsce.
Miesiąc później wystąpiła w wielkoszlemowym Wimbledonie, w którym przegrała w czwartej rundzie z obrończynią tytułu Petrą Kvitovą 6:4, 5:7, 1:6. Podczas Letnich Igrzysk Olimpijskich w Londynie przegrała już w drugim meczu z Wierą Zwonariową 3:6, 3:6.
Do końca sezonu wygrała już tylko jeden mecz – podczas turnieju w Tokio pokonała Jarosławę Szwiedową 4:6, 7:6(4), 6:4, by w drugiej rundzie ulec Samancie Stosur 6:4, 2:6, 5:7. We wszystkich pozostałych pięciu turniejach do końca sezonu przegrała w pierwszych meczach. Sezon zakończyła na 35. miejscu w rankingu oraz z bilansem zwycięstw 22-25.
2017.
Po przegraniu pierwszej rundy w turnieju Hobart Francesca Schiavone oświadczyła, że 2017 jest jej ostatnim rokiem w karierze zawodowej. Włoszka została pokonana przez Janę Fett 3:6, 2:6.
2018.
Swój ostatni mecz w zawodach cyklu WTA Tour rozegrała w lipcu w Gstaad, gdy przegrała w pierwszej rundzie z Samanthą Stosur 3:6, 2:6. Podczas US Open ogłosiła zakończenie kariery.
Jak poinformowała rok później, przerwanie kariery i zniknięcie z udziału w życiu publicznym spowodowane było nowotworem złośliwym.

</doc>
<doc id="395380" url="https://pl.wikipedia.org/wiki?curid=395380" title="Otto Magnus von Stackelberg">
Otto Magnus von Stackelberg

Otto Magnus von Stackelberg (ros. Отто Магнус фон Штакельберг, ur. 1736, zm. 1800) – dyplomata rosyjski, poseł w Madrycie (1767–1771), w latach (1772–1790) rosyjski poseł nadzwyczajny i minister pełnomocny w Rzeczypospolitej w latach 1772–1775, ambasador rosyjski w Rzeczypospolitej w 1775 roku.
W czasie pełnienia służby w Rzeczypospolitej kierował pracami Rady Nieustającej, organu rządowego utworzonego wg jego projektu na wzór szwedzkiej Rady Państwa. Jego synem był dyplomata Gustav von Stackelberg (1776–1850).
Przedstawiciel dyplomatyczny w Polsce 1772-1790.
Przeprowadził ratyfikację I rozbioru Polski na Sejmie Rozbiorowym 1773-1775. W 1773 został kawalerem Orderu Świętego Stanisława. Po narzuceniu I Rzeczypospolitej gwarancji ustrojowych w 1775 roku, Stackelberg stał się faktycznym współrządcą państwa. Wszystkie decyzje króla Stanisława Augusta Poniatowskiego były uprzednio z nim konsultowane i przez niego zatwierdzane. Dyplomata rosyjski miał przemożny wpływ na rozdawanie urzędów, od jego decyzji zależało m.in. nadanie orderów Orła Białego i Świętego Stanisława.
Odwołany za nieskuteczne przeciwdziałanie reformom Sejmu Czteroletniego, zakończył swoją karierę jako poseł w Szwecji (1791-1793).
W 1780, działając w porozumieniu z nuncjuszem apostolskim Janem Andrzejem Archettim, doprowadził do przekupienia posłów i odrzucenia projektu kodyfikacji prawa, zawartego w Kodeksie Zamoyskiego.
Od 1783 należał do polskiej loży masońskiej Bouclier du Nord.
W 1773 król Stanisław August Poniatowski nadał mu Order Orła Białego.
1791-1793 ambasador w Szwecji.
W roku 1792 Stackelberg i ambasador Hiszpanii w Sztokholmie Ignacio Maria del Corral y Aguirre zaproponowali, by rozmowy w sprawie utworzenia koalicji przeciw rewolucjonistom francuskim, przenieść do szwedzkiej stolicy, ponieważ „mózgiem” całego projektu był król Szwecji Gustaw III.

</doc>
<doc id="395383" url="https://pl.wikipedia.org/wiki?curid=395383" title="Mostki (powiat skarżyski)">
Mostki (powiat skarżyski)

Mostki – wieś w Polsce położona w województwie świętokrzyskim, w powiecie skarżyskim, w gminie Suchedniów.
W latach 1975–1998 miejscowość należała administracyjnie do województwa kieleckiego.
Mostki są punktem początkowym czarnego szlaku rowerowego prowadzącego do Skarżyska-Kamiennej.
Przez wieś przechodzi zielony szlak turystyczny ze Skarżyska-Kamiennej na Wykus.
Wierni Kościoła rzymskokatolickiego należą do parafii Zesłania Ducha Świętego w Parszowie.
Położenie.
Wieś Mostki leży w północnej części województwa świętokrzyskiego, w powiecie skarżyskim, gmina Suchedniów. Położona jest nad rzeką Żarnówką, prawym dopływem rzeki Kamiennej, pośród lasów Puszczy Świętokrzyskiej. Przez wieś prowadzi droga Suchedniów – Parszów.
Historia.
Według Słownika geograficznego Królestwa Polskiego z roku 1885, Mostki stanowiły wieś nad rzeką Kaczką w ówczesnym powiecie iłżeckim, gminie Wielka Wieś, parafii Wąchock, odległe 32 wiorsty od miasta powiatowego Iłży.
Według spisu miast, wsi i osad Królestwa Polskiego w roku 1827 była to wieś rządowa z 23 domami i 181 mieszkańcami.
W roku 1885 było tu 46 domów 315 mieszkańców 523 mórg ziemi włość, i 3 morgi rządowe.
Wielki piec wzniesiony był w Mostkach 1759 przez biskupów krakowskich, do których dóbr Mostki należały. Zakłady te wraz z dobrami przeszły do rządu w roku 1815. W 1875 roku wytapiano tu 60 629 pudów surowca.
Wykaz fabryk żelaza w Królestwie Polskim m roku 1823.
Ekonomia suchedniowska / Obwód opatowski:
Opis.
Dom Kultury w Mostkach ma swą siedzibę w dworku pamiętającym czasy Stanisława Staszica i wielkiej prosperity Staropolskiego Okręgu Przemysłowego. Mostki okala las, a poniżej wzniesienia, na którym usytuowany jest DK, znajduje się zasobny w ryby, spiętrzony zabytkowym jazem, zbiornik wodny (czystej wody) zbudowany na strudze Żarnówce, która przecina kilkukilometrową dolinkę łącząc swe wody z Kamienną.
Dojazd.
Dogodny dojazd drogowy i kolejowy z kierunku Warszawy, Łodzi, Krakowa, Katowic i Ostrowca Świętokrzyskiego.
Dojazd samochodem:
od głównej drogi nr 7 w Suchedniowie należy skręcić w kierunku Starachowic i Ostrowca Świętokrzyskiego ok. 3–4 km. Wiejski Dom Kultury w Mostkach znajduje się po prawej stronie za zalewem na z dala widocznym wzgórzu, otoczony starymi drzewami.
Dojazd PKP:
do Skarżyska Kamiennej, następnie autobusem podmiejskim nr 2 około 15 min. Należy wysiąść „nad zalewem w Mostkach”.

</doc>
<doc id="395386" url="https://pl.wikipedia.org/wiki?curid=395386" title="Apolinary Wnukowski">
Apolinary Wnukowski

Apolinary Wnukowski (ur. 23 lipca 1848 w Chocimiu, zm. 4 czerwca 1909 w Petersburgu) – polski duchowny katolicki, arcybiskup mohylewski. 
Życiorys.
Kształcił się w Kamieńcu Podolskim, Żytomierzu i Petersburgu. Kapłanem został w 1872. Był profesorem, a następnie rektorem seminarium w Żytomierzu. 
Biskup płocki od 20 kwietnia 1904 do 29 listopada 1908. Z Płocka przeniesiony został na arcybiskupstwo mohylewskie. Mianowany na stanowisko arcybiskupa mohylewskiego (metropolity wszystkich kościołów katolickich w Rosji) 23 listopada 1908, które to pełnił do 21 maja 1909. Odznaczony Orderem Św. Włodzimierza III klasy. 
Choć zmarł w Petersburgu, to pochowany został na cmentarzu w Żytomierzu w dniu 11 czerwca 1909.

</doc>
<doc id="395389" url="https://pl.wikipedia.org/wiki?curid=395389" title="Hymn Madagaskaru">
Hymn Madagaskaru

Ry Tanindrazanay malala ô („O nasz ukochany kraju rodzinny”) – hymn państwowy Madagaskaru. Został on przyjęty w 1958 roku. Słowa napisał Pasteur Rahajason, a muzykę skomponował Norbert Raharisoa.

</doc>
<doc id="395393" url="https://pl.wikipedia.org/wiki?curid=395393" title="CD Projekt Red">
CD Projekt Red

CD Projekt Red (zapisywane jako CD PROJEKT RED) – polski producent gier komputerowych, założony w 2002 roku jako spółka zależna CD Projektu (pierwszej spółki o tej nazwie, w późniejszym okresie pod nazwą CDP). Studio należało do holdingu CDP Investment, połączonego później z przedsiębiorstwem Optimus. Siedziba znajdowała się w Warszawie. W ramach późniejszych licznych przekształceń spółki-matki, CD Projekt Red stało się oddziałem prawnie będącym częścią CD Projekt SA (do listopada 2012 CD Projekt Red SA).
Historia.
Od września 2003 zespół odpowiedzialny za tworzenie gier rozpoczął prace nad pierwszym projektem – grą fabularną "Wiedźmin". Po premierze w 2007 roku stała się ona najczęściej kupowaną grą w Polsce. W lutym 2008 CD Projekt kupił większość akcji producenta gier Metropolis Software i ogłosił, że następna gra przedsiębiorstwa zostanie stworzona we współpracy z CD Projekt Red i będzie nosić tytuł "They". Jednak prace nad grą "They" zostały wstrzymane, ponieważ przedsiębiorstwo skoncentrowało się na tworzeniu kontynuacji "Wiedźmina" – ', którego premiera miała miejsce 17 maja 2011. Kolejną produkcją przedsiębiorstwa była trzecia i ostatnia część przygód wiedźmina Geralta – '. Gra została wydana 19 maja 2015 roku. W 2022 roku przedsiębiorstwo postanowiło przekazać milion zł na wsparcie poszkodowanych w wyniku inwazji Rosji na Ukrainę. W marcu tego samego roku poinformowano, że w produkcji znajduje się kolejna gra z cyklu "Wiedźmin".

</doc>
<doc id="395396" url="https://pl.wikipedia.org/wiki?curid=395396" title="Alba Iulia">
Alba Iulia

Alba Iulia (starorum. "Bălgrad"; ; , ; , od 1711 "Karlsburg"; polska nazwa nieodmienna) – miasto w Siedmiogrodzie (Rumunia), stolica okręgu Alba. Leży nad Maruszą. Liczy 58 681 mieszkańców (2011).
W mieście znajduje się stacja kolejowa Alba Iulia.
Historia.
Miasto było ważnym centrum politycznym, ekonomicznym i społecznym Dacji. Pod nazwą Apulon zostało wspomniane przez starożytnego greckiego geografa, Ptolemeusza. Gdy południowa część Dacji stała się częścią Imperium rzymskiego, miasto zostało stolicą Dacji Apulensis, znane było jako Apulum. Apulum było jednym z największych centrów rzymskiej Dacji. Stacjonował tu XIII Legion.
W IX wieku miasto jest znane jako Bălgrad („Biała Cytadela”). Węgierskie źródła wspominają władcę o imieniu Geula/Gyyla/Jula, który zdobył miasto i uczynił je stolicą swojego księstwa w X wieku. Następnie ustanowiono biskupstwo katolickie Siedmiogrodu (1009) po przyjęciu chrztu przez króla Węgier – Stefana I. Pierwsza katedra została zbudowana w XI wieku. W 1442 roku Jan Hunyady, wojewoda siedmiogrodzki wykorzystał cytadelę do przygotowań do głównej bitwy z Turkami. Katedra została rozbudowana za jego czasów i stała się miejscem jego pochówku.
Jako "Gyulafehérvár" Alba Iulia stała się stolicą Siedmiogrodu w 1541 roku, za Jana Zápolyi oraz Izabeli Jagiellonki. Status ten utrzymała do roku 1690.
W listopadzie 1599 roku Michał Waleczny, wojewoda Wołoszczyzny wkroczył do Alba Iulia w następstwie swojego zwycięstwa w bitwie pod Şelimbărem i został władcą Siedmiogrodu. W 1600 roku Michał przejął kontrolę nad Mołdawią i rządził tymi trzema krajami do swojej śmierci w 1601 roku, zamordowany przez agentów Giorgio Basty. Osiągnięcie Michała ma historyczne znaczenie dla Rumunów, ponieważ oznacza pierwsze zjednoczenie trzech rumuńskich krajów: Wołoszczyzny, Mołdawii i Siedmiogrodu.
Podczas panowania księcia Gabriela Bethlena w mieście założono Akademię. Po pokoju karłowickim w 1699 Alba Iulia znalazła się w granicach monarchii Habsburgów. Późniejsze ważne dla rozwoju miasta wydarzenia to powstanie biblioteki w XVIII wieku oraz zbudowanie linii kolejowej w wieku XIX.
W 1918 roku dziesiątki tysięcy Rumunów (dokładna liczba jest przedmiotem sporów węgierskich i rumuńskich historyków) zebrały się w Alba Iulia 1 grudnia, obchodzonego dziś jako Dzień Niepodległości Rumunii, by usłyszeć proklamację przyłączenia Siedmiogrodu do Rumunii. W 1922 roku Ferdynand I został symbolicznie ukoronowany na króla Rumunii w Alba Iulia, co stanowiło nawiązanie do dokonania Michała Walecznego.
Gospodarka.
W Alba Iulia rozwinął się przemysł maszynowy, metalowy, skórzany, obuwniczy, spożywczy oraz materiałów budowlanych.
Zwiedzanie.
Główne centrum historyczne Alba Iulia to miasto górne, rozwijane intensywnie przez cesarza Karola VI. Habsburgowie przemianowali miasto na Karlsburg dla uczczenia Karola. Zamek górnego miasta – imponujące założenie w stylu vaubanowskim – został zbudowany w latach 1716–1735, w obrębie twierdzy znajdują się m.in. dwie katedry (średniowieczna katolicka i XX-wieczna prawosławna) i Batthyaneum – biblioteka, w której znajdują się rzadkie manuskrypty, zbudowana w 1794.
Katedra św. Michała.
Pierwszą świątynią na miejscu dzisiejszej katedry była murowana rotunda wzniesiona zapewne w X w. Ta została zastąpiona w XI w. przez murowaną romańską bazylikę, która została zniszczona podczas najazdu mongolskiego w 1241. Po tej katastrofie, w drugiej połowie XIII w. zbudowano obecną, późnoromańską (z elementami gotyku) katedrę. W XIV w. dokonano jej pierwszej przebudowy, wznoszono też jeszcze wieżę (ukończoną ostatecznie w XVII w.) oraz niewielki szczyt fasady zachodniej (XVIII w.). W XVI i XVII w. katedra znajdowała się w rękach protestanckich (katolicy odzyskali ją po pokoju karłowickim).
Katedra jest jednym z najcenniejszych zabytków Siedmiogrodu. Została zbudowana na planie krzyża łacińskiego, jako trójnawowa bazylika z transeptem. Zachodnia fasada posiada tylko jedną wieżę, południową (północnej nie wybudowano). Od północy przylega do kościoła renesansowa kaplica Lazoniusa z początku XVI w. Patrona świątyni przedstawia płaskorzeźba romańska z XIII w. W południowej nawie świątyni znajdują się groby przedstawicieli wybitnego węgierskiego rodu Hunyadych, m.in. Jana Hunyadyego, wojewody siedmiogrodzkiego, oraz jego syna Władysława. W kaplicy Królewskiej znajdują się nagrobki Izabeli, córki Zygmunta Starego, oraz jej syna Jana Zygmunta Zapolyi, księcia siedmiogrodzkiego.
Demografia.
Skład etniczny według spisu z 2011 roku:

</doc>
<doc id="395397" url="https://pl.wikipedia.org/wiki?curid=395397" title="Dachowa (województwo mazowieckie)">
Dachowa (województwo mazowieckie)

Dachowa – wieś w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="395398" url="https://pl.wikipedia.org/wiki?curid=395398" title="Dachowa (województwo wielkopolskie)">
Dachowa (województwo wielkopolskie)

Dachowa – wieś w Polsce, położona w województwie wielkopolskim, w powiecie poznańskim, w gminie Kórnik.
W latach 1975–1998 miejscowość administracyjnie należała do województwa poznańskiego.
Wieś szlachecka położona była w 1580 roku w powiecie poznańskim województwa poznańskiego.

</doc>
<doc id="395399" url="https://pl.wikipedia.org/wiki?curid=395399" title="Sekhmet">
Sekhmet



</doc>
<doc id="395400" url="https://pl.wikipedia.org/wiki?curid=395400" title="Dalekie (województwo świętokrzyskie)">
Dalekie (województwo świętokrzyskie)

Dalekie – wieś sołecka w Polsce położona w województwie świętokrzyskim, w powiecie włoszczowskim, w gminie Moskorzew.
W latach 1975–1998 miejscowość administracyjnie należała do województwa częstochowskiego.
Położona 3 km na zachód od Moskorzewa, 5,5 km na wschód od Szczekocin, 28 km na południe od Włoszczowy, 69 km na południowy zachód od Kielc.
Wieś leży przy drodze krajowej nr 78, z Moskorzewa do Szczekocin.
Historia.
Wieś została założona w drugiej połowie XIX w. w drodze wykupu części folwarku należącego do hrabiów Potockich, tj. zlokalizowanej tam wcześniej owczarni i otaczających ją terenów. W skład Towarzystwa zakładającego wieś, obok rodziny Jana Szweja, wchodziły rodziny Nowaków, Szatanów oraz Wojsławów. Miejscowość wymienia Słownik geograficzny Królestwa Polskiego z roku 1880, jako osadę w gminie Moskorzew, parafii Goleniowy.
Według spisu powszechnego z roku 1921 miejscowość Dalekie wówczas kolonia posiadała 15 domów i 99 mieszkańców.

</doc>
<doc id="395401" url="https://pl.wikipedia.org/wiki?curid=395401" title="Dalewo (województwo wielkopolskie)">
Dalewo (województwo wielkopolskie)

Dalewo (niem. "Bruchtal") – wieś w województwie wielkopolskim, w powiecie śremskim, w gminie Śrem. Położona jest na Pojezierzu Krzywińskim, nad zachodnim brzegiem móreckiego jeziora. Większość zabudowań mieści się wzdłuż drogi do Mełpina (4068) oraz przy bezimiennych ulicach dochodzących. Przez wieś przebiega również droga wojewódzka nr 432 (Leszno – Września) około 11. kilometra od centrum Śremu.
Historia.
Dalewo założone zostało prawdopodobnie na przełomie XI i XII wieku, kiedy podlegało setnikowi z miejscowości Kuszkowo pod Krzywiniem. Około roku 1230 po raz pierwszy nazwę wsi w formie "Daleuo" wymieniono w dokumencie, jaki miał wydać Władysław III Laskonogi. Przez wieki wchodziła ona w skład majątku Benedyktynów z Lubinia, pod koniec XVI wieku leżała w powiecie kościańskim województwa poznańskiego. 
Wieś Daliewo położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Dalewo należała do wsi większych w ówczesnym pruskim powiecie Kosten rejencji poznańskiej. Dalewo należało do majątku Jerka, którego właścicielem był wówczas (1846) rząd pruski w Berlinie (w Jerce znajdował się urząd pruski). W skład majątku Jerka wchodziło łącznie 16 wsi. Według spisu urzędowego z 1837 roku Dalewo liczyło 292 mieszkańców, którzy zamieszkiwali 32 dymów (domostw).
W latach 1975–1998 miejscowość administracyjnie należała do województwa poznańskiego.
Atrakcje turystyczne.
Zabytkiem prawnie chronionym jest:
Pozostałymi obiektami z gminnej ewidencji zabytków są:
Świątkami przydrożnymi oprócz wymienionych kapliczek są figury Matki Boskiej Różańcowej z 1919 w parku plebanii oraz z 1980 w przeszklonej niszy wbudowanej w budynek mieszkalny, figura św. Floriana na ścianie budynku Ochotniczej Straży Pożarnej oraz trzy krzyże przydrożne.

</doc>
<doc id="395402" url="https://pl.wikipedia.org/wiki?curid=395402" title="Dalewo (powiat stargardzki)">
Dalewo (powiat stargardzki)

Dalewo – wieś w Polsce położona w województwie zachodniopomorskim, w powiecie stargardzkim, w gminie Marianowo, przy drodze krajowej nr 20 Stargard - Szczecinek - Gdynia, położona 6 km na zachód od Marianowa (siedziby gminy) i 10 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
Liczba ludności: 360 osób
Swoją siedzibę ma tutaj klub sportowy „Orkan Dalewo” (A-klasa piłki nożnej).
Na wzgórzu ruiny gotyckiego kościoła z XIV w. otoczone murkiem z dwiema bramami z tego samego okresu. 
Zobacz też: Dalewo

</doc>
<doc id="395403" url="https://pl.wikipedia.org/wiki?curid=395403" title="Dalków (województwo dolnośląskie)">
Dalków (województwo dolnośląskie)

Dalków (niem. "Dalkau") – wieś w Polsce położona w województwie dolnośląskim, w powiecie polkowickim, w gminie Gaworzyce.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
Nazwa miejscowości wywodzi się od polskiego słowa "daleko". Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą zanotowaną nazwę miejscowości wymienia "Dalkow" podając jej znaczenie "Fernsichtort" czyli po polsku "Daleko leżącą wieś".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Dalcowo".
Zabytki.
Do wojewódzkiego rejestru zabytków wpisane są:

</doc>
<doc id="395404" url="https://pl.wikipedia.org/wiki?curid=395404" title="Dalków (województwo łódzkie)">
Dalków (województwo łódzkie)

Dalków – wieś w Polsce położona w województwie łódzkim, w powiecie piotrkowskim, w gminie Czarnocin.
Wieś kapituły katedralnej krakowskiej w powiecie brzezińskim województwa łęczyckiego w końcu XVI wieku. W latach 1975–1998 miejscowość administracyjnie należała do województwa piotrkowskiego.
Historia.
Wymienia się wieś już lustracjach z XV wieku. Wieś Dalków należała do parafii Czarnocin, a dziesięcinę oddawała kościołowi w Niesułkowie z nadania arcybiskupa Jarosława Skotnickiego. Istniała więc osada już w pierwszej połowie XIV wieku. Oprócz zwykłych czynszów płacili kmiecie dalkowscy na korzyść kasztelana Konarskiego po 4,50 grosza od łana rocznie na równi z włościami Wiskitna i Kurowic. Czynsz ten jednak zniesiony został w 1535 roku.
Zobacz też: Dalków, Dalkowo

</doc>
<doc id="395405" url="https://pl.wikipedia.org/wiki?curid=395405" title="Damiany (województwo mazowieckie)">
Damiany (województwo mazowieckie)

Damiany – wieś w Polsce położona w województwie mazowieckim, w powiecie ostrołęckim, w gminie Czerwin.
Wierni kościoła rzymskokatolickiego należą do parafii Trójcy Przenajświętszej w Czerwinie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwało 158 osób w 29 budynkach mieszkalnych. Miejscowość należała do parafii rzymskokatolickiej w m. Czerwin. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="395406" url="https://pl.wikipedia.org/wiki?curid=395406" title="Alba Julia">
Alba Julia



</doc>
<doc id="395407" url="https://pl.wikipedia.org/wiki?curid=395407" title="Damiany (województwo świętokrzyskie)">
Damiany (województwo świętokrzyskie)

Damiany – wieś sołecka w Polsce położona w województwie świętokrzyskim, w powiecie włoszczowskim, w gminie Moskorzew.
Położona 3 km na zachód od Moskorzewa, 33 km na południe od Włoszczowy, 63 km na południowy zachód od Kielc i 23 km na południowy zachód od Jędrzejowa.
W latach 1975–1998 miejscowość administracyjnie należała do województwa częstochowskiego.
Przez miejscowość przebiega droga krajowa 78 z Chmielnika do przejścia granicznego w Chałupkach.
Historia.
Historyczna wieś Damianowy dziś Damiany 11 km na NE od Szczekocin.
1376 - Damianow, 1400 - Damianow Lubvchowi, 1417 - Lubechow Damianovi, 1422 - tres ville Lubochowy (to jest Damiany, Lubachowy i Wygnanów), 1490 - Damyanovy, 1498 - Damianovi, 1581 - Lubochowe Damianow,
Wieś położona historycznie w roku 1581 w powiecie lelowskim i parafii Dzierzgów 

</doc>
<doc id="395408" url="https://pl.wikipedia.org/wiki?curid=395408" title="Danków (województwo lubuskie)">
Danków (województwo lubuskie)

Danków (niem. "Tankow") – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie nad Jeziorem Wielgim (Dankowskim) i Jeziorem Kinołęka (Dankowskim Małym), przez które przepływa rzeka Pełcz. Przez wieś przebiega droga wojewódzka nr 156.
W latach 1975–1998 miejscowość administracyjnie należała do województwa gorzowskiego.
Historia.
Pierwsze zapisy historyczne o Dankowie są datowane na 1300, w XIV wieku miejscowość była określana jako miasto. Mimo to Danków nigdy nie posiadał praw miejskich oraz nie posiadał umocnień typowych dla osad typu miejskiego. W zapisach z 1380 odnotowano istnienie w Dankowie zamku, umocnień ziemnych (podwójnych wałów z ok. 1347), a osada posiadała wiele cech małego miasta, które miało strategiczne znaczenie dla Nowej Marchii. W kronikach zachowały się zapisy poświadczające mający miejsce w XIV w. wieloletni spór rycerza pochodzącego z Łużyc z krzyżakami. Tereny Nowej Marchii należały do Luksemburgów, którzy oddali zamiast wraz z zamkiem rodowi Vorbotów z Mogulicz na Morawach, a chodzi o Wierzbiętę ze Smogulca Polskiego. Po 11 latach majątek został przejęty przez książęcego marszałka Ottona von Kittlitz, który pochodził z Łużyc. W 1402 Nowa Marchia przeszła pod władzę zakonu krzyżackiego, z którym von Kittlitz od początku miał zatarg. Za rycerzem stanęli Luksemburgowie, co wywołało wieloletnie procesy sądowe, zatargi i potyczki. W końcu pod naciskiem zakonu krzyżackiego rycerz ustąpił i oddał swoją majętność krzyżakom.
Krzyżacy przejęli Danków w 1452, w późniejszych latach miejscowość wielokrotnie zmieniała właścicieli. Rozwój Dankowa był hamowany przez liczne pożary, do czasów obecnych nie zachowały się żadne ślady istnienia zamku ani umocnień ziemnych.
Od 1465 do 1788 Danków znajdował się w ręku rodu von Papstein, następnie von Bock, a od 1793 von Massow. W 1820 Danków przejęła rodzina von Brandt, stawiając tu pałac, folwark i kościół oraz mauzoleum.
Ostatnim niemieckim właścicielem był joannita Wichard von Alvensleben, zarządzający majątkiem od 1929 do 1939.
Zabytki.
Do wojewódzkiego rejestru zabytków wpisany jest:
inne zabytki:
Miejscowy pałac powstał z inicjatywy kanonika Camillusa von Brandta w latach 30. XIX wieku. Było to dwukondygnacyjne, murowane założenie z reprezentacyjnymi wejściami od strony dziedzińca i parku oraz dwiema wieżami. Budynek zdobiły przedstawienia heraldyczne oraz dekorowane gzymsy i opaski okienne. W pałacu urządzono wielką salę balową z galerią siedemnastowiecznych mistrzów i okazałą bibliotekę. Obok zbudowano istniejącą do dziś oranżerię, a w latach 50. XIX w. przylegający do pałacu folwark. Obiekt zniszczono, a następnie rozebrano po II wojnie światowej. 
Do parku przylegał kościół, połączony z pałacem za pomocą alei, co miało ułatwiać właścicielom dotarcie do świątyni.
Nieopodal miejscowości zachowane pozostałości mauzoleum, wzniesionego około 1859 roku w związku ze śmiercią właściciela i ordynata dóbr dankowskich, kanonika berlińskiego Gustava Erdmanna Kamila von Branda. Na ścianie frontowej obiektu rozeta, niżej zniszczone, drewniane drzwi. W ścianach bocznych okna. Znajdujące się tu sarkofagi członków rodu zostały rozkradzione; szczątki zbezczeszczono, a trumny wrzucono do pobliskiego jeziora. 

</doc>
<doc id="395409" url="https://pl.wikipedia.org/wiki?curid=395409" title="Danków (województwo śląskie)">
Danków (województwo śląskie)

Danków – wieś w Polsce położona w województwie śląskim, w powiecie kłobuckim, w gminie Lipie.
Danków uzyskał lokację miejską przed 1283 rokiem, zdegradowany przed 1400 rokiem. Do 1939 roku w powiecie częstochowskim, 1939–1945 w blachowieńskim, 1945-1952 ponownie w częstochowskim, 1952-1975 w kłobuckim.
W latach 1975–1998 miejscowość administracyjnie należała do województwa częstochowskiego.
Położenie.
Wieś położona jest na lewym brzegu Liswarty. Przed regulacją rzeka tworzyła tutaj rozległe rozlewisko.
Historia.
Teren ten zamieszkiwany był już w czasach prehistorycznych. Pierwsza wzmianka o miejscowości, położonej w historycznej Wielkopolsce na granicy z Małopolską, pochodzi z 1217 roku – zawarto tam wtedy tzw. układ w Dankowie między rywalizującymi wcześniej ze sobą książętami Leszkiem Białym, Henrykiem Brodatym i Władysławem Laskonogim. 16 października 1267 odbył się w grodzie w Dankowie synod prowincjonalny, zwołany przez arcybiskupa gnieźnieńskiego Janusza. Pierwsza wzmianka o parafii św. Stanisława w Dankowie pochodzi z 1419, ale uważa się, że powstała ona już w XIII wieku. Od XV wieku wieś była własnością szlachecką – rodu Hinczów herbu Działosza, następnie od 1478 Kobylańskich herbu Grzymała, od połowy XVI wieku Warszyckich herbu Abdank. Właściciel Dankowa Stanisław Warszycki gościł króla Zygmunta III Wazę podczas rokoszu Zebrzydowskiego. Inny Stanisław Warszycki drogą układów uchronił zamek w Dankowie przed Szwedami w 1655, wspomagając jednocześnie obronę Jasnej Góry. On też zbudował po 1632 ufortyfikowany zamek w Dankowie, a w jego obrębie także nowy kościół. Później Danków należał do Ponińskich herbu Łodzia. W XIX wieku zadłużone dobra dankowskie przejął Joachim Kempner. Po 1823 opuszczony zamek popadł w ruinę i do połowy XIX wieku rozebrano zabudowę wewnątrz wałów.
Zabytki.
Zamek.
Zamek bastionowy z XV/XVII wieku, obecnie w ruinie. Prawdopodobnie pierwszy murowany zamek powstał w XV wieku w miejscu wcześniejszego drewnianego gródka na prawym brzegu Liswarty, a w XVI wieku przebudowano go na rezydencję szlachecką, wznosząc też w pobliżu kościół. W 1607 roku podczas Rokoszu Zebrzydowskiego w zamku przebywał przez trzy miesiące król Zygmunt III Waza. Po roku 1632 zamek i kościół został otoczony nowoczesnymi fortyfikacjami bastionowymi przez Stanisława Warszyckiego, późniejszego kasztelana krakowskiego. Zamek ten nie był zajęty przez Szwedów w czasie Potopu. W 1657 roku przebywał na zamku król Jan Kazimierz Waza. W XVIII wieku przeszedł w ręce Pociejów, a potem Wesslów. W 1756 r. zamek był jeszcze zamieszkały, lecz w 1767 r. prawie całkowicie spłonął od pioruna, w związku z czym został opuszczony.
W 1823 roku zamek był już opisywany jako ruina. W 2 połowie XIX wieku miejscowy ksiądz rozebrał prawie cały zamek. Do dzisiaj przetrwały jedynie wały ziemne oblicowane murem, prostokątna ruina budynku z kamienia (koło kościoła) nazywanego „Domem kasztelanowej”, pozostałości fos, ruina bramy, owalny ślad ziemny w południowo-wschodniej części majdanu (mogła tu stać samotna wieża) oraz część muru od strony północno-wschodniej z przejściem pod wałami. Do tej pory nie wiadomo, w którym dokładnie miejscu znajdował się wcześniejszy zamek gotycko-renesansowy.
Kościół św. Stanisława.
Kościół pochodzi z 1550 roku. W konstrukcji wyróżnić można cztery renesansowe portale. Znajduje się tu renesansowy nagrobek Andrzeja Warszyckiego (zm. 1615). Kościół należy do parafii św. Stanisława Biskupa Męczennika w Dankowie.

</doc>
<doc id="395410" url="https://pl.wikipedia.org/wiki?curid=395410" title="Danków (województwo świętokrzyskie)">
Danków (województwo świętokrzyskie)

Danków – wieś w Polsce położona w województwie świętokrzyskim, w powiecie kieleckim, w gminie Daleszyce.
Wieś wchodzi w skład sołectwa Danków-Wójtostwo, które w 2021 liczyło 487 mieszkańców.
W latach 1975–1998 miejscowość administracyjnie należała do województwa kieleckiego.
W latach 30. XX w. przez wieś przebiegała trasa kolejki z Kielc do Złotej Wody k. Łagowa.

</doc>
<doc id="395411" url="https://pl.wikipedia.org/wiki?curid=395411" title="Jerzy Józef Szembek">
Jerzy Józef Szembek

Jerzy Józef Elizeusz Szembek (ur. 14 czerwca 1851 w Ujściu, zm. 7 sierpnia 1905 w Porębie Żegoty) – polski duchowny rzymskokatolicki, biskup diecezjalny płocki w latach 1901–1903, arcybiskup metropolita mohylewski i administrator apostolski diecezji mińskiej w latach 1903–1905.
Życiorys.
Urodził się 14 czerwca 1851 w Ujściu na Podolu w rodzinie Józefa Szembeka i Józefy z Moszyńskich. Dzieciństwo spędził w Warszawie przy rodzicach, następnie kształcił się w Gimnazjum św. Anny w Krakowie, które ukończył z wyróżnieniem w 1869. Studiował historię literatury polskiej i prawo na Uniwersytecie Jagiellońskim w Krakowie. Jako 38-latek wstąpił do seminarium duchownego w Saratowie. Tamże 19 marca 1893 otrzymał święcenia prezbiteratu.
Pracował jako duszpasterz w Astrachaniu i proboszcz parafii katedralnej w Saratowie, gdzie odbudował zniszczony kościół, zorganizował szkółki parafialne oraz utworzył dwa przytułki dla bezdomnych. Był profesorem seminarium duchownego w Saratowie. Uzyskał godność kanonika kapituły katedralnej.
15 kwietnia 1901 papież Leon XIII prekonizował go biskupem diecezjalnym diecezji płockiej. Święcenia biskupie otrzymał 30 czerwca 1901 w kościele św. Katarzyny w Petersburgu. Konsekrował go Bolesław Hieronim Kłopotowski, arcybiskup metropolita mohylewski, któremu asystowali Antanas Baranauskas, biskup diecezjalny sejneński, i Karol Antoni Niedziałkowski, biskup diecezjalny łucki i żytomierski. Diecezję płocką objął 7 lipca 1901. Jako jej ordynariusz przeprowadził gruntowną przebudowę katedry.
9 listopada 1903 decyzją papieża Piusa X został mianowany arcybiskupem metropolitą mohylewskim i administratorem apostolskim diecezji mińskiej. Rządy w archidiecezji przejął 9 maja 1904. Zwołał pierwszy zjazd biskupów metropolii mohylewskiej, na którym wystąpił w obronie praw Kościoła. W związku z carskim ukazem wprowadzającym wolność wiary rozpoczął wizytowanie ośrodków katolickich guberni mohylewskiej.
Konsekrował biskupa diecezjalnego kujawsko-kaliskiego Stanisława Zdzitowieckiego (1902), biskupa diecezjalnego Tyraspolu Josefa Aloisa Kesslera (1904) i biskupa diecezjalnego płockiego Apolinarego Wnukowskiego (1904), a także był współkonsekratorem podczas sakry biskupa diecezjalnego Tyraspolu Edwarda von Roppa (1902).
Podczas objazdu archidiecezji zachorował na tyfus. Zmarł 7 sierpnia 1905 w Porębie Żegoty, gdzie zatrzymał się u stryjecznego brata. Tamże 10 sierpnia 1905 został pochowany.

</doc>
<doc id="395412" url="https://pl.wikipedia.org/wiki?curid=395412" title="Dańków (województwo mazowieckie)">
Dańków (województwo mazowieckie)

Dańków – wieś w Polsce położona w województwie mazowieckim, w powiecie grójeckim, w gminie Błędów.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego.
Za czasów Królestwa Polskiego istniała gmina Dańków. Znajduje się tutaj zespół dworski i folwarczny z przełomu XIX/XX wieku, wpisany do rejestru zabytków (nr rej.: 482/A/62 z 23.03.1962 oraz 28/A z 20.12.1999).
W latach 1975–1998 miejscowość administracyjnie należała do województwa radomskiego.

</doc>
<doc id="395413" url="https://pl.wikipedia.org/wiki?curid=395413" title="Darnowo (województwo pomorskie)">
Darnowo (województwo pomorskie)

Darnowo (kaszb. "Darnowò") – wieś w Polsce, położona w województwie pomorskim, w powiecie słupskim, w gminie Kępice.
W latach 1975–1998 wieś administracyjnie należała do województwa słupskiego.

</doc>
<doc id="395414" url="https://pl.wikipedia.org/wiki?curid=395414" title="Darnowo (województwo wielkopolskie)">
Darnowo (województwo wielkopolskie)

Darnowo – wieś w Polsce położona w województwie wielkopolskim, w powiecie kościańskim, w gminie Kościan.
Historia.
Pierwsza informacja o miejscowości pojawiła się w źródłach w 1312 r. Właścicielami Darnowa byli: wzmiankowany Piotr Darnowski z Darnowa, Bnińscy i Gryżyńscy. W 1514 r. wieś przeszła w ręce Mikołaja Spławskiego wraz z Wyskocią, Spytkówkami i Luboszem. W roku 1529 Spławscy sprzedali dobra Marcinowi Gołutowskiemu wraz z Piotrowem i Racotem. Dobra te odziedziczył jego syn Łukasz, a od 1588 r. jego syn, również Łukasz. W 1614 r. majątek przejmuje syn Łukasza, Adam Gołutowski. Ich jedyna córka, Jadwiga Gołutowska ok. 1636 r. wniosła dobra w posag Stanisławowi Kostce z Szamotuł, co przejęła ich córka Joanna z Kostków Aleksandrowa Tarłowa. W 1676 r. sprzedała on majętność i wsie: Węgliny, Darnowo, Spytkówki, Lubosz, Słonin i Kurowo za 140 000 zł Dorocie z Sienna Sulmowskiej, wdowie po Krzysztofie Broniszu, matce Piotra i Jana.
Po Piotrze Broniszu, w 1719 r., dobra przejęła jego jedyna córka Dorota Janowa Radomicka, księżna Stanisławowa Jabłonowska. W 1777 r. majątek przejął jej syn książę Antoni Barnaba Jabłonowski, wojewoda poznański. Z powodu długów dobra te sprzedał księciu orańskiemu Wilhelmowi. W 1815 r. Wilhelm był koronowany na króla Niderlandów. Dobra dziedziczy jego syn Wilhelm II, a po nim jego dzieci: Wilhelm III, Wilhelm Fryderyk i Zofia Holenderska.
W okresie Wielkiego Księstwa Poznańskiego (1815-1848) miejscowość wzmiankowana jako Darnowo należała do wsi większych w ówczesnym pruskim powiecie Kosten rejencji poznańskiej. Darnowo należało do okręgu kościańskiego tego powiatu i stanowiło część majątku Racat (niem. Razoten, dziś Racot), który należał wówczas do byłego króla Niderlandów (Wilhelma I). Według spisu urzędowego z 1837 roku Darnowo liczyło 177 mieszkańców, którzy zamieszkiwali 18 dymów (domostw).
W 1881 powierzchnia dóbr Racot z folwarkami Darnowo, Spytkówki, Betkowo, Stary i Nowy Słonin wynosiła 2459,71 ha. W 1895 r. właścicielem został książę Heinrich von Sachsen – Wiemar, a tuż po nim wielki książę Wilhelm Ernst von Sachsen - Weimar Eisenach. W końcu XIX w. na terenie wsi znajdowało się 13 domów zamieszkanych przez 99 osób. Po I wojnie światowej folwark przeszedł na własność Skarbu Państwa. W okresie międzywojennym dzierżawił go Wiktor Gółkowski.
W latach 1975–1998 miejscowość administracyjnie należała do województwa leszczyńskiego.
Zabytki.
We wsi zachowały się zabudowania dawnego folwarku, obecnie użytkowanego przez Stadninę Koni Racot. Obejmują one budynki mieszkalne i gospodarcze z XIX i XX wieku, częściowo przebudowane. Znajduje się tu budynek gospodarczy, murowany, otynkowany, ze skromnymi elementami dekoracyjnymi z cegły ceramicznej, nakryty dachem dwuspadowym eternitem.
Na uwagę zasługują domy nr 8, 13, 21 - zbudowane w początku XX wieku, murowane, otynkowane. We wsi przy głównej drodze na murowanym otynkowanym cokole znajduje się kamienna figura Pana Jezusa. Obok kasztanowce o obwodzie ok. 80 cm i wysokości ok. 10 m. Przy polnej drodze do Spytkówek, ok. 100 m od Darnowa, znajduje się grupa 9 głazów narzutowych o obwodzie 300–400 cm, oraz kilkanaście mniejszych.
Zobacz też: Darnowo

</doc>
<doc id="395415" url="https://pl.wikipedia.org/wiki?curid=395415" title="Darżewo (województwo pomorskie)">
Darżewo (województwo pomorskie)

Darżewo (kaszb. "Dôrżewò", niem. "Darsow") – stara wieś kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska na granicy pradoliny Łeby. Wieś jest siedzibą sołectwa Darżewo w którego skład wchodzi również miejscowość Laska.
W latach 1975–1998 miejscowość administracyjnie należała do województwa słupskiego.
Inne miejscowości z prefiksem Darż: Darżewo, Darżkowo, Darżynko, Darżyno, Darzlubie

</doc>
<doc id="395416" url="https://pl.wikipedia.org/wiki?curid=395416" title="Darżewo (powiat gryficki)">
Darżewo (powiat gryficki)

Darżewo (dawniej "Darsowo", niem. "Darsow") – wieś sołecka w Polsce położona w województwie zachodniopomorskim, w powiecie gryfickim, w gminie Brojce.
Według danych z 2 września 2013 r. wieś miała 145 mieszkańców.
Położenie.
Darżewo leży ok. 9 km na północ od Brojc, ok. 9 km na południe od Trzebiatowa i ok. 21 km na północny wschód od Gryfic.
Historia.
Pierwsze wzmianki o miejscowości (jako "Darsowe") pojawiają się ok. 1180 roku, kiedy to Kazimierz I oddał miejscowość przybyłym do Białobok duńskim norbertanom z Lund. W roku 1208 książęta Bogusław II i Kazimierz II, a w 1224 r. księżna pomorska Anastazja, potwierdzili nadanie wsi klasztorowi norbertanek w Białobokach. Klasztor w Białobokach władał bezpośrednio Darżewem aż do 1487 r., kiedy to miejscowość została przekazana w lenno Heinrichowi Borcke. W 1910 r. wieś liczyła 265 mieszkańców. Darżewo, należące do powiatu gryfickiego, wchodziło w skład parafii ewangelickiej w Dargosławiu oraz w skład okręgu ("Amt") Mołstowo. Od 1945 r. w granicach Polski. W latach 1946-1998 miejscowość administracyjnie należała do województwa szczecińskiego.
Bezpieczeństwo.
W Darżewie funkcjonuje Ochotnicza Straż Pożarna.
Transport.
Przez Darżewo przebiegają linie autobusowe do Gryfic, Trzebiatowa i Brojc.
Historia kolei wąskotorowej.
W 1907 r. oddano (w ramach Gryfickiej Kolei Wąskotorowej) do użytku linię Dargosław – Trzebiatów. W Darżewie znajdował się przystanek kolejowy – pociągi kursowały do Gryfic i Trzebiatowa. W 1991 r. zawieszono kursy na linii Trzebiatów – Dargosław. Przystanek został zamknięty, a tory zostały rozebrane bądź rozkradzione.

</doc>
<doc id="395417" url="https://pl.wikipedia.org/wiki?curid=395417" title="Dawidy (województwo lubelskie)">
Dawidy (województwo lubelskie)

Dawidy – wieś w Polsce położona w województwie lubelskim, w powiecie parczewskim, w gminie Jabłoń.
Wierni Kościoła rzymskokatolickiego należą do parafii Parafia św. Jozafata w Gęsi.
W latach 1975–1998 miejscowość administracyjnie należała do ówczesnego województwa bialskopodlaskiego.
Wieś stanowi sołectwo gminy Jabłoń.

</doc>
<doc id="395419" url="https://pl.wikipedia.org/wiki?curid=395419" title="Dąbek (województwo śląskie)">
Dąbek (województwo śląskie)

Dąbek – wieś w Polsce położona w województwie śląskim, w powiecie częstochowskim, w gminie Dąbrowa Zielona.
W latach 1975–1998 miejscowość administracyjnie należała do województwa częstochowskiego.

</doc>
<doc id="395420" url="https://pl.wikipedia.org/wiki?curid=395420" title="Dąbie (powiat inowrocławski)">
Dąbie (powiat inowrocławski)

Dąbie – wieś w Polsce położona w województwie kujawsko-pomorskim, w powiecie inowrocławskim, w gminie Rojewo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 143 mieszkańców. Jest piętnastą co do wielkości miejscowością gminy Rojewo.

</doc>
<doc id="395422" url="https://pl.wikipedia.org/wiki?curid=395422" title="Dąbie (wieś w województwie małopolskim)">
Dąbie (wieś w województwie małopolskim)

Dąbie – wieś w Polsce położona w województwie małopolskim, w powiecie myślenickim, w gminie Raciechowice. W latach 1975–1998 miejscowość administracyjnie należała do województwa krakowskiego.
Położenie.
Miejscowość położona jest w dolinie rzeki Stradomka, na granicy dwóch regionów geograficznych: Beskidu Wyspowego i Pogórza Wiśnickiego.
Historia.
W krakowskim "Czasie" w dniu 26 stycznia 1897 roku ukazał się nekrolog "Franciszek Ksawery z Górnego Michałowa Jasieńczyk-Michałowski zmarł w majątku swym Dąbie pod Wieliczką dnia 23 b. m. przeżywszy lat 64.". Został pochowany w grobie rodzinnym w Raciechowicach.

</doc>
<doc id="395423" url="https://pl.wikipedia.org/wiki?curid=395423" title="Dąbie (województwo podkarpackie)">
Dąbie (województwo podkarpackie)

Dąbie – wieś w Polsce położona w województwie podkarpackim, w powiecie mieleckim, w gminie Radomyśl Wielki.
W latach 1975–1998 miejscowość administracyjnie należała do województwa tarnowskiego.
We wsi znajduje się kaplica pod wezwaniem Podwyższenia Krzyża Świętego podlegająca parafii św. Stanisława Biskupa Męczennika w Zasowie. W miejscowości znajduje się szkoła podstawowa.

</doc>
<doc id="395424" url="https://pl.wikipedia.org/wiki?curid=395424" title="Dąbie (gmina Bytów)">
Dąbie (gmina Bytów)

 
Dąbie (dodatkowa nazwa w j. kaszub. Dąbié; niem. "Dampen") – wieś kaszubska w Polsce na Pojezierzu Bytowskim położona w województwie pomorskim, w powiecie bytowskim, w gminie Bytów przy 212. Wieś jest siedzibą sołectwa Dąbie w którego skład wchodzi również miejscowość Dąbki.
W latach 1975–1998 miejscowość administracyjnie należała do województwa słupskiego.
W miejscowości działało "Państwowe Gospodarstwo Rolne Dąbie".
Archeologia.
W 2016 archeolodzy odkryli na terenie wsi cmentarzysko grobów ciałopalnych kultury łużyckiej i początków kultury pomorskiej, datowane wstępnie na lata 750-550 p.n.e.

</doc>
<doc id="395425" url="https://pl.wikipedia.org/wiki?curid=395425" title="Dąbie (województwo śląskie)">
Dąbie (województwo śląskie)

Dąbie – wieś w Polsce położona w województwie śląskim, w powiecie będzińskim, w gminie Psary.
W latach 1975–1998 miejscowość administracyjnie należała do województwa katowickiego.
Historia.
Miejscowość ma metrykę średniowieczną i istnieje co najmniej od XV wieku. Odnotowana po raz pierwszy w 1438 w dokumencie zapisanym w języku łacińskim, gdzie wymieniony jest właściciel Mikołaj Dąbski ("Nicolaus Dupski"). Kolejna wzmianka pochodzi z 1443 gdzie miejscowość zanotowano jako "Dambye".
Nazwę miejscowości w zlatynizowanej formie "Dambye" wymienia w latach (1470–1480) Jan Długosz w księdze Liber beneficiorum dioecesis Cracoviensis.
Początkowo wieś była własnością szlachecką. W latach 1438–1448 należała do sędziego ziemi siewierskiej Mikołaja Dąbskiego z Dąbia. Od 1443 wraz z kupnem przez biskupa krakowskiego księstwa siewierskiego wieś przeszła na rzecz biskupstwa krakowskiego i znajdowała się od tego momentu w województwie krakowskim w Koronie Królestwa Polskiego, a od unii lubelskiej z 1569 w Rzeczypospolitej Obojga Narodów.

</doc>
<doc id="395426" url="https://pl.wikipedia.org/wiki?curid=395426" title="Dąbie (województwo warmińsko-mazurskie)">
Dąbie (województwo warmińsko-mazurskie)

Dąbie (niem. "Eichenort") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Zobacz też: Dąbie, Dąbie Kujawskie, Dąbie Poduchowne 

</doc>
<doc id="395428" url="https://pl.wikipedia.org/wiki?curid=395428" title="Dąbie (powiat gryficki)">
Dąbie (powiat gryficki)

Dąbie – osada w Polsce położona w województwie zachodniopomorskim, w powiecie gryfickim, w gminie Płoty.
Dąbie należy do sołectwa Luciąża.
Na północ od osady znajdują się jezioro Dąbie podzielone na 3 części.
W latach 1975–1998 miejscowość administracyjnie należała do województwa szczecińskiego.
W 1993 roku w lesie koło Dąbia odkryto stanowisko popielicy.
W 2002 roku osada (z wsią Luciąża i gajówką Kopaniny) liczyła 16 budynków mieszkalnych, w nich 34 mieszkania ogółem, z nich 31 zamieszkane stale. Z 33 mieszkań zamieszkanych 24 mieszkania wybudowany przed 1918 rokom, 4 mieszkania — między 1918 a 1944 rokami, 4 — między 1945 a 1970, 1 — między 1989 a 2002, łącznie z będącymi w budowie.
Od 117 osób 38 było w wieku przedprodukcyjnym, 40 — w wieku produkcyjnym mobilnym, 20 — w wieku produkcyjnym niemobilnym, 19 — w wieku poprodukcyjnym. Od 94 osób w wieku 13 lat i więcej 2 mieli wykształcenie wyższe, 10 — średnie, 29 — zasadnicze zawodowe, 46 — podstawowe ukończone i 7 — podstawowe nieukończone lub bez wykształcenia.
Ludność.
W 2011 roku w osadzie żyło 127 osób, z nich 66 mężczyzn i 61 kobiet; 34 było w wieku przedprodukcyjnym, 51 — w wieku produkcyjnym mobilnym, 27 — w wieku produkcyjnym niemobilnym, 15 — w wieku poprodukcyjnym.

</doc>
<doc id="395429" url="https://pl.wikipedia.org/wiki?curid=395429" title="Dąbki (województwo lubuskie)">
Dąbki (województwo lubuskie)

Dąbki (dawna niem. nazwa "Fritschendorf") – przysiółek wsi Nowy Zagór w Polsce położona w województwie lubuskim, w powiecie krośnieńskim, w gminie Dąbie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="395430" url="https://pl.wikipedia.org/wiki?curid=395430" title="Dąbki (województwo wielkopolskie)">
Dąbki (województwo wielkopolskie)

Dąbki – wieś w Polsce położona w województwie wielkopolskim, w powiecie pilskim, w gminie Wyrzysk. Pałac neobarokowy z końca XIX wieku.
W latach 1975–1998 miejscowość administracyjnie należała do województwa pilskiego.

</doc>
<doc id="395431" url="https://pl.wikipedia.org/wiki?curid=395431" title="Dąbroszyn (województwo lubuskie)">
Dąbroszyn (województwo lubuskie)

Dąbroszyn () – wieś w Polsce w województwie lubuskim, w powiecie gorzowskim, w gminie Witnica, na historycznej ziemi lubuskiej.
W latach 1975–1998 miejscowość administracyjnie należała do województwa gorzowskiego.
Historia.
Wieś początkowo powstała jako osada w XII w. Kolejno znajdowała się w rękach templariuszy, joannitów i prywatnych właścicieli.
W XIX wieku Dąbroszyn, zwany wówczas Tamsel, był częstym miejscem wycieczek kostrzyńskich mieszczan.
Działały dwa państwowe gospodarstwa rolne: w centralnej części miejscowości Państwowe Przedsiębiorstwo Gospodarki Rolnej w Dąbroszynie oraz znajdujące się za linią kolejową Państwowe Gospodarstwo Rolne w Dąbroszynie.
Zabytki.
Do wojewódzkiego rejestru zabytków wpisane są:
W parku dolnym zachował się najokazalszy z dąbroszyńskich pomników - obelisk zwieńczony figurą Wiktorii - bogini zwycięstwa. Pomnik, dzieło Christiana Raucha, powstał w 1840, w setną rocznicę koronacji Fryderyka Wielkiego. Fryderyk Wielki bywał za młodu w tym parku jako gość Luisy Eleonory - żony ówczesnego właściciela majątku, pułkownika Adama Friedricha von Wreecha.
W parku górnym oprócz wymienionej wyżej Świątyni Cecylii zachował się obelisk poświęcony Henrykowi Pruskiemu - bratu Fryderyka Wielkiego.
Sport.
Działa tu piłkarski Klub Sportowy „Zew” Dąbroszyn założony w 1973 roku i występujący w gorzowskiej A-klasie.

</doc>
<doc id="395432" url="https://pl.wikipedia.org/wiki?curid=395432" title="Dąbroszyn (województwo wielkopolskie)">
Dąbroszyn (województwo wielkopolskie)

Dąbroszyn (niem. 1943-1945: "Eichenhagen") – wieś w Polsce położona w województwie wielkopolskim, w powiecie konińskim, w gminie Rychwał.
Do 1954 roku istniała gmina Dąbroszyn. W latach 1975–1998 miejscowość administracyjnie należała do województwa konińskiego.

</doc>
<doc id="395433" url="https://pl.wikipedia.org/wiki?curid=395433" title="Dąbrowa Dolna (województwo dolnośląskie)">
Dąbrowa Dolna (województwo dolnośląskie)

Dąbrowa Dolna (niem. "Nieder Dammer") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego. 
Związani z miejscowością.
We wsi mieszkał Ryszard Komornicki, 20-krotny reprezentant Polski w piłce nożnej.

</doc>
<doc id="395434" url="https://pl.wikipedia.org/wiki?curid=395434" title="Dąbrowa Dolna (województwo świętokrzyskie)">
Dąbrowa Dolna (województwo świętokrzyskie)

Dąbrowa Dolna – wieś w Polsce położona w województwie świętokrzyskim, w powiecie kieleckim, w gminie Bodzentyn.
8 maja 1943 żandarmi niemieccy pod dowództwem Gerulfa Meyera spacyfikowali wieś. Zamordowano 31 osób (zidentyfikowano 8 ofiar) i spalono 20 gospodarstw. Gerulf Meyer został skazany za liczne pacyfikacje w 1969 przez sąd w Grazu na 15 lat pozbawienia wolności.
W latach 1975–1998 miejscowość administracyjnie należała do województwa kieleckiego.
Przez miejscowość przebiega droga wojewódzka nr 751.

</doc>
<doc id="395435" url="https://pl.wikipedia.org/wiki?curid=395435" title="Dąbrowa Duża (województwo mazowieckie)">
Dąbrowa Duża (województwo mazowieckie)

Dąbrowa Duża – wieś w Polsce położona w województwie mazowieckim, w powiecie grójeckim, w gminie Chynów.
W latach 1975–1998 miejscowość administracyjnie należała do województwa radomskiego.

</doc>
<doc id="395436" url="https://pl.wikipedia.org/wiki?curid=395436" title="Dąbrowa Duża (województwo wielkopolskie)">
Dąbrowa Duża (województwo wielkopolskie)

Dąbrowa Duża – wieś w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.

</doc>
<doc id="395437" url="https://pl.wikipedia.org/wiki?curid=395437" title="Dąbrowa Górna (województwo dolnośląskie)">
Dąbrowa Górna (województwo dolnośląskie)

Dąbrowa Górna (niem. "Ober Dammer") – wieś w Polsce położona w województwie dolnośląskim, w powiecie lubińskim, w gminie Lubin.
Podział administracyjny.
W latach 1975–1998 miejscowość administracyjnie należała do województwa legnickiego.
Komunikacja publiczna.
Do wsi dojeżdża autobus linii nr 102 komunikacji miejskiej w Lubinie.
Zabytki.
Do wojewódzkiego rejestru zabytków wpisane są:

</doc>
<doc id="395438" url="https://pl.wikipedia.org/wiki?curid=395438" title="Dąbrowa Górna (województwo świętokrzyskie)">
Dąbrowa Górna (województwo świętokrzyskie)

Dąbrowa Górna – wieś w Polsce położona w województwie świętokrzyskim, w powiecie kieleckim, w gminie Bodzentyn.
W latach 1975–1998 miejscowość administracyjnie należała do województwa kieleckiego.
Przez miejscowość przebiega droga wojewódzka nr 751.
Historia.
Niemieccy żandarmi pod dowództwem Alberta Schustera 7 maja 1943 roku otoczyli wioskę wypędzając z domów mieszkańców, zabijając część z nich na miejscu oraz podpalając gospodarstwa. W sumie zamordowali 14 osób i spalili 4 zabudowania. Pacyfikacja była odwetem za akcję Armii Krajowej, podczas której oddział AK „Grota” zabił żandarmów z Nowej Słupi napadając na ich samochód.

</doc>
<doc id="395439" url="https://pl.wikipedia.org/wiki?curid=395439" title="Dąbrowa Wielka (województwo kujawsko-pomorskie)">
Dąbrowa Wielka (województwo kujawsko-pomorskie)

Dąbrowa Wielka – wieś w Polsce położona w województwie kujawsko-pomorskim, w powiecie bydgoskim, w gminie Nowa Wieś Wielka.
W latach 1950–1998 miejscowość administracyjnie należała do województwa bydgoskiego.
Położenie.
Dąbrowa Wielka to wieś sołecka usytuowana na południowym skraju Puszczy Bydgoskiej, gminy Nowa Wieś Wielka oraz powiatu bydgoskiego. Od zachodu graniczy z Nową Wioską i Tarkowem Dolnym, od wschodu ze Starą Wsią (gmina Rojewo), od północy poprzez pas lasu z Leszycami, a od południa poprzez szeroki pas łąk z Bronimierzem (gmina Złotniki Kujawskie).
Pod względem fizyczno-geograficznym leży w obrębie Pradoliny Toruńsko-Eberswaldzkiej w mezoregionie Kotlina Toruńska.
Charakterystyka.
Dąbrowa Wielka to wydłużona wieś w kierunku wschód-zachód, której osią jest droga powiatowa 1552C połączona z drogą krajową nr 25 w Tarkowie Dolnym. Wieś od północy przylega do Puszczy Bydgoskiej, a od południa otwarta jest na pas łąk o szerokości 2–5 km, które porastają zatorfiony południowy szlak odpływu wód w Kotlinie Toruńskiej. Wśród łąk znajduje się sieć kanałów melioracyjnych, a odwadnia je Kanał Zielona Struga, na dalszym poprzez Puszczę Bydgoską uchodzący do Wisły. Bór sosnowy na północ od wsi porasta pas wydm śródlądowych o wysokości względnej dochodzącej do 15 m.
Łącznie w sołectwie Dąbrowa Wielka jest 192 ha gruntów ornych (w tym tylko 5 ha gruntów IV klasy bonitacyjnej, pozostałe to klasa V i VI), 251 ha łąk, 25 ha pastwisk oraz 215 ha lasów.
W miejscowości znajduje się zabytkowy kościół parafialny pod wezwaniem Matki Bożej Królowej Polski, wzniesiony w 1876 roku, przed 1945 rokiem - zbór ewangelicki. Do ciekawszych obiektów należy także ciąg dawnych gospodarstw osadników niemieckich, szkoła i plebania.
Na tym terenie znajdują się również materialne ślady po obozie pracy z czasów II wojny światowej wraz z reliktami ziemianek.
Nazwą Dąbrowa określa się również leśnictwo, które wchodzi w skład Nadleśnictwa Solec Kujawski. Jego powierzchnia wynosi 663 ha z czego 623 ha to powierzchnia leśna a 40 ha stanowi powierzchnię nieleśną. Około 18 ha stanowią lasy prywatne.
Na terenie wsi zlokalizowane są dwa nieczynne cmentarze ewangelickie.
Historia.
Wieś Dąbrowa należąca do starostwa bydgoskiego powstała w latach 90. XVII. Wizja starostwa i wójtostwa bydgoskiego z 1711 r. stwierdza, że we wsi mieszkało 5 gospodarzy, obsiewających pola, którzy mieli po parze wołów. Wcześniej było tu 15 gospodarzy, którzy „"dla ciężkich podatków domów swych odstąpili"”. Byli to olędrzy osadzeni na podstawie kontraktu czynszowego nadanego przez wójta bydgoskiego. W czasie wojny północnej wieś została zupełnie opuszczona wskutek gwałtów i grabieży, jakich dopuszczały się przemieszczające się wojska. W 1717 roku we wsi mieszkał tylko jeden gospodarz o nazwisku Bekier, zaś domostwa były „"opustoszone i wniwecz obrócone"”.
W 1732 roku wieś otrzymała kontrakt osadniczy olęderski na 50 lat nadany przez wójta bydgoskiego Stanisława Poniatowskiego, potwierdzony przez króla Augusta II. W inwentarzu wójtostwa bydgoskiego z 1744 r. podano, że we wsi na 15 włókach ziemi uprawnej mieszkało 31 gospodarzy o holenderskich, względnie niemieckich nazwiskach. Była to jedna z większych i w związku z tym najwyżej oczynszowanych wsi wójtostwa bydgoskiego. Gospodarze oprócz opłaty podatków (czynsz, pogłówne, hiberna, wgajne) obowiązani byli wozić drewno oraz siano do dworu, za co otrzymywali określoną porcję piwa z browaru starościńskiego. W 1752 r. na północny wschód od wsi, między Leszycami, a Chrośną założono wieś Dąbrowa Mała. Odtąd dla odróżnienia wieś nazywano Dąbrowa Wielka. W 1753 r. odnotowano, że we wsi mieszka 23 olędrów, którzy płacili rocznie 882 złotych polskich. Tuż przed I rozbiorem Polski we wsi Dąbrowa Wielka mieszkało 26 gospodarzy, którzy uprawiali 15 włók ziemi oraz płacili rocznie 982 złote podatków. Posiadali prawo poboru drewna z lasów wójtowskich (Puszczy Bydgoskiej) oraz wolni byli od szarwarków na rzecz dworu. We wsi już w 1744 roku istniała karczma. Jej właścicielem był ogół obywateli wsi, zaś szynkarz miał obowiązek sprzedawać wyłącznie piwo i gorzałkę pochodzącą z browaru starosty bydgoskiego.
Z mapy topograficznej Friedricha von Schröttera (1798-1802) wynika, że wieś rozciągała się na długości kilku kilometrów wzdłuż drogi biegnącej na skraju Puszczy Bydgoskiej. Na skraju lasu zlokalizowane były pola uprawne, a na południe od nich rozległe łąki służące wypasowi zwierząt.
Wieś rozrosła się wskutek napływu kolonistów niemieckich. Spis miejscowości rejencji bydgoskiej z 1833 r. podaje, że w folwarku Dąbrowa w powiecie bydgoskim mieszkało 118 osób (106 ewangelików, 12 katolików) w 12 domach. Według opisu Jana Nepomucena Bobrowicza z 1846 r. we wsi istniała filialna świątynia ewangelicka. Kolejny spis z 1860 r. podaje, że we wsi "Gross Dombrowo" mieszkało 363 osób (357 ewangelików, 1 katolik, 5 Żydów) w 54 domach. Folwark "Dombrowo" liczył natomiast 73 mieszkańców (71 ewangelików, 2 katolików) w 11 domach. We wsi istniała szkoła elementarna, a w 1876 r. zbudowano zbór ewangelicki. Pod koniec XIX wieku nazwę miejscowości zniemczono na Elsendorf.
Słownik geograficzny Królestwa Polskiego dla roku 1884 podaje, że Dąbrowa Wielka (niem. "Elsendorf") była dużą wsią położoną na południowym krańcu powiatu bydgoskiego. Mieszkało tu 493 osób (488 ewangelików, 3 katolików, 8 Żydów) w 62 domach. Nieopodal znajdowała się także wieś Dąbrowa Mała (niem. "Mittenwalde"), w której mieszkało 192 mieszkańców (190 ewangelików, 2 katolików) w 22 domach. Jak wynika z podziału wyznaniowego, przytłaczającą większość mieszkańców stanowili Niemcy.
Podczas powstania wielkopolskiego Dąbrowa Wielka znalazła się czasowo pod kontrolą oddziałów polskich usiłujących zbliżyć się do Bydgoszczy. Dla upamiętnienia walk w 1932 r. postawiono pomnik powstańca w Dąbrowie (w miejscu, gdzie poległ pierwszy powstaniec, 18-letni Olejniczak). W styczniu 1920 roku na mocy traktatu wersalskiego miejscowość znalazła się w granicach odrodzonej Polski. Przywrócono wówczas polską nazwę miejscowości Dąbrowa Wielka.
Spis ludności z dnia 30 września 1921 r. wykazał, że wieś Dąbrowa Wielka wchodząca w skład powiatu bydgoskiego liczyła 410 mieszkańców (2 Polaków, 408 Niemców), którzy zamieszkiwali 74 domów. Była to obok Chrośny i Dąbrowy Małej wieś o największym udziale Niemców w populacji.
Do 1934 r. Dąbrowa Wielka była gminą wiejską o powierzchni 680 ha. Istniało tu 61 gospodarstw należących do mniejszości niemieckiej, które obejmowały łącznie 90% powierzchni wsi. Od 1934 r. była gromadą wchodzącą w skład gminy Solec Kujawski i obejmowała wsie Dąbrowa Wielka i Nową Wioskę. We wsi istniała szkoła elementarna, która powstała prawdopodobnie jeszcze w okresie pruskim. Językiem wykładowym w szkole był niemiecki.
Podczas okupacji niemieckiej wieś wchodziła w skład nowo utworzonej gminy Nowa Wieś Wielka, do czasu gdy gminę tą rozwiązano i wcielono do gminy Solec Kujawski. W 1941 r. miejscowość liczyła 360 mieszkańców. W tym czasie Niemcy zniszczyli we wsi pomnik Powstańca Wielkopolskiego.
W styczniu 1945 r. opuszczone gospodarstwa poniemieckie przekazano Polakom przybyłym z głębi kraju, zaś kościół ewangelicki przekazano katolikom. W latach 1945-1967 był to kościół filialny parafii Niepokalanego Poczęcia Najświętszej Maryi Panny w Nowej Wsi Wielkiej.
W latach 1945-1954 Dąbrowa Wielka była gromadą wiejską wchodząc w skład gminy Solec Kujawski. Gromada obejmowała wsie: Dąbrowy Wielkie i Nową Wioskę, natomiast leśnictwo Dąbrowy Wielkie wchodziło w skład gromady Leszyce. W 1948 roku gromada posiadała powierzchnię 934 ha i zaludnienie 630 osób.
W 1948 r. w miejscowości istniały dwie szkoły powszechne (dwuklasowa i jednoklasowa) w budynkach gminnych. W 1951 r. uczyło się w nich 87 dzieci, a obsadę placówek stanowiło 3 nauczycieli. W 1962 r. bazę lokalową poszerzono o dawną pastorówkę, a od 1966 r. szkoła realizowała pełny program 8-klasowy. W 1974 r. obniżono stopień organizacyjny szkoły, likwidując klasy VI-VIII i przekształcając ją w punkt filialny szkoły w Nowej Wsi Wielkiej. Jednocześnie otwarto ognisko przedszkolne dla dzieci 6-letnich. W końcu lat 40. XX w. w miejscowości założono również punkt biblioteczny oraz świetlicę.
W latach 1947-1953 w dyskusjach na temat nowego podziału administracyjnego prowadzonych między starostwem bydgoskim a samorządami, przedstawiciele wsi opowiadali się za przywróceniem gminy Nowa Wieś Wielka i włączeniem do niej wsi Dąbrowa Wielka. Reforma administracyjna z 25 września 1954 r. nie uwzględniła jednak woli mieszkańców, gdyż miejscowość włączono do powiatu inowrocławskiego do nowo utworzonej gromady Broniewo. 27 marca 1957 r. w ramach korekty terytorialnej wieś wyłączono z gromady Broniewo i wcielono do gromady Nowawieś Wielka w powiecie bydgoskim.
W latach 1961-1964 wieś zelektryfikowano, a w 1966 r. utwardzono drogę Tarkowo Dolne-Dąbrowy Wielkie. W 1968 r. prymas Polski kardynał Stefan Wyszyński erygował we wsi parafię Matki Bożej Królowej Polski. Od 1978 r. połączono funkcje proboszcza parafii w Dąbrowie Wielkiej i w Nowej Wsi Wielkiej.
Od 1 stycznia 1973 r. nazwę wsi zmieniono z „Dąbrowy Wielkie” na Dąbrowę Wielką. W latach 1978-1980 do sołectwa przyłączono czasowo zlikwidowane sołectwo Leszyce. W 1995 r. zlikwidowano szkołę filialną we wsi, a dzieci włączono do obwodu szkolnego w Nowej Wsi Wielkiej.
Statystyka.
Poniżej podano wybrane informacje statystyczne dotyczące wsi Dąbrowa Wielka na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Dąbrowa Wielka mieszkało 227 osób w 74 gospodarstwach domowych. Wykształcenie wyższe lub średnie posiadało 6% populacji. We wsi znajdowały się 44 budynki z 54 mieszkaniami. 80% mieszkań zostało wzniesionych przed 1945 rokiem, a tylko 11% w latach 1989-2002.
Narodowy Spis Powszechny 2011 odnotował 224 mieszkańców Dąbrowy Wielkiej. Była to tylko połowa liczby ludności wsi z II połowy XIX wieku. W 2013 r. działalność gospodarczą prowadziło 10 podmiotów, w tym 9 osób fizycznych. W latach 2008-2013 oddano do użytku 4 mieszkania, co stanowiło zaledwie 1% nowych mieszkań wzniesionych w tym czasie w całej gminie Nowa Wieś Wielka.

</doc>
<doc id="395440" url="https://pl.wikipedia.org/wiki?curid=395440" title="Dąbrowa Wielka (województwo podlaskie)">
Dąbrowa Wielka (województwo podlaskie)

Dąbrowa Wielka – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Historia.
Historia miejscowości.
Wieś założona tuż przy granicy mazowiecko-litewskiej w lesie "Długa Dąbrowa", w 1. ćwierci wieku XV. W pobliżu kilkanaście innych wsi drobnoszlacheckich o pierwszym członie nazwy: "Dąbrowa".
Od XVII wieku Dąbrowa Wielka stanowi główny ośrodek zespołu tych wsi. Nazwy pozostałych miejscowości odróżnione drugim członem. Zamieszkane przez różne rody, które przyjęły nazwisko "Dąbrowskich".
W roku 1827 wieś liczyła 25 domów i 65 mieszkańców. Pod koniec XIX w. "Dąbrowa Wielka" należała do "Powiatu mazowieckiego", gmina Szepietowo. We wsi szkółka początkowa, "urząd gminny", dom schronienia dla starców. W pobliżu folwark "Dąbrowa Wielka" o powierzchni 550 morgów, w tym grunty orne i ogrody – 233, łąki – 15, pastwiska – 28, las – 50, zarośla – 60, nieużytki i place – 164 morgów&lt;.
W 1921 naliczono tu 45 budynków z przeznaczeniem mieszkalnym oraz 314 mieszkańców (148 mężczyzn i 166 kobiet). narodowość polską podało 291 osób, a 23 żydowską.
Historia kościoła.
Parafia pod wezwaniem Zwiastowania N.P. Marii, oraz śś. Anny, Stanisława, Mikołaja i Katarzyny erygowana prawdopodobnie w roku 1423 łącznie z konsekracją kościoła, przez biskupa łuckiego Andrzeja. W roku 1493 miało miejsce potwierdzenie wcześniejszej erekcji.
Prawdopodobnie kolejny, drewniany kościół spłonął w czasie wojen szwedzkich. W jego miejsce wystawiono kaplicę, wzmiankowaną w roku 1658.
Kolejny drewniany kościół powstał w roku 1667, remontowany w 1785, rozebrany 1887.
Obecny, neogotycki, murowany kościół, budowany w latach 1883–1889 z fundacji parafian i Stanisława Kiersnowskiego właściciela majątku w Szepietowie-Wawrzyńcach. Wzniesiony według projektu architekta Józefa Piusa Dziekońskiego i Stanisława Kucharzewskiego. Został konsekrowany w roku 1925 pod wezwaniem św. Stanisława Biskupa.
W roku 1944 wysadzono wieżę. Zniszczeniu uległa też południowa część nawy i fasada. Odbudowany w latach 1947–1960. Posiada romańskie detale architektoniczne.
Obecny kościół jest siedzibą parafii św. Stanisława. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Wysokie Mazowieckie.
Szkoła.
W 1920 roku 2. klasowa szkoła powszechna, liczyła 1l7. uczniów, w 1922–150. uczniów. Od 1923 szkoła 3. klasowa, liczyła 185. uczniów, w 1924–166. Od 1925 szkoła 5. klasowa, liczyła 217. uczniów, 1930–284., 1932–300.
Nauczyciele: 1925–1927 – Filipczakówna Stefania, Mystkowski Antoni, 1929 – Świecki Adam, 1941 – Dąbrowska Aniela, Kaczyński Władysław, Stefanowicz Bronisław.

</doc>
<doc id="395441" url="https://pl.wikipedia.org/wiki?curid=395441" title="Dąbrowica (województwo mazowieckie)">
Dąbrowica (województwo mazowieckie)

Dąbrowica – wieś w Polsce położona w województwie mazowieckim, w powiecie wołomińskim, w gminie Poświętne. Przez miejscowość przechodzi linia kolejowa Mińsk Mazowiecki – Tłuszcz.
Wieś szlachecka położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="395442" url="https://pl.wikipedia.org/wiki?curid=395442" title="Dąbrowica (województwo świętokrzyskie)">
Dąbrowica (województwo świętokrzyskie)

Dąbrowica – wieś sołecka w Polsce położona w województwie świętokrzyskim, w powiecie jędrzejowskim, w gminie Słupia, nad Pilicą. Nazwa wsi pochodzi od wielkich dębów, które rosły przed wiekami. Ostatnie potężne drzewo zostało ścięte w 1962 roku. Powierzchnia 910 ha.
Miejscowość ujęta jest w ogólnopolskim spisie terenów zasiedlonych przez bociana białego
Od 1963 r. w Dąbrowicy funkcjonuje remiza Ochotniczej Straży Pożarnej.
Historia.
Historia wsi sięga XIV wieku. Kodeks Małopolski (t. I s.394) wymienia wieś w roku 1375 w brzmieniu "Drowicza", jako 
"De Dobrouicza" występuje w roku 1379 (Kodeks Małopolski t.I s.408).
Dąbrowicę w wieku XIX opisano jako wieś nad rzeką Pilicą, w ówczesnym powiecie włoszczowskim, gminie Rokitno, parafii Szczekociny. 
Według spisu miast, wsi, osad Królestwa Polskiego z roku 1827 r. było tu 40 domów 257 mieszkańców. 
W roku 1880 wieś liczyła 51 domów i 360 mieszkańców. 
Rozległość dominalna wynosiła 1782 mórg w tym dworskiej ziemi ornej 657, lasu 618 mórg, łąk 120 mórg, pastwisk 80 mórg i nieużytków 37 mórg. Włościanie posiadali: ziemi ornej 219 mórg, łąk 40 mórg i nieużytków 11 mórg. 
Na Pilicy młyn z roczną produkcją w kwocie 1200 rubli srebrnych.
W czasie okupacji niemieckiej mieszkająca we wsi rodzina Stolarczyków udzieliła pomocy Żydom, Marii Krieger, Józefowi, Irenie, Marii, Czesławowi., i Róży P. z d. Krieger. W 1995 roku Instytut Jad Waszem podjął decyzję o przyznaniu Apolonii, Franciszkowi i Witoldowi Stolarczykom tytułu Sprawiedliwych wśród Narodów Świata.

</doc>
<doc id="395443" url="https://pl.wikipedia.org/wiki?curid=395443" title="Dąbrowica (powiat goleniowski)">
Dąbrowica (powiat goleniowski)

Dąbrowica – wieś w Polsce położona w województwie zachodniopomorskim, w powiecie goleniowskim, w gminie Maszewo.
W latach 1975–1998 miejscowość administracyjnie należała do województwa szczecińskiego.
Zobacz też: Dąbrowica

</doc>
<doc id="395444" url="https://pl.wikipedia.org/wiki?curid=395444" title="Dąbrowice (województwo mazowieckie)">
Dąbrowice (województwo mazowieckie)

Dąbrowice – wieś w Polsce położona w województwie mazowieckim, w powiecie żuromińskim, w gminie Żuromin.
Wierni Kościoła rzymskokatolickiego należą do parafii św. Floriana w Poniatowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="395445" url="https://pl.wikipedia.org/wiki?curid=395445" title="Dąbrowice (województwo opolskie)">
Dąbrowice (województwo opolskie)

Dąbrowice (dodatkowa nazwa w j. ) – wieś w Polsce, położona w województwie opolskim, w powiecie opolskim, w gminie Chrząstowice.
Historia.
Do głosowania podczas plebiscytu uprawnione były w Dąbrowicach 184 osoby, z czego 166, ok. 90,2%, stanowili mieszkańcy (w tym 166, ok. 90,2% całości, mieszkańcy urodzeni w miejscowości). Oddano 182 głosy (ok. 98,9% uprawnionych), w tym 179 (ok. 98,4%) ważnych; za Niemcami głosowały 134 osoby (ok. 73,6%), a za Polską 45 osób (ok. 24,7%). 15 czerwca 1936 r. w miejsce nazwy Dombrowitz wprowadzono nazwę Eichgrund/Oberschlesien. 9 września 1947 r. nadano miejscowości polską nazwę Dąbrowice.

</doc>
<doc id="395446" url="https://pl.wikipedia.org/wiki?curid=395446" title="Dąbrowice Stare">
Dąbrowice Stare

Dąbrowice Stare (wcześniej "Dąbrowice") – wieś w Polsce położona w województwie wielkopolskim, w powiecie kolskim, w gminie Kościelec. W latach 1975−1998 miejscowość administracyjnie należała do województwa konińskiego.
Wieś królewska "Dąbrowica" należąca do starostwa kolskiego, pod koniec XVI wieku leżała w powiecie konińskim województwa kaliskiego.
Informacje ogólne.
Miejscowość położona jest 8 km na zachód od centrum Koła. Przez centrum wsi przebiega droga krajowa nr 92, łącząca Poznań z Warszawą. Przy trasie położone jest wiele zajazdów i moteli.
Miejscowość znajduje się na obrzeżach Puszczy Genowefskiej.
Historia.
Była własnością królewską i wchodziła w skład starostwa kolskiego. W czasie okupacji hitlerowskiej, 27 lutego 1940 r., Niemcy zamordowali w lesie niedaleko wsi 35 Polaków, przywiezionych z więzienia sądowego w Koninie. Zostali oni pochowani w zbiorowej mogile w miejscu egzekucji.
Zobacz też.
Dąbrowice, Dąbrowice Częściowe 

</doc>
<doc id="395447" url="https://pl.wikipedia.org/wiki?curid=395447" title="Dąbrowiec (województwo lubuskie)">
Dąbrowiec (województwo lubuskie)

Dąbrowiec – wieś w Polsce położona w województwie lubuskim, w powiecie żarskim, w gminie Żary.
W latach 1975–1998 miejscowość administracyjnie należała do województwa zielonogórskiego.

</doc>
<doc id="395448" url="https://pl.wikipedia.org/wiki?curid=395448" title="Dąbrowiec (województwo małopolskie)">
Dąbrowiec (województwo małopolskie)

Dąbrowiec – wieś w Polsce położona w województwie małopolskim, w powiecie miechowskim, w gminie Charsznica.
W latach 1975–1998 miejscowość administracyjnie należała do województwa kieleckiego.

</doc>
<doc id="395449" url="https://pl.wikipedia.org/wiki?curid=395449" title="Dąbrowno (województwo lubuskie)">
Dąbrowno (województwo lubuskie)

Dąbrowno – wieś w Polsce położona w województwie lubuskim, w powiecie nowosolskim, w gminie Nowa Sól.
W latach 1975–1998 miejscowość administracyjnie należała do województwa zielonogórskiego.

</doc>
<doc id="395450" url="https://pl.wikipedia.org/wiki?curid=395450" title="I Brought You My Bullets, You Brought Me Your Love">
I Brought You My Bullets, You Brought Me Your Love

I Brought You My Bullets, You Brought Me Your Love
- debiutancka płyta wydana przez zespół My Chemical Romance.
Napis na płycie brzmi: ""Unauthorized duplication is a violation of applicable laws and will result in Gerard coming to your house and sucking your blood." co znaczy: "Nielegalne kopiowanie jest naruszeniem obowiązującego prawa i będzie skutkować przybyciem Gerarda do twojego domu oraz wyssaniem Twojej krwi.""

</doc>
<doc id="395451" url="https://pl.wikipedia.org/wiki?curid=395451" title="Dąbrowno (województwo śląskie)">
Dąbrowno (województwo śląskie)

Dąbrowno – wieś w Polsce położona w województwie śląskim, w powiecie myszkowskim, w gminie Niegowa.
Nazwa.
Miejscowość ma metrykę średniowieczną i istnieje co najmniej od XIII wieku. Wymieniona po raz pierwszy w 1287 w języku łacińskim "triplex Dabrovno", 1385 "Dabroua", 1386 "Dabrouicza", 1404 "Dambrow", 1409 "Dambrowno, Dąbrowno".
Historia.
Wieś wymieniona po raz pierwszy w 1287 w gronie trzech miejscowości o tej samej nazwie "Dąbrowa", leżących w pobliżu Lelowa. Średniowieczny dokument z 1443 odnotowuje dwóch braci Piotra i Mikołaja z Dąbrowna, którzy dzielą pomiędzy siebie okoliczne gaje. Piotrowi przypada gaj od grobli aż do granic Lgoty (Gawronnej) oraz gaj zwany Bełchawka (Belchawka). Mikołaj otrzymuje gaj z drugiej strony grobli do wsi z wyjątkiem łąk i stawiska, a także gaj zwany Będzin z zaroślami w końcu jego niwy.
Miejscowość była wsią szlachecką leżącą w województwie krakowskim w Koronie Królestwa Polskiego, a później Rzeczypospolitej Obojga Narodów. Od średniowiecza wieś wielokrotnie zmieniała właścicieli. Oprócz wspomnianych braci Mikołaja i Piotra, należała później także do innych właścicieli posiadających całość lub jej części. W 1385 należała do Miklusza z Dąbrowna, w 1385–1589 Szymka z D., w latach 1397–1414 do Piotrasza z Dąbrowna herbu Bylina itd. Zachowało się wiele dokumentów oraz notatek dotyczących przemian własnościowych we wsi opublikowanych w Słowniku historyczno-geograficznym województwa krakowskiego w średniowieczu wydanym w 1980.
Po rozbiorach Polski miejscowość znalazła się w zaborze rosyjskim i leżała w Królestwie Polskim. W XIX-wiecznym Słowniku geograficznym Królestwa Polskiego wymieniona jest jako wieś i folwark leżący w powiecie będzińskim w gminie Niegowa i parafii Lelów. W 1827 w miejscowości znajdowały się 33 domy zamieszkiwane przez 334 mieszkańców. W 1880 liczba domów zwiększyła się do 38, a liczba mieszkańców wzrosła do 382. Wieś liczyła w sumie 887 mórg powierzchni w tym 361 gruntów ornych i ogrodów, 41 mórg łąk, 34 morgi pastwisk, 388 morgi lasu, 32 morgi zarośli, 1 morgę wód oraz 30 mórg nieużytków i placów. W miejscowości znajdował się również staw rybny oraz pokłady kamienia wapiennego, z których surowiec czerpał piec do wypalania wapna znajdujący się we wsi.
W latach 1975–1998 miejscowość administracyjnie należała do województwa częstochowskiego.

</doc>
<doc id="395452" url="https://pl.wikipedia.org/wiki?curid=395452" title="Dąbrowy (województwo świętokrzyskie)">
Dąbrowy (województwo świętokrzyskie)

Dąbrowy – wieś w Polsce położona w województwie świętokrzyskim, w powiecie włoszczowskim, w gminie Kluczewsko.
W latach 1975–1998 miejscowość administracyjnie należała do województwa piotrkowskiego.
Historia.
Według spisu powszechnego z roku 1921 miejscowość Dąbrowy posiadała 8 domów i 46 mieszkańców.

</doc>
<doc id="395453" url="https://pl.wikipedia.org/wiki?curid=395453" title="Dąbrowy (województwo warmińsko-mazurskie)">
Dąbrowy (województwo warmińsko-mazurskie)

Dąbrowy – wieś w Polsce położona w województwie warmińsko-mazurskim, w powiecie szczycieńskim, w gminie Rozogi.
Wieś podzielona jest na dwa sołectwa: Dąbrowy I i Dąbrowy II.
Przez Dąbrowy przebiega droga krajowa nr 53.
Historia.
Dąbrowy powstały w połowie XVII wieku. Pierwszym dokumentem, który wymienia Dąbrowy jest "Lustracja Województwa Mazowieckiego" z 1660-1661 r., gdzie wskazano, że Dąbrowy były wsią należącą do starostwa ostrołęckiego, osadzoną na 3,5 włókach, a jej mieszkańcy płacili czynsz w wysokości 71/1/9 fl.
W "Lustracji Starostwa Ostrołęckiego" z 1789 r. znajduje się następujący opis wsi Dąbrowy: "Ze wszystkim swoim położeniem ma Sąsiedztwo z Prussami, którey też dawnieyszym czasem do Wsi Prusskiej Rozogi zwaney gruntu niemało sztukę zabrano. Pola ta wieś ma dziarnowate, Zgorzyste, oprócz Zarośli borowych rzadkich, lasu niema żadnego. Gospodarzów iest w tey Wsi 102. Czynszu płaci rocznego złotych 2964. Propinacyi zaś złotych 714""."
W okresie Powstania Styczniowego w Dąbrowach doszło do dwóch ataków oddziałów powstańczych na rosyjską komorę celną. W dniu 2 lutego 1863 roku oddział powstańczy liczący ponad 140 osób, pod dowództwem Roberta Skowrońskiego, zaatakował rosyjską komorę celną bronioną przez 36 żołnierzy straży granicznej i 12 Kozaków. W wyniku starcia zginęło 18 Rosjan, 5 zostało rannych, a 4 wzięto do niewoli. Do Rozóg uciekło 22 Rosjan i Kozaków. Zginął jeden powstaniec o nazwisku Stępkowski, 4 zostało rannych. Polacy zdobyli 3 konie, 18 karabinów, 2 pistolety i 2 pałasze. Do kolejnego ataku powstańców doszło 8 marca 1863 roku. Atak został przeprowadzony przez oddział Władysława Cichorskiego (ps. Roman Zameczek), pod dowództwem Zygmunta Padlewskiego. W wyniku przeprowadzonego ataku powstańcy zdobyli nieznaczne ilości broni, amunicji, kilka koni, znaczną ilość wojskowej odzieży. Ujęto 5 strażników, reszta obsady placówki jeszcze przed nadejściem powstańców uciekła do Rozóg. 
Granice i podziały administracyjne.
W latach 1921–1939 ówczesna kolonia leżała w województwie białostockim, w powiecie ostrołęckim, w gminie Myszyniec.
Według Powszechnego Spisu Ludności z 1921 roku wieś zamieszkiwało 1394 osób w 229 budynkach mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Myszyńcu.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.
Współcześnie.
Dąbrowy to jedna z największych wsi kurpiowskich a przynajmniej największa miejscowość kurpiowska w mazurskiej (tylko geograficznie) gminie Rozogi.
We wsi mieści się Zespół Szkolno-Przedszkolny w Dąbrowach obejmujący Przedszkole Samorządowe w Dąbrowach oraz Szkołę Podstawową w Dąbrowach, a także filia Gminnej Biblioteki Publicznej w Rozogach.
Miejscowość jest siedzibą parafii św. Józefa Oblubieńca.
We wsi znajduje się zbiornik astatyczny. 

</doc>
<doc id="395454" url="https://pl.wikipedia.org/wiki?curid=395454" title="Dąbrówka (powiat aleksandrowski)">
Dąbrówka (powiat aleksandrowski)

Dąbrówka (do 1 stycznia 2012 "Dąbrówka Duża") – wieś w Polsce położona w województwie kujawsko-pomorskim, w powiecie aleksandrowskim, w gminie Raciążek.
Podział administracyjny.
W latach 1975–1998 miejscowość administracyjnie należała do województwa włocławskiego.
Zmiana nazwy.
1 stycznia 2012 nastąpiła zmiana nazwy wsi z Dąbrówka Duża na Dąbrówka.
Demografia.
Według Narodowego Spisu Powszechnego (III 2011 r.) liczyła 87 mieszkańców. Jest najmniejszą miejscowością gminy Raciążek.

</doc>
<doc id="395455" url="https://pl.wikipedia.org/wiki?curid=395455" title="Dąbrówka Duża (województwo łódzkie)">
Dąbrówka Duża (województwo łódzkie)

Dąbrówka Duża – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość administracyjnie należała do województwa skierniewickiego.
Historia.
Najstarsza wzmianka wśród źródeł historycznych na temat Dąbrówki pochodzi z 1337 roku. Wśród osad, przez które przebiegała droga publiczna z Torunia w kierunku Lublina i Rusi, wymieniona jest również ww. wieś. Ponownie nazwa miejscowości pojawia się w 1424 roku w związku z procesem, którego stronami był brzeziński mieszczanin oraz Małgorzata z Dąbrówki.
Od późnego średniowiecza wieś wchodzi w skład klucza niesułkowskiego należącego do biskupów włocławskich. Od XVI wieku przez następne dwa stulecia gospodarze pełnorolni płacili dziesięcinę snopową dla proboszczów parafii z Brzezin do której de facto nigdy nie należeli. Jak wynika z dokumentów z tego okresu w rękach chłopów było 1345 mórg zasiedlonych przez 28 osad.
Po II rozbiorze Polski wieś trafiła do zaboru pruskiego, natomiast od roku 1813 kiedy to przestało istnieć Księstwo Warszawskie przez następne 100 lat Dąbrówka Duża została włączona w skład Cesarstwa Rosyjskiego.
Jedyną wzmianką na temat wsi Dąbrówką, którą możemy znaleźć w XIX-wiecznym Słowniku Królestwa Polskiego brzmi „wieś rządowa, powiat brzeziński, gmina i parafia Niesułków, na prawo od drogi bitej do z Brzezin do Strykowa”. Ponadto korzystając z map Wojskowego Instytutu Geograficznego, które powstawały na przełomie lat 20. i 30. XX wieku można dowiedzieć się o istnieniu we wsi 75 domów mieszkalnych.
Szkoła podstawowa istniała we wsi od 1915 roku najpierw jako placówka prywatna, a po 3 latach zmieniona w jednostkę publiczną. W 1945 roku w czynie społecznym wybudowano świetlicę środowiskową, pełniącą również siedzibę OSP Dąbrówka Duża. W latach 60 XX wieku rozpoczęto budowę istniejącego do dziś nowego budynku OSP, który pełni funkcję sali weselnej oraz garażu na wozy bojowe.
W latach 1954–1972 we wsi znajdowała się siedziba Gromady Dąbrówka Duża. Następnie budynek był wykorzystywany jako biblioteka publiczna oraz ośrodek zdrowia.
W opisywanej miejscowości zlokalizowane są dwa budynki wpisane do gminnej ewidencji zabytków. Oba to domy (chałupy) z początku XX wieku pod adresami Dąbrówka Duża 34 oraz 43.
Po dziś dzień Dąbrówka Duża leży na granicy parafii pw. św. Wojciecha w Niesułkowie Kolonii.
Aktualne zagospodarowanie miejscowości.
Historyczne uwarunkowania rozwoju przestrzennego.
Główną historyczną część miejscowości zajmują budynki zlokalizowane po zachodniej stronie drogi wojewódzkiej 708. Zachował się układ pól rolnych nazywanych potocznie pastwiskami gdzie jak przekazują ustnie starsi mieszkańcy w dawnych czasach wypasywano owce. Trudno obecnie ustalić w jakim okresie i czyim zarządzeniem wspomniany podział powstał. Swój fragment pastwiska posiadał każdy gospodarz, a jego wielkość zależała od areału gospodarstwa jaki posiadał, tzn. im większe gospodarstwo tym większe pastwisko. Niewykluczone iż fakt ten powiązany jest z wydarzeniem uwłaszczania chłopów w II poł. XIX wieku. Część z tego systematycznego rozparcelowania zachowała się do dziś co ma swój wydźwięk w podziale na pola o wielkości 1 lub 2 mórg. Obszar ten znajduje się w centralnej części wioski, co pozwala wysnuć wniosek, że rozwój przestrzenny Dąbrówki Dużej rozpoczął się w części południowej, a następnie systematycznie rozwijał się w kierunku północy. Wynika to z faktu iż historycznie takie pastwiska były lokalizowane poza wsią.
Uwarunkowania gospodarki rolnej.
Większe znaczenie dla gospodarstw rolnych mają pola usytuowane w zachodnim fragmencie wsi. Przebieg rzeki Grzmiącej spowodował, że im dalej na północ wioski tym działki rolne po wschodniej stronie są większe i co za tym idzie biorą większy udział w produkcji rolnej niż te w południowej części miejscowości
Cechy geograficzne.
Struktura gleb.
Obszar miejscowości jest pokryty glebami zaliczanymi do niskich klas bonitacyjnych. Są to głównie kompleksy: żytnio-ziemniaczane słabe oraz żytnio-łubinowe najsłabsze. Gleby klas wyższych tj. żytnie (żytnio-ziemniaczane) dobre i bardzo dobre znajdują się w południowo-wschodniej oraz północno-wschodniej części wioski.
Przeważającym typem gleb występujących w miejscowości są gleby brunatne wyługowane oraz brunatne kwaśne. Jedynie w pobliżu cieków wodnych można znaleźć torfy niskie oraz mady.
Hydrologia.
Przez miejscowość przepływają 4 cieki wodne. Największy z nich- rzeka Grzmiąca jest lewym dopływem Mrożycy. Pozostałe trzy (Ciek Szkolny, i dwa bez nazwy) są lewym dopływem rzeki Grzmiącej.
Sprzyjające stosunki wodne przyczyniły się do powstania w przeszłości kilku stawów pochodzenia antropogenicznego.

</doc>
<doc id="395456" url="https://pl.wikipedia.org/wiki?curid=395456" title="Dąbrówka Kościelna (województwo podlaskie)">
Dąbrówka Kościelna (województwo podlaskie)

Dąbrówka Kościelna – wieś w Polsce położona w województwie podlaskim, w powiecie wysokomazowieckim, w gminie Szepietowo. Przez miejscowość przepływa Mianka, rzeka dorzecza Bugu.
Miejscowość jest siedzibą parafii rzymskokatolickiej św. Anny, należącej do metropolii białostockiej, diecezji łomżyńskiej, dekanatu Szepietowo. W pobliżu znajduje się cmentarz parafialny.
Historia.
Historia wsi.
Wieś założona w wieku XV przez Woynów herbu Pierzchała (inne źródła Ślepowron). Zwana pierwotnie Wojny-Dąbrówka, jak również Dąbrówka Mniejsza lub Mała. Jedna z kilku wsi okolicy szlacheckiej o nazwie Wojny.
Ignacy Kapica Milewski podaje dobra Woyny herbu Trąby w ziemi bielskiej składają się z kilku wsi: Woyny Dąbrowka mniejsza kościelna, Woyny Skwarki; Woyny Izdebnik, Woyny Piecki, Woyny Pogorzel Zagroby, Woyny stare Jakubowięta, Woyny Stanisławowięta Szubicz albo Szuby, Woyny Bakalarze, Woyny Królewięta albo Króle, Woyny Jakubowięta Krupy, Woyny Piotrosze, Woyny Wawrzyńce.
Słownik geograficzny Królestwa Polskiego i innych krajów słowiańskich podaje, iż w XVI w. zwana, jako Wojny Dąbrówka.
W roku 1622 król Jan Kazimierz wystawił przywilej na organizowanie dwóch jarmarków.
W 1827 r. Dąbrówka znajdowała się w województwie augustowskim obwodzie łomżyńskim, powiecie tykocińskim, parafii Dąbrówka. Była to własność prywatna licząca 14 domów i 91 mieszkańców.
W 1880 r. Dąbrówka Kościelna wieś szlachecka i Dąbrówka Mała, wieś włościańska w pow. mazowieckim gm. Szepietowo, par. Dąbrówka. Posiada kościół parafialny, szkołę, dom schronienia dla starców i kalek. Kościół paraf. erygowali w roku 1529 bracia Wojno. Kościół drewniany wystawiony w roku 1755. Parafia dekanatu mazowieckiego liczy 2020 dusz. Folw. Dąbrówka kościelna z wsią t. n. rozl. wynosi m. 316 a mianowicie: grunta orne i ogrody m. 256, łąk m. 27. lasu m. 14, nieużytki i lace m. 19; wieś Dąbrówka kościelna osada 18, grunt m.110.
W 1901 r. Dąbrówka Kościelna, wieś, folwark, szkoła kościół w guberni łomżyńskiej, powiat mazowiecki, gmina Szepietowo, parafia Dąbrówka, okręg sądowy III Mazowieck, poczta – telegraf w Szepietowie, najbliższa stacja kolei – Szepietowo Warszawsko-Petersburska. Odległość od miasta powiatowego – 9 km, od poczty, telegrafu, kolei – 2 km.
W 1921 r. wyszczególniono:
W latach 1954-1972 miejscowość wchodziła w skład Gromady Dąbrówka Kościelna. W latach 1975–1998 miejscowość administracyjnie należała do województwa łomżyńskiego.
Według stanu ludności z 31 grudnia 2011 r. w Dąbrówce Kościelnej mieszkało 379 osób.
Historia kościoła.
Pierwszy, znany z dokumentów kościół wzmiankowany w latach 1514-1518. Kolejny, drewniany, fundowany i uposażony przez braci Abrahama, Jakuba, Marcina i Piotra Woynów oraz Piotra Szepietowskiego. Spalony w czasie wojen szwedzkich. W jego miejsce została wybudowana kaplica.
Od 1650 funkcjonuje altaria Matki Boskiej Szkaplerznej, uposażona przez Jana Skiwskiego, pisarza grodzkiego brańskiego, wraz z żoną, Reginą z Woynów. W 1679 założenie bractwa św. Anny. W latach 1685-1689 Szymon Woyno ufundował altarię św. Józefa.
Kolejny drewniany kościół wzniesiony w roku 1755 przez Walentego Sienickiego, pisarza grodzkiego brańskiego i współkolatorów. Rozebrany w roku 1873.
Obecny, murowany, neoklasycystyczny kościół parafialny pod wezwaniem św. Anny wzniesiony w roku 1875 według projektu Marconiego, z poprawkami Stanisława Kucharzewskiego, budowniczego powiatowego w Wysokiem Mazowieckiem. Wystawiony z fundacji Aleksandra Kierznowskiego herbu Pobóg, właściciela Szepietowa-Wawrzyńców, staraniem proboszcza ks. Jana Krassowskiego.
Nieopodal kościoła znajduje się cmentarz parafialny. Obecnie istnieje możliwość skorzystania z wyszukiwarki osób zmarłych, pochowanych na cmentarzu.
Szkoła.
W 1922 roku 4. klasowa szkoła powszechna, liczyła 142. uczniów. W 1923 r. 3. klasowa, liczyła 145. uczniów, 1924-124., 1925-134., 1926-160. W 1930 4. klasowa, liczyła 226. uczniów, 1935-280.
Nauczyciele: 1925 Ciechanowska Aniela, 1927 - Maleszewska Jadwiga, 1930 Zappona Aniela, 1941 - Jabłońska Helena, Osińska Irena, Wojciechowski Antoni, Wojciechowski Stanisław, Wroński Jan.

</doc>
<doc id="395457" url="https://pl.wikipedia.org/wiki?curid=395457" title="Dąbrówka Kościelna (województwo wielkopolskie)">
Dąbrówka Kościelna (województwo wielkopolskie)

Dąbrówka Kościelna – wieś w Polsce położona w województwie wielkopolskim, w powiecie gnieźnieńskim, w gminie Kiszkowo. Znane sanktuarium archidiecezji gnieźnieńskiej.
W latach 1975–1998 miejscowość administracyjnie należała do województwa poznańskiego.
Sanktuarium Matki Bożej Dąbrowieckiej.
W późnobarokowym kościele Wniebowziętej Najświętszej Marii Panny, na wzgórzu w Dąbrówce Kościelnej, znajduje się łaskami słynący obraz Matki Bożej Pocieszenia (zwaną też Matką Bożą Dąbrowiecką). Dzięki temu Dąbrówka to miejscowość pielgrzymkowa. Na miejscowy odpust, Narodzenia NMP, (w pierwszą niedzielę po 8 września) przybywają tysiące ludzi z diecezji poznańskiej i gnieźnieńskiej. Drugi odpust, Wniebowzięcia NMP, przypada 15 sierpnia.
Obecna świątynia została wzniesiona w latach 1930–1936, poprzednie cztery, w tym dwie drewniane, zostały rozebrane bądź spłonęły w pożarach.
Pomniki.
Przy północnym krańcu wsi stoją:
Drogi.
Przez wieś przebiega Wielkopolska Droga św. Jakuba – odcinek szlaku pielgrzymkowego do grobu św. Jakuba w Santiago de Compostela w Hiszpanii. Ponadto rozpoczyna się tutaj historyczny Trakt Poznański.

</doc>
<doc id="395458" url="https://pl.wikipedia.org/wiki?curid=395458" title="Dąbrówka Mała (województwo lubuskie)">
Dąbrówka Mała (województwo lubuskie)

Dąbrówka Mała (niem. "Klein Dammer") – wieś w Polsce położona w województwie lubuskim, w powiecie świebodzińskim, w gminie Szczaniec.
W latach 1975–1998 miejscowość administracyjnie należała do województwa zielonogórskiego.

</doc>
<doc id="395459" url="https://pl.wikipedia.org/wiki?curid=395459" title="Cerkwisko">
Cerkwisko

Cerkwisko – miejsce, na którym dawniej stała cerkiew. Na cerkwisku bardzo często znajduje się również cmentarz.
Archeologia średniowiecza.
W trakcie prac wykopaliskowych prowadzonych w obrębie grodziska na górze Fajka w Trepczy w miejscu pierwotnego cerkwiska znaleziono średniowieczne staroruskie enkolpiony, które prezentowane są w Muzeum Historycznym w Sanoku.
Archeologia nowożytna.
W Polsce liczne cerkwiska można znaleźć zwłaszcza w południowo-wschodnim rejonie kraju, skąd po II wojnie światowej wysiedlono w czasie Akcji Wisła Ukraińców, Łemków i Bojków. Zwykle można na nich znaleźć pozostałości po cerkwi, takie jak resztki podmurówki, murku, krypty, nagrobków, różnych elementów architektonicznych (zwłaszcza metalowych: zamków do drzwi, skobli, zawiasów, krzyży). Często rosną na nim stare drzewa, widoczna z daleka grupa okazałych drzew ułatwia zlokalizowanie cerkwiska. Na niektórych cerkwiskach ustawiono pamiątkowe krzyże wotywne np. w Szudziałowie czy Potoce na Białostocczyźnie.

</doc>
<doc id="395462" url="https://pl.wikipedia.org/wiki?curid=395462" title="Dąbrówka Mała (województwo łódzkie)">
Dąbrówka Mała (województwo łódzkie)

Dąbrówka Mała – wieś w Polsce położona w województwie łódzkim, w powiecie brzezińskim, w gminie Brzeziny.
W miejscowości znajduje się kaplica parafialna pw. Niepokalanego Poczęcia Najświętszej Maryi Panny, będąca siedzibą parafii Kościoła Katolickiego Mariawitów. Wierni Kościoła Starokatolickiego Mariawitów należą do parafii św. Wojciecha i Matki Bożej Szkaplerznej w Lipce. 
W latach 1975–1998 miejscowość administracyjnie należała do województwa skierniewickiego.

</doc>
<doc id="395463" url="https://pl.wikipedia.org/wiki?curid=395463" title="Dąbrówka Mała (powiat węgorzewski)">
Dąbrówka Mała (powiat węgorzewski)

Dąbrówka Mała (niem. "Dammfelde", do 1938 "Klein Dombrowken") – osada w Polsce, w województwie warmińsko-mazurskim, w powiecie węgorzewskim, w gminie Węgorzewo.
W latach 1975–1998 miejscowość należała administracyjnie do województwa suwalskiego.
Nazwa.
W 1938 r. w miejsce zwyczajowej niemieckiej nazwy Klein Dombrowken wprowadzono nazwę Dammfelde.
28 marca 1949 r. ustalono urzędową polską nazwę miejscowości – Dąbrówka Mała, określając drugi przypadek jako Dąbrówki Małej, a przymiotnik – dąbrówecki.
Historia.
Miejscowość została założona w roku 1552. Pod koniec XIX wieku majątek ziemski w Dąbrówce Małej o powierzchni 199 ha należał do rodziny Leitnerów. W pierwszych latach XX wieku majątek ten był w posiadaniu rodziny Labesius. W latach dwudziestych powierzchnia majątku wzrosła do 306 ha.
W czasach reformacji Dąbrówka Mała należała do parafii w Węgielsztynie, razem z miejscowościami: Biedaszki, Brzozowo, Guja, Klimki, Perły, Przystań, Rydzówka, Stawki i Wesołowo.
Po II wojnie światowej na bazie dawnego majątku ziemskiego funkcjonował PGR.
Pałac.
Pałac w Dąbrówce Małej wybudowany został w latach 1914–1917. Piętrowa budowla wzniesiona została na planie prostokąta, z przylegającym parterowym skrzydłem od strony zachodniej. Skrzydło to jest przypuszczalnie starsze od piętrowej części dworu. Obiekt przykryty jest wysokim dachem czterospadowym. Elewacje wzdłużne budowli zdobione są ryzalitami. Ryzalit od strony parku poprzedzony jest drewnianą werandą. Ryzalit od strony wschodniej jest półkolisty na poziomie parteru z tarasem na poziomie pierwszego piętra. Od strony południowej znacznie większy taras wsparty na kolumnach osłania podjazd do dworu.

</doc>
<doc id="395464" url="https://pl.wikipedia.org/wiki?curid=395464" title="Dąbrówka Nowa (województwo kujawsko-pomorskie)">
Dąbrówka Nowa (województwo kujawsko-pomorskie)

Dąbrówka Nowa – wieś sołecka w Polsce położona w województwie kujawsko-pomorskim, w powiecie bydgoskim, w gminie Sicienko.
Podział administracyjny.
Do 1954 roku miejscowość była siedzibą gminy Dąbrówka Nowa. W latach 1950–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) miejscowość liczyła 433 mieszkańców. Jest jedenastą co do wielkości miejscowością gminy Sicienko.
Historia.
Osada do XIII wieku należała do rodu Adwańców. W wieku XIV jej właścicielami zostali Jan i Kacper Dąbrowscy. Od ich nazwiska wzięła się nazwa miejscowości. 
Obiekty sakralne.
Parafia w Dąbrówce Nowej została erygowana w 1428 roku. Obecny kościół zbudowano w latach 1888–1889. W okresie II wojny światowej wieża kościoła została zniszczona (był to dobry punkt obserwacyjny, wykorzystywany wówczas przez niemieckich snajperów). Po wojnie wieżę starannie odbudowano (jeśli dobrze się przyjrzeć, można zauważyć nawet nieco jaśniejsze cegły). Kościół jest obecnie siedzibą parafii św. Jakuba Mniejszego Apostoła. W strukturze kościoła rzymskokatolickiego parafia ta należy do metropolii gnieźnieńskiej, diecezji bydgoskiej, dekanatu Białe Błota.
Obiekty wojskowe.
W latach 1973–1976 Wojsko Polskie wybudowało tu stację radiolokacyjną. Funkcjonowała ona bez przerwy przez 17 lat od 1975 r. do 1992 roku. Służyła ona do wykrywania obiektów powietrznych oraz określania ich odległości i azymutu. Znajdował się tu m.in. radar Justyna (Jawor-M2) o zasięgu do 350 km w poziomie i 25 km w pionie. Radioodległościomierz w Dąbrówce miał za zadanie naprowadzanie własnych samolotów myśliwskich na samoloty nieprzyjaciela i ewentualne sterowanie jednostkami przenoszącymi ładunki jądrowe. Obiekt posiadał własne ujęcie wody, kanalizację i agregat prądotwórczy.

</doc>
<doc id="395465" url="https://pl.wikipedia.org/wiki?curid=395465" title="Dąbrówka Nowa (województwo mazowieckie)">
Dąbrówka Nowa (województwo mazowieckie)

Dąbrówka Nowa (do 14 lutego 2002 "Nowa Dąbrówka") – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego. 15 lutego 2002 nastąpiła zmiana nazwy z "Nowa Dąbrówka" na "Dąbrówka Nowa".

</doc>
<doc id="395466" url="https://pl.wikipedia.org/wiki?curid=395466" title="Dąbrówka Wielka (województwo łódzkie)">
Dąbrówka Wielka (województwo łódzkie)

Dąbrówka Wielka – wieś w Polsce położona w województwie łódzkim, w powiecie zgierskim, w gminie Zgierz.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="395467" url="https://pl.wikipedia.org/wiki?curid=395467" title="Dąbrówka Wielka (województwo pomorskie)">
Dąbrówka Wielka (województwo pomorskie)

Dąbrówka Wielka (kaszb. "Wiôlgô Dãbrowka") – wieś w Polsce położona w województwie pomorskim, w powiecie wejherowskim, w gminie Łęczyce, w sołectwie Rozłazino.
Według danych na dzień 31 grudnia 2006 roku wieś zamieszkuje 41 mieszkańców na powierzchni 13,67 km2.
Położenie.
Miejscowość leży 2 km na pn-zach od Jeziora Lubowidzkiego. Najbliżej położonym miastem jest Lębork, wieś znajduje się na wschód od tego miasta. 
Ze względu na bliskość jeziora jak i bliskość lasów wieś częściowo posiada charakter letniskowy z zabudową sezonową.
Historia.
Pomiędzy 1945-1954 miejscowość administracyjnie należała do województwa gdańskiego, powiatu lęborskiego, gminy Rozłazino.
Po zniesieniu gmin i pozostawienie w ich miejscu gromad, w latach 1957-1975 miejscowość administracyjnie należała do województwa gdańskiego, powiatu lęborskiego.
W latach 1975–1998 miejscowość administracyjnie należała do województwa gdańskiego.
Obecnie miejscowość zaliczana jest do ziemi lęborskiej włączonej w skład powiatu wejherowskiego.
Zobacz też.
Inne miejscowości o nazwie Dąbrówka: Dąbrówka, Dąbrówka Wielka

</doc>
<doc id="395468" url="https://pl.wikipedia.org/wiki?curid=395468" title="Dąbrówka Wielka (województwo warmińsko-mazurskie)">
Dąbrówka Wielka (województwo warmińsko-mazurskie)

Dąbrówka Wielka (dawniej niem. "Gross Damerau") – wieś w Polsce położona w województwie warmińsko-mazurskim, w powiecie olsztyńskim, w gminie Dywity. W latach 1975–1998 miejscowość administracyjnie należała do województwa olsztyńskiego.
Historia.
Wieś warmińska, lokowana w 1365 r., kiedy to kapituła warmińska przekazała Kolegiacie Dobromiejskiej 60 włók leśnych celem założenia majątku ziemskiego. W dokumentach zapisywana jako "Damerau" (1354), "Damerow" (1382), "Damerau" i "Dombrowka" (XIX w.), "Dąbrówka, Dąbrowa" (okres dwudziestolecia międzywojennego). Nazwa wskazuje, że była założona w dąbrowie.
W wieku XVI wymieniany jest "Stanisław Rogala", który uzyskał w 1542 r. nadanie 4 włók od biskupa warmińskiego Jana Dantyszka. Kolejne wzmianki pochodzą z wieku XVIII: w 1789 roku wieś określana była jako "królewska" i liczyła 25 domów. W 1910 r. obszar wsi obejmował 780 ha oraz 79 budynków mieszkalnych. W tym czasie we wsi było 495 mieszkańców, z których 275 było Polakami, a 220 Niemcami. Z kolei według wyników spisu z 1925 r. wieś obejmowała 987 ha, 76 budynków mieszkalnych z 91 rodzinami i 459 mieszkańcami.
W 2014 r. we wsi mieszkały 254 osoby

</doc>
<doc id="395469" url="https://pl.wikipedia.org/wiki?curid=395469" title="Dąbrówka (powiat zielonogórski)">
Dąbrówka (powiat zielonogórski)

Dąbrówka (niem. "Adlig Dubrau") – wieś w Polsce położona w województwie lubuskim, w powiecie zielonogórskim, w gminie Kargowa.
W latach 1975–1998 miejscowość administracyjnie należała do województwa zielonogórskiego.
Nazwa.
9 grudnia 1947 r. ustalono urzędową polską nazwę miejscowości – Dąbrówka, określając drugi przypadek jako Dąbrówki, a przymiotnik – dąbrówecki.

</doc>
<doc id="395470" url="https://pl.wikipedia.org/wiki?curid=395470" title="Dąbrówka (województwo opolskie)">
Dąbrówka (województwo opolskie)

Dąbrówka (dodatkowa nazwa w j. niem. Dombrowka) – wieś w Polsce położona w województwie opolskim, w powiecie krapkowickim, w gminie Gogolin, przy drodze wojewódzkiej nr 409.
Od 1950 miejscowość administracyjnie należy do województwa opolskiego.
Nazwa.
Nazwa wioski pochodzi od polskiej nazwy drzewa dąb (Quercus). Niemiecki językoznawca Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą zanotowaną nazwę wsi podaje "Dąbrowka" notując jej znaczenie "Eichholz" czyli "dębowe drewno".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest wraz z Miedarami w zlatynizowanej formie "Dambrowa" we fragmencie "Dambrowa et in Modar solvitur decima more polonico".
W okresie hitlerowskiego reżimu w latach 1936–1945 administracja III Rzeszy zmieniła nazwę miejscowości na całkowicie niemiecką "Klein Eichen".
Zabytki.
Do wojewódzkiego rejestru zabytków wpisana jest:

</doc>
<doc id="395471" url="https://pl.wikipedia.org/wiki?curid=395471" title="Dąbrówki (województwo podkarpackie)">
Dąbrówki (województwo podkarpackie)

Dąbrówki – wieś w Polsce położona w województwie podkarpackim, w powiecie łańcuckim, w gminie Czarna.
Osada Dąbrówki została założona przez Krzysztofa II Pileckiego około w 1584 roku. Prawdopodobnie pojedyncze zagrody stały o wiele wcześniej, gdyż ludność osiedlała się na leśnych karczowiskach. Stare przekazy ustne donoszą, że początki osadnictwa miały miejsce na terenie obecnego Przysiółka – Podlas, później zaś powstały Przysiółek – Środek, Pastwisko i Zarzecze. Wieś w początkowym okresie istnienia należała do różnych rodzin magnackich: w 1586 r. przeszła w ręce Stadnickich, w 1631 r. pod panowanie rodu Lubomirskich, a od 1791 należała do Potockich.
Dąbrówki leżą na północ od Łańcuta, w dorzeczu rzeki Wisłok, przy drodze wojewódzkiej 877 Łańcut – Leżajsk. Nazwę swą zawdzięczają dąbrowie, czyli lasom dębowym, które należały do Puszczy Sandomierskiej systematycznie karczowanej od XVI wieku. Przy szosie, obok XIX-wiecznych dworków, zachował się niewielki park. Rośnie w nim około 30 starych drzew: lipy drobnolistnej i szerokolistnej, kilka dębów szypułkowych, występuje tu dąb czerwony, świerk serbski i kłujący.
Dąbrówki liczą około 1500 mieszkańców.
W latach 1975–1998 miejscowość administracyjnie należała do województwa rzeszowskiego.

</doc>
<doc id="395473" url="https://pl.wikipedia.org/wiki?curid=395473" title="Dąbrówki (województwo podlaskie)">
Dąbrówki (województwo podlaskie)

Dąbrówki – wieś w Polsce położona w województwie podlaskim, w powiecie białostockim, w gminie Wasilków.
Wieś królewska starostwa niegrodowego wasilkowskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Bolesnej w Wasilkowie.

</doc>
<doc id="395474" url="https://pl.wikipedia.org/wiki?curid=395474" title="Dąbrówno (województwo pomorskie)">
Dąbrówno (województwo pomorskie)

Dąbrówno (kaszb. "Dãbrownò" lub "Szénejczi", niem. "Schöneichen") – wieś w Polsce położona w województwie pomorskim, w powiecie słupskim, w gminie Potęgowo.
W latach 1975–1998 miejscowość administracyjnie należała do województwa słupskiego.
Dąbrówno powstało w ramach szerszej akcji kolonizacyjnej w roku 1784 z wydzielonych gruntów sąsiedniego Grąbkowa.
Zabytki.
Inne miejscowości o nazwie Dąbrówno: Dąbrówno

</doc>
<doc id="395475" url="https://pl.wikipedia.org/wiki?curid=395475" title="Dąbrówno (województwo warmińsko-mazurskie)">
Dąbrówno (województwo warmińsko-mazurskie)

Dąbrówno (niem. "Gilgenburg") – wieś w Polsce położona w województwie warmińsko-mazurskim, w powiecie ostródzkim, w gminie Dąbrówno, w zachodniej części Mazur. Siedziba gminy Dąbrówno. Dawniej miasto (do końca lipca 1946). W latach 1975−1998 miejscowość administracyjnie należała do województwa olsztyńskiego.
Miejscowość położona jest na obszarze Garbu Lubawskiego na przesmyku między jeziorami Dąbrowa Mała i Dąbrowa Wielka i łączącym je kanałem Welu. Znajdują się tu przystanek PKS, ośrodek zdrowia, apteka, bank, poczta, stacja benzynowa, restauracja, bary, sklepy, ośrodki wypoczynkowe.
Historia.
Tereny te zamieszkiwało pruskie plemię Sasinów, a następnie zostały skolonizowane przez polskich osadników pochodzących z ziemi chełmińskiej i staropruskich z Pomezanii. Zamek został zbudowany przez Krzyżaków w 1319 r. w miejscu staropruskiego grodu obronnego. Przy zamku powstała osada Ylienburg, która w 1326 r. otrzymała prawa miejskie od komtura dzierzgońskiego – Luthra von Braunschweiga. Przez Dąbrówno w tamtym czasie prowadził szlak handlowy z Mazowsza do Elbląga i Gdańska. Zamek był od 1325 siedzibą wójta krzyżackiego podlegającego komturowi dzierzgońskiemu, a od 1341 ostródzkiemu. Na przełomie XIV i XV wieku powstała pierwsza szkoła miejska. W lipcu 1410 r. na dwa dni przed bitwą grunwaldzką miasto zostało zdobyte i spalone przez wojska Władysława Jagiełły. W XV w. sędzią ziemskim był tu Piotr Bażyński z Elgnowa (ojciec Jana i Ścibora – założycieli Związku Pruskiego). W 1519 miasto zdobyły wojska polskie, ale mimo tego po hołdzie pruskim w 1525 r. miejscowość została starostwem pod władzą pruskiego księcia, lennika polskiego i należała do rodów magnackich: Gablentzów, Olesnitzów i najdłużej (1572–1831) do Finck von Finckensteinów. W 1568 zakończono budowę kościoła protestanckiego dla Polaków. W XVI wieku osiedlili się tu wygnani z Czech bracia czescy (w latach 1548–1564). W 1656 roku miasto zostało spalone przez Tatarów posiłkowanych przez wojska hetmana Wincentego Aleksandra Gosiewskiego. Rok później zakończył się okres zwierzchnictwa polskiego i miasto znalazło się w granicach państwa brandenbursko-pruskiego, w 1701 przekształconego w Królestwo Prus. Dąbrówno było jednym z najsilniejszych ośrodków polskości na Mazurach, ale nigdy nie przekształciło się w ośrodek miejski o dużym znaczeniu. Rozwinięte było sukiennictwo, w 1802 pracowało 17 warsztatów, ponadto pracowali kapelusznicy oraz tkalnie płótna i przędzy wełnianej. Pod koniec XIX wieku zostało lokalnym ośrodkiem handlu, cztery razy w roku odbywały się jarmarki kramarskie, bydlęce i konne. W 1825 r. na 1171 mieszkańców tylko 431 mówiło po niemiecku. W 1880 Dąbrówno osiągnęło największą w historii liczbę mieszkańców, w mieście mieszkało 1859 osób. Od 1892 do 1900 r. katolickim proboszczem był tu ksiądz Antoni Wolszlegier, działacz niepodległościowy wybrany w 1893 r. z ramienia ludności polskiej na posła do parlamentu pruskiego. W 1910 uzyskało połączenie kolejowe z Ostródą i Działdowem (istniało do 1945).
W końcu sierpnia 1914 r. w okolicach Dąbrówna rozegrała się tak zwana I bitwa mazurska (zobacz: Bitwa pod Tannenbergiem). W odległym o 4 km Osiekowie znajdował się jeden z większych cmentarzy wojennych z tego okresu. W roku 1945 Dąbrówno zostało zniszczone w 80% i utraciło prawa miejskie. W czasach Polski Ludowej działała we wsi izba porodowa, apteka, punkt weterynaryjny, kino, powstała piekarnia, masarnia i zakład mleczarski.
W latach 1975−1998 miejscowość administracyjnie należała do województwa olsztyńskiego.
Religia.
Na terenie Dąbrówna działalność duszpasterską prowadzą następujące kościoły:

</doc>
<doc id="395476" url="https://pl.wikipedia.org/wiki?curid=395476" title="Degucie (województwo podlaskie)">
Degucie (województwo podlaskie)

Degucie – wieś w Polsce położona w województwie podlaskim, w powiecie sejneńskim, w gminie Sejny.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Przez miejscowość przebiega droga krajowa nr 16.

</doc>
<doc id="395477" url="https://pl.wikipedia.org/wiki?curid=395477" title="Degucie (województwo warmińsko-mazurskie)">
Degucie (województwo warmińsko-mazurskie)

Degucie (niem. "Dagutschen", 1938–1945 "Zapfengrund") – osada w Polsce położona w województwie warmińsko-mazurskim, w powiecie gołdapskim, w gminie Dubeninki.
W latach 1975–1998 miejscowość administracyjnie należała do województwa suwalskiego.
Zobacz też: Degucie

</doc>
<doc id="395478" url="https://pl.wikipedia.org/wiki?curid=395478" title="Michał Nowodworski">
Michał Nowodworski

Michał Nowodworski (ur. 27 lipca 1831 we Włocławku – zm. 12 czerwca 1896 w Warszawie) – biskup płocki, wydawca, publicysta. 
Syn Franciszka Nowodworskiego, brat Jana Nowodworskiego.
Święcenia kapłańskie otrzymał w 1854 roku. Od 1859 roku rozpoczął współpracę z "Pamiętnikiem Religijno-Moralnym". Dał się poznać jako wielki patriota. Został za to wywieziony do odległej guberni permskiej. Nie przerwał jednak pracy naukowej. Do kraju powrócił w 1868 roku, jednak obowiązywał go zakaz przebywania w stolicy. 
W 1889 roku został mianowany ordynariuszem diecezji płockiej. Szczególną uwagę przywiązywał do podnoszenia poziomu naukowego w miejscowym seminarium duchownym, oraz do wzrostu kultury umysłowej duchowieństwa. 
Pochowany w katedrze płockiej. Wystawiono mu okazały nagrobek z brązu w głównej nawie świątyni, wykonany przez Piusa Welońskiego.

</doc>
<doc id="395479" url="https://pl.wikipedia.org/wiki?curid=395479" title="Dęba (województwo mazowieckie)">
Dęba (województwo mazowieckie)

Dęba – wieś w Polsce położona w województwie mazowieckim, w powiecie radomskim, w gminie Przytyk.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Przez miejscowość przebiega droga wojewódzka nr 740.
Wierni kościoła rzymskokatolickiego należą do parafii św. Marii Magdaleny we Wrzeszczowie.

</doc>
<doc id="395480" url="https://pl.wikipedia.org/wiki?curid=395480" title="Dęba (województwo świętokrzyskie)">
Dęba (województwo świętokrzyskie)

Dęba – wieś sołecka w Polsce, położona w województwie świętokrzyskim, w powiecie koneckim, w gminie Ruda Maleniecka.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Zwiastowania NMP w Rudzie Malenieckiej.

</doc>
<doc id="395481" url="https://pl.wikipedia.org/wiki?curid=395481" title="Dębiany (województwo kujawsko-pomorskie)">
Dębiany (województwo kujawsko-pomorskie)

Dębiany – wieś w Polsce, położona w województwie kujawsko-pomorskim, w powiecie rypińskim, w gminie Rypin.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 236 mieszkańców. Jest czternastą co do wielkości miejscowością gminy Rypin.

</doc>
<doc id="395483" url="https://pl.wikipedia.org/wiki?curid=395483" title="Dębica (województwo lubelskie)">
Dębica (województwo lubelskie)

Dębica – wieś w Polsce położona w województwie lubelskim, w powiecie lubartowskim, w gminie Ostrówek. Wieś leży w północnej części gminy, ma powierzchnię 810 ha.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ostrówek. Według Narodowego Spisu Powszechnego z roku 2011 wieś liczyła 346 mieszkańców.
Wieś ta należała niegdyś do króla, jest to jedna z najstarszych miejscowości. Pierwsze wzmianki pochodzą z 1431 roku. Znana była pod nazwami Dobrowiczayka, Dambowycza, Dambicza, Dębice. Właścicielami oprócz króla Aleksandra Jagiellończyka były też znane rody szlacheckie: Ziółkowscy, Firlejowie, Ossolińscy, Sobiescy, Humienieccy, Małachowscy, Łubienieccy, Sierakowscy, Grodziccy.
Według Księgi Adresowej Polski z 1929 roku właścicielką ziemską była Janina Grodzicka posiadająca 244 ha ziemi. Do dziś dnia zachował się zespół dworsko-pałacowy z II połowy XIX wieku oraz kapliczka murowana z II połowy XIX wieku. Nazwa miejscowości związana jest od wieków z potężnymi dębami, które rosły w parku koło dworu. Obecnie fragment dworu zmieniono na budynek mieszkalny.
Dębica znana jest również z hodowli ryb.

</doc>
<doc id="395484" url="https://pl.wikipedia.org/wiki?curid=395484" title="Dębice (województwo dolnośląskie)">
Dębice (województwo dolnośląskie)

Dębice – wieś w Polsce położona w województwie dolnośląskim, w powiecie średzkim, w gminie Malczyce.
Podział administracyjny.
W latach 1975–1998 miejscowość administracyjnie należała do województwa wrocławskiego.
Etymologia nazwy.
Nazwa wsi jest nazwą topograficzną, oznaczającą miejsce porośnięte dębami - dąbrową.
Historyczne nazwy miejscowości:
Zabytki.
Do wojewódzkiego rejestru zabytków wpisane są:

</doc>
<doc id="395485" url="https://pl.wikipedia.org/wiki?curid=395485" title="Dębice (województwo zachodniopomorskie)">
Dębice (województwo zachodniopomorskie)

Dębice – wieś w Polsce położona w województwie zachodniopomorskim, w powiecie goleniowskim, w gminie Maszewo, przy drodze wojewódzkiej nr 106, 6 km na północny wschód od Maszewa, Rzewnowo - Stargard - Pyrzyce.
Historia.
Początkowo wieś nazywała się "Faulen Benz" w 1884 roku rodzina Heller dokonała zmiany nazwy wsi na "Eichenwalde", którą zmieniono w 1945 r. na Dębice. Pierwsza wzmianka o wsi pochodzi z 1339 r. W XV w. wieś była lennem rodu Wager i Mildenitz. W 1550 r. ród Wager odkupił i połączył obie części majątku. 
W roku 1872 do wsi należało 830 mórg ziemi w skład wsi wchodziło: 6 gospodarstw pełnorolnych, 8 zagrodniczych i 3 gospodarstwa chałupnicze. We wsi było 13 budynków mieszkalnych oraz szkoła, a liczba mieszkańców wynosiła 131 osób. 
W początkach XX wieku wieś rozbudowała się w wyniku parcelacji gruntów folwarcznych. W latach 30. XX wieku w Dębicach było 507 mieszkańców zajmujących 76 budynków mieszkalnych, 106 gospodarczych. Po 1945 r. ziemie użytkowało PGR a częściowo rolnicy indywidualni. Z lokalnego rolnictwa pochodzą miody dębickie, polski produkt tradycyjny. 
W latach 1945-1954 i 1973-1976 miejscowość była siedzibą gminy Dębice. W latach 1954–1972 wieś należała i była siedzibą władz gromady Dębice. W latach 1975–1998 miejscowość administracyjnie należała do województwa szczecińskiego.
Folwark.
Folwark i wieś folwarczna mają metrykę średniowieczną.
W XVII i XVIII wieku dobra były wielokrotnie dzielone w wyniku sukcesji pomiędzy członków rodu. W 1777 rozdrobniony majątek scalił A.F. Wager, który przeprowadził meliorację gruntów i wybudował wiatrak. Od roku 1795 przez cały wiek XIX majątek 10 razy zmieniał właścicieli. W roku 1872 majątek zakupiła rodzina Heller, było tu 16 budynków mieszkalnych, młyn wodny oraz 13 innych zabudowań, a liczba mieszkańców wynosiła 200 osób. W roku 1892 we wsi była już gorzelnia i cegielnia, a zespół folwarczny uległ znaczącej rozbudowie. Między rokiem 1905 a 1914 dokonano parcelacji ziem dworskich. Powstały wówczas nowe kolonie. W 1914 roku folwark, własność E. Stock'a, określono jako resztówkę. Ostatnim właścicielem przed 1939 rokiem był K. Winter; areał ziem folwarcznych wynosił wówczas 302 ha.
Kościół w Dębicach.
Stary kościół ze średniowiecza wzniesiony w XV w. uległ zniszczeniu w czasie wojny, a na jego fundamentach w latach 70. wybudowano nową świątynię, według projektu Tymczyszyn. Jest to kościół na planie prostokąta, kryty dwuspadowym dachem z oszklonymi szczytami, które są jedynym oświetleniem wnętrza. Strop kościoła jest odkryty do połaci dachu 2-spadowego. Na osi szczytu wschodniego znajduje się przypora pełniąca również funkcję dzwonnicy. Do południowej ściany kościoła dobudowano budynek pełniący funkcje kancelaryjno-katechetyczne. Nowy kościół pw. Świętej Rodziny poświęcił 12.06.1983 ks. bp Jan Gałecki. 

</doc>
<doc id="395486" url="https://pl.wikipedia.org/wiki?curid=395486" title="Dębiec (województwo dolnośląskie)">
Dębiec (województwo dolnośląskie)

Dębiec (niem. "Dammitsch") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="395487" url="https://pl.wikipedia.org/wiki?curid=395487" title="Dębiec (województwo łódzkie)">
Dębiec (województwo łódzkie)

Dębiec – wieś w Polsce położona w województwie łódzkim, w powiecie wieluńskim, w gminie Ostrówek.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga wojewódzka nr 481.

</doc>
<doc id="395488" url="https://pl.wikipedia.org/wiki?curid=395488" title="Dębiec (województwo wielkopolskie)">
Dębiec (województwo wielkopolskie)

Dębiec – wieś w Polsce, położona w województwie wielkopolskim, w powiecie poznańskim, w gminie Kórnik.
W latach 1975–1998 miejscowość administracyjnie należała do województwa poznańskiego.

</doc>
<doc id="395490" url="https://pl.wikipedia.org/wiki?curid=395490" title="Dębiec (województwo zachodniopomorskie)">
Dębiec (województwo zachodniopomorskie)

Dębiec (nazwa przejściowa – "Dąbrówka, Dąbrowa") – wieś w Polsce położona w województwie zachodniopomorskim, w powiecie pyrzyckim, w gminie Lipiany.
W latach 1975–1998 miejscowość administracyjnie należała do województwa szczecińskiego.
We wsi dworek z przełomu XIX i XX wieku.
Na wschód od wsi jezioro Dębiec (pow. 0,8 ha), na południe północny kraniec jeziora Lipiańskiego. Na północ Wzgórze Napoleona, na nim dwa rzędy lip w układzie kolistym, pośrodku lipa Napoleon. Dwa pozostałe koła to Marszałkowskie i Generałów.

</doc>
<doc id="395491" url="https://pl.wikipedia.org/wiki?curid=395491" title="Dębie (województwo mazowieckie)">
Dębie (województwo mazowieckie)

Dębie – wieś w Polsce położona w województwie mazowieckim, w powiecie grójeckim, w gminie Grójec.
W latach 1975–1998 miejscowość administracyjnie należała do województwa radomskiego.

</doc>
<doc id="395492" url="https://pl.wikipedia.org/wiki?curid=395492" title="Dębie (województwo opolskie)">
Dębie (województwo opolskie)

Dębie (dodatkowa nazwa w j. niem. Dembio) – wieś w Polsce, położona w województwie opolskim, w powiecie opolskim, w gminie Chrząstowice.
Historia.
Do głosowania podczas plebiscytu uprawnione były w Dębiu 444 osoby, z czego 384, ok. 86,5%, stanowili mieszkańcy (w tym 378, ok. 85,1% całości, mieszkańcy urodzeni w miejscowości). Oddano 434 głosy (ok. 97,7% uprawnionych), w tym 434 (100%) ważnych; za Niemcami głosowało 350 osób (ok. 80,6%), a za Polską 84 osoby (ok. 19,4%). 19 maja 1936 r. w miejsce nazwy Dembio wprowadzono nazwę Reichenwald. 15 marca 1947 r. nadano miejscowości polską nazwę Dębie.

</doc>
<doc id="395493" url="https://pl.wikipedia.org/wiki?curid=395493" title="Dębie (województwo śląskie)">
Dębie (województwo śląskie)

Dębie – wieś w Polsce położona w województwie śląskim, w powiecie kłobuckim, w gminie Popów.
W latach 1975–1998 miejscowość administracyjnie należała do województwa częstochowskiego.
Transport.
Przez Dębie przebiega DW491.

</doc>
<doc id="395494" url="https://pl.wikipedia.org/wiki?curid=395494" title="Dębina (województwo dolnośląskie)">
Dębina (województwo dolnośląskie)

Dębina – wieś w Polsce położona w województwie dolnośląskim, w powiecie oławskim, w gminie Jelcz-Laskowice.
Podział administracyjny.
W latach 1975–1998 miejscowość administracyjnie należała do województwa wrocławskiego.
Współczesność.
Obecnie we wsi Dębina jest nowo odbudowana kapliczka przy przystanku autobusowym oraz kaplica. Zbudowana została również świetlica wiejska wraz z siedzibą Ochotniczej Straży Pożarnej Dębina.
Pomniki przyrody.
Na terenie Dębiny znajdują się pomniki przyrody:

</doc>
<doc id="395495" url="https://pl.wikipedia.org/wiki?curid=395495" title="Dębina (województwo kujawsko-pomorskie)">
Dębina (województwo kujawsko-pomorskie)

Dębina – wieś w Polsce położona w województwie kujawsko-pomorskim, w powiecie inowrocławskim, w gminie Janikowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 111 mieszkańców. Jest czternastą co do wielkości miejscowością gminy Janikowo.

</doc>
<doc id="395496" url="https://pl.wikipedia.org/wiki?curid=395496" title="Dębina (województwo małopolskie)">
Dębina (województwo małopolskie)

Dębina – wieś w Polsce położona w województwie małopolskim, w powiecie bocheńskim, w gminie Rzezawa.
W latach 1975–1998 miejscowość położona była w województwie tarnowskim. Integralne części miejscowości: Podzatoka, Ratusz.
Położenie.
Dębina położona jest w północnej części gminy. Od południowego zachodu graniczy z gminą Bochnia. W swojej gminie sąsiaduje z sołectwami:
Nazwy obiektów fizjograficznych.
Błonia, Czarnochowiec, Glinki, Kępowiec, Kłakówka, Okrążek, Patułka, Prośnia, Przeczka, Skrzynia, Zakręcie.
Historia.
Początek osadnictwa na terenie Dębiny to druga połowa XIV w. Na tym obszarze wzmiankowane są nazwy osad: Janowice (1399) i Wanszowice (1470), które nie zachowały się do dnia dzisiejszego. Od wieków miejscowość jest związana z sąsiednim Buczkowem.
Dębina weszła pod panowanie Austrii już podczas I rozbioru. 23 sierpnia 1775 wrogie wojska zajęły dobra krzeczowskie, do których należała również Dębina. Była ona wtedy w posesji Ignacego Dydyńskiego.
Po zajęciu dóbr krzeczowskich sprzedano je w dwóch sekcjach. Dębinę, razem z Borkiem, Buczkowem i Dąbrówką 27 sierpnia 1835 kupił podczas licytacji Edward Homolatsch. Cena wywoławcza wynosiła 28 293 złr, nabywca zapłacił 28 650 złr (guldenów lub florenów).
18 sierpnia 1944 roku samolot transportowy Halifax z 8-osobową załogą po zrzuceniu ładunku dla walczącej Warszawy Powstanie warszawskie, w drodze powrotnej został uszkodzony przez niemieckiego myśliwca. Został uszkodzony ster poziomy. Plut Stefan Bohanes poniósł śmierć, a samolot zaczął spadać lotem ślizgowym. Część załogi wyskoczyła na spadochronach. Samolot awaryjnie lądował na ziemi, zatrzymując się gwałtownie z zagłębieniu, co spowodowało złamaniem żeber u pierwszego pilota Lecha Owsianego. W samolocie znajdował się jeszcze chor. Jan Luck tylny strzelec.
Dębina dziś.
Miejscowość leży na terenie Bratucickiego Obszaru Chronionego Krajobrazu.
Wieś od dawna słynie z garncarstwa. Dziś organizowane są wycieczki, na których demonstrowane są tradycyjne metody wytwarzania, kształtowania i wypalania naczyń.
Osoby związane z Dębiną.
Ignacy Słonina urodził się 26 VII 1910 roku. Po ukończeniu szkoły wyjeżdża do pracy na Śląsk. Najpierw mieszka i pracuje w Czechowicach-Dziedzicach, później w Chybiu (20-lat), gdzie rozpoczyna swoją twórczość pisarską, powstają pierwsze utwory: tomik wierszy, zbiór kilkunastu, krótkich form prozatorskich oraz sztuka sceniczna "Krzyże w puszczy" traktującą o powstaniu 1863 roku. Angażuje się w działalność społeczną i polityczną – jest członkiem PPS – organizuje strajki, jest kurierem na Słowację. W połowie lat 60., jako bielszczanin pisze wspomnienia ujęte wspólnym tytułem "Reminiscencje". Używał literackich pseudonimów Bronisław Podkępski, Ignacy Dębina. Zmarł 28 XII 1990 roku.

</doc>
<doc id="395497" url="https://pl.wikipedia.org/wiki?curid=395497" title="Dębina (województwo mazowieckie)">
Dębina (województwo mazowieckie)

Dębina – wieś w Polsce położona w województwie mazowieckim, w powiecie nowodworskim, w gminie Czosnów.
W latach 1975–1998 miejscowość administracyjnie należała do województwa warszawskiego.
Na zachód od wsi mieścił się były 2 Dywizjon Ogniowy Artylerii Rakietowej WOPK. Był wyposażony w system rakietowy S-75M "Wołchow". Pod koniec lat 80. podjęto działania celu przezbrojenia go na system S-300P. Zbudowane zostały nawet nowe, charakterystyczne dla tej broni stanowiska startowe. Do finalizacji zakupu jednak nie doszło – nastąpiły zmiany polityczne 1989 roku.

</doc>
<doc id="395498" url="https://pl.wikipedia.org/wiki?curid=395498" title="Dębina (powiat oleski)">
Dębina (powiat oleski)

Dębina – wieś w Polsce położona w województwie opolskim, w powiecie oleskim, w gminie Gorzów Śląski.
W latach 1975–1998 miejscowość administracyjnie należała do województwa częstochowskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Dapyn".

</doc>
<doc id="395499" url="https://pl.wikipedia.org/wiki?curid=395499" title="Dębina (województwo podkarpackie)">
Dębina (województwo podkarpackie)

Dębina – wieś w Polsce położona w województwie podkarpackim, w powiecie łańcuckim, w gminie Białobrzegi.
W latach 1975–1998 miejscowość administracyjnie należała do województwa rzeszowskiego.
Dębina jest usytuowana w całości swojego obszaru na terenie Pradoliny Podkarpackiej – zapadliska przedkarpackiego o płaskiej powierzchni i rolniczym charakterze. Wieś ciągnie się równoleżnikowo wzdłuż rzeki Wisłok oraz drogi powiatowej Łańcut – Białobrzegi. Z południowego kierunku przepływa przez Dębinę rzeka Sawa, która wpada do Wisłoka w sąsiedniej wsi Wola Dalsza. Całość Dębiny znajduje się na obszarze doliny Wisłoka, co powoduje obecność licznych dawnych meandrów i zakoli rzecznych, zwanych przez miejscową ludność Wisłoczyskami lub Starym Wisłokiem.
W południowej, graniczącej z Głuchowem części zlokalizowany jest zakład przetwórstwa rolno-warzywnego, wyspecjalizowany w uprawie ogórków i pomidorów szklarniowych.

</doc>
<doc id="395500" url="https://pl.wikipedia.org/wiki?curid=395500" title="Dębina (województwo podlaskie)">
Dębina (województwo podlaskie)

Dębina – wieś w Polsce położona w województwie podlaskim, w powiecie monieckim, w gminie Krypno.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii NMP Królowej Polski w Boguszewie lub do parafii Narodzenia Najświętszej Maryi Panny w Krypnie.

</doc>
<doc id="395501" url="https://pl.wikipedia.org/wiki?curid=395501" title="Dębina (województwo zachodniopomorskie)">
Dębina (województwo zachodniopomorskie)

Dębina – wieś w Polsce położona w województwie zachodniopomorskim, w powiecie gryfińskim, w gminie Stare Czarnowo.
W latach 1975–1998 miejscowość administracyjnie należała do województwa szczecińskiego.
We wsi stoi kościół Matki Boskiej Pocieszenia.

</doc>
<doc id="395502" url="https://pl.wikipedia.org/wiki?curid=395502" title="Dębinka (województwo lubuskie)">
Dębinka (województwo lubuskie)

Dębinka (niem. "Eichenrode (N.L.)", do 1937 r. "Tzschecheln") – wieś w Polsce, położona w województwie lubuskim, w powiecie żarskim, w gminie Trzebiel.
W latach 1975–1998 miejscowość należała administracyjnie do województwa zielonogórskiego.
Nazwa.
15 marca 1947 r. ustalono urzędową polską nazwę miejscowości – Dębinka, określając drugi przypadek jako Dębinki, a przymiotnik – dębinecki.
Zabytki.
Do wojewódzkiego rejestru zabytków wpisane są:

</doc>
<doc id="395503" url="https://pl.wikipedia.org/wiki?curid=395503" title="Dębinka (województwo warmińsko-mazurskie)">
Dębinka (województwo warmińsko-mazurskie)

Dębinka (niem. "Schönaich") – wieś w Polsce położona w województwie warmińsko-mazurskim, w powiecie ostródzkim, w gminie Miłomłyn.
W latach 1975–1998 miejscowość administracyjnie należała do województwa olsztyńskiego.
Zobacz też.
Dębinka

</doc>
<doc id="395504" url="https://pl.wikipedia.org/wiki?curid=395504" title="Zamczysko (Górki)">
Zamczysko (Górki)

Zamczysko – przysiółek wsi Górki w Polsce, położony w województwie mazowieckim, w powiecie nowodworskim, w gminie Leoncin, na terenie Kampinoskiego PN.
W latach 1975–1998 przysiółek administracyjnie należał do województwa warszawskiego.
Znajduje się tutaj Przeciwpożarowa Baza Leśna należąca do Szkoły Głównej Służby Pożarniczej, a w jej pobliżu grodzisko obronne z XIII w.

</doc>
<doc id="395505" url="https://pl.wikipedia.org/wiki?curid=395505" title="Dębiny (województwo podkarpackie)">
Dębiny (województwo podkarpackie)

Dębiny – wieś w Polsce położona w województwie podkarpackim, w powiecie lubaczowskim, w gminie Narol}.
W latach 1975–1998 miejscowość administracyjnie należała do województwa przemyskiego.

</doc>
<doc id="395506" url="https://pl.wikipedia.org/wiki?curid=395506" title="Dębiny (województwo warmińsko-mazurskie)">
Dębiny (województwo warmińsko-mazurskie)

Dębiny – wieś w północnej Polsce, położona w województwie warmińsko-mazurskim, w powiecie braniewskim, w gminie Wilczęta, w zakolu Pasłęki.
W latach 1975–1998 miejscowość administracyjnie należała do województwa elbląskiego.

</doc>
<doc id="395507" url="https://pl.wikipedia.org/wiki?curid=395507" title="Dębniak (województwo mazowieckie)">
Dębniak (województwo mazowieckie)

Dębniak – wieś w Polsce położona w województwie mazowieckim, w powiecie zwoleńskim, w gminie Kazanów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jadwigi Królowej w Tomaszowie.

</doc>
<doc id="395508" url="https://pl.wikipedia.org/wiki?curid=395508" title="Dębniak (powiat suwalski)">
Dębniak (powiat suwalski)

Dębniak – wieś w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego.

</doc>
<doc id="395509" url="https://pl.wikipedia.org/wiki?curid=395509" title="Dębniak (Jeleniów)">
Dębniak (Jeleniów)

Dębniak – przysiółek wsi Jeleniów w Polsce, położony w województwie świętokrzyskim, w powiecie kieleckim, w gminie Nowa Słupia.
W latach 1975–1998 przysiółek administracyjnie należał do województwa kieleckiego.
Przez przysiółek przebiega droga wojewódzka nr 756.

</doc>
<doc id="395510" url="https://pl.wikipedia.org/wiki?curid=395510" title="Dębnica (województwo dolnośląskie)">
Dębnica (województwo dolnośląskie)

Dębnica – wieś w Polsce położona w województwie dolnośląskim, w powiecie trzebnickim, w gminie Prusice.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Thomcze".
Historia.
W pobliżu wsi odkryto prehistoryczną osadę z epoki brązu. Prace archeologiczne prowadził Tadeusz Kaletyna. Na szczególną uwagę zasługuje odkrycie pracowni metalurgicznej (znaleziono tu formy odlewnicze do odlewania grocików i tarczek brązowych).

</doc>
<doc id="395511" url="https://pl.wikipedia.org/wiki?curid=395511" title="Dębnica (województwo mazowieckie)">
Dębnica (województwo mazowieckie)

Dębnica – wieś w Polsce położona w województwie mazowieckim, w powiecie zwoleńskim, w gminie Kazanów.
Prywatna wieś szlachecka "Wola Dębnica", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Przemienienia Pańskiego w Kazanowie Iłżeckim.

</doc>
<doc id="395512" url="https://pl.wikipedia.org/wiki?curid=395512" title="Dębnica (województwo pomorskie)">
Dębnica (województwo pomorskie)

Dębnica (niem. "Damnitz", kaszb. "Dãbnica") – wieś w Polsce położona w województwie pomorskim, w powiecie człuchowskim, w gminie Człuchów. Siedziba sołectwa Dębnica, w którego skład wchodzą również Płonica i Przytok.
W latach 1975–1998 wieś administracyjnie należała do województwa słupskiego.
Wieś królewska starostwa człuchowskiego w województwie pomorskim w drugiej połowie XVI wieku. 
Historia.
W 1970 roku koło Płonicy odkryto cmentarzysko urnowe. Wieś została lokowana przez komtura człuchowskiego Ludolfa Hake w 1252 roku na 62 włóki, w tym 4 włóki dla proboszcza. Zasadźcą i pierwszym sołtysem został Dompnitz. Lustracja z 1565 roku podaje, że był tu kościół z "podania królewskiego", oraz że na chłopów nałożono opłatę po ćwiertni zboża z włóki i od każdego udzielonego sakramentu po dwanaście denarów oraz od kolędy l grosz. W 1570 roku protestanci przejęli kościół, a pastor dojeżdżał odprawiać nabożeństwa z Człuchowa. Po 1617 roku kościół powrócił do katolików i przyłączono go do parafii w Człuchowie. 
Opis wsi „Dembnicy" z 1624 roku potwierdza dane dokumentu lokacyjnego z 1352 roku i precyzuje, że było wówczas 6 włók sołeckich, 4 proboszczowskie, l włóka wybraniecka i l włóka młynarska. Na pozostałych 50 włókach gospodarowali chłopi, których było 20. W czasie najazdu szwedzkiego wiele gospodarstw było pustych (spalonych), ubyło mieszkańców, którzy zginęli od zarazy i głodu. W I połowie XVIII w. ma miejsce rozwój gospodarczy i wzrasta liczba mieszkańców wsi. Z dokumentu z 1746 roku wiemy, że puste gospodarstwo otrzymał Jan Rymcr (Ricmer), który był chłopem poddanym i musiał co roku stawać z podwodą do Gdańska i płacił też 30 guldenów czynszu. 
Neogotycki kościół zbudowano w 1796 roku, a po starym kościele pozostała stara drewniana wieża oraz konfesjonał. Do sierpnia 1986 roku kościół był filią parafii w Człuchowie, obecnie jest tu siedziba parafii pod wezwaniem Świętego Krzyża. W latach 90. wybudowano nowy budynek plebanii i utworzono nową parafię. Należą do niej kościoły w Mosinach i Ględowie. Pierwszym proboszczem był ks. Zygmunt Fąs. 
W Dębnicy urodził się w 1876 roku Jan Riemer, który ukończył gimnazjum w Chojnicach, studia wyższe we Wrocławiu i po odzyskaniu niepodległości przez Polskę organizował na Pomorzu szkolnictwo. Był on też kuratorem w Toruniu, a od 1928 roku wykładał w Wyższej Szkole Handlowej w Warszawie. Zmarł w 1941 roku i pochowany został na Powązkach w Warszawie.
Zabytki.
Według rejestru zabytków NID na listę zabytków wpisane są:
Ponadto w Dębnicy znajdują się dwa budynki mieszkalne drewniano-murowane – z połowy XIX w. i końca XIX w., budynek mieszkalny murowany z połowy XIX w., budynek mieszkalny murowany z początku XIX w., 2 budynki mieszkalne murowane z początku XX w., budynek gospodarczy murowany z końca XIX w. i budynki mieszkalne drewniane z 1785 r. i z 2 połowy XIX w..

</doc>
<doc id="395513" url="https://pl.wikipedia.org/wiki?curid=395513" title="Dębniki (województwo dolnośląskie)">
Dębniki (województwo dolnośląskie)

Dębniki – wieś w Polsce położona w województwie dolnośląskim, w powiecie strzelińskim, w gminie Strzelin.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="395514" url="https://pl.wikipedia.org/wiki?curid=395514" title="Dębnik (województwo małopolskie)">
Dębnik (województwo małopolskie)

Dębnik – wieś w Polsce położona w województwie małopolskim, w powiecie krakowskim, w gminie Krzeszowice, przy drodze powiatowej nr 2126K.
W latach 1975–1998 miejscowość administracyjnie należała do województwa krakowskiego.
Miejscowość położona jest na Wyżynie Krakowsko–Częstochowskiej. Pobliskie tereny włączone zostały do obszaru chronionego Parku Krajobrazowego Dolinki Krakowskie. Miejscowość usytuowana jest w pobliżu dolinek: Doliny Eliaszówki i Doliny Racławki oraz klasztoru w Czernej. Wokół Dębnika rozciągają się wzgórza tzw. Marmurowe Wzgórza.
W miejscowości znajdują się kamieniołomy tzw. czarnego marmuru dębnickiego (w rzeczywistości wapieni), którego złoża eksploatowane były od średniowiecza. Marmur był szczególnie popularny w XVII i XVIII w., gdy zdobiono nim wiele barokowych kościołów w Polsce (np. klasztor w Czernej, będący właścicielem kamieniołomu). Rejony eksploatacyjne znajdowały się m.in. na Borowej Górze (435 m; na pn.zach. od wsi) i Czerwonej Górze (445 m; na pd od wsi). Znajdowały się w nich dwa kamieniołomy Dębnik, Kamieniołom Siwa Góra, Kamieniołom Piaskowa Góra i Łom Karmelicki ("Kamieniołom Karmelicka Gora").
W miejscowości znajduje się remiza OSP.
Szlak turystyczny.
Przebieg szlaku Dolinek Jurajskich:
szlak prowadzi przez: Krzeszowice, Dolinę Eliaszówki, klasztor w Czernej, Dębnik, Dolinę Racławki, Paczółtowic, Żary, Szklary, fragment Doliny Będkowskiej, Dolinę Kobylańską, zabytkowy dwór z 3 ćw. XVIII w. w Karniowicach 26 km, Dolinie Bolechowickiej, Zelków, Wierzchowie, koło Jaskini Mamutowej i Jaskini Wierzchowskiej Górnej, Murowni, następnie przez Ojcowski Park Narodowy (węzeł szlaków), potem przez Dolinę Sąspowską, Sąspów, Kalinów, Maczugę Herkulesa, a szlak kończy swój bieg przy zamku Pieskowa Skała.

</doc>
<doc id="395515" url="https://pl.wikipedia.org/wiki?curid=395515" title="Dębnik (województwo opolskie)">
Dębnik (województwo opolskie)

Dębnik (niem. "Damnig") – wieś w Polsce położona w województwie opolskim, w powiecie namysłowskim, w gminie Wilków.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="395516" url="https://pl.wikipedia.org/wiki?curid=395516" title="Dębnik (województwo warmińsko-mazurskie)">
Dębnik (województwo warmińsko-mazurskie)

Dębnik (niem. "Damerauwald") – wieś w Polsce położona w województwie warmińsko-mazurskim, w powiecie kętrzyńskim, w gminie Reszel. 
W 1910 roku w Dębniku mieszkało 225 osób. W latach 1975–1998 miejscowość administracyjnie należała do województwa olsztyńskiego.
Dębnik jest siedzibą sołectwa.

</doc>
<doc id="395517" url="https://pl.wikipedia.org/wiki?curid=395517" title="Dębno (województwo kujawsko-pomorskie)">
Dębno (województwo kujawsko-pomorskie)

Dębno – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 38 mieszkańców. Jest 50. co do wielkości miejscowością gminy Mogilno.

</doc>
<doc id="395518" url="https://pl.wikipedia.org/wiki?curid=395518" title="Dębno (województwo podkarpackie)">
Dębno (województwo podkarpackie)

Dębno – wieś w Polsce położona w województwie podkarpackim, w powiecie leżajskim, w gminie Leżajsk. Leży przy drodze krajowej nr 77 Sandomierz – Jarosław, 9 km na południowy wschód od Leżajska. W latach 1975-1998 miejscowość należała do województwa rzeszowskiego.
Historia.
Wieś lokowana na prawie niemieckim przez sołtysa z Łukowej Stefana w 1397 r. u ujścia Wisłoku do Sanu. Najprawdopodobniej lokacja Dębna nastąpiła w pobliżu istniejącej tu już od dłuższego czasu osady o charakterze obronnym nad ujściem Wisłoku. Wzniesiona osada na wysokim brzegu Wisłoku – Stróża, do dziś będąca przysiółkiem Dębna, oddalona około 1,5 km na południowy wschód, pełniła prawdopodobnie rolę punktu obronnego na terenach granicznych między Polską a Rusią w okresie o wiele wcześniejszym.
Przydatnym źródłem archiwalnym do poznawania historii z XVI i XVII wieku są regestra poborowe, które zapisali poborcy podatkowi ziemi przemyskiej. Dębno zapisano w 1515 roku (wieś posiadała 19 łanów gruntów rolnych, i w 1589 roku (wieś posiadała 18 łanów, cerkiew). Wzmiankowana jest Tenuta Jana Chmieleckiego (2 łany). W 1589 roku wieś królewska "Dembna" była położona w starostwie niegrodowym leżajskim, w województwie ruskim. W 1674 roku Dembno posiadało 106 domów (wieś - 82 domy i folwark z tenutą - 24 domy), a w I poł. XX wieku było 374 domy.
W 1939 roku w Dębnie mieszkało 1950 Ukraińców, 440 rzymskokatolików i 50 żydów. W lutym 1945 roku wysiedlono na Ukrainę 1719 osób z 387 domów.
22 grudnia 1949 roku powstała we wsi spółdzielnia produkcyjna. Obecnie jest to Rolniczo-Wytwórczy Kombinat Spółdzielczy im. Antoniego Paśki, posiadający 730 ha ziemi.
Kościół.
Cerkiew Greckokatolicka.
W 1397 roku król Władysław II Jagiełło wydał akt lokacyjny parafii w Dębnie. Murowaną cerkiew pw. Świętego Jerzego Męczennika wzniesiono z fundacji Alfreda Potockiego i jego żony Marii z Sanguszków oraz Lubomirskich w 1864 roku. W 1894 roku parochia była wizytowana przez Eparchę przemyskiego Juliana Pełesza.
Kościół rzymskokatolicki.
W 1934 roku ks. Czesław Broda uzyskał pozwolenie na odprawianie nabożeństw dla Polaków w szkolnej sali. W 1935 roku rozpoczęła działalność ochronka sióstr służebniczek starowiejskich.
W 1945 roku budynek cerkwi przejął kościół rzymskokatolicki. Parafia od 26 sierpnia 1945 roku po ogłoszeniu przez bpa Franciszka Bardę nosi nazwę "pw. Podwyższenia Krzyża Świętego". W 1979 kościół został gruntownie odrestaurowany. Przy kościele rośnie okazały dąb o blisko 6-metrowym obwodzie, będący pomnikiem przyrody.
Oświata.
Początki szkolnictwa parafialnego w Dębnie są datowana na początek XIX wieku, gdy przy miejscowej cerkwi powstała szkoła parafialna ("Schola parochialis"), która istniała już jakiś czas przed 1830 rokiem.
W 1864 roku zbudowano drewniany budynek szkolny. W latach 1908–1914 kierownikiem szkoły był Ludwik Maciejowski, który następnie w latach 1914–1931 był w wojsku polskim, a po osiedleniu się na Wołyniu wzięty do sowieckiej niewoli i w 1940 roku rozstrzelany w Charkowie.
W 1934 roku w szkole uczyli nauczyciele polscy. Podczas II wojny światowej uczyli ponownie nauczyciele ukraińscy. W 1945 roku uruchomiono polską szkołę, której nauczycielami zostało małżeństwo: Tadeusz i Izabela Wiatr. W 1965 roku zbudowano nowy budynek szkolny, a 23 maja 1976 roku szkole nadano imię Marii Konopnickiej.

</doc>
<doc id="395519" url="https://pl.wikipedia.org/wiki?curid=395519" title="Dębogóra (województwo kujawsko-pomorskie)">
Dębogóra (województwo kujawsko-pomorskie)

Dębogóra – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 160 mieszkańców. Jest 27. co do wielkości miejscowością gminy Kcynia.

</doc>
<doc id="395520" url="https://pl.wikipedia.org/wiki?curid=395520" title="Dębogóra (województwo lubuskie)">
Dębogóra (województwo lubuskie)

Dębogóra – wieś w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.
Demografia.
Liczba mieszkańców miejscowości w poszczególnych latach:

</doc>
<doc id="395521" url="https://pl.wikipedia.org/wiki?curid=395521" title="Dębogóra (województwo zachodniopomorskie)">
Dębogóra (województwo zachodniopomorskie)

Dębogóra (niem. "Brusenfelde") – wieś w Polsce położona w województwie zachodniopomorskim, w powiecie gryfińskim, w gminie Widuchowa.
31 grudnia 2008 r. wieś miała 381 mieszkańców.
W latach 1975–1998 miejscowość administracyjnie należała do województwa szczecińskiego.
We wsi zabytkowy kościół z XV-XVII wieku, kamienny, prostego kształtu, z szeroką, niską wieżą, podwyższoną przez węższą, drewnianą nadbudowę. Świątynię otacza murek z XVI wieku z dwiema bramkami. . Na cmentarzu pomnikowy wiąz Bartłomiej, we wsi domy ryglowe wąskofrontowe, ruina dworku z pocz. XX w. Na południe od wsi fragmenty średniowiecznego traktu w alei starodrzewia. 

</doc>
<doc id="395522" url="https://pl.wikipedia.org/wiki?curid=395522" title="Dębołęka (województwo kujawsko-pomorskie)">
Dębołęka (województwo kujawsko-pomorskie)

Dębołęka – wieś w Polsce położona w województwie kujawsko-pomorskim, w powiecie radziejowskim, w gminie Piotrków Kujawski.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Piotrków Kujawski w BIP.
Demografia.
Według Narodowego Spisu Powszechnego (III 2011 r.) liczyła 243 mieszkańców. Jest szóstą co do wielkości miejscowością gminy Piotrków Kujawski.

</doc>
<doc id="395524" url="https://pl.wikipedia.org/wiki?curid=395524" title="Podmiot domyślny">
Podmiot domyślny



</doc>
<doc id="395525" url="https://pl.wikipedia.org/wiki?curid=395525" title="Dębołęka (województwo łódzkie)">
Dębołęka (województwo łódzkie)

Dębołęka – wieś w Polsce położona w województwie łódzkim, w powiecie sieradzkim, w gminie Brzeźnio, 10 km od Sieradza, przy szosie do Wrocławia.
W latach 1975–1998 miejscowość administracyjnie należała do województwa sieradzkiego. 
Przez miejscowość przebiega droga wojewódzka nr 482.
Pierwsza wzmianka z lat 1218-29, gdy była wraz z Brzeźniem darowana klasztorowi norbertanek z Imbramowic przez biskupa krakowskiego Iwona Odrowąża. Od 2 poł. XVIII w., kiedy to Ewa z Wolickich Murzynowska kupiła wieś od Kazimierza Góreckiego herbu Szeliga , do poł. XIX w. Dębołęka była w rękach Murzynowskich. W 1855 r. dobra te kupił Władysław Białecki i w rękach tej rodziny Dębołęka pozostała do II wojny św. Ostatnią właścicielką była Józefa z Białeckich Zembrzuska. 
Po II wojnie św. utworzono tu PGR specjalizujący się w hodowli zarodowej bydła. Przetrwał dwór z 2 poł. XIX w. w otoczeniu parku, usytuowany na wysokim brzegu Żegliny.
Zabytki.
Według rejestru zabytków NID na listę zabytków wpisane są obiekty:

</doc>
<doc id="395526" url="https://pl.wikipedia.org/wiki?curid=395526" title="Dębołęka (województwo zachodniopomorskie)">
Dębołęka (województwo zachodniopomorskie)

Dębołęka – wieś w Polsce, położona w województwie zachodniopomorskim, w powiecie wałeckim, w gminie Wałcz.
W latach 1946–1954 i 1973–1976 była siedzibą gminy Dębołęka. W latach 1975–1998 wieś administracyjnie należała do województwa pilskiego.
Gmina Wałcz utworzyła sołectwo Dębołęka, które obejmuje Boguszyn oraz Dębołękę. Rada sołecka może się składać z 3–6 członków.
Edukacja.
W miejscowości mieści się Szkoła Podstawowa, do której uczęszczają uczniowie z takich wiosek jak: Boguszyn, Dębołęka, Dobrzyca, Kłosowo, Rudki. 
Kultura.
Przy Szkole Podstawowej znajduje się biblioteka, z której mogą korzystać zarówno uczniowie jak i mieszkańcy. 
Gospodarka.
Na terenie miejscowości działają dwa duże gospodarstwa rolne pow. 150 ha, oraz ok. 5 od 30 do 150 ha. Mieszkańcy znajdują również zatrudnienie w pobliskich miejscowościach (przede wszystkim w Wałczu) oraz nadleśnictwie. 
We wsi działa urząd pocztowy (78-607).

</doc>
<doc id="395527" url="https://pl.wikipedia.org/wiki?curid=395527" title="Dębowa (województwo opolskie)">
Dębowa (województwo opolskie)

Dębowa (dodatkowa nazwa w j. niem. Dembowa) – wieś w Polsce położona w województwie opolskim, w powiecie kędzierzyńsko-kozielskim, w gminie Reńska Wieś.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Według niemieckiego językoznawcy Heinricha Adamy’ego nazwa pochodzi od polskiej nazwy drzewa liściastego "dębu" - "von dąb, spr. domb = Eiche". Jako wcześniejszą od niemieckiej nazwę miejscowości w swoim dziele o nazwach miejscowych na Śląsku wydanym w 1888 roku we Wrocławiu wymienia on obecnie używaną, polską formę "Dębowa" podając jej znaczenie "Eichau" czyli w tłumaczeniu "Dębowa". Pierwotna nazwa została później przez Niemców fonetycznie zgermanizowana na "Dembowa".
Linki zewnętrzne.
Dębowa (historia)

</doc>
<doc id="395528" url="https://pl.wikipedia.org/wiki?curid=395528" title="Dębowa (województwo podkarpackie)">
Dębowa (województwo podkarpackie)

Dębowa – wieś w Polsce, położona w województwie podkarpackim, w powiecie dębickim, w gminie Jodłowa.
W latach 1975–1998 miejscowość administracyjnie należała do województwa tarnowskiego.
Dębowa leży na Pogórzu Ciężkowickim, w dolinie rzeki Iźwinki. Graniczy z Błażkową i Jodłową. Powierzchnia wsi wynosi 8,14 km2. Na mocy uchwały Rady Gminy Jodłowa nr VII/28/90 z 22 października 1990 roku stanowi samodzielne sołectwo w obrębie gminy Jodłowa. Przez Dębową przebiegają drogi powiatowe nr 1313 i 1314.
Dębowa była wzmiankowana jako istniejąca w dokumentach w 1353 roku, w obrębie ziemi bieckiej, jako wieś szlachecka. Od XV wieku należała do parafii w Jodłowej.
Szkoła podstawowa w Dębowej istnieje od 1909 roku. Początkowo zajmowała budynek z jedną salą lekcyjną i mieszkaniem dla nauczyciela. W 1947 roku pozyskała nowy budynek z dwiema salami lekcyjnymi. 1 września 1994 roku otwarto nową szkołę, w której odbyła się wojewódzka inauguracja roku szkolnego. W 1998 roku szkole nadano imię Partyzantów Armii Krajowej.
W 1990 roku w Dębowej powstała jednostka Ochotniczej Straży Pożarnej. We wsi działa również Stowarzyszenie "Dębowianie" (nr KRS 0000321193).

</doc>
<doc id="395529" url="https://pl.wikipedia.org/wiki?curid=395529" title="Dębowiec (województwo dolnośląskie)">
Dębowiec (województwo dolnośląskie)

Dębowiec – wieś w Polsce położona w województwie dolnośląskim, w powiecie ząbkowickim, w gminie Ziębice.
Podział administracyjny.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="395530" url="https://pl.wikipedia.org/wiki?curid=395530" title="Dębowiec (województwo opolskie)">
Dębowiec (województwo opolskie)

Dębowiec () – wieś w Polsce, położona w województwie opolskim, w powiecie prudnickim, w gminie Prudnik. Historycznie leży na Górnym Śląsku, na ziemi prudnickiej. Położona jest w Górach Opawskich. Przepływa przez nią rzeka Trzebinka.
W latach 1975–1998 miejscowość należała administracyjnie do ówczesnego województwa opolskiego.
Według danych na 2019 wieś była zamieszkana przez 96 osób.
Do miejscowości należy przysiółek Wieszczyna, położony na zachodnim stoku Długoty.
We wsi ma swoją siedzibę leśnictwo Dębowiec, które należy do nadleśnictwa Prudnik (obręb Prudnik).
Geografia.
Położenie.
Wieś jest położona w południowo-zachodniej Polsce, w województwie opolskim, około 1,3 km od granicy z Czechami, w północno-wschodniej części Gór Opawskich, na ziemi prudnickiej. Miejscowość leży na terenie Parku Krajobrazowego Góry Opawskie, u podnóża Długoty, najwyższego szczytu powiatu prudnickiego. Wieś położona jest w środkowej części Lasu Prudnickiego. Dębowiec zajmuje kilka wzgórz (Długota, Kobylica, Kraska). Przez wieś przepływa rzeka Trzebinka (dopływ Prudnika), bezimienny dopływ Złotego Potoku i bezimienny dopływ Zameckiego Potoku. Leży na wysokości 305–370 m n.p.m.
Przebiega tędy droga powiatowa z Prudnika do Pokrzywnej. W północnej części wsi znajduje się kamieniołom dolnokarbońskich szarogłazów o powierzchni 2 ha.
Środowisko naturalne.
Wpływ na klimat Dębowca ma sąsiedztwo Gór Opawskich. Średnia temperatura roczna wynosi +7,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Dębowca wynoszą 651 mm. Dominują wiatry zachodnie.
Nazwa.
Niemiecką nazwą Dębowca było "Eichhäusel". Ze względu na połączenie z Wieszczyną wieś nosiła nazwę "Eichhäusel-Neudeck" (czasem "Eichhäusel-Neudeck-Wildgrund" – od Pokrzywnej). W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Dębniki". 9 grudnia 1947 r. nadano miejscowości nazwę "Dębowiec". Nazwa wsi pochodzi od drzewa dębu.
W historycznych dokumentach nazwę miejscowości wzmiankowano w różnych językach oraz formach: "Neudeck, Eichkretscham" (1651/52), "Eichhäusl" (1736), "Eichhausel" (1784), "Eichhausel" (1794), "Eichäusel" (1845), "Eichäusel Neudeck" (1941).
Historia.
W średniowieczu, w lesie w pobliżu dzisiejszego Dębowca, w Dębnickiej Dolinie, znajdował się zamek, otoczony z trzech stron wałem, od północy strumieniem, z drewnianą wieżą wewnątrz. Grodzisko w tym miejscu występuje pod nazwą "Schlossplatz" (plac zamkowy). Nieznana jest data założenia wsi. Historycy utożsamiają Dębowiec z Nowym Chocimiem założonym w XIII wieku przez czeskiego wielmożę Woka z Rożemberka (założyciel Prudnika). Po spaleniu Prudnika przez husytów w czasie ich najazdu na Śląsk, w 1430 książę głogówecko-prudnicki Bolko V przekazał miastu opustoszały Nowy Chocim.
Pierwsza wzmianka o wsi Dębowiec pochodzi z 1642. Wieś wraz z leśniczówką miejską wymieniona jest jako Dębowa Karczma. W XIX w., a także w 1 poł. XX w. było to ulubione miejsce spacerów mieszkańców Prudnika oraz punkt wypadowy w Góry Opawskie. Pierwszy niewielki kamieniołom na pobliskiej Kobylicy mógł powstać jeszcze w średniowieczu wraz z założeniem Dębowca. Wydobycie na większą skalę rozpoczęto w 1869. Wówczas koło Dębowca utworzono jeden z największych kamieniołomów w Górach Opawskich. Po zakończeniu wydobycia, wyrobisko kamieniołomu zostało zalane wodami opadowymi. Staw powstały w tym miejscu nosi nazwę „Żabie Oczko”.
1 lipca 1894 poświęcona została kaplica Najświętszego Serca Pana Jezusa w Dębowcu. W 1911 z inicjatywy nauczyciela religii w gimnazjum w Prudniku (obecnie I Liceum Ogólnokształcące im. Adama Mickiewicza) profesora Alfonsa Nowacka w Dębowcu wzniesiony został pomnik Josepha von Eichendorffa. Jego poświęcenie nastąpiło 30 sierpnia 1911. W uroczystości uczestniczyli nauczyciele akademiccy, pedagodzy, żołnierze prudnickiego garnizonu, przemysłowcy, leśnicy, rolnicy, franciszkanie z klasztoru w Prudniku-Lesie, prudniccy bonifratrzy, rzemieślnicy, studenci, uczniowie szkół średnich i podstawowych oraz burmistrz Prudnika Paul Lange.
W 1921 w zasięgu plebiscytu na Górnym Śląsku znalazła się tylko część powiatu prudnickiego. Dębowiec znalazł się po stronie zachodniej, poza terenem plebiscytowym. 27 maja 1923 odsłonięto pomnik upamiętniający poległych w I wojnie światowej mieszkańców wsi.
17 marca 1945 tysiące mieszkańców Prudnika przeszło przez Dębowiec, uciekając do Czech przed zbliżającą się Armią Czerwoną. W czasie walk w rejonie Prudnika, nocy z 25 na 26 marca oddziały 13 Dywizji Strzeleckiej rozpoczęły przygotowania do zajęcia wsi. Dębowca broniło około 300 niemieckich żołnierzy. W nocy z 26 na 27 marca 119 Pułk Strzelecki zaatakował Dębowiec od wschodu (od wzgórza Zbylut), a 296 Pułk Strzelecki od strony północno-wschodniej (od drogi na Prudnik). Udało im się wyprzeć niemieckie oddziały ze wsi, jednak Niemcy odcięli ich od reszty 13 Dywizji. Niemcy przeprowadzili kilka nieudanych kontrataków na Dębowiec, podczas których ginęło kilkaset ludzi dziennie. Walki o Dębowiec charakteryzowały się intensywnymi ostrzałami, częstymi kontratakami i skoncentrowaniem walk na małym obszarze. W ich wyniku zginęło po parę tysięcy żołnierzy po obu stronach, a także zniszczono kilka domów. Była to jedna z najbardziej destrukcyjnych bitew w rejonie. Do końca II wojny światowej część Dębowca pozostała w rękach niemieckich. Według lokalnych przekazów, Estończycy z 20 Dywizji Grenadierów SS mieli ukryć w rejonie wsi kolekcję cennych monet wywiezionych z Warszawy.
Po II wojnie światowej do Żabiego Oczka koło Dębowca wrzucano niepotrzebny poniemiecki sprzęt wojskowy. Według miejscowej legendy, w Żabim Oczku rzekomo miał zostać zatopiony czołg, jednakże gdy jeszcze w czasie PRL-u chwilowo wypompowano z wyrobiska wodę, na dnie znaleziono jedynie broń, amunicję i inny sprzęt wojskowy. W Dębowcu przywrócono elektryczność dopiero w 1950.
W latach 1945–1950 Dębowiec należał do województwa śląskiego, a od 1950 do województwa opolskiego. W latach 1945–1954 wieś należała do gminy Moszczanka, a w latach 1954–1972 do gromady Moszczanka. Podlegała urzędowi pocztowemu w Prudniku.
Zabytki.
Do wojewódzkiego rejestru zabytków wpisane są:
Gospodarka.
W latach powojennych, na północ od Dębowca powstał nowy kamieniołom, na miejscu którego w przyszłości (po zakończeniu eksploatacji) ma powstać sztuczne jezioro dostępne dla wędkarzy i do celów rekreacyjnych. Kopalnia w Dębowcu należy do Kopalń Odkrywkowych Surowców Drogowych S.A. w Niemodlinie.
Religia.
Katolicy z Dębowca należą do parafii św. Michała Archanioła w Prudniku (dekanat Prudnik). W środku wsi stoi kaplica Najświętszego Serca Pana Jezusa zbudowana w 1894, którą od początku jej istnienia opiekują się franciszkanie z klasztoru w Prudniku-Lesie. Na skraju wsi od strony Kobylicy, przy leśnej drodze do klasztoru franciszkanów, na drzewie wisi kapliczka skrzynkowa z daszkiem i obrazkiem Matki Bożej Kalwaryjskiej.
Sport.
We wsi działa klub LZS Niemysłowice–Dębowiec z sekcją piłki nożnej.
Turystyka.
Dębowiec jest jedną z najczęściej odwiedzanych miejscowości w Górach Opawskich. Na szczycie Kobylicy (392 m n.p.m.) stoi pomnik niemieckiego poety Josepha von Eichendorffa. Pod szczytem znajduje się Żabie Oczko (zalany wodą dawny kamieniołom) – siedlisko rzadkich i chronionych płazów. We wsi znajduje się kamień graniczny Królewskiego Miasta Prudnik, postawiony tu w 1730 roku. W miejscowości funkcjonuje gospodarstwo agroturystyczne „Dębowy Las”, a także hodowla alpak „Ajmaraya” związana z fundacją „Llamerada”.
Szlaki turystyczne.
Przez Dębowiec prowadzą szlaki turystyczne:
Szlaki rowerowe.
Przez Dębowiec prowadzą szlaki rowerowe:

</doc>
<doc id="395531" url="https://pl.wikipedia.org/wiki?curid=395531" title="Dębowiec (województwo podkarpackie)">
Dębowiec (województwo podkarpackie)

Dębowiec – wieś w Polsce, znajdująca się na Pogórzu Jasielskim, administracyjnie położona w województwie podkarpackim, w powiecie jasielskim, w gminie Dębowiec. Dawniej miasto; uzyskał lokację miejską przed 1349 rokiem, zdegradowany w 1896 roku.W latach 1975–1998 miejscowość administracyjnie należała do województwa krośnieńskiego.
Historia.
Na przełomie XI i XII wieku istniała w Dębowcu osada typu wiejskiego. W XIII wieku Dębowiec był już prawdopodobnie miastem królewskim na prawie polskim.
15 sierpnia 1349 roku król Kazimierz Wielki aktem lokacyjnym przeniósł Dębowiec jako miasto królewskie z prawa polskiego na prawo magdeburskie. Pierwszym wójtem dziedzicznym mianował król Mikołaja z Bakowa.
Z miejscowością związany był Marcin z Wrocimowic (ur. w ? -zm. 1442) – polski rycerz herbu Półkozic, starosta łowicki. Jako chorąży krakowski wziął udział w bitwie pod Grunwaldem, gdzie niósł do boju naczelną chorągiew polską.
Jako komisarz królewski Marcin badał m.in. stosunki własnościowe na przedmieściach Krosna. Był posłem Władysława Jagiełły do papieża. Osiedlił się w Krośnieńskiem. W 1430 roku został właścicielem Dębowca. Miał syna o tym samym imieniu, podpisującego się również z Wrocimowic, a czasem – z Dębowca. Marcin z Dębowca jako młody rycerz z otoczenia króla Władysława Warneńczyka wybrał się z drużyną z Dębowca pod Warnę. Pod koniec bitwy pod Warną w 1444 roku dostał się do niewoli tureckiej, w której przebywał ok. 20 lat. Po powrocie z niewoli król Kazimierz Jagiellończyk nadał mu godność pisarza generalnego ziemi krakowskiej, a potem stolnika krakowskiego. Zmarł zapewne w swoich posiadłościach w Dębowcu w 1502 roku. Miał dwóch synów: Piotra i Jana, którzy pisali się z Dębowca oraz córkę Zofię, żonę Jana Rożena z Kęsnej.
W 1605 roku orszak weselny Maryny Mniszech, (po zawartym, z przebywającym wtedy w Moskwie carem Dymitrem Samozwańcem, ślubie "per procura" - w Krakowie 22 września 1605 roku), zatrzymał się w Dębowcu, gdzie przebywała matka carowej.
Pan Jordan Hermolaus przywiózł do Samoklęsk porwaną z rodzinnego Dębowca w 1629 roku pannę Eufrozynę Mniszchównę, córkę wojewody sandomierskiego Jerzego Mniszcha, siostrę Maryny, carycy moskiewskiej. Ponieważ porwana nie zapomniała wziąć ze sobą srebra i garderoby, przeto sąd na skargę rodziny skazał ją za pomoc w porwaniu, na utratę połowy posagu.
W latach 1768–1772 toczyli tu walki Konfederaci barscy.
20 lipca 1777 roku starosta dębowiecki hr. Maksymilian Zborowski herbu Jastrzębiec wykupił dobra dębowieckie od rządu austriackiego. Dębowiec stał się miastem prywatnym. W rękach rodziny Zborowskich pozostał do 1861 roku, kiedy to majątek nabył Józef Zubrzycki. Potem kolejno właścicielami Dębowca byli w 1871 roku Antoni Zubrzycki, w 1875 Mieczysław Jordan Stojowski i w 1876 hr. Florian Ziemiałkowski, którego żona Helena doprowadziła do pierwszej w Galicji parcelacji całego majątku. Ostatnią jego część, park z dworem o powierzchni 3,88 ha zakupili 13 sierpnia 1910 roku Saletyni.
W Dębowcu znajduje się klasztor Saletynów i Sanktuarium Matki Bożej Saletyńskiej.
Zabytki.
Obiekty wpisane do rejestru zabytków nieruchomych województwa podkarpackiego.
Religia.
W miejscowości ma swoją siedzibę parafia św. Bartłomieja Apostoła, należąca do dekanatu Dębowiec, diecezji rzeszowskiej. W Dębowcu znajduje się Sanktuarium Matki Bożej Saletyńskiej.

</doc>
<doc id="395532" url="https://pl.wikipedia.org/wiki?curid=395532" title="Dębowiec (województwo świętokrzyskie)">
Dębowiec (województwo świętokrzyskie)

Dębowiec – wieś sołecka w Polsce położona w województwie świętokrzyskim, w powiecie pińczowskim, w gminie Działoszyce.
W latach 1975–1998 miejscowość administracyjnie należała do województwa kieleckiego.
Historia.
Według spisu powszechnego z roku 1921 kolonia Dębowiec posiadała 13 domów i 94 mieszkańców.
Zobacz też inne miejscowości o nazwie Dębowiec w Słowniku → 

</doc>
<doc id="395533" url="https://pl.wikipedia.org/wiki?curid=395533" title="Dębowiec (powiat braniewski)">
Dębowiec (powiat braniewski)

Dębowiec (niem. "Eichholz") – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
Zobacz też: Dębowiec, Dębowiec Mały, Dębowiec Wielki 

</doc>
<doc id="395537" url="https://pl.wikipedia.org/wiki?curid=395537" title="Dębowo (powiat sierpecki)">
Dębowo (powiat sierpecki)

Dębowo – wieś w Polsce położona w województwie mazowieckim, w powiecie sierpeckim, w gminie Sierpc.
W latach 1975–1998 miejscowość administracyjnie należała do województwa płockiego.

</doc>
<doc id="395538" url="https://pl.wikipedia.org/wiki?curid=395538" title="Dębówka (województwo lubelskie)">
Dębówka (województwo lubelskie)

Dębówka – wieś w Polsce położona w województwie lubelskim, w powiecie lubelskim, w gminie Jastków. Graniczy z Lublinem.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Jastków. Według Narodowego Spisu Powszechnego z roku 2011 wieś liczyła 436 mieszkańców.

</doc>
<doc id="395539" url="https://pl.wikipedia.org/wiki?curid=395539" title="Dębówka (województwo podlaskie)">
Dębówka (województwo podlaskie)

Dębówka – wieś w Polsce położona w województwie podlaskim, w powiecie grajewskim, w gminie Radziłów.
Wierni kościoła rzymskokatolickiego należą do parafii św. Anny w Radziłowie.
Historia.
Prywatna wieś szlachecka położona była w drugiej połowie XVI wieku w powiecie radziłowskim ziemi wiskiej województwa mazowieckiego. W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku zamieszkiwało tu 58 osób w 9 budynkach mieszkalnych. Miejscowość należała do miejscowej parafii rzymskokatolickiej w m. Radziłów. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Jedwabne.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
Według podziału administracyjnego Polski obowiązującego w latach 1975–1998 miejscowość należała do województwa łomżyńskiego.

</doc>
<doc id="395540" url="https://pl.wikipedia.org/wiki?curid=395540" title="Dębówko (województwo lubuskie)">
Dębówko (województwo lubuskie)

Dębówko (niem. "Eichvorwerk (Schwerin)") – wieś w Polsce położona w województwie lubuskim, w powiecie międzyrzeckim, w gminie Przytoczna.
Na terenie wsi znajduje się kopalnia kruszyw "Kruszywa SKSM S.A. Dębówko".
W latach 1975–1998 miejscowość administracyjnie należała do województwa gorzowskiego.

</doc>
<doc id="395541" url="https://pl.wikipedia.org/wiki?curid=395541" title="Droga wojewódzka nr 865">
Droga wojewódzka nr 865

Droga wojewódzka nr 865 (DW865) – droga wojewódzka łącząca Jarosław z Bełżcem. Jej długość wynosi ok. 72 km. Jest dopuszczona do ruchu ciężkiego; biegnie na północny wschód przez teren województw podkarpackiego i lubelskiego. Wśród miejscowości, przez które przebiega droga, są cztery miasta: Jarosław, Oleszyce, Cieszanów i Narol. Jest niezwykle ważną drogą w transporcie drogowym, ponieważ łączy drogę krajową nr 94 i drogę krajową nr 77 z drogą krajową nr 17 (E372). Przebiega przez trzy powiaty: jarosławski (gminy: miasto Jarosław, gmina Jarosław, Wiązownica), lubaczowski (gminy: Oleszyce, Cieszanów, Narol) oraz tomaszowski (gmina Bełżec).

</doc>
<doc id="395542" url="https://pl.wikipedia.org/wiki?curid=395542" title="Dębówko (powiat szczycieński)">
Dębówko (powiat szczycieński)

Dębówko (dawniej "Eichtal") – wieś w Polsce położona w województwie warmińsko-mazurskim, w powiecie szczycieńskim, w gminie Szczytno.
W latach 1975–1998 miejscowość położona była w województwie olsztyńskim.
Wieś leży ok. 2 km od Szczytna przy krajowej drodze nr 57. Dawniej miejscowość typowo rolnicza, obecnie znajduje się tu duża ferma drobiarska. W okolicy Dębówka znajdują się dwa niewielkie jeziora: Romanek i Fręcki (dawniej zwane też jez. Fręckie). Jest tu także szkółka leśna i Leśnictwo.
Historia.
Wieś założona w 1820 r. na wschód od Lasów Korpelski, jako kolonia przeznaczona dla inwalidów wojny 1813-1815. Pożar z roku 1904 bardzo zniszczył osadę. W latach 30. XX w. wieś była rozbudowana.
Dębówko powstało przed 1830 r. w Lasach Korpelskich jako kolonia, przeznaczona dla inwalidów wojennych. Były tam same drobne gospodarstwa, które w 1858 r. obejmowały łącznie 95 morgów magdeburskich. Wioska ta liczyła wówczas 5 chałup. Liczba mieszkańców z 1939 r. – 52.
Zobacz też: Dębówko, Dębówko Nowe, Dębówko Stare

</doc>
<doc id="395543" url="https://pl.wikipedia.org/wiki?curid=395543" title="Dębów (województwo lubelskie)">
Dębów (województwo lubelskie)

Dębów – wieś w Polsce, położona w województwie lubelskim, w powiecie bialskim, w gminie Sosnówka.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 137 mieszkańców i była dziesiątą co do wielkości miejscowością gminy Sosnówka. 
Wierni Kościoła rzymskokatolickiego należą do parafii Narodzenia Najświętszej Maryi Panny w Motwicy.

</doc>
<doc id="395544" url="https://pl.wikipedia.org/wiki?curid=395544" title="Dębsko (województwo łódzkie)">
Dębsko (województwo łódzkie)

Dębsko – wieś w Polsce położona w województwie łódzkim, w powiecie piotrkowskim, w gminie Wolbórz.
W latach 1975–1998 miejscowość administracyjnie należała do województwa piotrkowskiego.
Zobacz też: Dębsko

</doc>
<doc id="395545" url="https://pl.wikipedia.org/wiki?curid=395545" title="Dębsko (województwo zachodniopomorskie)">
Dębsko (województwo zachodniopomorskie)

Dębsko (niem. "Denzig") – wieś sołecka w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2011 wieś liczyła 250 mieszkańców.
Osada wchodząca w skład sołectwa: Łowno.
Geografia.
Wieś leży ok. 3 km na południowy zachód od Kalisza Pomorskiego, przy drodze wojewódzkiej nr 175, między Kaliszem Pomorskim a Drawnem, przy linii kolejowej nr 410.
Historia.
W średniowieczu wieś była wielokrotnie niszczona. Do XVIII wieku należała do rodziny von Güntersberg i rodziny von Wedel. W 1838 roku majątek w Dębsku należał do Romberga, a w 1860 roku do Ottona George. W roku 1939 we wsi odnotowano 433 mieszkańców.
Jak podaje „Pommersches Güter-Adressbuch” z roku 1892 (wydany w Szczecinie), w Dębsku były dwa rycerskie majątki ziemskie: Denzig A - właściciel Otto George oraz Denzig B - właściciel Franz Romberg. Według „Landwirtschaftliches Adressbuch” z roku 1939 (wydanego w Lipsku), dobra Denzig A należały do Güntera George natomiast dobra Denzig B do Luise Kurtze z domu Romberg.
29 maja 1944 w pobliżu rozbił się amerykański samolot bombowy B-17 numer 42-37877 z 92 Grupy Bombowej o nazwie Popcorn Fort.
Zabytki.
Do wojewódzkiego rejestru zabytków wpisany jest:
Kultura i sport.
We wsi znajduje się świetlica wiejska oraz plac zabaw.
Komunikacja.
W Dębsku znajdował się przystanek kolejowy byłej linii kolejowej nr 410.

</doc>
<doc id="395546" url="https://pl.wikipedia.org/wiki?curid=395546" title="Dęby (województwo kujawsko-pomorskie)">
Dęby (województwo kujawsko-pomorskie)

Dęby – wieś w Polsce położona w województwie kujawsko-pomorskim, w powiecie radziejowskim, w gminie Dobre.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka (zobacz BIP).
Demografia.
Według Narodowego Spisu Powszechnego (III 2011 r.) liczyła 569 mieszkańców. Jest drugą co do wielkości miejscowością gminy Dobre.

</doc>
<doc id="395547" url="https://pl.wikipedia.org/wiki?curid=395547" title="Dęby (województwo lubelskie)">
Dęby (województwo lubelskie)

Dęby – osada w Polsce, położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 osada administracyjnie należała do województwa zamojskiego.
W Dębach powstały pierwsze wiatraki energotwórcze, które zostały umieszczone na polach uprawnych. Osada wraz z przysiołkiem Gruszka stanowi sołectwo gminy Lubycza Królewska.

</doc>
<doc id="395549" url="https://pl.wikipedia.org/wiki?curid=395549" title="Dęby (województwo lubuskie)">
Dęby (województwo lubuskie)

Dęby (dawna niem. nazwa "Daube") – wieś w Polsce położona w województwie lubuskim, w powiecie krośnieńskim, w gminie Bobrowice.
W latach 1975–1998 miejscowość administracyjnie należała do województwa zielonogórskiego.

</doc>
<doc id="395550" url="https://pl.wikipedia.org/wiki?curid=395550" title="Dęby (województwo mazowieckie)">
Dęby (województwo mazowieckie)

Dęby – wieś w Polsce położona w województwie mazowieckim, w powiecie ostrołęckim, w gminie Łyse.
Wierni kościoła rzymskokatolickiego należą do parafii Chrystusa Króla Wszechświata w Łysych.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Łyse.
Według Powszechnego Spisu Ludności z 1921 roku zamieszkiwało tu 338 osób w 56 budynkach mieszkalnych. Miejscowość należała do parafii rzymskokatolickiej w m. Łyse. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Łyse.
W wyniku agresji Niemiec we wrześniu 1939, miejscowość została przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość administracyjnie należała do województwa ostrołęckiego. Obecnie Dęby leżą w rejonie Kurpi Zielonych.

</doc>
<doc id="395551" url="https://pl.wikipedia.org/wiki?curid=395551" title="Widawka">
Widawka



</doc>
<doc id="395552" url="https://pl.wikipedia.org/wiki?curid=395552" title="Dęby (województwo warmińsko-mazurskie)">
Dęby (województwo warmińsko-mazurskie)

Dęby (niem. "Eichen") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
Historia.
Wieś wzmiankowana w dokumentach z 1414 r., przy okazji spisywania zniszczeń wojennych (wojna polsko-krzyżacka). W tym czasie wieś nosiła nazwę "Schöneichen" i obejmowała 48 włók. W kolejnej wojnie (1454-1466) wieś została prawie całkowicie zniszczona. Ponownie zasiedlano ją - jako wieś książęcą - w połowie XVI w.
W 1935 r. w tutejszej szkole zatrudniony by l jeden nauczyciel a uczyło się 64 dzieci. W 1939 r. we wsi mieszkało 323 osób.
PO 1945 r. w szkole pracował Czesław Dzirba, późniejszy inspektor szkolny w Górowie Iławeckim. W latach 1954+1957 mieściła się tu siedziba gromady i Gromadzkiej Rady Narodowej. Szkołę podstawową w Dębach zlikwidowano w 1979 r. W 1983 r. we wsi było 41 domów i 163 mieszkańców. Funkcjonowały 42 indywidualne gospodarstwa rolne, uprawiające łącznie 388 ha ziemi i hodujące 252 sztuki bydła (w tym 111 krów), 70 świń, 45 koni i 42 owce. W tym czasie we wsi był punkt biblioteczny, świetlica i boisko sportowe.

</doc>
<doc id="395553" url="https://pl.wikipedia.org/wiki?curid=395553" title="Długie (powiat lubelski)">
Długie (powiat lubelski)

Długie – wieś w Polsce położona w województwie lubelskim, w powiecie lubelskim, w gminie Wólka.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Wólka. Według Narodowego Spisu Powszechnego z roku 2011 wieś liczyła 349 mieszkańców.

</doc>
<doc id="395554" url="https://pl.wikipedia.org/wiki?curid=395554" title="Długie (województwo podlaskie)">
Długie (województwo podlaskie)

Długie – wieś w Polsce położona w województwie podlaskim, w powiecie augustowskim, w gminie Sztabin.
Wieś magnacka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="395555" url="https://pl.wikipedia.org/wiki?curid=395555" title="Długie (wieś w województwie pomorskim)">
Długie (wieś w województwie pomorskim)

Długie – wieś kociewska w Polsce położona w województwie pomorskim, w powiecie starogardzkim, w gminie Osieczna w kompleksie leśnym Borów Tucholskich nad jeziorem Długim.
W latach 1975–1998 miejscowość administracyjnie należała do województwa gdańskiego. Wieś założona u schyłku w XVI wieku. Wtedy ulokowana była na półwyspie (długiennicy) oblanej wodami jeziora Długie. Teraz, po radykalnym obniżeniu się poziomu wód półwysep przestał istnieć. Uważa się, że pierwotna nazwa wsi brzmiała Długiennica.
Historia.
Była to wieś królewska (włościańska), podległa staroście gniewskiemu. Pierwszymi mieszkańcami była rodzina Szczygielskich. Pierwotnie zajmowali się pracą w lesie przy pozyskiwaniu drewna, wypalaniem węgla drzewnego, smolarstwem i rolnictwem (ziemie bardzo słabe). Jezioro Długie dostarczało ryb, las zwierzyny. Obecnie we wsi jest 16 budynków (w XIX wieku 24), kilka domów letniskowych, jest też charakterystyczny dla tego regionu budynek dawnej szkoły. Obok niej ceglany budynek dawnej karczmy czynnej jeszcze po I wojnie światowej.
W stanie pierwotnym – kociewskim, nie unowocześnionym (drewno i strzecha) zachowały się dwa budynki. Pod numerem 7 stoi zabytkowy, podcieniowy dom kociewski z przełomu XVIII i XIX wieku utrzymany w pierwotnej formie; prawdopodobnie najstarsza chata we wsi. Reszta ma zmienione dachy lub są to budynki murowane udające stare, zbudowane współcześnie lub w II połowie XX wieku. W okresie obowiązywania ustawy o ochronie krajobrazu kulturowego (od lat 70. XX wieku do drugiej połowy 90.) nie wolno było budować domów odbiegających od dawnego charakteru i zmieniać struktury wsi. Dzięki tej ochronie wioska wygląda tak, jak ją ukształtował człowiek w czasach intensywnego zamieszkiwania i jest ona przykładem kociewskiej ulicówki z Borów Tucholskich. Wieś nie ma bitej drogi, od najbliższej odległa o 3,5 kilometra. W pobliżu jest leśniczówka.
Nikt z żyjących mieszkańców nie mówi już gwarą kociewską, ale starsi zachowali jej charakterystyczną melodię. Nie ma sklepu ani baru. We wsi kończy się droga. Jezioro Długie nie nadaje się do kąpieli ani wędkowania. Liczba ludności nie przekracza obecnie 30. Z powodu obniżenia się wód gruntowych, wiejski staw przestał istnieć.
W czasie II wojny światowej część mężczyzn została powołana do Wermachtu i służyli w Afrika Korps.
Zabytki.
Według rejestru zabytków NID na listę zabytków wpisany jest drewniany dom nr 7 z 1800 r., nr rej.: A-843 z 7.11.1975.

</doc>
<doc id="395556" url="https://pl.wikipedia.org/wiki?curid=395556" title="Długie (województwo warmińsko-mazurskie)">
Długie (województwo warmińsko-mazurskie)

Długie – wieś w Polsce położona w województwie warmińsko-mazurskim, w powiecie ełckim, w gminie Kalinowo.
W latach 1975–1998 miejscowość administracyjnie należała do województwa suwalskiego.
Istniała część wsi o nazwie "Długoniedziela", nazwę zniesiono z 2023 r.
Zobacz też: Długie

</doc>
<doc id="395557" url="https://pl.wikipedia.org/wiki?curid=395557" title="Długie (województwo wielkopolskie)">
Długie (województwo wielkopolskie)

Długie – wieś w Polsce położona w województwie wielkopolskim, w powiecie kolskim, w gminie Chodów.
Wieś królewska w starostwie przedeckim w powiecie łęczyckim województwa łęczyckiego w końcu XVI wieku. W latach 1975–1998 miejscowość administracyjnie należała do województwa konińskiego.
Zobacz też: Długie 

</doc>
<doc id="395558" url="https://pl.wikipedia.org/wiki?curid=395558" title="Długie (powiat stargardzki)">
Długie (powiat stargardzki)

Długie (niem. Langenhagen) – wieś w Polsce położona w województwie zachodniopomorskim, w powiecie stargardzkim, w gminie Chociwel, na Pojezierzu Ińskim, położona 6,5 km na południowy wschód od Chociwla (siedziby gminy) i 26 km na północny wschód od Stargardu (siedziby powiatu).
Pierwsi ludzie zamieszkiwali wieś już w okresie starożytności. Znaleziska archeologiczne wskazują, że na obszarze wsi żyli ludzie w okresie lateńskim, w czasach kultury jastorfskiej, tj.: od około 600 r. p.n.e., do 1 n.e
W latach 1945-54 siedziba gminy Długie. W latach 1975–1998 miejscowość administracyjnie należała do województwa szczecińskiego. W skład sołectwa Długie wchodzi kolonia Płątkowo, leżąca około kilometra na północny wschód od wsi.
Długie jest siedzibą parafii pw. św. Anny. We wsi znajduje się jednostka Ochotniczej Straży Pożarnej oraz Filia Miejsko-Gminnej Biblioteki Publicznej w Chociwlu, działa tu także Koło Gospodyń Wiejskich.

</doc>
<doc id="395559" url="https://pl.wikipedia.org/wiki?curid=395559" title="Długi Kąt (województwo mazowieckie)">
Długi Kąt (województwo mazowieckie)

Długi Kąt – wieś w Polsce położona w województwie mazowieckim, w powiecie ostrołęckim, w gminie Lelis.
Wierni kościoła rzymskokatolickiego należą do parafii Parafia pw. Ducha Świętego w Kadzidle lub do parafii Matki Bożej Nieustającej Pomocy w Lelisie
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwało 249 osób, 225 było wyznania rzymskokatolickiego a 46 mariawickiego. Jednocześnie wszyscy mieszkańcy zadeklarowali polską przynależność narodową. Było tu 45 budynków mieszkalnych. Miejscowość należała do parafii rzymskokatolickiej w Kadzidle. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy Ostrołęka 1.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="395560" url="https://pl.wikipedia.org/wiki?curid=395560" title="Długi Kąt (województwo śląskie)">
Długi Kąt (województwo śląskie)

Długi Kąt – wieś w Polsce położona w województwie śląskim, w powiecie kłobuckim, w gminie Wręczyca Wielka.
W latach 1975–1998 miejscowość administracyjnie należała do województwa częstochowskiego.
We wsi znajduje się jednostka Ochotniczej straży pożarnej posiadająca nowoczesny wóz bojowy podarowany przez Waldemara Pawlaka.

</doc>
<doc id="395561" url="https://pl.wikipedia.org/wiki?curid=395561" title="Długołęka (województwo łódzkie)">
Długołęka (województwo łódzkie)

Długołęka – wieś w Polsce położona w województwie łódzkim, w powiecie kutnowskim, w gminie Strzelce.
Historia.
Wieś królewska położona była w drugiej połowie XVI wieku w powiecie gostynińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego. Do 1999 roku w Długołece istniała Szkoła Podstawowa–Filia Szkoły Podstawowej w Strzelcach. Długołęka należy do Parafii św. Stanisława Kostki w Trębkach.
Ochotnicza Straż Pożarna.
OSP powstało w czerwcu 1924 roku z inicjatywy hrabiego Jana Moszyńskiego. Strażacy gromadzą sprzęt i wkrótce udaje im się kupić obsługiwaną przez kilku osób sikawkę ręczną. W latach 1933–1936 zbudowano budynek remizy. W 1940 roku podczas II wojny światowej mieszkańcy wsi zostają wysiedleni i wywiezieni na roboty do Generalnej Guberni. W 1947 roku w związku z organizacją we wsi 7 klasowej szkoły podstawowej powiatowe władze oświatowe w Kutnie na podstawie porozumienia z Zarządem OSP w Długołęce dokonują zamiany budynków. W niewykończonej remizie działa szkoła, a strażacy przejmują budynek szkolny. W 1954 roku OSP otrzymuje motopompę M-200 Leopolia PO-2, a w 1964 roku motopompę typu M-800 Leopolia PO-1 o wydajności 800 l/min i ciśnieniu 8 barów. W tym samym roku z okazji 40 lecia istnienia ze składek okolicznych mieszkańców OSP otrzymuje pierwszy sztandar z wizerunkiem św. Floriana. W lutym 1985 roku OSP otrzymuje samochód pożarniczy Star 26 typu GBAM od OSP z Przyzorza. W 1999 roku OSP kupuje samochód bojowy Star 244 L. Podczas obchodów 75 lecia istnienia, w 1999 roku jednostka otrzymuje nowy sztandar wraz ze złotym medalem za zasługi dla pożarnictwa. 

</doc>
<doc id="395562" url="https://pl.wikipedia.org/wiki?curid=395562" title="Długołęka (województwo mazowieckie)">
Długołęka (województwo mazowieckie)

Długołęka – wieś w Polsce położona w województwie mazowieckim, w powiecie ciechanowskim, w gminie Opinogóra Górna. Leży nad Soną dopyłwem Wkry.
W latach 1975–1998 miejscowość administracyjnie należała do województwa ciechanowskiego.

</doc>
<doc id="395563" url="https://pl.wikipedia.org/wiki?curid=395563" title="Długołęka (województwo podlaskie)">
Długołęka (województwo podlaskie)

Długołęka – wieś w Polsce, położona w województwie podlaskim, w powiecie monieckim, w gminie Krypno.
W latach 1975–1998 wieś administracyjnie należała do województwa białostockiego.
Wieś duchowna, własność probostwa knyszyńskiego, położona była w 1575 roku w powiecie tykocińskim w ziemi bielskiej województwa podlaskiego. Wieś królewska (sioło), należąca do wójtostwa długołęckiego starostwa knyszyńskiego w 1602 roku, położona była w 1795 roku w ziemi bielskiej województwa podlaskiego.
W 1929 r. zamieszkiwało wieś 930 mieszkańców. Był jeden wiatrak.
Wierni kościoła rzymskokatolickiego należą do parafii Narodzenia Najświętszej Maryi Panny w Krypnie.

</doc>
<doc id="395564" url="https://pl.wikipedia.org/wiki?curid=395564" title="Długołęka (województwo świętokrzyskie)">
Długołęka (województwo świętokrzyskie)

Długołęka – wieś w Polsce położona w województwie świętokrzyskim, w powiecie staszowskim, w gminie Osiek.
Wierni Kościoła rzymskokatolickiego należą do parafii św. Stanisława w Osieku.
W latach 1975–1998 miejscowość administracyjnie należała do województwa tarnobrzeskiego.
Historia.
Pierwsza wzmianka o Długołęce pochodzi z czasów Joannisa Długosza, wtedy to według jego "Liber Beneficiorum..." (1470–1480) leżała ona w parafii Osiek. Jako własność królewska (tzw. królewszczyzna); w której są łany kmiecie, jak i karczma oraz ogrodziarze, czyli zagrodnicy na czynszu. Z tego wszystkiego płaci się i odprowadza dziesięcinę snopową, a w ½ konopną na rzecz kościoła w Osieku (jednak nie podano jej wartości kwotowo). Niemniej jednak ze względu na częste wylewy Wisły (powodzie) zastosowano opust/bonifikatę do 2 garści konopi, w stosunku do dziesięciny konopnej. Takoż znajduje się tu jeszcze folwark, czy inna parcela gruntowa.
W 1578 roku wieś Dluga łąka (Długołęka), nadal jest wsią królewską z 26 osadnikami na 14 łanach powierzchni, nadto ma 2 sołtysów (z łanami własnymi), 4 biedaków (czyli komorników bez bydła) i 4 rzemieślników.
Wieś wymieniana w Słowniku geograficznym Królestwa Polskiego i innych krajów słowiańskich w dwóch tomach pod koniec XIX wieku i na początku XX wieku.
W 1886 roku parafia Osiek należy do dekanatu sandomierskiego i liczy 3 895 dusz. Z kolei ówczesna gmina Osiek, z urzędem we wsi Osieczko, miała 6 070 mieszkańców (w tym, aż 39,9% pochodzenia żydowskiego, tj. 539 żydów) i 17 916 mórg rozległości ogółem (w tym ziemi dworskiej 6 525 mórg). Sądem okręgowym dla gminy był III Sąd Okręgowy w Łoniowie; z kolei stacya pocztowa znajdowała się w Staszowie. W skład gminy wchodziły jeszcze takie oto wioski: Bukowa, Dzięki, Łęg, Osieczko, Osiek, Pliskowola, Strzegom i Suchowola.
Współcześnie w ujęciu Piotra Barańskiego w jego książce "Miasto i Gmina Osiek" z 1999 roku.
Demografia.
Współczesna struktura demograficzna wioski Długołęka na podstawie danych z lat 1995-2009 według roczników GUS, z prezentacją danych z 2002 roku:
Rysunek 1.1 Piramida populacji – struktura płci i wieku wioski
Geografia.
W XIX-wiecznej Długołęce umiejscowione było małe jeziorko Gaj – znane nam z oryginalnego opisu "Ludwika Wolskiego" z 1851 roku.
Wieś Długołęka położona jest 14,6 km na zachód, południowy zachód od Tarnobrzega; 18,2 km na wschód, północny wschód od Połańca; 21 km na zachód, północny zachód od Nowej Dęby i 24 km na wschód od Staszowa leżąc na wysokości 149 m n.p.m.
Dawne części wsi – obiekty fizjograficzne.
W latach 70. ubiegłego wieku przyporządkowano i opracowano spis lokalnych części integralnych dla Długołęki zawarty w tabeli 1.

</doc>
<doc id="395565" url="https://pl.wikipedia.org/wiki?curid=395565" title="Długołęka (województwo warmińsko-mazurskie)">
Długołęka (województwo warmińsko-mazurskie)

Długołęka – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="395566" url="https://pl.wikipedia.org/wiki?curid=395566" title="Widawka (województwo łódzkie)">
Widawka (województwo łódzkie)

Widawka – wieś w Polsce położona w województwie łódzkim, w powiecie radomszczańskim, w gminie Kodrąb.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="395567" url="https://pl.wikipedia.org/wiki?curid=395567" title="Długołęka (województwo wielkopolskie)">
Długołęka (województwo wielkopolskie)

Długołęka – wieś w Polsce położona w województwie wielkopolskim, w powiecie krotoszyńskim, w gminie Kobylin.
W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Długołęka należała do okręgu kobylińskiego tego powiatu i stanowiła część majątku Kobylin Stary, którego właścicielem był wówczas Aleksander Mielżyński. Według spisu urzędowego z 1837 roku wieś liczyła 191 mieszkańców, którzy zamieszkiwali 23 dymy (domostwa).
W latach 1975–1998 miejscowość administracyjnie należała do województwa leszczyńskiego.

</doc>
<doc id="395568" url="https://pl.wikipedia.org/wiki?curid=395568" title="Długołęka (województwo zachodniopomorskie)">
Długołęka (województwo zachodniopomorskie)

Długołęka – wieś sołecka w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1945-54 istniała gmina Długołęka. W latach 1975–1998 miejscowość administracyjnie należała do województwa szczecińskiego.
We wsi znajduje się kościół pw. św. Anny z przełomu XV/XVI w. z drewnianą, XIX w. wieżą 

</doc>
<doc id="395569" url="https://pl.wikipedia.org/wiki?curid=395569" title="Długowola (województwo lubelskie)">
Długowola (województwo lubelskie)

Długowola – wieś w Polsce położona w województwie lubelskim, w powiecie ryckim, w gminie Stężyca.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Stężyca.
Wierni Kościoła rzymskokatolickiego należą do parafii św. Jakuba Apostoła w Piotrowicach.
Historia.
Długowola w wieku XIX – wieś w powiecie garwolińskim, ówczesnej gminie i parafii Pawłowice. 
Według spisu miast wsi i osiedli Królestwa Polskiego z roku 1827 było tu 32 domów i 191 mieszkańców. W roku 1881 wieś liczyła 30 domów zamieszkałych przez 380 mieszkańców z gruntem 603 mórg.

</doc>
<doc id="395570" url="https://pl.wikipedia.org/wiki?curid=395570" title="Długowola (województwo mazowieckie)">
Długowola (województwo mazowieckie)

Długowola – wieś w Polsce położona w województwie mazowieckim, w powiecie grójeckim, w gminie Goszczyn.
W latach 1975–1998 miejscowość administracyjnie należała do województwa radomskiego.
Historia.
Podobnie jak o Goszczynie, pierwsze wzmianki o Długowoli (ówcześnie "Bantkowskiej Woli") pochodzą z 1368 roku, jako wsi książęcej należącej do księcia mazowieckiego Siemowita III. Z przekazów ustnych wynika, że na początku jej istnienia wokół stawów stały tylko 3 chałupy, a jej mieszkańcy trudzili się rybołówstwem. Całą miejscowość wówczas porastały lasy. W 1414-1425 Długowola znana była pod nazwą "Długie" ("Dluge"); 1434 – "Długa Wola" ("Dlugavola"), 1477 - "Długa" ("Dluga"), a w 1494 - "Dluga Wola".
Od 1576 ze wsi Długa Wola (pow. grójecki, gm. Rykały) płacono podatki od 30 łanów i 12 zagród. W 1594 roku z „"Długowolicy"” odbierane były dziesięciny stołowe dla biskupa poznańskiego. Od 1674 z 3 pól królewszczyzny nie oddawano dziesięcin. Zapiski z 1827 mówią o 41 chałupach i 335 mieszkańcach.
Jeszcze na przełomie XIX i XX wieku w Długowoli stał dwór myśliwski należący do dziedzica Romana Dal-Trozzego (z pochodzenia Włocha), posiadającego samochód, co na tamte czasy było fenomenem. W 1906 r. zafundował mieszkańcom kapliczkę. 
W 1904 roku wybuchł wielki pożar, który strawił wszystkie domostwa, nie pociągając jednak za sobą żadnych ofiar w ludziach (wszyscy mieszkańcy uczestniczyli w przypadającym na dzień św. Antoniego odpuście w Przybyszewie). Wieś szybko odbudowano dzięki hojności cara Mikołaja II, który na wniosek Dal Trozzego przydzielił drewno oraz pracowników do odbudowy. Od tego momentu dziedzic wielokrotnie podejmował próby utworzenia brygady przeciwpożarowej. Ostatecznym impulsem do jej stworzenia stał się pożar pamiętającego czasy jagiellońskie folwarku, który służył jako dwór myśliwski. Po tym wydarzeniu (ok. 1924 r.) Dal-Trozzo sprzedał swój majątek. Do dzisiaj pozostałościami po nim są: stajnia, brama wjazdowa i część fosy. Najstarsi mieszkańcy wsi wspominają jeszcze o parku, otoczonym murem, po którym dzisiaj nie ma już żadnego śladu. Miejscowe anegdoty mówią o tym, że Roman Dal-Trozzo co roku 15 sierpnia na odpust w Lewiczynie wybierał się zimowymi saniami.
Wielu młodych mieszkańców wsi brało udział w wojnie polsko-bolszewickiej (1920). W 1944 roku, z uwagi na współpracę mieszkańców z ruchem oporu, planowana była pacyfikacja wsi, w ramach której wieś miała zostać spalona, a mieszkańcy rozstrzelani. Realizacji tego scenariusza zapobiegło wkroczenie oddziałów Armii Czerwonej w styczniu 1945.
W 1977 urodzony w Długowoli Zdzisław Kuflikowski (zawodnik Polonii Warszawy) był klasyfikowany w II dziesiątce najlepszych bokserów w Polsce w wadze lekkopółśredniej i rok później w wadze lekkiej. Brał również udział w finale bokserskiego Turnieju Wyzwolenia w Belgradzie (1977), przegrywając jednak przez kontuzję.
W czasach świetności oprócz szkoły w Długowoli funkcjonowała jeszcze mleczarnia, poczta, kółko rolnicze, sama zaś miejscowość stanowiła osobną gminę.
Na drodze do Goszczyna stoi drewniany krzyż, pod którym odkryto mogiłę powstańców styczniowych (w l. 70. odnowiony przez OSP). W 2007 roku marszałek Sejmu Ludwik Dorn, w 80 rocznicę powstania OSP przekazał jednostce wóz strażacki. Podczas tej uroczystości strażacy-weterani zaprezentowali odrestaurowany sprzęt z czasów przedwojennych.
Kalendarium.
Miejscowość Długowola należy do typu wsi wielodrożnych, jednak kształtem przypomina owalnicę. W samym centrum znajdują się dwa stawy, które są staroglacjalnymi pozostałościami.
Ochotnicza Straż Pożarna.
Ochotnicza Straż Pożarna w Długowoli powstała w 1927, a oficjalnie zarejestrowana w 1928 roku. Założycielami byli m.in. Stanisław Wrzosek (I prezes), Józef Stępień (I naczelnik), Jan Stępień (I gospodarz), Jan Piotrowski (I skarbnik), Antoni Marcjanek, Józef Wrzesień, Jan Bednarski, Jan Antoszewski oraz Antoni Stępień.
Na początku istnienia jednostki pożarniczej brakowało sprzętu i umundurowania, jednak pomimo tego starano się regularnie organizować ćwiczenia. O pożarze zawiadamiał mosiężny gong. Pierwsze tłumice, mundury oraz bosaki sfinansowano z datków mieszkańców wsi oraz składek członkowskich. Na początku lat 30. zakupiono wóz gaśniczy wraz z pompą i wężami. W razie nagłych akcji ratowniczych wóz, służący poza tym jako karawan, zaprzęgano do koni, których użyczał Jan Stępień.
W 1933 w czynie społecznym wzniesiono remizę strażacką, która od samego początku stała się centrum życia kulturalnego i społecznego Długowoli. Tu bowiem odbywały się występy teatralne, dożynki, zabawy taneczne, a w późniejszym okresie projekcje filmowe. Pierwszy poważny test OSP Długowola zdała w 1934 roku, kiedy uratowano wieś przed kolejnym pozarem.
W 1937 roku strażacy z Długowoli po raz pierwszy wzięli udział w gminnych zawodach OSP, zajmując wysokie miejsce na podium. Za pieniądze uzyskane z organizacji zabaw w dzień św. Stanisława sfinansowano zakup mundurów oraz hełmów. Pomoc w ukończeniu budowy strażnicy w 1938 roku zaoferował Zarząd Gminy Rykały, który zafundował drewno oraz dachówkę.
Straż funkcjonowała również podczas II Wojny Światowej. Niemcy wyznaczyli 40 gospodarzy, którzy mieli trzymać obowiązkowe warty przeciwpożarowe. Pełnienie służby w OSP chroniło przed wywiezieniem na przymusowe roboty do III Rzeszy. Po 1945 OSP liczyła 25 druhów, na czele których stał Stanisław Trzaska. Na początku lat 50. zmodernizowano remizę oraz wykonano scenę. Rejon Grójec przydzielił ochotnikom pierwszą pompę M-400, do której dokupiono prądownice, trójniki oraz węże. Od tej pory wóz strażacki ciągnięty był przez traktor z pobliskiego kółka rolniczego.
W 1959 podjęto decyzję o budowie nowej remizy. W tym celu powołano Społeczny Strażacki Komitet Budowy. W 1968 roku mury remizy stały już w surowym stanie, a w 1974 oddano ją do użytku. Budowa obiektu wspierana była przez Prezydium Powiatowej Rady Narodowej i Państwowy Zakład Ubezpieczeń w Grójcu, Prezydium Gminnej Rady Narodowej w Goszczynie oraz Gminną Spółdzielnię w Mogielnicy.
W 1968 roku obok męskiej sekcji młodzieżówki strażackiej utworzona została również żeńska sekcja OSP. Na przełomie lat 60. i 70. OSP Długowola wielokrotnie odnosiła zwycięstwa w zawodach powiatowych w Grójcu. 
W latach 70. OSP otrzymała dwie motopompy M-800 wraz z osprzętem. Strażacy wzięli ponadto udział w budowie drogi łączącej trasę E7 z Goszczynem (1981) oraz mostku łączącego dwie przeciwległe strony miejscowości, rozdzielone dotychczas stawem. Wystarali się również o regularne połączenie PKS z Grójcem.
W 1985 straż otrzymała samochód gaśniczy marki Żuk, w 1998 - marki Star, a w 2007 marki Jelcz, który otrzymano w czasie wizyty ministra spraw wewnętrznych i administracji Ludwika Dorna w ramach obchodów 80-lecia OSP. W 1998 dokonano rozbiórki starej remizy, a w późniejszych latach dokonano renowacji ogrodzenia, garażu oraz otynkowano remizę od zewnątrz. W 2017 roku straż otrzymała samochód Renault, a rok później przeprowadzono remont kapitalny wnętrza remizy i założono centralne ogrzewanie. 
Obecnie jednostka liczy około 40 druhów.

</doc>
<doc id="395571" url="https://pl.wikipedia.org/wiki?curid=395571" title="Dłużec (województwo dolnośląskie)">
Dłużec (województwo dolnośląskie)

Dłużec (niem. "Lang Neundorf") – wieś w Polsce położona w województwie dolnośląskim, w powiecie lwóweckim, w gminie Lwówek Śląski.
Podział administracyjny.
W roku 1946 miejscowość została włączona do nowo powstałego województwa wrocławskiego na terenie powojennej Polski. W latach 1975–1998 miejscowość administracyjnie należała do województwa jeleniogórskiego.
Demografia.
Liczba ludności w latach 1786–2011.
Zabytki.
Do wojewódzkiego rejestru zabytków wpisany jest:

</doc>
<doc id="395572" url="https://pl.wikipedia.org/wiki?curid=395572" title="Dłużec (województwo małopolskie)">
Dłużec (województwo małopolskie)

Dłużec – wieś w Polsce, położona w województwie małopolskim, w powiecie olkuskim, w gminie Wolbrom, przy drodze wojewódzkiej nr 794.
W latach 1931–1954 istniała gmina Dłużec. W latach 1975–1998 miejscowość administracyjnie należała do województwa katowickiego.
Miejscowość leży na niebieskim Szlaku Warowni Jurajskich oraz Szlaku Architektury Drewnianej.
Zabytki.
Obiekty wpisane do rejestru zabytków nieruchomych województwa małopolskiego:
Modrzewiowy z 1780 (według serwisu diecezji sosnowieckiej z 1786), jednonawowy o konstrukcji zrębowej, otoczony starymi drzewami. Stoi na miejscu starszego kościoła wzmiankowanego w 1325 i z wykorzystaniem jego podmurowania. Fundatorem była „starościna wolbromska” Urszula z Morsztynów Dembińska. W 1920 nawę kościoła przedłużono i połączono ze stojącą dotychczas wolno wieżą-dzwonnicą z 1825. W 1921 był otynkowany.
Wyposażenie kościoła z XV, XVII i XVIII w. Wewnątrz późnorenesansowy, bogato zdobiony ołtarz główny z pocz. XVII w., dwa manierystyczne ołtarze boczne z przeł. XVI i XVII w., jeden z dwoma wcześniejszymi posągami Świętych Niewiast z 2 poł. XV wieku (według wyd. Compass z 3 ćw. XV) oraz drugi z późnogotyckim tryptykiem z końca XV wieku, (rzeźba Madonny na tronie). Rzeźba św. Mikołaja z ok. 1500 oraz obrazy z 1 ćw. XVI wieku. Dzwony z 1595 i 1720 roku.
Kaplica św. Barbary.
Na północnym skraju Dłużca przy drodze do Pilicy, na tzw. Lizaku, na niewielkiej skałce wśród zabudowań gospodarczych stoi czworoboczna kapliczka św. Barbary z XVIII wieku z posągiem św. Barbary z początku XVII wieku.
Przyroda.
Ok. 250 metrów od centrum wsi w kierunku Domaniewic na wzgórzu górującym nad wsią znajduje się niewielka jaskinia zwana Posełkową.

</doc>
<doc id="395573" url="https://pl.wikipedia.org/wiki?curid=395573" title="Dłużek (województwo lubuskie)">
Dłużek (województwo lubuskie)

Dłużek () – wieś w Polsce położona w województwie lubuskim, w powiecie żarskim, w gminie Lubsko.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:

</doc>
<doc id="395574" url="https://pl.wikipedia.org/wiki?curid=395574" title="Dłużek (województwo warmińsko-mazurskie)">
Dłużek (województwo warmińsko-mazurskie)

Dłużek (niem. "Dluszek") – wieś w Polsce położona w województwie warmińsko-mazurskim, w powiecie szczycieńskim, w gminie Jedwabno. Leży nad jeziorem o tej samej nazwie. Sąsiaduje z nim także pole namiotowe.
W latach 1975–1998 miejscowość administracyjnie należała do województwa olsztyńskiego.
Zobacz też: Dłużek 

</doc>
<doc id="395575" url="https://pl.wikipedia.org/wiki?curid=395575" title="Dłużniewo (województwo mazowieckie)">
Dłużniewo (województwo mazowieckie)

Dłużniewo – wieś w Polsce położona w województwie mazowieckim, w powiecie płońskim, w gminie Baboszewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="395576" url="https://pl.wikipedia.org/wiki?curid=395576" title="Dłużniewo (województwo podlaskie)">
Dłużniewo (województwo podlaskie)

Dłużniewo – wieś w Polsce położona w województwie podlaskim, w powiecie łomżyńskim, w gminie Łomża.
Wierni kościoła rzymskokatolickiego należą do parafii św. Wojciecha Biskupa i Męczennika w Szczepankowie.
Historia.
Wieś szlachecka położona była w drugiej połowie XVI wieku w powiecie łomżyńskim ziemi łomżyńskiej. W latach 1921–1939 wieś leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwały 92 osoby, 348 było wyznania rzymskokatolickiego, 1 prawosławnego. Jednocześnie 91 mieszkańców zadeklarowało polską przynależność narodową, 1 rosyjską. Było tu 15 budynków mieszkalnych. Miejscowość należała do parafii rzymskokatolickiej w Szczepankowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="395577" url="https://pl.wikipedia.org/wiki?curid=395577" title="Dłużyna (województwo warmińsko-mazurskie)">
Dłużyna (województwo warmińsko-mazurskie)

Dłużyna – wieś w Polsce położona w województwie warmińsko-mazurskim, w powiecie elbląskim, w gminie Elbląg. Leży w pobliżu Kanału Elbląskiego.
W latach 1975–1998 miejscowość administracyjnie należała do województwa elbląskiego.

</doc>
<doc id="395578" url="https://pl.wikipedia.org/wiki?curid=395578" title="Dłużyna (województwo wielkopolskie)">
Dłużyna (województwo wielkopolskie)

Dłużyna – wieś w Polsce położona w województwie wielkopolskim, w powiecie leszczyńskim, w gminie Włoszakowice.
Historia.
W okresie Wielkiego Księstwa Poznańskiego (1815-1848) miejscowość wzmiankowana jako Dłużyn należała do wsi większych w ówczesnym pruskim powiecie Kosten rejencji poznańskiej. Dłużyn należał do okręgu śmigielskiego tego powiatu i stanowił część majątku Machcin, który należał wówczas do Micary. Według spisu urzędowego z 1837 roku Dłużyn liczył 263 mieszkańców, którzy zamieszkiwali 37 dymów (domostw).
W latach 1975–1998 miejscowość administracyjnie należała do województwa leszczyńskiego.
W miejscowości działa szkoła podstawowa oraz gimnazjum.
Zobacz też: Dłużyna, Dłużyna Dolna, Dłużyna Górna

</doc>
<doc id="395579" url="https://pl.wikipedia.org/wiki?curid=395579" title="Dłużyna (województwo zachodniopomorskie)">
Dłużyna (województwo zachodniopomorskie)

Dłużyna ("niem. Marienaue") – osada w Polsce położona w województwie zachodniopomorskim, w powiecie gryfińskim, w gminie Banie.
W 2003 r. wieś miała 221 mieszkańców.
W latach 1975–1998 miejscowość administracyjnie należała do województwa szczecińskiego.
Leży w odległości ok. 2,5 km na wschód od Bań. W latach 80. XIX w. Dłużyna była folwarkiem, który składał się z dworu z rozległym dziedzińcem i budynków gospodarczych. Do czasów obecnych zachowało się murowane ogrodzenie oraz niezmieniony budynek gospodarczy z 1924 r.

</doc>
<doc id="395580" url="https://pl.wikipedia.org/wiki?curid=395580" title="Dobczyn (województwo mazowieckie)">
Dobczyn (województwo mazowieckie)

Dobczyn – wieś w Polsce położona w województwie mazowieckim, w powiecie wołomińskim, w gminie Klembów.
W latach 1975–1998 miejscowość administracyjnie należała do województwa ostrołęckiego.

</doc>
<doc id="395581" url="https://pl.wikipedia.org/wiki?curid=395581" title="Dobczyn (województwo wielkopolskie)">
Dobczyn (województwo wielkopolskie)

Dobczyn – osada w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość administracyjnie należała do województwa poznańskiego.
Wieś położona 9 km na południowy wschód od Śremu, w sąsiedztwie kompleksu stawów hodowlanych i Kanału Granicznego. We wsi znajduje się skrzyżowanie dróg powiatowych: nr 4070 z Kadzewa przez Drzonek do Konarskie oraz nr 4077 do Sroczewa.
Przed II wojną światową odnaleziono tu ślady osady ludności kultury łużyckiej. Kolejną osadę datuj się na lata 500-800. Miejscowość znana w dokumentach od 1404 roku. W Dobczynie urodził się Andrzej Gałka (1400-1451) - ksiądz, filozof, pisarz, dziekan wydziału sztuk wyzwolonych Akademii Krakowskiej. Wieś najpierw należała do Wyskotów, następnie na przełomie XIX i XX wieku właścicielami byli Rudniccy, Jackowscy, Hulewicze, Stablewscy, Paliccy, Potworowscy, Krzysztoporscy, Bnińscy. Ostatnim właścicielem do 1939 był Stanisław Baranowski.
Zabytkami wsi są:

</doc>
<doc id="395582" url="https://pl.wikipedia.org/wiki?curid=395582" title="Dobiecin (wieś w województwie łódzkim)">
Dobiecin (wieś w województwie łódzkim)

Dobiecin – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość administracyjnie należała do województwa piotrkowskiego.
Wielki Dąb Generał.
W Dobiecinie znajduje się Wielki Dąb Generał. Jego obwód wynosi 4,5 m, ma około 300 lat i 22 m. wysokości. Swą nazwę otrzymał na pamiątkę stopnia patrona szkoły – generała Janusza Głuchowskiego. 
Według przekazów, dąb ostał się z lasu wyciętego przez Niemców. Pod dębem pochowani są żołnierze niemieccy, rozstrzelani przez Armię Czerwoną. Trzy metry przed dębem pochowany jest jeden z żołnierzy. Około 50 metrów za drzewem znajdują się pozostałe groby. 100 metrów w prawo od Wielkiego Dębu znajduje się Dąb Generał Mniejszy.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="395583" url="https://pl.wikipedia.org/wiki?curid=395583" title="Dobiesławice (województwo kujawsko-pomorskie)">
Dobiesławice (województwo kujawsko-pomorskie)

Dobiesławice – osada w Polsce położona w województwie kujawsko-pomorskim, w powiecie inowrocławskim, w gminie Rojewo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 113 mieszkańców. Jest siedemnastą co do wielkości miejscowością gminy Rojewo.
Zabytki.
Według rejestru zabytków NID na listę zabytków wpisany jest zespół dworski z XIX w., nr rej.: 177/A z 15.06.1985:
Rolnictwo.
W miejscowości działało państwowe gospodarstwo rolne.

</doc>
<doc id="395585" url="https://pl.wikipedia.org/wiki?curid=395585" title="Dobiesławice (województwo świętokrzyskie)">
Dobiesławice (województwo świętokrzyskie)

Dobiesławice – wieś sołecka w Polsce położona w województwie świętokrzyskim, w powiecie kazimierskim, w gminie Bejsce. Leży przy DW768.
Do 1954 roku siedziba gminy Dobiesławice. W latach 1975–1998 miejscowość administracyjnie należała do województwa kieleckiego.
Sport.
W miejscowości działa klub piłki nożnej, "Nidzica Dobiesławice", założony w 2001 roku. 
Historia.
Wymienia wieś Długosz. W połowie XV w. łany kmiece, folwark i karczma dają dziesięcinę, do 14 grzywien, mansjonarzom kościoła św. Jakuba na Kazimierzu krakowskim (Długosz L.B. t.II, s.26).
W wieku XIX wieś w powiecie pińczowskim, gminie Dobiesławice, parafii Rachwałowice, leży na lewo od traktu z Koszyc do Korozyna, poczta w Koszycach. 
Posiada sąd gminny okręgu IV, szkołę gminną.
W roku 1827 było tu 22 domów i 194 mieszkańców. 
Dobiesławice były niegdyś własnością Sapiehów, obecnie Górskiego.
W roku 1836 wykopano tu zbiór starych monet polskich i węgierskich z XI w. 
Folwark w Dobiesławicach tworzył dobra z wsiami Dobiesławice, Stradlice, Wojciechów, Sądziszowice, Kaczkowice, Zysławice, Prokocice, Draszowice i Donatkowice.

</doc>
<doc id="395586" url="https://pl.wikipedia.org/wiki?curid=395586" title="Dobieszewo (województwo kujawsko-pomorskie)">
Dobieszewo (województwo kujawsko-pomorskie)

Dobieszewo – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 358 mieszkańców. Jest czwartą co do wielkości miejscowością gminy Kcynia.
Zabytki.
Według rejestru zabytków NID na listę zabytków wpisany jest zespół dworski z 2. połowy XIX w., nr rej.: A/354/1-3 z 15.03.1993:

</doc>
<doc id="395587" url="https://pl.wikipedia.org/wiki?curid=395587" title="Materiały zapasowe">
Materiały zapasowe



</doc>
<doc id="395589" url="https://pl.wikipedia.org/wiki?curid=395589" title="Dobieszewo (województwo zachodniopomorskie)">
Dobieszewo (województwo zachodniopomorskie)

Dobieszewo (niem. "Dübzow") – wieś sołecka w północno-zachodniej Polsce położona w województwie zachodniopomorskim, w powiecie łobeskim, w gminie Łobez, oddalona o 6 km na południowy zachód od miasta Łobez. Ok. 1,5 km na północny wschód od miejscowości znajduje się jezioro Dobieszewo, a ok. 0,8 km na południowy zachód Jezioro Konie. Według danych z 29 września 2014 r. wieś miała mieszkańców 141 mieszkających w 22 domach.
W latach 1818 - 1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie. W latach 1933 i 1939 miejscowość liczyła odpowiednio 223 i 219 mieszkańców.
W latach 1975–1998 miejscowość administracyjnie należała do województwa szczecińskiego.
Wieś założył rycerz Dobiesław Wetuch (nadał także prawa miejskie Płotom). Pierwsza udokumentowana wzmianka o Dobieszewie pochodzi z 1348 r. Właścicielem majątku w 1945 r. był Helmut Pretzell. W północnej części wsi umiejscowiony był zespół pałacowo-parkowy, z którego zachował się tylko park dworski krajobrazowy o charakterze leśnym z XIX w. Z pałacu ostały się ruiny fundamentów. 
Atrakcje turystyczne.
We wsi znajduje się świetlica wiejska prowadzona przez Łobeski Dom Kultury.

</doc>
<doc id="395590" url="https://pl.wikipedia.org/wiki?curid=395590" title="Dobieszowice (województwo opolskie)">
Dobieszowice (województwo opolskie)

Dobieszowice (dodatkowa nazwa w j. niem. Dobersdorf) – wieś w Polsce położona w województwie opolskim, w powiecie krapkowickim, w gminie Walce.
W latach 1975–1998 miejscowość administracyjnie należała do ówczesnego województwa opolskiego.
Wieś zajmuje obszar 6,66 km² i mieszka w niej 8% mieszkańców gminy.
Nazwa.
Topograficzny opis Górnego Śląska z 1865 roku notuje wieś pod polską nazwą "Dobierzów", a także niemiecką "Dobersdorf" we fragmencie: "Dobersdorf (1532 Dobeschowice, polnisch Dobierzów)". 15 marca 1947 r. nadano miejscowości, wówczas administracyjnie należącej do powiatu prudnickiego, polską nazwę "Dobieszowice".
Historia.
Pierwsza wzmianka o wiosce, jako "Dobieschiezi", pochodzi z 1267 r. W XV w. wieś należała do szlachcianki Anny Dobierzowskiej. W tamtym okresie do Dobieszowic należały Malkowice, które dziś podlegają pod Twardawę. W 1650 r. właścicielem miejscowości został hrabia Pückler, lecz już w 1669 r. majątek należał do hrabiego von Redern. Następnym właścicielem wioski został hrabia von Seherr-Thoss, a od 1858 r. właścicielami majątku została rodzina Deloch. W 1825 r. powstała szkoła.
Według spisu ludności z 1 grudnia 1910, na 648 mieszkańców Dobieszowic 59 posługiwało się językiem niemieckim, 541 językiem polskim, a 48 było dwujęzycznych. W 1921 w zasięgu plebiscytu na Górnym Śląsku znalazła się tylko część powiatu prudnickiego. Dobieszowice znalazły się po stronie wschodniej, w obszarze objętym plebiscytem. Do głosowania uprawnionych było w Dobieszowicach 395 osób, z czego 328, ok. 83%, stanowili mieszkańcy (w tym 320, ok. 81% całości, mieszkańcy urodzeni w miejscowości). Oddano 390 głosów (ok. 98,7% uprawnionych), w tym 389 (ok. 99,7%) ważnych; za Niemcami głosowały 304 osoby (ok. 78,1%), a za Polską 85 osób (ok. 21,8%).
Do 1956 roku Dobieszowice należały do powiatu prudnickiego. W związku z reformą administracyjną, w 1956 Dobieszowice zostały odłączone od powiatu prudnickiego i przyłączone do nowo utworzonego krapkowickiego. W 1994 r. we wsi zbudowano kościół.
Zabytki.
Do wojewódzkiego rejestru zabytków wpisane są:
inne obiekty:
Demografia.
1871 r. – 561
1890 r. – 705
1925 r. – 837
1998 r. – 614
2002 r. – 536
2005 r. – 495
2009 r. – 478
2011 r. – 464
2015 r. – 463
2016 r. – 462
2017 r. – 458
2018 r. – 447
2019 r. – 439
Instytucje.
W wiosce działa OSP i sklep.
Religia.
Wioska należy do parafii rzymskokatolickiej w Twardawie.

</doc>
<doc id="395591" url="https://pl.wikipedia.org/wiki?curid=395591" title="Dobieszyn (województwo mazowieckie)">
Dobieszyn (województwo mazowieckie)

Dobieszyn – wieś w Polsce położona w województwie mazowieckim, w powiecie białobrzeskim, w gminie Stromiec. 
We wsi stacja PKP na linii Warszawa - Radom. We wsi zabytkowy kościół drewniany. Wokół lasy Puszczy Stromeckiej. Popularny wśród turystów punkt wyjściowy dla wycieczek pieszych i rowerowych.
Przez miejscowość przebiega droga krajowa DK48.
W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii św. Teresy od Dzieciątka Jezus od 1935 r.

</doc>
<doc id="395592" url="https://pl.wikipedia.org/wiki?curid=395592" title="Dobki (województwo mazowieckie)">
Dobki (województwo mazowieckie)

Dobki – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="395593" url="https://pl.wikipedia.org/wiki?curid=395593" title="Dobki (województwo podlaskie)">
Dobki (województwo podlaskie)

Dobki – osada w Polsce położona w województwie podlaskim, w powiecie białostockim, w gminie Tykocin.
 W Popisie Wojska Litewskiego z roku 1567 wymienieni są w Wojciech Janowicz z Dobkowa i dwóch włók Pajewa, Paweł Stanisławowicz, Wojciech Michałowicz, Andrzej Bagiński i Marcin Aleksandrowicz z Dobkowa.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Parafia Trójcy Przenajświętszej w Tykocinie.

</doc>
<doc id="395594" url="https://pl.wikipedia.org/wiki?curid=395594" title="Dobki (województwo warmińsko-mazurskie)">
Dobki (województwo warmińsko-mazurskie)

Dobki – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.
Wieś czynszowa, lokowana w 1555 r.posiadała wcześniej dwie nazwy - Dobki oraz Kibisze. Druga pochodzi od założyciela wsi "Marcina Kibisza", który 4 kwietnia 1555 roku kupił z rąk starosty książęcego "Krzysztofa Glaubitza" cztery włóki sołeckie i zobowiązał się do założenia na 40 włókach wsi czynszowej między Kukowem, Giżami i Orzechówkiem. 
Zniszczenia z wojny polsko-szwedzkiej,a w szczególności najazd Tatarów hetmana Gosiewskiego, spowodował, że w roku 1683 miejscowi chłopi odrabiali szarwark także w majątku w Sedrankach. 
W 1938 r. we wsi było 384 mieszkańców. W tym czasie Dobki należały do parafii i urzędu stanu cywilnego w Olecku. Inne nazwy tej miejscowości wymieniane w dokumentach to: "Kibisze, Dopken, Dopcken". W roku 1938 władze hitlerowskie zmieniły nazwę wsi na "Markgrafsfelde".

</doc>
<doc id="395595" url="https://pl.wikipedia.org/wiki?curid=395595" title="Dobkowice (województwo dolnośląskie)">
Dobkowice (województwo dolnośląskie)

Dobkowice – wieś w Polsce położona w województwie dolnośląskim, w powiecie wrocławskim, w gminie Kobierzyce.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Nazwa jest prawdopodobnie nazwą patronimiczną i wywodzi się od imienia "Dobek" derywatu staropolskiego imienia męskiego "Dobiesława". Złożone jest ono z dwóch członów "Dobie-" („stosowny, zdatny” albo „waleczny, dzielny”) i "-sław" („sława”) oznaczającego „cieszący się słuszną sławą”, „słynący z dzielności”.
Śląski pisarz Konstanty Damrot w swojej pracy o śląskim nazewnictwie z 1896 roku wydanej w Bytomiu. Wymienia dwie nazwy: obecnie funkcjonującą, polską "Dobkowice" oraz niemiecką "Duckwitz" cytując również staropolską nazwę "Dobchowicz" pod jaką wieś została zanotowana w łacińskich dokumentach z 1315 i 1353.

</doc>
<doc id="395597" url="https://pl.wikipedia.org/wiki?curid=395597" title="Dobków (województwo dolnośląskie)">
Dobków (województwo dolnośląskie)

Dobków (niem. "Klein Helmsdorf") – wieś w Polsce położona w województwie dolnośląskim, w powiecie złotoryjskim, w gminie Świerzawa, na pograniczu Pogórza Kaczawskiego i Gór Kaczawskich w Sudetach.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Położenie.
Dobków to długa wieś łańcuchowa ciągnąca się około 3,5 km wzdłuż rzeki Bukownicy, prawobrzeżnego dopływu Kaczawy, położona około 20 km na południe od Złotoryi. Geograficznie wieś ulokowana jest w Rowie Świerzawy, u północnego podnóża Pogórza Wojcieszowskiego, stanowiącego jednocześnie północną granicę Grzbietu Wschodniego Gór Kaczawskich. Doliną Bukownicy poprowadzona jest granica pomiędzy Górami Kaczawskimi a Pogórzem Kaczawskim. W takim ujęciu lewobrzeżną (południową) część Dobkowa należy zaliczyć do Gór Kaczawskich, a część prawobrzeżną (północną) już do Pogórza Kaczawskiego.
Historia.
Jest to wieś bardzo stara i o nietypowej jak na ten teren historii, co jest widoczne między innymi w jej zabudowie. Henryk I Brodaty ofiarował klasztorowi w Lubiążu 500 dużych frankońskich łanów i wówczas na tym obszarze powstała, wymieniona w 1203 (lub 1206) roku, nowa miejscowość założona przez osadników z Frankonii. Nazwana została ona od imienia Helmricha - pierwszego dziedzicznego sołtysa wsi - "Helmrichesdorf". Po wielu zmianach nazwa ta ustaliła się ostatecznie pod koniec XIX wieku w formie "Klein Helmsdorf". 
Do 1819 roku wieś pozostawała własnością klasztoru w Lubiążu. Rozwojowi rolnictwa sprzyjały względnie urodzajne gleby i korzystne na tle regionu warunki klimatyczne. Ponadto prowadzono tu na niewielką skalę wydobycie wapieni; na południe od wsi zachowały się ruiny wapienników. W XIX w. i w początkach XX w. we wsi powstały duże gospodarstwa rolne o charakterystycznym czworobocznym układzie budynków. W jednym z takich gospodarstw, z końca XIX w., 29 sierpnia 2015 otwarto "Sudecką Zagrodę Edukacyjną". Ponadto we wsi funkcjonuje ekomuzeum, składające się z 5 pasiek, 4 pracowni ceramicznych i pracowni bibułkarstwa. Corocznie odbywają się tu "Kaczawskie Warsztaty Artystyczne" - plenerowe zajęcia ceramiczne, bibułkarstwa czy tradycyjnego koronkarstwa. 
W roku 1945 wieś została włączona w granice Polski. Jej dotychczasową ludność wysiedlono do Niemiec. Polscy osadnicy początkowo nazywali miejscowość "Chełmno", jednak w roku 1946 ustalono urzędowo obecną nazwę "Dobków".
Demografia.
W XIX w. wieś zamieszkiwało ponad 1000 osób, w pierwszej połowie XX w. liczba ta spadła do 900–950, natomiast współcześnie Dobków ma około 500 mieszkańców. Według Narodowego Spisu Powszechnego (III 2011 r.) ich liczba wynosiła 493 osoby. Obecnie jest szóstą co do wielkości miejscowością gminy Świerzawa.
Zabytki.
Do wojewódzkiego rejestru zabytków wpisane są:

</doc>
<doc id="395598" url="https://pl.wikipedia.org/wiki?curid=395598" title="Dobków (województwo łódzkie)">
Dobków (województwo łódzkie)

Dobków – wieś w Polsce położona w województwie łódzkim, w powiecie łaskim, w gminie Wodzierady.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="395599" url="https://pl.wikipedia.org/wiki?curid=395599" title="Dobra (województwo małopolskie)">
Dobra (województwo małopolskie)

Dobra – wieś w Polsce, położona w województwie małopolskim, w powiecie limanowskim, w gminie Dobra. Siedziba władz gminy.
W latach 1975–1998 wieś administracyjnie należała do województwa nowosądeckiego.
Położenie.
Dobra leży w północno-zachodniej części powiatu limanowskiego. Znajduje się w centralnej części Beskidu Wyspowego, w dolinie rzeki Łososina i jej dopływu – potoku Porąbka. Zabudowania i pola Dobrej zajmują szerokie w tym miejscu dno doliny Łososiny, oraz dolną część stoków wznoszących się po obydwu jej stronach szczytów Beskidu Wyspowego: Łopień (951 m), Ćwilin (1072 m) i Śnieżnica (1006 m).
Przez Dobrą przebiega droga krajowa nr 28, nieczynna już linia kolejowa nr 104 Chabówka – Nowy Sącz z siedmioprzęsłowym wiaduktem, oraz drogi lokalne.
Klimat.
W rejonie doliny Łososiny, w której leży Dobra, przebiega granica strefy klimatu Pogórza Karpackiego – typu górskiego i klimatu Beskidzkiego – typu podgórskiego.
Klimat jest stosunkowo łagodny, charakteryzują go niewielkie wahania temperatury, umiarkowane wiatry (50% to wiatry zachodnie, czasem dociera tu wiatr halny). Latem opady związane są z gwałtownymi burzami i stają się rzadsze od połowy sierpnia.
Średni okres wegetacji roślin wynosi tu ok. 200 dni.
Warunki naturalne.
Górne partie okolicznych szczytów Beskidu Wyspowego porasta las iglasty (głównie świerk i jodła), natomiast w partiach niższych (las mieszany) dominują buki i jodły. Część stoków jest odsłonięta i wykorzystana pod uprawy.
W dolinach, w pobliżu rzeki i strumieni, rosną olchy i wierzby. Na obrzeżach lasów można się natknąć na paprocie, w tym paproć języcznik zwyczajny.
Gleby w Dobrej są mało żyzne (klasy III – V) i kamieniste, głównie na podłożu kamienistym, ilastym i gliniastym.
Etymologia nazwy.
Nazwa wsi wywodzi się od „dobrej wody”, czyli gwarowej „debry” – wąskiego jaru porośniętego lasem, którego dnem płynie potok.
Historia.
Po raz pierwszy o wsi wspomina dokument z 2 sierpnia 1361, w którym wymienieni są jej założyciele – ród rycerski Ratołdów herbu Osoria. Od I połowy XV wieku Dobra kilkakrotnie zmieniała właścicieli, przechodząc w ręce kolejnych rodów szlacheckich, m.in. Raciborzan, Błędowskich, Lubomirskich, Pieniążków i Małachowskich.
W XV wieku w okolice Dobrej przybyli wołoscy pasterze, którzy zaczęli wypasać swoje stada na stokach Mogielicy, Ćwilina i Łopienia. Większość z nich wyruszyła w dalszą wędrówkę, część jednak osiedliła się w Dobrej i stopniowo zasymilowała z ludnością rdzennie polskiego pochodzenia.
Pod zarządem Jana Pieniążka (herbu Odrowąż) w XVI wieku okolica znacznie się zaludniła. Założył on kilka nowych osad i pod koniec XVI wieku w skład tzw. klucza dobrzańskiego wchodziły: Dobra, Jurków, Zadziele, Gruszowiec, Chyszówki, Wola Pieniążkowa i Radomicze. Cały ten majątek został sprzedany hrabiemu wiśnickiemu Sebastianowi Lubomirskiemu w 1584 roku. Lubomirscy nie byli łaskawymi panami – bezlitośnie nakładali na chłopów liczne obowiązki feudalne i często mobilizowali okolicznych chłopów do służby na licznych wojnach, w które się angażowali. Jednak to właśnie tej rodzinie Dobra zawdzięcza budowę kościoła św. Szymona i św. Judy Tadeusza, który w latach 80. XVII wieku ufundował Jerzy Dominik Lubomirski w miejsce poprzedniej świątyni, strawionej przez pożar. Dobra pozostawała w rękach rodu z Wiśnicza przez 127 lat.
Wśród właścicieli Dobrej należy również wymienić Stanisława Małachowskiego – marszałka Sejmu Czteroletniego. On jako pierwszy oczynszował chłopów, dając im na własność uprawianą przez nich ziemię w zamian za opłatę dzierżawczą. Jemu również Dobra zawdzięcza pierwszą szkołę ludową, która zastąpiła działającą do końca XVII wieku szkołę parafialną.
Na mocy traktatu rozbiorowego z 1772 roku Dobra i cały klucz dobrzański dostały się pod zabór austriacki.
W połowie XIX wieku na terenie wsi zarejestrowano dwie wielkie epidemie cholery, które zdziesiątkowały ludność.
W listopadzie 1914 roku w Dobrej miały miejsce niewielkie potyczki, które poprzedziły starcie armii austro-węgierskiej i rosyjskiej pod Limanową.
W 1960 roku na miejscowym cmentarzu parafialnym został pochowany Leopold Węgrzynowicz – działacz turystyczny, redaktor naczelny miesięcznika Orli Lot, etnograf badający kulturę ludową tych okolic. Na elewacji jego domu znajduje się pamiątkowa tablica, umieszczona przez Towarzystwo Miłośników Ziemi Limanowskiej.
Zabytki.
Obiekty wpisane do rejestru zabytków nieruchomych województwa małopolskiego:
Turystyka i kultura.
Znajdująca się w Beskidzie Wyspowym miejscowość ma atrakcyjne dla turystów i letników położenie pomiędzy najwyższymi jego szczytami: Łopieniem, Ćwilinem i Śnieżnicą. Przez wieś przepływa rzeka Łososina. Miejscowość stanowi dobrą bazę wypadową do zwiedzenia nie tylko tych pobliskich szczytów, ale również dalszych. Umożliwiają to przechodzące przez miejscowość szlaki turystyki pieszej i rowerowej. W centrum wsi znajduje się restauracja. Na rynku znajduje się też zabytkowy kościół, a tuż obok niego nowa świątynia. Na plebanii jest także muzeum. Nieopodal znajduje się też samorządowa Szkoła Muzyczna I st. (r. zał. 2014).
Komunikacja.
W pobliżu miejscowości na linii kolejowej nr 104 (Chabówka – Nowy Sącz) usytuowana jest stacja kolejowa Dobra koło Limanowej oraz siedmioprzęsłowy blachownicowy wiadukt.
Stacja leży na Turystycznym Szlaku Kolejowym Przez Karpaty.
Religia.
W Dobrej znajduje się parafia Matki Bożej Szkaplerznej, która administruje dwoma kościołami: zabytkowym drewnianym kościółkiem pw. świętych Apostołów Szymona i Judy Tadeusza oraz nowym kościołem Matki Bożej Szkaplerznej.

</doc>
<doc id="395600" url="https://pl.wikipedia.org/wiki?curid=395600" title="Dobra (województwo mazowieckie)">
Dobra (województwo mazowieckie)

Dobra – wieś w Polsce położona w województwie mazowieckim, w powiecie płockim, w gminie Bulkowo.
Wieś duchowna położona była w drugiej połowie XVI wieku w ziemi wyszogrodzkiej województwa mazowieckiego. W 1785 roku wchodziła w skład klucza mąkolińskiego biskupstwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="395601" url="https://pl.wikipedia.org/wiki?curid=395601" title="Dobra (województwo opolskie)">
Dobra (województwo opolskie)

Dobra (dodatkowa nazwa w j. niem. Dobrau) – wieś w Polsce, położona w województwie opolskim, w powiecie krapkowickim, w gminie Strzeleczki. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 758 osób.
Do wsi należy przysiółek Nowy Bud.
Geografia.
Położenie.
Wieś jest położona w południowo-zachodniej Polsce, w województwie opolskim, około 19 km od granicy z Czechami, w zachodniej części Kotliny Raciborskiej, pomiędzy Prudnikiem (31 km) a Krapkowicami (5 km), tuż przy granicy gminy Strzeleczki z gminą Krapkowice. Należy do Euroregionu Pradziad. Leży na wysokości ok. 170 m n.p.m. i ma typowo nizinne ukształtowane. Przez granice administracyjne wsi przepływa rzeka Biała. W Dobrej znajduje się wodospad na rzece Białej – wpada ona do Osobłogi, która to w pobliskich Krapkowicach wpada do Odry. Przy wodospadzie znajduje się sztuczne jezioro wraz z ośrodkiem kempingowym i infrastrukturą potrzebną kąpielisku.
Środowisko naturalne.
W Dobrej panuje klimat umiarkowany ciepły. Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Dobrej wynoszą 621 mm. Dominują wiatry zachodnie.
Nazwa.
Nazwa "Dobra" wywodzi się od polskiego słowa dobro, które oznacza pozytywną wartość czegoś, w tym przypadku „dobrą wieś”. Według innej interpretacji nazwa odnosi się do klasy gruntu: dobrej roli i żyznej ziemi. Trzeba zaznaczyć, że ta druga interpretacja jest nie do końca prawdziwa ponieważ miejscowość jest położona na ziemi klasy IV, V, a nawet VI. Topograficzny opis Górnego Śląska z 1865 roku notuje wieś pod zgermanizowaną nazwą "Dobrau" wywodząc ją z języka polskiego we fragmencie: "„Dobrau (1302 Dobra, polnisch Dobry)”".
Dobra jest jedną z najstarszych miejscowości w tej części Opolszczyzny, pierwsze wzmianki o niej pochodzą bowiem już z XIII w., ale z cała pewnością istniała dużo wcześniej.
Wieś wzmiankowana po raz pierwszy w łacińskim dokumencie z 1228 roku wydanym przez Kazimierza I opolskiego, gdzie wymieniona jest w szeregu miejscowości założonych na prawie polskim "iure polonico" w zlatynizowanej, staropolskiej formie "Dobren." Kolejna wzmianka pochodzi z 1302 r., gdzie miejscowość nazywana jest "Dobrą". W roku 1342 pojawia się nazwa "Dobron". W 1389 r. Dobra jest nazywana mianem "Dobrin". W wykazie świętopietrza w roku 1447 widnieje nazwa "Dobraw".
W roku 1571 pojawia się nazwa "Dubrawa". W testamencie Jerzego von Oppersdorffa z roku 1649 powraca nazwa miejscowości z roku 1302 – "Dobra". W sprawozdaniach z wizytacji archiprezbitera głogóweckiego w roku 1679 widnieje nazwa "Dobro", a w roku 1688 "Dobre". W wieku XVIII posługiwano się nazw "Dobra" i "Dobrau" obok siebie, z tym, że ta druga forma zaczęła wypierać pierwotną nazwę miejscowości. Od końca XVIII wieku do użytku weszła nazwa "Dobrau".
Ze względu na polskie pochodzenie nazwy 1 sierpnia 1936 r. nazistowska administracja III Rzeszy zmieniła nazwę na nową, całkowicie niemiecką – "Burgwasser". Tą nazwą posługiwano się aż do roku 1945. Wraz z nastaniem w 1946 r. polskiej administracji powrócono do nazwy "Dobra", administracyjnie zatwierdzono ją 12 listopada 1946.
Historia.
Dobra jest jedną z najstarszych (1302) miejscowości dawnego powiatu prudnickiego (Powiat Neustadt O.S.).
Pierwsze wzmianki o właścicielach z Dobrej pochodzą z końca XIV wieku. W dokumencie z 26 listopada 1387 książę Władysław opolski oddał w dzierżawę czynsz roczny między innymi za Dobrą wrocławskiej kapitule katedralnej. Podobnej treści jest dokument z 31 stycznia 1389 r., gdzie wymieniana jest Dobra jako własność książęca. Sam dokument dotyczy sprzedaży czynszu ze wsi Strzeleczki. W dokumencie z 14 sierpnia 1390 roku jako świadek występuje Johanes von Dobrin. Domniemywać można, że był on proboszczem istniejącej już parafii lub zarządcą majątku.
W kontekście właścicieli w Dobrej często pojawia się rodzina Caspara Rohoffsky"," choć nie ma jednoznacznych źródeł potwierdzających własność. Rohoffsky mieli swoją siedzibę w Steblowie, który należał do parafii w Dobrej. Na bocznej ścianie kościoła w Dobrej jest wmurowana płyta z piaskowca przedstawiająca naturalnej wielkości rycerza Rohoffsky wraz z ośmioma katuszami herbowymi.
W 1582 r. cesarz Rudolf II sprzedał Krapkowice Janowi-Hansowi von Redern. W 1629 baron Georg Heinrich von Redern nabywa Dobrą. W XVIII wieku hrabiowie Redern budują pałac w stylu baroku francuskiego. Budowniczym był Erdman Carl von Redern.
Dnia 28 lutego 1780 majątek w Dobrej zakupił jeden z najbogatszych na Śląsku właścicieli ziemskich – hrabia Leopold Heinrich von Seherr-Thoss, pełniący funkcję podczaszego u króla Fryderyka Wielkiego. W 1857 roku hrabia Hermann von Seherr-Thoss postanawia przebudować barokowy pałac na neogotycką rezydencję. Przebudowę powierza Moritzowi Gottgetreu oraz Karlowi Lüdecke. W tym czasie powstaje również rozległy park w stylu angielskim oraz kilka innych zabudowań około pałacowych.
Według spisu ludności z 1 grudnia 1910, na 747 mieszkańców Dobrej 115 posługiwało się językiem niemieckim, a 632 językiem polskim. Po I wojnie światowej we wsi powstał pomnik upamiętniający mieszkańców wsi, którzy zginęli podczas niej. W 1921 w zasięgu plebiscytu na Górnym Śląsku znalazła się tylko część powiatu prudnickiego. Dobra znalazła się po stronie wschodniej, w obszarze objętym plebiscytem. Do głosowania uprawnionych było w Dobrej 498 osób, z czego 273, ok. 54,8%, stanowili mieszkańcy (w tym 265, ok. 53,2% całości, mieszkańcy urodzeni w miejscowości). Oddano 495 głosów (ok. 99,4% uprawnionych), w tym 495 (100%) ważnych; za Niemcami głosowało 419 osób (ok. 84,6%), a za Polską 76 osób (ok. 15,4%).
Parafia Dobra od początku swego istnienia przynależała do diecezji wrocławskiej. Od początku przynależała do archiprezbiteratu głogóweckiego, który stanowił część archidiakonatu opolskiego. Na skutek wojen husyckich, a następnie reformacji, Dobra przestaje być samodzielną parafią i zostaje przyłączona do parafii Komorniki, a następnie do parafii Krapkowice, stając się kościołem filialnym. Ten stan rzeczy utrzymywał się, aż do 27 listopada 1920 r., kiedy Dobra stała się samodzielną kuracją z własnym duszpasterzem.
W czasie II wojny światowej, od stycznia do marca 1945 roku, w okolicach Dobrej toczyły się ciężkie boje między oddziałami Wehrmachtu i wojskami sowieckimi. 27 stycznia żołnierze niemieckiej 100 Dywizji Strzeleckiej zamordowali w budynku poczty kilkunastu rannych czerwonoarmistów z 72 Dywizji Piechoty. Ciała przeniesiono do stodoły, polano benzyną i spalono. W marcu 1945 żołnierze Wehrmachtu zamordowali także dwóch Polaków, którzy byli świadkami budowy schronów w lesie między Dobrą a Strzeleczkami. Jednym z nich był Włodzimierz Prokasiuk. W czasie działań wojennych zniszczeniu uległo wiele zabudowań około pałacowych oraz podupadł okazały park w stylu angielskim, który wraz z neogotyckim pałacem stanowią unikalny w skali regionu zespół pałacowo-parkowy.
Rodzina Seherr-Thoss była właścicielem Dobrej do 1945, kiedy to, pałac został opanowany przez żołnierzy sowieckich. Po wojnie majątek rodu Seherr-Thossów został znacjonalizowany.
W latach 1945–1950 Dobra należała do województwa śląskiego, a od 1950 do województwa opolskiego. W latach 1945–1954 wieś była siedzibą gromady Dobra. Do 1956 roku Dobra należała do powiatu prudnickiego. W związku z reformą administracyjną, w 1956 Dobra została odłączona od powiatu prudnickiego i przyłączona do nowo utworzonego krapkowickiego.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Mietlołrzy".
Zabytki.
Do wojewódzkiego rejestru zabytków wpisane są:
Transport.
Przez Dobrą przebiega droga wojewódzka:
Przed kilkunastu laty działała tutaj stacja kolejowa na linii nr. 306 Prudnik – Gogolin. Po jej zlikwidowaniu najbliższa stacja znajduje się w Gogolinie (ok. 6 km).
Ochotnicza Straż Pożarna.
Jednostka Ochotniczej Straży Pożarnej powstała 10 kwietnia 1929 roku. Założycielami OSP Dobra byli: Johan Nacoń, Johan Kauczor i Josef Philipczyk. Strażnicą był nieistniejący już dziś budynek po prawej stronie przed wjazdem do lasu. W okresie powojennym straż znalazła swoją siedzibę w budynku przy ul. Szkolnej 15, obok pomnika. W latach 1970–1971 wybudowano nowy budynek straży przy ul. Szkolnej 2. W sali remizy odbywają się imprezy kulturalne i zebrania wiejskie.

</doc>
<doc id="395602" url="https://pl.wikipedia.org/wiki?curid=395602" title="Dobra (województwo pomorskie)">
Dobra (województwo pomorskie)

Dobra (kaszb. "Dabrzewò" lub "Dobrzno", niem. "Daber") – wieś sołecka w Polsce położona w województwie pomorskim, w powiecie słupskim, w gminie Dębnica Kaszubska, nad południowym brzegiem jeziora Dobrskiego. W skład sołectwa Dobra wchodzi również miejscowość Dobrzec.
Na 30 czerwca 2018 liczba mieszkańców wynosiła 116 osób
W latach 1975–1998 miejscowość administracyjnie należała do województwa słupskiego.
Cmentarz ewangelicki.
W Dobrej, na południe od zabudowań wsi, znajduje się nieczynny cmentarz jej przedwojennych mieszkańców. Został założony na planie trapezu. Pierwotnie był zlokalizowany w otoczeniu pól, obecnie natomiast znajduje się tu las. Choć na materiałach kartograficznych cmentarz wydaje się niewielkim założeniem, to w rzeczywistości jest o około 80% większy. Poszerzenie nastąpiło w 1928 od strony południowej. Informacja o dacie powiększenia znajduje się na kamieniu umieszczonym w ogrodzeniu. Tym samym pochówki w części północnej są znacznie starsze od tych z części południowej. Oprócz tego, że zachowało się czytelne przejście związane z poszerzeniem granic cmentarza, próbę czasu przetrwał także rzędowy układ nagrobków. W jednej z części narożnych założenia jest zlokalizowany rząd kilku kamieni, wskazujących na pochówki wykonane już po zakończeniu II wojny światowej.

</doc>
<doc id="395603" url="https://pl.wikipedia.org/wiki?curid=395603" title="Dobra (województwo śląskie)">
Dobra (województwo śląskie)

Dobra – wieś w Polsce położona w województwie śląskim, w powiecie zawierciańskim, w gminie Pilica.
Nie wiadomo dokładnie kiedy powstała wieś, istniała na pewno już w XIV wieku. Pierwsze wzmianki o Dobrej, jako wsi szlacheckiej, należącej do rodu Toporów, pochodzą z XV wieku. 5 lutego 1401 roku właścicielka Dobrej, Jadwiga, przedstawiła w sądzie ziemskim krakowskim dokumenty królewskie wykazujące, że jej wieś, Dobra "cieszy się posiadaniem prawa niemieckiego i cały okręg pilicki cieszy się podobnie tymże prawem".
W 1432 roku dekret bpa. Zbigniewa Oleśnickiego informuje o wsiach od dawna należących do Pilicy, wymieniając m.in. Dobrą. 
W nocy z 1 na 2 listopada 1655 roku, Szwedzi zajęli i zniszczyli Pilicę, można przypuszczać, że ucierpiały również okoliczne wsie. 
Kilkakrotnie wieś nawiedzały również epidemie, m.in. w 1599 r, 1662 r, 1705-1714.
W rejestrze ludności chrześcijańskiej z 1791 roku, znajduje się informacja, że w Dobrej istniało 26 domów jednoizbowych, w których mieszkało 181 osób. 
W latach 1975–1998 miejscowość administracyjnie należała do województwa katowickiego.

</doc>
<doc id="395604" url="https://pl.wikipedia.org/wiki?curid=395604" title="Dobra (województwo świętokrzyskie)">
Dobra (województwo świętokrzyskie)

Dobra – wieś sołecka w Polsce położona w województwie świętokrzyskim, w powiecie staszowskim, w gminie Staszów.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Dobrej zawarty w tabeli 1.
Historia.
Dobra wieś i folwark w powiecie sandomierskim, gminie Wiśniowa, parafii Staszów odległa 37 wiorst od Sandomierza. 
W roku 1883 było tu 35 domów i 325 mieszkańców, 1,231 mórg ziemi dworskiej i 400 mórg włościańskiej 
Według danych Towarzystwa Kredytowego Ziemskiego, dobra wsi Dobra składają się z folwarku Dobra attynencji Lepki i wsi Dobra.
Położenie: od Radomia wiorst 105, od Staszowa 3, droga bita przechodzi przez terytorium wsi, od rzeki Wisły wiorst 21. 
Rozległość dominalna wynosi mórg 1,231 w tym: grunta orne i ogrody mórg 535, łąk mórg 24, pastwisk mórg 14, wody mórg 4, lasu mórg 594, nieużytki i place mórg 60. Płodozmian zaprowadzony 7. polowy. Budynków murowanych 7, drewnianych 21. Gorzelnia i cegielnia we wsi, łomy kamienia, pokłady torfu i gipsu w okolicy. 
Wieś Dobra osad 23, gruntu mórg 262.

</doc>
<doc id="395605" url="https://pl.wikipedia.org/wiki?curid=395605" title="Dobra Wola (województwo kujawsko-pomorskie)">
Dobra Wola (województwo kujawsko-pomorskie)

Dobra Wola – wieś w Polsce położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 493 mieszkańców. Jest trzecią co do wielkości miejscowością gminy Włocławek.

</doc>
<doc id="395606" url="https://pl.wikipedia.org/wiki?curid=395606" title="Dobra Wola (województwo warmińsko-mazurskie)">
Dobra Wola (województwo warmińsko-mazurskie)

Dobra Wola (niem. "Dobrowolla") – wieś w Polsce położona w województwie warmińsko-mazurskim, w powiecie ełckim, w gminie Stare Juchy.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych historyczna nazwa niemiecka "Dobrowolla" została w 1938 r. zastąpiona przez administrację nazistowską sztuczną formą "Willenheim".

</doc>
<doc id="395607" url="https://pl.wikipedia.org/wiki?curid=395607" title="Dobre (województwo lubelskie)">
Dobre (województwo lubelskie)

Dobre – wieś w Polsce położona w województwie lubelskim, w powiecie opolskim, w gminie Wilków.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Wilków. Na północ od wsi znajduje się Rezerwat przyrody Skarpa Dobrska.
Historia.
Dobre w wieku XIX wieś i folwark w powiecie nowoaleksandryjskim (puławskim), gminie Rogów, parafii Wilków.
Według spisu z roku 1827 było tu 46 domów i 342 mieszkańców.
Dobra Dobre składają się z folwarków Dobre, Dąbrówka i Podgórz, a także wsi: Podgórz, Kosiarów, Menćmierz, Żmijowiska i Dobre oddalone od Lublina wiorst 42, od Nowej Aleksandryi (Puław) wiorst 21, od Kazimierza wiorst 7, od Końskowoli wiorst 24. Rzeka Wisła stanowi granicę zachodnią wsi. Rozległość dóbr wynosi mórg 1,160 w tym: folwark Dobre grunta orne i ogrody mórg 164, łąk mórg 44, pastwisk mórg l, nieużytki i place mórg 9, razem mórg 219. Płodozmian zaprowadzony 8-polowy, budynków drewnianych 5. Folwark Dąbrówka grunta orne i ogrody mórg 324, pastwisk mórg 15, lasu mórg 23, nieużytki i place mórg 11, razem mórg 373. Płodozmian zaprowadzony 10. polowy, Budynków murowanych 2, z drewna 7, folwark Podgórz posiadał grunta orne i ogrody mórg 454, pastwisk mórg 8, lasu mórg 6, nieużytki i place mórg 100, razem mórg 568. Płodozmian 8, 10, i 12. polowy. Budynków murowanych 4, z drewna 7.
W dobrach ekspolatowano pokłady marglu i kamienia wapiennego, był także wiatrak. Wieś Podgórz osad 26, gruntu mórg 279; wieś Kosiarow osad 14, gruntu mórg 107; wieś Menćmierz osad 11, gruntu mórg 44; wieś Żmijowiska osad 25, gruntu mórg 395; wieś Dobre osad 71, gruntu mórg 790.
Dziesięciny pobierane we wsi należały do klasztoru świętokrzyskiego, następnie do biskupa krakowskiego i plebana Wilkowa.
Archeologia.
W latach 1973–1981 we wsi odkryto podczas badań archeologicznych cmentarzysko i osadę wielokulturową, w tym wczesnośredniowieczną z VII -X wieku(IA. Badania 1980, Warszawa 1981,104). Potwierdzeniem są materiały z VI-XIII wieku stwierdzone w trakcie badań Archeologiczna Zdjęcie Polski.

</doc>
<doc id="395608" url="https://pl.wikipedia.org/wiki?curid=395608" title="Dobre (województwo lubuskie)">
Dobre (województwo lubuskie)

Dobre (niem. "Dobern", łuż. "Dobryń") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Po raz pierwszy wspomniano o wsi w dokumentach w 1527 roku. W roku 1928 została wydzielona z majątku szlacheckiego. Budynki mieszkalne są zwrócone grzbietami dachów równolegle do ulicy, a zabudowania gospodarcze obramowują podwórza. W 1952 roku Dobre zamieszkiwało 55 osób na 12 gospodarstwach.
Zabytki.
Do wojewódzkiego rejestru zabytków wpisana jest:

</doc>
<doc id="395609" url="https://pl.wikipedia.org/wiki?curid=395609" title="Dobre (województwo mazowieckie)">
Dobre (województwo mazowieckie)

Dobre (dawn. "Dobre Stare") – wieś w Polsce (1530–1852 miasto), siedziba gminy Dobre położona w województwie mazowieckim, w powiecie mińskim. 
Dobre uzyskało lokację miejską w 1530 roku, zdegradowane w 1852 roku.
Historia.
W 1530 w kancelarii króla Zygmunta Starego właściciele dóbr Ossówno otrzymali zezwolenie na lokację miasta Dobre. Rejestr poborowy z 1563 pozwala stwierdzić, że w początkach drugiej połowy XVI w. istniały już prywatne miasteczka o nazwie Dobre Stare i Dobre Nowe. Każde z nich płaciło łanowe z 20 włók zagospodarowanych przez mieszczan. Rozległością gruntów miejskich Dobre dorównywało więc Mińskowi Mazowieckiemu. Z rejestru czytamy również, że miało ono znaczną liczbę rzemieślników i przekupniów.
W 1530 Jan Dobrzyniecki – podstoli zakroczymski uzyskał dla wsi Dobre (w dobrach Ossówno w powiecie liwskim) erekcję parafii i lokacji miasta na prawie chełmińskim z zezwoleniem odbywania trzech jarmarków rocznie i jednego targu tygodniowo. Tradycja tygodniowych targów została zachowana do dnia dzisiejszego.
W 1567 obok Dobrego Starego należącego do Dobrzynieckich występuje w rejestrze poboru Dobre Nowe, będące w posiadaniu drugiej gałęzi tej rodziny, która wzięła nazwisko od dóbr Ossówno Ossowińskich. Sądząc z jednakowego uposażenia w ziemię po 20 łanów – miasteczko podzielone było na połowy. Jak wynika z opłacanego poboru, Dobre stanowiło w tym okresie poważny ośrodek rzemieślniczo-handlowy (40 rzemieślników i 6 przekupniów). Szacunkowo zatrudniali oni około 800 osób. Jednak w 1567 liczba rzemieślników stopniowo zaczęła maleć, a w drugiej połowie XVII w., po zniszczeniach szwedzkich pogłówne płaciło tylko miasto Dobre, w wysokości świadczącej o zatrudnieniu nie przekraczającym 150 mieszkańców.
Z początkiem XVIII w. Dobre przeszło w ręce Masalskich, od których nabył je ok. 1785 S. Szydłowski kasztelan żarnowski. W 1752 August III podniósł liczbę jarmarków do czterech. W 1824 Dobre zamieszkiwało 137 mieszkańców w 38 drewnianych domach. Natomiast w 1845 – 384 mieszkańców i należało wówczas do J. Jażwińskiego. Dochody miasta nie wystarczały na opłacenie administracji miejskiej. W 1852 Dobre zostało pozbawione praw miejskich, których pozostałością jest herb.
Przed II wojną światową w Dobrem mieszkało wielu Żydów. Według danych spisu powszechnego z 1921 w Dobrem mieszkało 373 Żydów, co stanowiło 34% ludności wsi. 15 września 1942 Żydzi z Dobrego zostali deportowani do obozu zagłady w Treblince, a znajdująca się w miejscowości synagoga została zniszczona. Losy Żydów z Dobrego przedstawia w swojej twórczości prozatorskiej Henryk Grynberg.
Do 1954 siedziba wiejskiej gminy Rudzienko.
31 grudnia 2012 do miejscowości przyłączono pobliską wieś Zdrojówki.
Bitwa pod Dobrem.
17 lutego 1831 we wsi Makówiec Duży rozegrała się bitwa wojsk polskich pod dowództwem generała Jana Skrzyneckiego z korpusem rosyjskim dowodzonym przez gen. Rosena. Maria Konopnicka opisała tę bitwę w pięknym wierszu pt. „Bitwa pod Dobrem”, rozpoczynającym się od słów: „Jak Dwernicki pod Stoczkiem, tak Skrzynecki pod Dobrem…”.
Zabytki.
Należy zaznaczyć, iż żaden z niżej wymienionych obiektów nie znajduje się w rejestrze zabytków.

</doc>
<doc id="395610" url="https://pl.wikipedia.org/wiki?curid=395610" title="Dobre (województwo zachodniopomorskie)">
Dobre (województwo zachodniopomorskie)

Dobre (do 1945 niem. "Todenhagen") – wieś w Polsce, położona w województwie zachodniopomorskim, w powiecie koszalińskim, w gminie Będzino. 
W latach 1975–1998 wieś położona była w województwie koszalińskim.
Historia.
Wieś pierwszy raz wzmiankowana w XVIII w. Pierwotnie należała do trzech rodzin: Heydebreck, Schmelingów i Froreichów, dopiero po 1945 trzy kolonie połączyły się w jedną wieś. Do czasów współczesnych zachował się murowany dwór z drugiej poł. XIX w., przebudowany w latach 70. XX wieku.

</doc>
<doc id="395611" url="https://pl.wikipedia.org/wiki?curid=395611" title="Biskup krakowski">
Biskup krakowski



</doc>
<doc id="395612" url="https://pl.wikipedia.org/wiki?curid=395612" title="Dobrocin (województwo dolnośląskie)">
Dobrocin (województwo dolnośląskie)

Dobrocin (niem. "Güttmannsdorf") – wieś w Polsce, położona w województwie dolnośląskim, w powiecie dzierżoniowskim, w gminie Dzierżoniów.
W latach 1975–1998 wieś administracyjnie należała do województwa wałbrzyskiego.
Historia.
W XV wieku właścicielami miejscowości była rodzina Bock. W 1484 r. wieś kupił Friedrich von Hochberg. W XVIII w. majątek należał do rodziny von Seherr–Thoss. W 1830 r. właścicielem został starszy radca górniczy von Milecky, a od 1845 roku rodzina Moriz–Eichborn. Następnie na krótko wieś wróciła do baronów von Seherr–Thoss, jednak w 1897 r. Stanislaus von Seherr–Thoss z Wawrzeńczyc sprzedał miejscowość z pałacem cesarskiemu radcy Kuno von Portatiusowi. W 1945 wieś została włączona do Polski; a jej dotychczasowych mieszkańców wysiedlono do Niemiec.
Zabytki.
Do wojewódzkiego rejestru zabytków wpisane są:

</doc>
<doc id="395614" url="https://pl.wikipedia.org/wiki?curid=395614" title="Dobrocin (województwo warmińsko-mazurskie)">
Dobrocin (województwo warmińsko-mazurskie)

Dobrocin (niem. "Alt Bestendorf") – osada w Polsce położona w województwie warmińsko-mazurskim, w powiecie ostródzkim, w gminie Małdyty na trasie linii kolejowej Elbląg – Morąg – Olsztyn i przy drodze wojewódzkiej nr 519.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych. W latach 1945–1946 miejscowość nosiła nazwę "Świętogóry"
Historia.
Wieś powstała w końcu XIII w., w pobliżu dawnego szlaku handlowego, wiodącego z Malborka do Elbląga. Data lokacji nie jest znana – wieś lokowana przez komturstwo elbląskie na 81 włókach na prawie chełmińskim. Od XV w. w posiadaniu Wilmsdorfów (w polskiej literaturze znani jako Wilamowscy). W roku 1467 komtur pasłęcki – "Henryk Reuss" – nadał wieś Wilamowo rycerzowi pruskiemu – "Janikowi von Perband" ("Przebędowskiemu") – za wierność Zakonowi w czasie wojny polsko-krzyżackiej. Od tej pory Perbandowie zaczęli zwać się "Wilmsdorfami". Należały do nich rozległe dobra w okolicy, m.in. Dobrocin, gdzie założyli swoją rezydencję ok. 1530 r.
Około roku 1540 Dobrocin przeszedł w posiadanie Wilamowskich z pobliskiego Wilamowa. W 1702 roku, Jost Bernadr Wilamowski (starosta w Szestnie) na 30 włokach tak zwanych nowizn osiedlił chłopów: Zygmunta Łupieńskiego, Bartłomieja Dyktorowskiego, Andrzeja Gansłowskiego, Michała Grzecha, Wojtka Ranta, Macieja Stasia, Michała Krupę, Jakuba Górnego, Adama Fręckowskiego i Pawła Kiepera. Prawdopodobnie na tych włokach powstał później folwark.
Następnie wieś była we władaniu "Waldburgów" i od końca XVIII w. "von Domhardtów". Do baron von Domhardt należał także Sambród z pięcioma folwarkami. W obawie przez rozdrobnieniem dóbr Domhardtowie przekształcili je w powiernictwo rodowe. Około roku 1900 dobra w Dobrocinie należały do barona von Goltz-Domhardt i obejmowały łącznie 5681 ha, w tym 2266 ha ziemi uprawnej, 909 ha łąk i 92 ha pastwisk 2364 ha zajmowały klasy a 50 ha zbiorniki wodne, drogi i nieużytki.
W 1782 wieś bez folwarków liczyła 28 domów, w 1858 – 19 gospodarstw domowych z 275 mieszkańcami. W 1939 r. było tu 128 gospodarstw domowych z 508 mieszkańcami. 396 osób utrzymywało się z rolnictwa i leśnictwa, 40 z pracy w przemyśle lub rzemiośle, 20 z pracy w handlu. 10 gospodarstw rolnych miało powierzchnię w klasie wielkości 0,5-5 ha, cztery – 5-10 ha, trzy miały powierzchnie w przedziale 10-20 ha, 6 – powierzchnie 20-100 ha i trzy miały areał większy niż 100 ha.
Przed 1945 Dobrocin stanowił własność barona "Otto von Goltz-Domhardt".
W roku 1973 jako osada i stacja PKP Dobrocin należał do powiatu morąskiego, gmina Małdyty, poczta Dobrocin.
Zabytki i atrakcje turystyczne.
Pałac z pocz. XVIII, pierwotnie barokowy (zachowane elementy w części centralnej), w latach 1842–1847 przebudowany w stylu neorenesansowym, na planie nieregularnym, dodano wówczas dwie wieżyczki, oficyny oraz boczne neoklasycystyczne skrzydła, piętrowy. Obok podłużny budynek czworaków z przełomu XVIII/XIX w.
Od 1946 w pałacu mieściło się technikum rolnicze, a obecnie Zespół Szkół Centrum Kształcenia Rolniczego w Dobrocinie.
Do 1976 znajdował się tu wiatrak typu holenderskiego z XIX w. przeniesiony następnie do Muzeum Budownictwa Ludowego w Olsztynku.
Folwarczny Stawek (niem. "Fichtenwäldchenteich") – staw o powierzchni około 3 ha, położony między jeziorem Czarnym a majątkiem Dobrocin.
Szkoła w Dobrocinie.
Szkoła we wsi powstała około roku 1700. W wieku XIX wybudowano kolejny budynek, tym razem murowany. W 1929 r. poszerzono szkołę i przekształcono w dwuklasową z dwoma nauczycielami. Do szkoły uczęszczały dzieci ze wsi: Kozia Wólka, Naświty, Nowe Kiełkuty, Stare Kiełkuty (nie licząc Dobrocina).
Inne miejscowości o nazwie Dobrocin: Dobrocin, Dobrocinek

</doc>
<doc id="395615" url="https://pl.wikipedia.org/wiki?curid=395615" title="Dobrogosty (województwo łódzkie)">
Dobrogosty (województwo łódzkie)

Dobrogosty – wieś w Polsce położona w województwie łódzkim, w powiecie łęczyckim, w gminie Łęczyca.
Wieś arcybiskupstwa gnieźnieńskiego w powiecie łęczyckim województwa łęczyckiego w końcu XVI wieku. W latach 1975–1998 miejscowość administracyjnie należała do województwa płockiego. Wieś położona jest na malowniczym terenie Pradoliny Warszawsko-Berlińskiej. We wsi znajduje się Ochotnicza Straż Pożarna.

</doc>
<doc id="395616" url="https://pl.wikipedia.org/wiki?curid=395616" title="Kościelisko (archeologia)">
Kościelisko (archeologia)

Kościelisko - typ stanowiska archeologicznego, będący miejscem po zniszczonej budowli sakralnej, zazwyczaj oznaczający ruiny kościoła. Przykładem kościeliska jest stanowisko znajdujące się na terenie Miszewa Murowanego. Termin ten stosowany był w archeologii krajów słowiańskich XIX i XX wieku; w późniejszych podręcznikach archeologii nie był stosowany, a ruiny świątyń zaliczono do szerszej grupy stanowisk archeologicznych, interpretowanych jako miejsca kultu.

</doc>
<doc id="395617" url="https://pl.wikipedia.org/wiki?curid=395617" title="Dobrogosty (województwo mazowieckie)">
Dobrogosty (województwo mazowieckie)

Dobrogosty – wieś w Polsce położona w województwie mazowieckim, w powiecie mławskim, w gminie Dzierzgowo.
 
W latach 1975–1998 miejscowość administracyjnie należała do województwa ciechanowskiego.

</doc>
<doc id="395618" url="https://pl.wikipedia.org/wiki?curid=395618" title="Dobrogoszcz (województwo dolnośląskie)">
Dobrogoszcz (województwo dolnośląskie)

Dobrogoszcz (niem. "Dobergast") – wieś w Polsce, w województwie dolnośląskim, w powiecie strzelińskim, w gminie Strzelin.
Nazwa.
Nazwa miejscowości wywodzi się od staropolskiego imienia męskiego "Dobrogost" składającego się z członu "Dobro-" ("dobry") i "-gost" ("gościć", "gość"). Oznaczało ono "dobry, życzliwy dla gości". Niemiecki językoznawca Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia pierwotną nazwę wsi jako "Dobirgast" podając jej znaczenie "Gute Schenke" czyli po polsku "Dobry dar". Nazwa wsi została później fonetycznie zgermanizowana na "Dobergast" i utraciła swoje pierwotne znaczenie.
9 września 1947 ustalono polską nazwę miejscowości – Dobrogoszcz.
Podział administracyjny.
W latach 1975–1998 miejscowość należała administracyjnie do województwa wrocławskiego.
Demografia.
W 1933 r. w miejscowości mieszkało 245 osób, a w 1939 roku – 258 osób. W roku 2009 zamieszkiwało ją 189 mieszkańców, natomiast w roku 2011 było ich 191.
Zabytki.
Do rejestru zabytków Narodowego Instytutu Dziedzictwa wpisany jest:

</doc>
<doc id="395619" url="https://pl.wikipedia.org/wiki?curid=395619" title="Diecezja płocka">
Diecezja płocka

Diecezja płocka (łac. "Dioecesis Plocensis") – jedna z 3 diecezji obrządku łacińskiego w metropolii warszawskiej ustanowiona w 1075, zreorganizowana 25 marca 1992 przez papieża Jana Pawła II bullą "Totus Tuus Poloniae populus", kiedy to 39 parafii przyporządkowano diecezji łomżyńskiej oraz nowo utworzonym diecezjom: łowickiej i warszawsko-praskiej.
Herb diecezji płockiej.
Do 2021 r. herb posiadała jedynie Prześwietna Kapituła Katedralna Płocka – został on jej przyznany w 1518 r. przez cesarza Maksymiliana I Habsburga. Nowy herb diecezji płockiej został natomiast zatwierdzony przez biskupa płockiego Piotra Liberę i zaprezentowany dn. 7 listopada 2021 r. podczas uroczystej inauguracji Procesu Synodalnego w diecezji płockiej. Autorem herbu diecezji płockiej jest Enzo Parrino, włoski grafik i projektant, publikujący swoje prace m.in. w serii "Collegio Cardinalizio".
Na stronie diecezji płockiej znajduje się następujący opis herbu, sporządzony przez ks. Wojciecha Kućkę:
Herb diecezji został zaprojektowany na tarczy francuskiej dwudzielnej w pas, ograniczonej czarną linią konturową. W czerwonym polu górnym umieszczono górną część fasady bazyliki katedralnej w Płocku z charakterystycznymi dwoma wieżami, widocznymi z daleka w panoramie miasta. Jest to wskazanie Matki wszystkich kościołów diecezji – katedry, która od 1910 r., poprzez tytuł bazyliki mniejszej, jest szczególnym znakiem więzi ze Stolicą Apostolską. W dolnym polu znalazł się uszczerbiony herb Prześwietnej Kapituły Katedralnej w Płocku, którym – według świadectwa przywołanego przez Kaspra Niesieckiego – jest Najświętsza Maryja Panna Mazowsza ("Beatissima Virgo Maria Masoviae"). Herb ten miał uzyskać w czasie poselstwa u cesarza niemieckiego Maksymiliana biskup płocki Erazm Ciołek wraz ze stosownym dyplomem cesarskim datowanym na 30 września 1518 r. Złote belki na skos na polu niebieskim oraz zamknięta korona z gwiazdą są nawiązaniem go herbu Kapituły Katedralnej Płockiej, będącej świadectwem wielkiego dziedzictwa diecezji. Od blisko dziewięciu wieków kapituła wspomaga kolejnych biskupów, strzegąc także relikwii św. Zygmunta, umieszczonych w herbie, ufundowanej przez króla Kazimierza Wielkiego. Dodatkowym elementem herbu diecezji płockiej są dwa skrzyżowane kwiaty lilii, symbolizujące głównego patrona diecezji płockiej, którym od 2017 r. jest ponownie św. Stanisław Kostka (1550–1568). Przywołanie postaci patrona dzieci i młodzieży w Polsce wskazuje na dziedzictwo religijne i duchowe diecezji płockiej, z której jedynym dotychczas wyniesionym do chwały świętości jest ów jezuita z Rostkowa. Kolejnym elementem, nawiązującym do dziedzictwa hagiograficznego i martyrologicznego diecezji, jest umieszczona nad tarczą herbową mitra, której faktura odwołuje się wprost do paramentu używanego przez bł. Antoniego Juliana Nowowiejskiego, biskupa płockiego w latach 1908–1941, od 1930 r. arcybiskupa ad personam ze stolicą tytularną Silyum (Archidioecesis Silyensis), zamęczonego przez Niemców w KL Soldau 28 maja 1941 r. W ten sposób herb diecezji jest wyrazem hołdu wobec jednej trzeciej duchowieństwa płockiego – kapłanów i kleryków, zamęczonych w czasie II wojny światowej. Diecezja płocka jako jedyna w Polsce straciła wówczas obydwu biskupów.
Herb został zaprojektowany i przyjęty jako znak rozpoznawczy diecezji płockiej, używany na dokumentach kościelnych, plakatach, materiałach informacyjnych, publikacjach etc. Został pomyślany jako nośnik tradycji Mazowsza i ziemi dobrzyńskiej, które to ziemie wraz z ich mieszkańcami od wieków stanowią dziedzictwo Kościoła płockiego.
Święci i błogosławieni.
Wśród świętych i błogosławionych związanych z Płockiem i diecezją płocką są:
Organizacja dekanalna.
Dekretem Nr 1975/2018 z dn. 15 sierpnia 2018 r. bp Piotr Libera ustanowił nową organizację dekanalną diecezji płockiej. Z dn. 1 września 2018 r. zostały utworzone cztery nowe dekanaty: mławski wschodni, mławski zachodni, płoński południowy, płoński północny. Dokonano także korekty granic sześciu już istniejących dekanatów: ciechanowskiego zachodniego, dzierzgowskiego, gąbińskiego, gostynińskiego, płockiego zachodniego i przasnyskiego.
Diecezja płocka podzielona jest na 28 dekanatów:
Rok bł. abpa Antoniego Juliana Nowowiejskiego.
Decyzją bp. Piotra Libery rok 2008 w diecezji obchodzony był jako rok bł. abp. Antoniego Juliana Nowowiejskiego, ordynariusza płockiego w latach 1908–1941, zamordowanego w Soldau (KL). Główne uroczystości, z udziałem nuncjusza apostolskiego abp. Józefa Kowalczyka, odbyły się 12 czerwca 2008. Do zorganizowania obchodów powołano specjalny komitet na czele z bp. Romanem Marcinkowskim. Zamknięcie roku jubileuszowego nastąpiło 6 grudnia 2008 podczas mszy pod przewodnictwem pochodzącego z Płocka ordynariusza toruńskiego bp. Andrzeja Suskiego.
Rok św. Stanisława Kostki.
W 2018 r. minęło 450 lat śmierci św. Stanisława Kostki (1550–1568), pochodzącego z Rostkowa w diecezji płockiej. Watykańska Kongregacja ds. Kultu Bożego i Dyscypliny Sakramentów ustanowiła go ponownie głównym patronem diecezji płockiej, a Episkopat Polski ogłosił rok 2018 w Kościele w Polsce Rokiem św. Stanisława Kostki, w 100. rocznicę odzyskania niepodległości. 1 stycznia 2018 r. we wszystkich kościołach w Polsce odczytany został List Pasterski Konferencji Episkopatu Polski o Roku św. Stanisława Kostki.

</doc>
<doc id="395620" url="https://pl.wikipedia.org/wiki?curid=395620" title="Dobrogoszcz (województwo pomorskie)">
Dobrogoszcz (województwo pomorskie)

Dobrogoszcz (dodatkowa nazwa w j. kaszub. Dobrogòszcz; niem. "Dobrogosch") – wieś kaszubska w Polsce położona w województwie pomorskim, w powiecie kościerskim, w gminie Kościerzyna nad wschodnim krańcem jeziora Dobrogoszcz.
W latach 1975–1998 miejscowość administracyjnie należała do województwa gdańskiego. Siedziba sołectwa o powierzchni 429,55 ha.

</doc>
<doc id="395622" url="https://pl.wikipedia.org/wiki?curid=395622" title="Dobrojewo (województwo lubuskie)">
Dobrojewo (województwo lubuskie)

Dobrojewo () – wieś w Polsce położona w województwie lubuskim, w powiecie międzyrzeckim, w gminie Skwierzyna.
W latach 1975–1998 miejscowość administracyjnie należała do województwa gorzowskiego.

</doc>
<doc id="395623" url="https://pl.wikipedia.org/wiki?curid=395623" title="Matadi">
Matadi

Matadi – miasto w zachodniej części Demokratycznej Republiki Konga, stolica prowincji Kongo Środkowe, na lewym brzegu rzeki Kongo, około 130 km od jej ujścia do Oceanu Atlantyckiego. Około 306 tys. mieszkańców.
Matadi zostało założone wraz z portem rzecznym 1886. Motorem rozwoju dla miasta stało się ukończenie w 1898 linii kolejowej do stolicy kraju, Kinszasy. 
Obecnie port pełni bardzo ważną rolę w gospodarce kraju, będąc terminalem przeładunkowym eksportowym i importowym kraju. W mieście rozwinął się przemysł spożywczy, chemiczny, drzewny oraz metalurgiczny.

</doc>
<doc id="395624" url="https://pl.wikipedia.org/wiki?curid=395624" title="Baszta Panieńska">
Baszta Panieńska

Baszta Panieńska (niem. "Frauenturm") także Baszta Siedmiu Płaszczy (niem. "Siebenmantelturm") – budowla zlokalizowana jest w pobliżu Odry u stóp Zamku Książąt Pomorskich przy ulicy Panieńskiej 47 w Szczecinie. Wpisana do rejestru zabytków pod nr 8 z 11 czerwca 1954 roku. 
Blisko baszty przebiegają ruchliwe arterie miejskie – Trasa Zamkowa i Trasa Nadodrzańska (a konkretnie jej część o nazwie Nabrzeże Wieleckie, gdzie położony jest także Bulwar Piastowski). Niedaleko znajduje się też tzw. Nowa Starówka (część Starego Miasta będąca nadal częściowo w odbudowie).
Symbol miasta Szczecina.
Baszta Siedmiu Płaszczy jest jednym z szeroko rozpoznawalnych symboli miasta Szczecina. W formie stylizowanej chętnie jest umieszczana na godłach, flagach, logach i symbolach różnych instytucji, targów, imprez i wszelkich obchodów związanych z tym miastem. 
Przez długi czas zdjęcie z Basztą Panieńską (i sygnałem syreny okrętowej w tle) było symbolem m.in. Telewizji Szczecin (obecnie stanowiącej jeden z oddziałów terenowych Telewizji Polskiej TVP 3). 
Historia.
Średniowiecze.
Nazwa jej pochodzi od Bramy Panieńskiej wybudowanej w 1307 r. prowadzącej do klasztoru cysterek z 1243 roku. Jest pozostałością gotyckich fortyfikacji zbudowanych w XIV wieku. Mury średniowiecznego Szczecina liczyły 2510 m, w tym 610 m nad Odrą. Posiadały 4 bramy główne: Młyńską (niem. "Mühlentor"), Świętego Ducha (niem. "Heiligegeisttor"), Pasawską (niem. "Passauertor") i Panieńską (niem. "Frauenthor"). W XV w. bramy przebudowano, dodając tzw. przedbramia. Obok bram obwarowania posiadały 7 baszt okrągłych, 14 kwadratowych, 1 sześciokątną i 15 półbaszt, tj. baszt otwartych. Od strony Odry znajdowało się kilka furt wodnych. Wokół murów przebiegała fosa wodna o głębokości 30-35 łokci, szerokości dna ok. 57 łokci, a przy górnej krawędzi ok. 80 łokci. Opodal znajdowała się Brama Panieńska, która zamykała Stare Miasto od północy.
Baszta w XIX wieku.
Baszta ma 9 m średnicy zewnętrznej i 3,6 m wewnętrznej. Posiada 3 kondygnacje, dolną piwniczną o wysokości 4,7 m, parterową o wysokości 4,4 m i na I piętrze liczącą 2,5 m wysokości. Zakończona jest krenelażem i stożkowym hełmem. Do 1723 roku w baszcie więziono skazańców. Mury średniowieczne zburzono po wybudowaniu obwarowań nowożytnych (Forty Leopolda, Wilhelma, Prusy) w latach 1724-1740, tj. na początku panowania pruskiego. Z czasem szczelnie zabudowano ją kamienicami i wręcz zapomniano o niej. Prawdopodobnie na przełomie XIX i XX wieku w związku z likwidacją Fortu Leopolda i budową Tarasów Hakena (obecne Wały Chrobrego) rozebrano górną część baszty, budując na jej podstawie ośmiokątną kamienicę. Kamienica ta dotrwała do 1944 roku, kiedy to na skutek nalotów dywanowych uległa zniszczeniu wraz z całym szczecińskim Starym Miastem. Odbudowana i odsłonięta została po uprzątnięciu wojennych gruzów na Podzamczu. W 1954 roku wpisano Basztę do rejestru zabytków.
Gruzy w 1948 roku.
Zrekonstruowano ją w 1964 roku i przez pewien czas pełniła różne funkcje użytkowe. Przez pewien okres była siedzibą Chorągwi Szczecińskiej Zakonu Rycerskiego i Szpitalnego św. Łazarza z Jerozolimy. 
Pochodzenie nazwy Baszty.
W związku z legendami Baszta nazywana jest też "Basztą Siedmiu Płaszczy". Historycy łączą nazwę baszty z rzemieślniczym cechem krawców, którzy łożyli na utrzymanie budowli. Istnieje jednak legenda, która wskazuje na inne pochodzenie nazwy – a związane z siedmioma płaszczami uszytymi dla księcia Bogusława X.
Legenda o Baszcie.
A było to jeszcze za panowania pomorskiego księcia Bogusława z dynastii Gryfitów. Pewnego razu książę postanowił wybrać się na pielgrzymkę do Ziemi Świętej. W ramach przygotowań do wyprawy zakupiono kosztowne sukno na książęce szaty. Książę chciał, aby uszyto z niego siedem płaszczy na jego pielgrzymkę, a zadanie to zlecono nadwornemu krawcowi. Krawiec skrzętnie wziął się do szycia. Gdy jednak żona krawca ujrzała piękny materiał przeznaczony na książęce płaszcze, zachwyciła się nim tak bardzo, że wymogła na mężu, aby uszył z niego i ubiór dla niej. Krawiec nie chcąc zawieść żony i zrobić jej przykrości, skroił materiał tak oszczędnie, że uszył siedem płaszczy zamówionych przez księcia Bogusława oraz suknię dla żony. 
Cały dwór zachwycał się wspaniałym kunsztem i materiałem nowych szat książęcych. Również podczas wyprawy Bogusława szaty wzbudzały ogólny podziw. Po przyjeździe z pielgrzymki zachodniopomorski władca z dumą opowiadał o wrażeniach z podróży i nie szczędził pochwał krawcowi. Pewnego dnia jednak, ktoś dostrzegł na dziedzińcu zamkowym kobietę odzianą w suknię z identycznej tkaniny jak ta książęca. Kobieta okazała się żoną nadwornego krawca. Oczywiście od razu doniesiono o tym Bogusławowi, który rozsierdził się niesamowicie. Kazał wezwać do siebie nieszczęsnego krawca, który przyznał się, że uszył żonie suknię ze skrawków książęcego materiału. Za karę rzemieślnika osadzono w baszcie w pobliżu zamku, gdzie o wodzie i chlebie przez pół roku musiał szyć szaty dla dworu nie dostając żadnej zapłaty. W tym czasie żona krawca "zapoznała" się z pewnym młodym szewcem, który "pocieszał" ją w samotne wieczory.
Tyle legenda, a tak naprawdę to chyba nikt nie wie, dlaczego Baszta Panieńska nazywana jest Baszta Siedmiu Płaszczy. 
"Znaczne fragmenty tekstu tego artykułu pochodzą ze strony Zakonu Rycerskiego i Szpitalnego św. Łazarza z Jerozolimy. Wykorzystano je za zgodą autorów."

</doc>
<doc id="395625" url="https://pl.wikipedia.org/wiki?curid=395625" title="Dobromierz (województwo kujawsko-pomorskie)">
Dobromierz (województwo kujawsko-pomorskie)

Dobromierz – wieś w Polsce położona w województwie kujawsko-pomorskim, w powiecie bydgoskim, w gminie Nowa Wieś Wielka.
W latach 1950–1998 miejscowość administracyjnie należała do województwa bydgoskiego.
Położenie.
Dobromierz to wieś sołecka usytuowana na skraju Puszczy Bydgoskiej. Od północnego zachodu sąsiaduje z Prądocinem, od południa z Nową Wsią Wielką, a od wschodu z Dębinką. Poprzez pas lasu przebiega w sąsiedztwie wsi droga krajowa nr 25 Bydgoszcz-Inowrocław oraz linia kolejowa nr 131. Z północy na południe wieś przecina linia kolejowa nr 201 (magistrala węglowa).
Lokalne nazewnictwo obejmuje Dobromierz Górny (część wschodnia) i Dobromierz Dolny (część zachodnia koło Prądocina).
Pod względem fizyczno-geograficznym leży w obrębie Pradoliny Toruńsko-Eberswaldzkiej w mezoregionie Kotlina Toruńska.
Charakterystyka.
Miejscowość zajmuje enklawę leśną, gdzie znajdują się wilgotniejsze siedliska. W tym rejonie Puszczy Bydgoskiej znajduje się pas gleb piaszczysto-gliniastych, ciągnących się z zachodu na wschód. Jest to ostaniec wysoczyzny morenowej w Kotlinie Toruńskiej, wyniesiony ok. 5-10 m powyżej typowej terasy pradolinnej (75 m n.p.m.). Tereny te wylesiono i zasiedlono już kilkaset lat temu. Zajmują je wsie: Dobromierz, Dębinka, Leszyce i Chrośna. Najlepsze gleby występują w Leszycach. Na terenach leśnych otaczających osadę spotyka się zarówno zatorfione obniżenia, jak i wydmy śródlądowe.
Łącznie w sołectwie Dobromierz jest 116 ha gruntów ornych (w tym 23 ha IV klasy bonitacyjnej, pozostałe to V i VI klasa), 34 ha łąk, 16 ha pastwisk oraz 82 ha lasów. Nazwą Dobromierz określa się również leśnictwo, które wchodzi w skład Nadleśnictwa Solec Kujawski. Jego powierzchnia wynosi 1278 ha z czego 1193 ha to powierzchnia leśna, a 85 ha stanowi powierzchnię nieleśną. Około 80 ha stanowią lasy prywatne.
Przez wieś prowadzi turystyczny Szlak Wolnościowy (26,8 km): Bydgoszcz - Piecki - Prądocin - Dobromierz - Nowa Wieś Wielka
W miejscowości znajduje się kilka budynków ujętych w ewidencji zabytków, tj. dawna szkoła z budynkiem gospodarczym (nr 32) oraz 3 domy mieszkalne (nr 15, 17). Na terenie wsi zlokalizowane są także dwa nieczynne cmentarze ewangelickie.
W Dobromierzu jeszcze w okresie międzywojennym odkryto stanowiska archeologiczne z epoki kamiennej.
Historia.
W okresie przedrozbiorowym na terenie Dobromierza i Prądocina istniała Ryczywieś. Wzmianki o tej wsi pochodzą z początku XVI wieku. Własność wsi była podzielona, co uwidoczniło się w nazwach: Ryczywieś Królewska i Ryczywieś Szlachecka, przy czym część królewska należała do starostwa bydgoskiego. Miejscowość należała do parafii katolickiej w Lisewie Kościelnym.
W okresie 1750-1765 w północnej części wsi należącej do starostwa, prawdopodobnie zrujnowanej po wojnie północnej, wójt bydgoski Maurycy Brühl wystawił kontrakt typu olęderskiego dla nowych osadników. Odtąd wieś nazwano od jego nazwiska Brühlsdorfem. Nazwa ta była używana do 1920 roku i zastąpiła polską nazwę Ryczywieś, która uległa zapomnieniu.
W inwentarzu wójtostwa bydgoskiego z 1766 r. podano, że we wsi wójtowskiej mieszkało początkowo 12, a później 5 gospodarzy, którzy uprawiali 3 włóki ziemi uprawnej. Tuż przed I rozbiorem Polski wieś była opodatkowana (czynsz, pogłówne, hiberna, gajowe, młynowe) na 177 złotych polskich. Łąki we wsi użytkowali także mieszkańcy innych wsi, a nad jeziorem Jezuickim mieszkał smolarz Wojciech Adamski, który płacił rocznie 72 złote na rzecz wójta bydgoskiego.
Z mapy topograficznej Friedricha von Schröttera (1798-1802) wynika, że wieś znajdowała się na południe i wschód od jeziora Jezuickiego i miała charakter rozproszony. Domostwa rozrzucone były wśród mozaiki pól, łąk i lasów. Wieś zajmowała także obszar obecnego Prądocina.
W XIX wieku wieś rozrosła się wskutek napływu kolonistów niemieckich. Rozróżniano wówczas dwie wsie:
Spis miejscowości rejencji bydgoskiej z 1833 r. podaje, że we wsi "Brüllensdorf" w powiecie bydgoskim mieszkało 126 osób (120 ewangelików, 6 katolików) w 13 domach. Natomiast we wsi również zwanej "Brüllensdorf" w powiecie inowrocławskim mieszkało 354 osób (360 ewangelików, 6 katolików) w 58 domach. Kolejny spis z 1860 r. podaje, że we wsi "Königlich Brühlsdorf" mieszkało 290 osób (268 ewangelików, 22 katolików) w 15 domach. Była to miejscowość w dalszym ciągu należąca do powiatu bydgoskiego, w okręgu policyjnym Bydgoszcz. Natomiast wieś "Brühlsdorf" należąca do powiatu inowrocławskiego, w okręgu policyjnym Tarkowo liczyła wówczas 576 mieszkańców (488 ewangelików, 88 katolików) w 80 domach. Obie miejscowości należały do parafii katolickiej w Pęchowie oraz ewangelickiej w Łabiszynie. We obu wsiach istniały szkoły elementarne
Słownik geograficzny Królestwa Polskiego dla roku 1884 podaje, że Ryczywieś Królewska (niem. "Königlich Brühlsdorf") liczyła 420 mieszkańców (405 ewangelików, 15 katolików) w 56 domach. Wieś posiadała powierzchnię 243 ha, z czego 203 ha to ziemia uprawna, 16 ha łąki, a 1 ha - las. Najbliższa poczta i kolej znajdowała się w Chmielnikach. Miejscowość należała do parafii ewangelickiej w Nowej Wsi Wielkiejie.
W styczniu 1920 roku na mocy traktatu wersalskiego miejscowość znalazła się w granicach odrodzonej Polski. Wieś "Brühlsdorf" w pobliżu jeziora Jezuickiego przemianowano na Prądocin, a "Königl. Brühlsdorf" na Dobromierz. Prądocin nadal znajdował się (do 1954) w powiecie inowrocławskim. Spis ludności z dnia 30 września 1921 r. wykazał, że Dobromierz wchodzący w skład powiatu bydgoskiego liczył 273 mieszkańców (17 Polaków, 256 Niemców), którzy zamieszkiwali 53 domy. Do 1932 r. Dobromierz był gminą wiejską o powierzchni 251 ha. Istniało tu 38 gospodarstw należących do mniejszości niemieckiej, które obejmowały łącznie 83% powierzchni wsi. W 1932 r. Dobromierz włączono w skład gminy wiejskiej Nowa Wieś Wielka, w gminie Solec Kujawski. We wsi istniała szkoła elementarna z polskim językiem wykładowym. W czasie kampanii wrześniowej 1939 roku nad torem kolei Nowa Wieś Wielka-Emilianowo, niedaleko Dobromierza poległa pewna ilość żołnierzy polskich.
Podczas okupacji niemieckiej wieś wchodziła w skład nowo utworzonej gminy Nowa Wieś Wielka, do czasu gdy gminę tą rozwiązano i wcielono do gminy Solec Kujawski. W 1941 r. miejscowość liczyła 240 mieszkańców. W styczniu 1945 r. nacierające wojska radzieckie uderzeniem oskrzydlającym ominęły Bydgoszcz, pozostawiając na tyłach oddziały niemieckie (m.in. na terenie Dobromierza, Łażyna i Prądocina), których likwidacją zajęli się żołnierze 47. Armii Radzieckiej i polscy czołgiści.
Po wojnie ekshumowano zwłoki 10 żołnierzy Wojska Polskiego w pobliżu Dobromierza, poległych we wrześniu 1939 roku i pochowano we wspólnej mogile na cmentarzu w Nowej Wsi Wielkiej. W zbiorowych mogiłach spoczywa tu 513 mieszkańców gminy, rozstrzelanych przez Niemców jesienią 1939 r.
W latach 1945-1954 Dobromierz był gromadą wiejską wchodząc w skład gminy Solec Kujawski. Gromada obejmowała tylko wieś Dobromierz, podczas gdy leśnictwo Dobromierz należało do gromady Leszyce.
W latach 1947-1953 w dyskusjach na temat nowego podziału administracyjnego prowadzonych między starostwem bydgoskim a samorządami, przedstawiciele wsi opowiadali się za przywróceniem gminy Nowa Wieś Wielka i włączeniem do niej wsi Dobromierz. Po reformie administracyjnej z 25 września 1954 r. miejscowość znalazła się jako jedno z 16 sołectw w gromadzie Nowawieś Wielka. Obejmowało ono wieś i leśnictwo Dobromierz.
W 1948 roku we wsi istniała jednoklasowa szkoła powszechna w budynku gminnym. W 1951 r. uczyło się w niej 46 dzieci. W latach 60. była to szkoła niepełna, realizująca program 4 klas. W 1974 roku szkołę zlikwidowano, a dzieci włączono do obwodu szkolnego w Nowej Wsi Wielkiej. W końcu lat 40. XX w. w miejscowości założono również punkt biblioteczny.
13 lutego 1974 r. mocą uchwały Gminnej Rady Narodowej w Nowej Wsi Wielkiej do sołectwa Dobromierz włączono zlikwidowane sołectwo Łażyn.
W 1961 r. wieś była już zelektryfikowana. W 1969 r. dokonano remontu remizy strażackiej, a w 1971 r. zmodernizowano drogi gruntowe we wsi. W 1975 r. dokonano kapitalnego remontu świetlicy wiejskiej. Przed 1998 r. utwardzono drogę z Nowej Wsi Wielkiej do Dobromierza Górnego, w 1999 roku do wsi doprowadzono wodociąg.
Statystyka.
Poniżej podano wybrane informacje statystyczne dotyczące wsi Dobromierz na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Dobromierz mieszkały 143 osoby w 61 gospodarstwach domowych. Wykształcenie wyższe lub średnie posiadało 14% populacji. We wsi znajdowało się 44 budynki z 53 mieszkaniami. 38% mieszkań zostało wzniesionych przed 1945 rokiem, a tylko 11% w latach 1989-2002.
Narodowy Spis Powszechny 2011 odnotował 173 mieszkańców Dobromierza. W 2013 r. działalność gospodarczą prowadziło 13 podmiotów – wszystkie to osoby fizyczne. W latach 2008-2013 oddano do użytku 3 mieszkania, co stanowiło zaledwie 0,8% nowych mieszkań wzniesionych w tym czasie w całej gminie Nowa Wieś Wielka.

</doc>
<doc id="395626" url="https://pl.wikipedia.org/wiki?curid=395626" title="Dobrosławice (województwo dolnośląskie)">
Dobrosławice (województwo dolnośląskie)

Dobrosławice – wieś w Polsce położona w województwie dolnośląskim, w powiecie trzebnickim, w gminie Żmigród.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="395628" url="https://pl.wikipedia.org/wiki?curid=395628" title="Dobrosławice (województwo opolskie)">
Dobrosławice (województwo opolskie)

Dobrosławice (dodatkowa nazwa w j. niem. Dobroslawitz) – wieś w Polsce położona w województwie opolskim w powiecie kędzierzyńsko-kozielskim, w gminie Pawłowiczki.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Według niemieckiego językoznawcy Heinricha Adamy’ego nazwa miejscowości należy do grupy nazw patronomicznych i pochodzi od staropolskiego imienia założyciela oraz pierwszego właściciela "Dobrosława". W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Dobroslawice" podając jej znaczenie "Dorf des Dobroslaw" czyli po polsku "Wieś Dobrosława".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Dobroslawice" oraz zgermanizowaną nazwą "Dobroslawitz". Ze względu na polskie pochodzenie w 1936 roku nazistowska administracja III Rzeszy zmieniła nazwę na nową, całkowicie niemiecką -"Ehrenhöhe".
Zabytki.
Na terenie wsi (obecnie teren prywatny) znajduje się krzyż pokutny z XIV–XVI w., który stawiany był przez zabójcę w miejscu zbrodni.

</doc>
<doc id="395629" url="https://pl.wikipedia.org/wiki?curid=395629" title="Dobrowoda (województwo świętokrzyskie)">
Dobrowoda (województwo świętokrzyskie)

Dobrowoda – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Nazwa pochodzi od występującej tu dobrej jakości wody, w przeciwieństwie do sąsiednich miejscowości, gdzie często wypływa ona już ze źródeł zasiarczona. W średniowieczu wieś była własnością biskupów krakowskich. Hierarchowie mieli tu swój dwór, w którym zatrzymywali się podczas podróży do dóbr w Górach Świętokrzyskich.
W Dobrowodzie znajduje się Szkoła Podstawowa, do której uczęszczają dzieci z kilku okolicznych wiosek.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
W 1956 r. wieś posłużyła za główny plan filmowy „Szkiców węglem”, ekranizacji noweli Henryka Sienkiewicza pod tym samym tytułem. Niektóre sceny kręcono też w nieodległym Radzanowie.
Historia.
Dobrowodę wspomina dokument z 1238 r. wyliczając własności biskupów lubuskich (Kod. W. n. 1088).
Następnie wieś ta przeszła na własność biskupów krakowskich.
W 1345 r. Jan Grot, biskup krakowski, postawił w Dobrowodzie kościół pod wezwaniem św. Marii Magdaleny i jej siostry św. Marty, który uposażył polem, dziesięciną z Dobrowody, Baranowa, Kikowa, Krotowa.
A gdy dotąd wsie Dobrowoda, Baranów, Gadawa, należały do parafii Chotel, Kików do Stopnicy, Radzanów do Buska, odtąd wsie takowe mają należeć do parafii Dobrowoda.
Świadkami tej erekcji, wydanej w Krakowie tegoż 1345 r., byli Bodzanta - dziekan, Zbigniew - prepozyt, Piotr - kantor, Jakub kustosz, kanonicy krakowscy, jak również wiele innych członków Kapituły.
W Dobrowodzie mieli biskupi Krakowscy swoją rezydencję, w której tragicznie zakończyć miał życie w 1382 roku Zawisza z Kurozwęk biskup krakowski.
Tomasz Strzęmpiński, biskup krakowski, dnia 13 września 1460 r. na kilka dni przed śmiercią w zamku Iłżeckim, zwraca kościołowi w Dobrowodzie łan pola, odjęty przez swych poprzedników.
Świadkami przy tym byli: Jan Długosz, senior - jako kustosz wiślicki, kanonik krakowski Piotr Spinek z Bantkowa, dziekan gnieźnieński kanonik kielecki i poznański, Magister Stanisław z Kobylna dr. Dekretów, kantor od św. Florjana za murami miasta Krakowa, Paweł z Beszowy kanonik Wiślicki i Kurzelowski sekretarz kapituły i Stanisław z Sienna, kan. Sandomierski.
Długosz w L. B. (II. 374) kościół w Dobrowodzie nazywa filią kościoła w Chotlu. Baranów należy wówczas do biskupa krakowskiego Gadawa do Jana Feliksa Tarnowskiego, kasztelana wiślickiego, Kików do Marcina Zborowskiego; tegoż pana jest Groczków. Zaś Radzanów (III. 96) należy do Mikołaja Jugoszowskiego herbu Habdank, Łganów (II. 414) do Mszczuja Łganowskiego herbu Pobóg. Z parafii dziesięciny pobierali: pleban dobrowodzki, kustosz wiślicki i kościół Wszystkich Świętych w Krakowie.
Tenże sam Długosz podaje, że murowany kościół w Dobrowodzie wystawił Florian Mokrski biskup krakowski, obrany biskupem w 1367 r. Dn. 4 listopada 1502 r. ks. Józef pleban z Dobrowody i pan Andrzej ze Zborowa, dziedzic, zabezpieczając brata swego rodzonego Piotra Zborowskiego, określają granicę pól plebańskich i powinności z opustoszałej wsi dziedzicznej Groczkowa.

</doc>
<doc id="395630" url="https://pl.wikipedia.org/wiki?curid=395630" title="Dobrów (województwo mazowieckie)">
Dobrów (województwo mazowieckie)

Dobrów – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
W czasach Królestwa Polskiego istniała gmina Dobrów.
W latach 1975–1998 miejscowość administracyjnie należała do województwa płockiego.

</doc>
<doc id="395631" url="https://pl.wikipedia.org/wiki?curid=395631" title="Dobrów (województwo świętokrzyskie)">
Dobrów (województwo świętokrzyskie)

Dobrów – wieś w Polsce, położona w województwie świętokrzyskim, w powiecie buskim, w gminie Tuczępy.
W latach 1975–1998 miejscowość administracyjnie należała do województwa kieleckiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Dobrowa zawarty w tabeli 2.

</doc>
<doc id="395633" url="https://pl.wikipedia.org/wiki?curid=395633" title="Dobrzyca (powiat koszaliński)">
Dobrzyca (powiat koszaliński)

Dobrzyca (do 1945 niem. "Kordeshagen") – wieś w Polsce, położona w województwie zachodniopomorskim, w powiecie koszalińskim, w gminie Będzino. Odległość do Morza Bałtyckiego w prostej linii wynosi 7 km. 
W latach 1946-1954 i 1973-1976 miejscowość była siedzibą gminy Dobrzyca.
W latach 1975–1998 wieś położona była w województwie koszalińskim.
W Dobrzycy znajduje się zabytkowy kościół Świętej Trójcy z 1867 roku oraz szkoła podstawowa i punkt przedszkolny.
W miejscowości ma siedzibę jednostka Ochotniczej Straży Pożarnej, włączona do krajowego systemu ratowniczo-gaśniczego.
Ze wsi pochodzi poseł Samoobrony RP w IV i V kadencji Sejmu Jan Łączny.
Historia.
Pierwsze wzmianki o wsi pochodzą z XV wieku, początkowo wchodziła w skład dóbr rodziny von Wedelstadt, a następnie von Kameke.
Turystyka.
W Dobrzycy znajduje się kompleks ogrodniczy "Hortulus", w którego skład wchodzą "Ogrody Tematyczne", będące kompozycją 28 ogrodów w odmiennych stylach i różnej treści. Wśród największych są ogrody japoński, francuski i rosarium w stylu angielskim oraz położone ok. 2 km dalej "Ogrody Spectabilis" z wieżą widokową i labiryntem grabowym. Oba ogrody dostępne są do zwiedzania.

</doc>
<doc id="395634" url="https://pl.wikipedia.org/wiki?curid=395634" title="Dobrzyń (województwo mazowieckie)">
Dobrzyń (województwo mazowieckie)

Dobrzyń – wieś w Polsce położona w województwie mazowieckim, w powiecie nowodworskim, w gminie Czosnów.
W latach 1975–1998 miejscowość administracyjnie należała do województwa warszawskiego.

</doc>
<doc id="395636" url="https://pl.wikipedia.org/wiki?curid=395636" title="Dobrzyń (województwo opolskie)">
Dobrzyń (województwo opolskie)

Dobrzyń – wieś położona w Polsce, w województwie opolskim, w północno-zachodniej części powiatu brzeskiego, w gminie Lubsza.
Dobrzyń historycznie należy do Dolnego Śląska, leży na Nizinie Śląskiej, Równinie Wrocławskiej. Północną granicę wsi wyznaczają Bory Stobrawskie. Przez jego południową część przepływa rzeka Śmieszka, przez północno-zachodnią Smortawa.
Nazwa.
Miejscowość została wymieniona w zlatynizowanej, staropolskiej formie "Debrin" w łacińskim dokumencie wydanym w 1284 roku we Wrocławiu, w którym wymieniony jest posiadacz rycerz Sandko z Lubszy.
Historia.
W 1945 r. Dobrzyń został zasiedlony kresowiakami ze wsi Prusy, nieopodal Lwowa.
W 1997 r. powódź tysiąclecia zalała całą wieś.

</doc>
<doc id="395637" url="https://pl.wikipedia.org/wiki?curid=395637" title="Dobrzyń (województwo warmińsko-mazurskie)">
Dobrzyń (województwo warmińsko-mazurskie)

Dobrzyń (niem. "Dobrzyn, Dobrziennen") – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1954–1959 wieś należała i była siedzibą władz gromady Dobrzyń, po jej zniesieniu w gromadzie Szkotowo. W latach 1975–1998 miejscowość administracyjnie należała do województwa olsztyńskiego.
Wieś lokowana przez Wielkiego Mistrza Krzyżackiego Winricha von Kniprode 8 lipca 1355 roku, który nadał Stanisławowi z Dobrzynia i jego braciom 36 łanów ziemi na prawie chełmińskim. Według innego źródła wieś powstała na 37 łanach. Pierwotnie nosiła nazwę Sokoły, a zmieniona została, gdy znalazła się w posiadaniu Dobrzyńskich. Do XIX wieku Dobrzyń był wsią na prawie chełmińskim. W 1858 wieś miała 2569 morgów ziemi. W latach 1818 – 1871 – 1890 mieszkało tu odpowiednio 94 - 250 - 229 osób w 17 – 39 – 41 domach. W 1871 było 232 ewangelików i 18 katolików. Na początku XX wieku powstała szkoła.
Podczas akcji germanizacyjnej nazw miejscowych i fizjograficznych historyczna nazwa niemiecka "Dobrziennen" została 16 lipca 1938 r. zastąpiona przez administrację nazistowską sztuczną formą "Gutfeld".
W 1939 Dobrzyń liczył 275 osób, które zamieszkiwały 35 gospodarstw, w tym 11 o powierzchni od 20 do 100 ha. W połowie XIX wieku we wsi panowała epidemia cholery. Zmarłych chowano na założonym wówczas na jednym z sąsiednich wzgórz cmentarzu, który obecnie jest cmentarzem ewangelickim o potocznej nazwie "cmentarz choleryczny". Podczas I wojny światowej wieś poważnie ucierpiała. Zniszczono około połowy gospodarstw. Los nie oszczędził Dobrzynia również w styczniu 1945 roku. We wsi toczyły się walki Armii Czerwonej z broniącymi się Niemcami. Część budynków spłonęła, mieszkańcy chronili się ucieczką. Po wojnie większość rodowitych mieszkańców - Mazurów opuściła Dobrzyń.
Zabytki architektury i budownictwa
W Dobrzyniu urodził się Erwin Kruk, który w swojej książce "Kronika z Mazur" zawarł wiele informacji na temat historii Dobrzynia i okolic.

</doc>
<doc id="395640" url="https://pl.wikipedia.org/wiki?curid=395640" title="Dolany (województwo małopolskie)">
Dolany (województwo małopolskie)

Dolany – wieś w Polsce położona w województwie małopolskim, w powiecie proszowickim, w gminie Koszyce.
Wieś opactwa benedyktynów tynieckich w powiecie proszowickim województwa krakowskiego w końcu XVI wieku. W latach 1975–1998 miejscowość administracyjnie należała do województwa kieleckiego.
Integralne części miejscowości: Chełmy, Równia.
Zobacz też: Dolany

</doc>
<doc id="395641" url="https://pl.wikipedia.org/wiki?curid=395641" title="Dolany (województwo wielkopolskie)">
Dolany (województwo wielkopolskie)

Dolany – wieś w Polsce położona w województwie wielkopolskim, w powiecie słupeckim, w gminie Lądek.
Wieś duchowna, własność opata cystersów w Lądzie pod koniec XVI wieku leżała w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego.
Zobacz też: Dolany 

</doc>
<doc id="395642" url="https://pl.wikipedia.org/wiki?curid=395642" title="Dolina (województwo dolnośląskie)">
Dolina (województwo dolnośląskie)

Dolina (niem. "Hermsdorf") – wieś w Polsce położona w województwie dolnośląskim, w powiecie kłodzkim, w gminie Szczytna.
Położenie.
Dolina leży w Obniżeniu Dusznickim, na wschód od Dusznik-Zdroju, na wysokości 570-590 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Dolina została założona najprawdopodobniej na początku XIV wieku jako kolonia Dusznik. Przez wieki była małą miejscowością, mieszkańcy utrzymywali się z rolnictwa i tkactwa.

</doc>
<doc id="395643" url="https://pl.wikipedia.org/wiki?curid=395643" title="Dolina (województwo warmińsko-mazurskie)">
Dolina (województwo warmińsko-mazurskie)

Dolina – osada w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość administracyjnie należała do województwa elbląskiego.
W pobliżu wsi znajduje się Jezioro Bądze.

</doc>
<doc id="395644" url="https://pl.wikipedia.org/wiki?curid=395644" title="Dolina (województwo zachodniopomorskie)">
Dolina (województwo zachodniopomorskie)

Dolina (niem. "Wiesenthal") – kolonia w Polsce położona w województwie zachodniopomorskim, w powiecie choszczeńskim, w gminie Drawno. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 23 mieszkańców. Kolonia wchodzi w skład sołectwa Drawno. 
Geografia.
Kolonia leży ok. 500 m na południe od Drawna.

</doc>
<doc id="395645" url="https://pl.wikipedia.org/wiki?curid=395645" title="Doliwy (województwo podlaskie)">
Doliwy (województwo podlaskie)

Doliwy – wieś w Polsce położona w województwie podlaskim, w powiecie łomżyńskim, w gminie Przytuły.
Wierni kościoła rzymskokatolickiego należą do parafii Krzyża Świętego w Przytułach.
Historia.
Dawniej prywatna wieś szlachecka położona była w drugiej połowie XVI wieku w powiecie radziłowskim ziemi wiskiej województwa mazowieckiego. W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku zamieszkiwało tu 59 osób w 12 budynkach mieszkalnych. Miejscowość należała do miejscowej parafii rzymskokatolickiej w m. Przytuły. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Jedwabne.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="395646" url="https://pl.wikipedia.org/wiki?curid=395646" title="Doliwy (województwo warmińsko-mazurskie)">
Doliwy (województwo warmińsko-mazurskie)

Doliwy (niem. "Doliwen") – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.
Wieś powstała na prawie lennym w wyniku osadnictwa niemieckich rodzin szlacheckich. Zasadźca był Krzysztofow Glaubitzo, któremu w 1558 r. książę Albrecht nadał 100 włók boru oraz jeziora: Długie, Grodziskie i Kociołek. Z tego nadania powstały Doliwy i Chełchy. 
W czasie wojen polsko-szwedzkich Doliwy były w posiadaniu hrabiego "Bastiana von Lehndorfa", jednakże w XVIII wieku oba majątki (w Doliwach i Chechłach) przeszły w posiadanie Dzięgielów (polska szlachta). Dokumenty z 1800 roku wymieniają w Doliwach majątek szlachecki oraz wieś. Jednoklasowa szkoła została założona między 1837 a 1840 r., i funkcjonowała do 1945 roku. Ostatni budynek szkolny zbudowany został w 1920 roku. 
Na początku XX w. grunty uprawiane przez wieś wynosiły 612 ha, w tym dwa majątki ponad sto hektarów. 
W 1938 r. wieś liczyła 235 mieszkańców. W tym czasie władze hitlerowskie w ramach akcji germanizacyjnej zmieniły nazwę wsi na "Teichwalde". 
Zobacz też: Doliwy
Bibliografia:

</doc>
<doc id="395647" url="https://pl.wikipedia.org/wiki?curid=395647" title="Dolne Pole (województwo mazowieckie)">
Dolne Pole (województwo mazowieckie)

Dolne Pole – wieś w Polsce położona w województwie mazowieckim, w powiecie sokołowskim, w gminie Sokołów Podlaski.
Wieś duchowna Dalnepole położona była w 1795 roku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Jana Chrzciciela w Czerwonce Grochowskiej

</doc>
<doc id="395648" url="https://pl.wikipedia.org/wiki?curid=395648" title="Dolne Pole (województwo wielkopolskie)">
Dolne Pole (województwo wielkopolskie)

Dolne Pole – wieś w Polsce położona w województwie wielkopolskim, w powiecie szamotulskim, w gminie Kaźmierz.
Wieś leży w bezleśnej okolicy, na południowy wschód od siedziby gminy.
Pod koniec XIX wieku folwark Dolne Pole wchodził w skład powiatu szamotulskiego i należał do majątku Nowawieś. W latach 1975–1998 miejscowość administracyjnie należała do województwa poznańskiego. W 2011 roku wieś liczyła 175 mieszkańców.

</doc>
<doc id="395650" url="https://pl.wikipedia.org/wiki?curid=395650" title="Dolnik (województwo dolnośląskie)">
Dolnik (województwo dolnośląskie)

Dolnik (niem. "Schönthal") – wieś w Polsce położona w województwie dolnośląskim, w powiecie kłodzkim, w gminie Międzylesie.
Położenie.
Dolnik to niewielka wieś łańcuchowa o długości około 2 km, leżąca wzdłuż strumienia Polna, na granicy Masywu Śnieżnika i Rowu Górnej Nysy, na wysokości około 455-500 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Dolnik jest jedną z najstarszych wsi w południowej części ziemi kłodzkiej i został założony najprawdopodobniej około 1533 roku. Na przestrzeni wieków była to typowa wieś rolnicza, w 1840 roku było tu 35 domów i gorzelnia. Obecnie jest to mała wieś rolnicza, stanowiąca zaplecze Międzylesia. 

</doc>
<doc id="395651" url="https://pl.wikipedia.org/wiki?curid=395651" title="Dolnik (gmina Krajenka)">
Dolnik (gmina Krajenka)

Dolnik (niem. "Dolnick") – wieś w Polsce położona w województwie wielkopolskim, w powiecie złotowskim, w gminie Krajenka przy linii kolejowej nr 203 Tczew – Kostrzyn.
W latach 1975–1998 miejscowość administracyjnie należała do województwa pilskiego. Według danych z 1 stycznia 2011 roku wieś liczyła 165 mieszkańców.
We wsi pozostałości cmentarza ewangelicko-augsburskiego z XIX wieku.

</doc>
<doc id="395653" url="https://pl.wikipedia.org/wiki?curid=395653" title="Dolsko (województwo pomorskie)">
Dolsko (województwo pomorskie)

Dolsko (niem. "Dulzig", kaszb. "Dólskò" lub "Dulcych") – wieś w Polsce, położona w województwie pomorskim, w powiecie bytowskim, w gminie Miastko, na Pojezierzu Bytowskim.
Wieś przy nieistniejącej już linii kolejowej Bytów-Miastko (obecnie trasa rowerowa), 0,9 km na północ od drogi krajowej nr 20 ze Stargardu do Gdyni. Na południe od miejscowości znajdują się jeziora Dolskie i Piasek.
Wieś stanowi sołectwo gminy Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="395654" url="https://pl.wikipedia.org/wiki?curid=395654" title="Dolsko (województwo zachodniopomorskie)">
Dolsko (województwo zachodniopomorskie)

Dolsko – (niem. "Dölzig"), wieś w Polsce położona w województwie zachodniopomorskim, w powiecie gryfińskim, w gminie Moryń.
Według danych z 1 stycznia 2011 roku wieś liczyła 70 mieszkańców. 
W latach 1975–1998 miejscowość administracyjnie należała do województwa szczecińskiego.
W Dolsku znajduje się romańsko-gotycki obronny kościół filialny pw. św. Elżbiety Węgierskiej, pochodzący prawdopodobnie z II połowy XIII wieku, należący do parafii w Moryniu. Trójbocznie zamknięty z bocznymi portalami i wielką wieżą nakrytą hełmem ostro słupowym. Na trzecim kamieniu od dołu przedniej powierzchni lewego, wewnętrznego ościeża trójuskokowego portalu głównego słabo widoczny motyw szachownicy o niewyjaśnionym wciąż znaczeniu. Na terenie tego kościoła i w jego pobliżu rozgrywa się epizod akcji książki Zbigniewa Nienackiego "Księga strachów" z serii powieści przygodowych dla młodzieży o Panu Samochodziku. Wiąże się on właśnie ze znakiem szachownicy.
Zobacz też: Dolsko

</doc>
<doc id="395655" url="https://pl.wikipedia.org/wiki?curid=395655" title="Babol">
Babol

Babol (perski: بابل, daw. Barforusz) – miasto w północnym Iranie, w ostanie Mazandaran, nad rzeką Babol uchodzącą do Morza Kaspijskiego.
W 2011 miejscowość liczyła 219 467 mieszkańców. Dla porównania, w 2006 było ich 201 335, w 1996 – 158 346, a w 1966 – 44 tys. Nieopodal leży miejscowość Babolsar. Rozwinięty przemysł rybny.
W miejscowości znajduje się Babol Museum (موزه بابل).

</doc>
<doc id="395657" url="https://pl.wikipedia.org/wiki?curid=395657" title="Dolsk (województwo zachodniopomorskie)">
Dolsk (województwo zachodniopomorskie)

Dolsk (do 1945 niem. "Dölzig") – wieś w Polsce, położona w województwie zachodniopomorskim, w powiecie myśliborskim, w gminie Dębno. 
Według danych z 2014 miejscowość liczyła 202 mieszkańców.
Miejscowość znajdowała się od ok. 1250 na terytorium powstałej Nowej Marchii, do XVII w. w posiadaniu rodu von Schönebeck (dobra w ziemi golenickiej, chojeńskiej, myśliborskiej oraz gorzowskiej), następnie kilkukrotnie zmieniała właścicieli. W XIX w. Dolsk był jednym z największych majątków w okolicy. Od 1945 leży w granicach Polski.
Pośrodku wsi znajduje się barokowy kościół z lat 1740-41 z kwadratową trójczłonową wieżą, przebudowaną w 1878. W pobliżu południowego brzegu jeziora stoi ruina pałacu w stylu neogotyku angielskiego, pierwotnie średniowieczny zamek, który otrzymał obecny wygląd w wyniku przebudowy w XVIII w. i następnie w latach 1828, 1845 i 1889. Park przypałacowy w stylu angielskim założony został w 1832 prawdopodobnie według projekt Petera Josepha Lenné; obecnie elementy kompozycji przestrzennej uległy znacznemu zatarciu. Ponadto na terenie parku stoi Dom Ogrodnika zbudowany w 1861, we wsi kuźnia z 1781 oraz ruina młyna wodnego z 1 połowy XIX w., o konstrukcji drewnianej ryglowej.
Toponimia.
Pierwotna nazwa wsi mogła brzmieć "Dolsk", od prasłowiańskiego dolъ „dół” z sufiksem -sk, co odpowiada rzeczywistemu ukształtowaniu terenu. Od niej prawdopodobnie pochodzą formy zgermanizowane "Toltzick", "Dölzig".
Nazwy na przestrzeni wieków: "Toltzick" 1337; "Dolzik" 1401; "dotlzk" 1456; "Dolzig" 1568; "Doltzigk" 1644; "Dölzig" 1833; "Dölzig" do 1945.
Położenie.
Wieś położona jest 5,5 km na płn.-wsch. od Barnówka, 7 km od Dębna, 11 km od Myśliborza i 34 km od Gorzowa.
Zgodnie z podziałem fizycznogeograficznym Polski według Kondrackiego teren na którym położony jest Dolsk należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Środowisko przyrodnicze.
Na północ od Dolska, w pobliżu wsi Dalsze, znajdują się żyzne siedliska łęgów jesionowo–wiązowych, tzw. Dolskie Łęgi – 73 ha brzozowego podmokłego lasu, ostateczny zespół zarośniętego jeziora. Rejon o charakterze pierwotnym, liczne gatunki ptactwa błotnego i bagiennego.
Ludność.
Ludność w ostatnich 3 stuleciach:
Gospodarka.
Struktura działalności gospodarczej na 01.01.2004:
W Dolsku funkcjonują 35 gospodarstwa rolne o łącznej pow. 439,38 ha, nastawionych na produkcje rolną (ze względu na IV,V i VI klasę ziemi przeważa żyto, pszenżyto, owies, jęczmień, w mniejszym stopniu pszenica) oraz hodowlę bydła oraz trzody chlewnej.
Struktura gospodarstw indywidualnych (łącznie grunty fizyczne = 446,48 ha):
We wsi notuje się wysoką stopę bezrobocia, mieszkańcy migrują za granicę oraz zatrudniają się przy pracach sezonowych, m.in. w szkółkach leśnych, na wyplatanie wianków, zbieractwo owoców leśnych. W miejscowości funkcjonują 2 firmy świadczące usługi leśne, które w sezonie dają zatrudnienie nawet kilkudziesięciu osobom. Działa również firma transportowa oraz firmy ogólnobudowlane świadczące usługi w kraju i za granicą. W sołectwie funkcjonuje 1 sklep spożywczo–przemysłowy oraz gospodarstwo agroturystyczne.
Edukacja.
Dzieci uczęszczają do szkoły podstawowej w Różańsku, natomiast młodzież do gimnazjum publicznego w Smolnicy.
W Dolsku działała szkoła podstawowa, powstała w 1946, zlokalizowana w budynku z 1908 Funkcjonowała w systemie 7-klasowym, uczęszczały do niej dzieci z pobliskich miejscowości, tj. Mystek, Buszowa, Gajewa, Ostrowca, Sulisławia, Łąkomina. W latach 1968-1974 w szkole powstała zasadnicza szkoła rolnicza. Ze względu na zbyt mały przyrost naturalny i reformę administracyjną, w 1975 szkołę zlikwidowano, a uczniów przeniesiono do szkoły w Różańsku. Obecnie budynek stanowi dom mieszkalny.

</doc>
<doc id="395658" url="https://pl.wikipedia.org/wiki?curid=395658" title="Doły (województwo małopolskie)">
Doły (województwo małopolskie)

Doły – wieś w Polsce położona w województwie małopolskim, w powiecie brzeskim, w gminie Dębno.
Wieś biskupstwa krakowskiego w powiecie sądeckim w województwie krakowskim w końcu XVI wieku.
W latach 1975–1998 miejscowość administracyjnie należała do województwa tarnowskiego.
Położona w dolinie rzeki Niedźwiedź, zwanej dawniej Złockim Potokiem przy drodze z Dębna do Melsztyna.
Historia.
Przypuszczalnie wieś istniała już w początkach XIII wieku. Prawdopodobnie w 1321 r. została lokowana na prawie magdeburskim przez biskupa krakowskiego Nankera (1270–1341). Własnością biskupów krakowskich Doły pozostały do 1782 roku, w którym to na mocy edyktu cesarza Józefa II wszystkie dobra kościele po przeprowadzeniu ich sekularyzacji przejął austriacki skarb państwa.

</doc>
<doc id="395659" url="https://pl.wikipedia.org/wiki?curid=395659" title="Doły (powiat moniecki)">
Doły (powiat moniecki)

Doły – wieś w Polsce położona w województwie podlaskim, w powiecie monieckim, w gminie Goniądz.
W latach ??–1971 Doły znajdowały się w granicach Goniądza.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Agnieszki w Goniądzu.

</doc>
<doc id="395660" url="https://pl.wikipedia.org/wiki?curid=395660" title="Domaniewek (województwo łódzkie)">
Domaniewek (województwo łódzkie)

Domaniewek – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.

</doc>
<doc id="395661" url="https://pl.wikipedia.org/wiki?curid=395661" title="Domaniewek (województwo mazowieckie)">
Domaniewek (województwo mazowieckie)

Domaniewek – wieś w Polsce położona w województwie mazowieckim, w powiecie pruszkowskim, w gminie Brwinów, nad rzeką Utratą. Wieś wchodzi w skład sołectwa Domaniew.
W latach 1975–1998 miejscowość administracyjnie należała do województwa warszawskiego.

</doc>
<doc id="395662" url="https://pl.wikipedia.org/wiki?curid=395662" title="Domaniewice (województwo małopolskie)">
Domaniewice (województwo małopolskie)

Domaniewice – wieś w Polsce położona w województwie małopolskim, w powiecie olkuskim, w gminie Wolbrom.
W latach 1975–1998 miejscowość administracyjnie należała do województwa katowickiego.
Wieś w gminie Wolbrom. Pierwsza wzmianka o wsi Domaniewice pochodzi z roku 1388. W dokumencie datowanym na ten rok Niemierza i Pełka z Galowa w powiecie wiślickim zobowiązali się wypłacić w wyznaczonym terminie 100 oraz 40 grzywien czynszu wdowie po Nemierzy pod gwarancją wwiązania, czyli prawnego wprowadzenia jej w posiadanie dóbr; Domaniewice, Galów, Bydlin i Załęże. Dobór tych wsi nie jest przypadkowy. Przez wiele wieków Domaniewice, które były wsią rycerską były związane stosunkami własnościowymi z Bydlinem i wchodziły w skład tzw. klucza bydlińskiego. W 1396 roku Pełka z Bydlina zastawił 6 kmieci z Domaniewic Paszkowi z Nieznanowic W 1410 roku tenże Pełka zagwarantował zwrot w określonym terminie 70 grzywien Ostrobodowi z Niegowonic ewentualnym wwiązaniem go w wieś Domaniewice. Rok później tenże Pełka miał zwrócić w wyznaczonym terminie 120 grzywien Paszkowi z Kromołowa pod gwarancją wwiązania go w całą wieś Domaniewice. W 1417 roku Pełka wyznaczył synom Niemierzy i Mikołajowi wieś Domaniewice do czasu pełnoletniości innych synów, a wtedy mieli dokonać nowego podziału dóbr. W 1426 roku bracia Mikołaj i Pełka z Bydlina zastawiają za 100 grzywien groszy praskich Janowi Kożuszkowi z Mnikowa całe miasto Bydlin z folwarkiem, całą wieś Załęże i połowę Domaniewic. W latach 1417–1443 występuje w źródłach syn Pełki, Mikołaj Bydliński herbu Mądrostka, dziedzic Domaniewic i Bydlina, a w latach 1417–1448 kolejny syn Pełki, Stanisław Bydliński z Bydlina i Domaniewic. W źródłach występuje także Helena, żona Niemierzy z Bydlina (do 1419 roku), a po jego śmierci żona Andrzeja z Tworowa. Przeciwko niej w 1419 roku wystąpił Pełka z Bydlina zarzucając jej wwiązanie się gwałtem w wieś Domaniewice. Wkrótce Stanisław Bydliński sprzedał za 400 grzywien Janowi z Niezwojowic wsie Domaniewice i „Scoroczin”, (czyli Skoroszowy, obecnie część wsi Zarzecze), a także pole Stara Wieś w Bydlinie. W 1442 r. wsią Załęże władał Andrzej z Załęża herbu Baran, a zawołania Junosza, spokrewniony z dziedzicami Bydlina i Domaniewic.
W 1443 i później właścicielem wsi był Stanisław Bydliński z Domaniewic, który zmienił nazwisko i w 1457 roku, jako Stanisław Domaniowski (z Domaniowic) pozwał Andrzeja włodarza z Kąpiel. Pod koniec XV wieku, jako właściciel wsi występuje Scibor Rożniatowski z Domaniowic. Właścicielem całego tzw. klucza pilickiego, w którego skład wchodziły Domaniewice był Jan z Pilczy (starosta, wojewoda i kasztelan krakowski zm. 1476 r.). Już przed 1520 r. Domaniewice dzierżawili mieszczanie krakowscy. Wiemy, że już w XVI wieku w Domaniewicach była karczma.
W XVI wieku dziedzice wsi często się zmieniali. Pod koniec tego wieku wieś należała do Bonerów, z później do Firlejów. W latach 1783–1790 właścicielem wsi był Walenty z Kurozwęk Męciński, a po nim hrabia Adam Męciński. W 1787 r. wieś liczyła 163 mieszkańców. W 1789 roku w Domaniewicach, które były wsią szlachecką były 32 domy, a w 1790 roku 33 domy. W 1827 roku w Domaniewicach było 37 domów i 217 mieszkańców, a u schyłku XIX wieku 327 mieszkańców, w tym czterech Żydów. W połowie XIX wieku w Domaniewicach działała kopalnia kamienia i wapiennik. W 1875 roku kopalnia zatrudniała 12 kamieniarzy. W 1880 roku miejscowy folwark kupił J.M. Kamiński, adwokat z Warszawy.
Nazwa. 
W pierwszej wzmiance o wsi Domaniewice z 1388 roku nazwa wsi została zapisana, jako „Domanouicze”. W dokumentach sporządzanych w kolejnych latach nazwa wsi była zapisywana, jako; Domanouicz (1398 r.), Domanyowice (1400–1417), Domanouice (1410), Domanyowycze (1490), Domyanowicze (1529). W kolejnych wiekach nazwa wsi nadal ewaluowała. W 1655 roku wieś została odnotowana, jako Domaniowice, w 1787 roku pojawia się pisownia, taka, jak występuje obecnie, czyli Domaniewice, ale w 1921 roku używano nazwy Domaniowice. Jednak na krótko. Obecna nazwa Domaniewice występuje już w 1952 roku. Nazwa wsi jest nazwą patronimiczną i pochodzi od nazwy osobowej „Domań” (tak, jak imiona Domamir, Domasław). Czy ów Domań był zasadźcą, sołtysem, czy pierwszym właścicielem wsi – tego nie wiemy.
Zabytki.
Obiekty wpisane do rejestru zabytków nieruchomych województwa małopolskiego:
Przyroda.
Źródło w Czarnym Lesie, tzw. wieczne źródło położone na skraju lasu nieopodal wylotu Doliny Wodącej.
Obszar Doliny Wodącej jest położony na pograniczu dorzeczy Pilicy (północna i zachodnia część) i Przemszy (Dolina Wodąca i wschodnia część). Źródło szczelinowo-krasowe w Czarnym Lesie daje początek potokowi Dzdzenica. Źródło to stanowi najlepiej zachowany naturalny wypływ wód podziemnych na całym obszarze Wyżyny Krakowsko-Częstochowskiej. Woda wypływająca z tego wywierzyska ma temperaturę wahającą się w granicach 8-9 °C i mineralizację ok. 300 g/l. Takie parametry oraz czystość wody sprawiają, że przetrwała w nim duża populacja zimnolubnych form reliktowych wypławków alpejskich.
Różnica wysokości zwierciadła wód podziemnych między strefą wododziałową a strefą drenażu w rejonie opisywanego źródła wynosi 20–25 m. W warunkach budowy geologicznej obszaru Doliny Wodącej, drenaż utworów jury górnej odbywa się w obniżeniu Czarnego Lasu i Domaniewic. W tej części występują wypływy ascensyjne pod ciśnieniem (zjawisko gotujących się piasków w dnie potoku). Obserwując zjawiska hydrologiczne w Dolinie Wodącej i dolinie w Strzegowej mamy wrażenie, że są to dwie zupełnie różne formy. Pierwszym wyraźnym przejawem tego jest brak wypływów wód podziemnych u wylotu w doliny w Strzegowej. W dnie obu, występują jednak stałe, niewielkie zbiorniki wodne związane z występującymi w Dnie Doliny Wodącej lokalnie, a w Strzegowej na całej długości doliny nieprzepuszczalnymi utworami lessowymi. W profilu doliny Wodącej wyróżnić można dwie strefy: górną (rejon Smolenia i Podlesia) – wykształconą w wapieniach jury górnej, gdzie zwierciadło wód podziemnych występuje na głębokości od 50 do 25 m oraz dolną (na południe od skały Biśnik aż do wylotu doliny) – rozwiniętą w osadach ilastych czwartorzędu. W drugiej części zwierciadło wód podziemnych leży bardzo płytko pod powierzchnią terenu i w zależności od wilgotności w danym roku przecina powierzchnię morfologiczną na różnych wysokościach. W tej części doliny pojawiają się lokalnie podmokłości oraz funkcjonujące okresowo wypływy.
Występują tu również strefy ponorów aktywnych w czasie gwałtownych opadów. Wspomniane zjawiska związane są z grawitacyjnym drenażem wód podziemnych obszaru Doliny Wodącej. Obok niego występuje jeszcze drenaż związany z głębszą cyrkulacją krasową, niekoniecznie związana z osią doliny, a wręcz dotyczącą głównego masywu gniazda ostańców ze Skałami Zegarowymi, Grodzisko Chłopskie i Pańskie na czele. Z nią związane są wspomniane wypływy ascenzyjne w obniżeniu Czarnego Lasu i Domaniewic. Najbardziej stałym i widocznym elementem drenażu całego obszaru jest źródło w Czarnym Lesie o wydajności 10-25 l/sek. Pojawiają się okresowo również wypływy w kierunku Ruskowej Skały i Gajówki Psiarskie.
Przetrwała również legenda, która głosi, jakoby dowódca przejeżdżających przez ten teren wojsk, zobaczył na wzgórzu ludzi pracujących w polu, nie widząc zabudowań (były one usytuowane w dolinie) miał powiedzieć: „Ludzi widzę, ale doma nie widzę” Od słów „Doma nie widzę” wzięła swój początek nazwa wsi Domaniewice.

</doc>
<doc id="395663" url="https://pl.wikipedia.org/wiki?curid=395663" title="Domaniew (województwo mazowieckie)">
Domaniew (województwo mazowieckie)

Domaniew – wieś w Polsce położona w województwie mazowieckim, w powiecie pruszkowskim, w północno-zachodniej części gminie Brwinów. Leży nad rzeką Utratą.
W latach 1975–1998 miejscowość administracyjnie należała do województwa warszawskiego. 
Domaniew od 1939-42 był miejscem przeładunkowym III rzeszy gdzie mieszkańcy kolaborowali z nazistami a następnie po wycofaniu się wojsk Wermachtu przeszli na stronę Rosyjską.
Sołtysem jest Beata Banaszek Groblena . 
Gminne linie autobusowe:
Miejscowość Domaniew jest pokryta siecią telekomunikacyjną i posiada dostęp do sieci Internet o szybkości min. 6 Mbit/s do 20 Mbit/s. W latach 2012–2014 sołectwo Domaniew zostało skanalizowane.
W 2020 CPK rozpoczeło proces wysiedleń mieszkańców oraz budowę linii torów oraz w przyszłości lotnisko. Obecna Sołtys w swojej kandydaturze głośno sprzeciwiła się projektowi CPK na domaniewie/domaniewku.W 2023 roku projekt został tymczasowo wstrzymany.
28 grudnia 2018 otworzono świetlicę w Domaniewie dla mieszkańców o powierzchni 347,38 m².

</doc>
<doc id="395664" url="https://pl.wikipedia.org/wiki?curid=395664" title="Domaniów (województwo mazowieckie)">
Domaniów (województwo mazowieckie)

Domaniów dawniej też Domaniew – wieś w Polsce położona w województwie mazowieckim, w powiecie radomskim, w gminie Przytyk.
Powstał tu zaporowy zbiornik wodny zbudowany na rzece Radomce. Powierzchnia 500 ha (700 ha przy maksymalnym napełnieniu), pojemność 11,5 mln m sześć. Wymiary: długość ponad 7 km, szerokość 1,2 km, linia brzegowa 15 km; śr. głębokość 2,3 m.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Wawrzyńca we Wrzosie.

</doc>
<doc id="395665" url="https://pl.wikipedia.org/wiki?curid=395665" title="Domaradzice (województwo świętokrzyskie)">
Domaradzice (województwo świętokrzyskie)

Domaradzice – wieś sołecka w Polsce położona w województwie świętokrzyskim, w powiecie staszowskim, w gminie Bogoria.
W latach 1975–1998 miejscowość administracyjnie należała do województwa tarnobrzeskiego.
Współczesne części wsi.
Poniżej w tabeli 1 integralne części wsi Domaradzice (0788152) z aktualnie przypisanym im numerem SIMC (zgodnym z Systemem Identyfikatorów i Nazw Miejscowości) z katalogu TERYT (Krajowego Rejestru Urzędowego Podziału Terytorialnego Kraju).
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Domaradzic zawarty w tabeli 2.
Historia.
Za czasów Długosza (1470–1480) Domaradzice były wsią w ówczesnym powiecie sandomierskim. Mieszkała w niej częściowa szlachta (L.B. t.II s.331).
W wieku XIX była to wieś i folwark w powiecie sandomierskim, gminie Górki, parafii Szczeglice. We wsi działała gorzelnia. W 1827 r. wieś liczyła 16 domów i 108 mieszkańców, zaś w 1881 r. 25 domów i 203 mieszkańców. We wsi znajdowało się 27 osad z łącznie 159 morgami gruntów. Folwark odległy był od Radomia o 84 wiorsty, od Sandomierza o 28, a od Klimontowa o 7. Folwark liczył 5 budynków murowanych i 14 drewnianych. Obejmował 399 mórg gruntów, z czego: 240 mórg gruntów ornych i ogrodów, 16 mórg łąk, 25 mórg pastwisk, 112 mórg lasu, oraz 7 mórg nieużytków i placów. Stosowano wówczas płodozmian 8-polowy.

</doc>
<doc id="395666" url="https://pl.wikipedia.org/wiki?curid=395666" title="Domaradzice (województwo wielkopolskie)">
Domaradzice (województwo wielkopolskie)

Domaradzice – wieś w Polsce, położona w województwie wielkopolskim, w powiecie rawickim, w gminie Jutrosin.
W latach 1975–1998 miejscowość administracyjnie należała do województwa leszczyńskiego.
Wieś położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Domaradzice należała do wsi większych w ówczesnym pruskim powiecie Kröben (krobskim) w rejencji poznańskiej. Domaradzice należały do okręgu jutroszyńskiego tego powiatu i stanowiły część majątku Dubinko, którego właścicielem był wówczas (1846) książę Adam Jerzy Czartoryski. Według spisu urzędowego z 1837 roku wieś liczyła 258 mieszkańców, którzy zamieszkiwali 31 dymów (domostw).
W Domaradzicach urodził się w 1918 Leon Kantorski – polski ksiądz kanonik, publicysta. W latach 1964–1991 proboszcz parafii Świętego Krzysztofa w Podkowie Leśnej.

</doc>
<doc id="395667" url="https://pl.wikipedia.org/wiki?curid=395667" title="Domaradz (województwo opolskie)">
Domaradz (województwo opolskie)

Domaradz (niem. w latach 1936-1945 "Dammfelde", wcześniej "Dammratsch") – wieś w Polsce, położona w województwie opolskim, w powiecie namysłowskim, w gminie Pokój, nad Bogacicą.
W latach 1975–1998 miejscowość administracyjnie należała do ówczesnego województwa opolskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Dameratcz".
Topograficzny opis Górnego Śląska z 1865 roku notuje miejscowość pod niemiecką nazwą "Dammratsch" notując również, że mieszkańcy mówią po polsku "„Die Einwohner sprechen durchgehends polnisch”".
Zabytki.
Do wojewódzkiego rejestru zabytków wpisany jest:

</doc>
<doc id="395669" url="https://pl.wikipedia.org/wiki?curid=395669" title="Domaradz (województwo podkarpackie)">
Domaradz (województwo podkarpackie)

Domaradz – wieś w Polsce położona w województwie podkarpackim, w powiecie brzozowskim, w gminie Domaradz.
W latach 1975–1998 miejscowość administracyjnie należała do województwa krośnieńskiego.
Na przełomie XVI i XVII wieku położona była w ziemi sanockiej województwa ruskiego. Wieś klucza brzozowskiego biskupów przemyskich.
Miejscowość jest siedzibą gminy Domaradz, dekanatu Domaradz i rzymskokatolickiej parafii św. Mikołaja.
Historia.
Domaradz leży nad rzeką Stobnicą. Wieś wzmiankowana w 1349 roku, lokacja wsi nastąpiła na prawie niemieckim, niem. Domaretz (1359). Królowa węgierska Maria żona cesarza Zygmunta Luksemburskiego nadała biskupstwu w 1384 pięć włości: Brzozów, Cergową, Domaradz i Równe w ziemi sanockiej oraz Radymno w przemyskiej. Żyjący tu dziedzice Domaradzcy z Gryfitów ufundowali parafię w Lutczy, która jest wymieniona 24 stycznia 1442 roku. W 1589 roku miejscowość wspomniana jako włości biskupów przemyskich.
W 1624 roku miejscowość zniszczona w czasie napadów Tatarów. W 1656 roku Król Jan Kazimierz przejeżdżał tędy z Krosna z orszakiem w kierunku do Łańcuta. W 1657 roku był najazd wojsk węgierskich. 25 czerwca 1945 roku oddział NSZ AK stoczył potyczkę z siłami sowieckimi koło Domaradza.
W Domaradzu urodził się Juliusz Kallay (1809–1863) – organizator Gwardii Narodowej, Przewodniczący Rady Narodowej, powstaniec, filozof, lekarz i działacz społeczny.
Osiadły w Domaradzu Benedykt Gajewski stworzył publikacje pt. "Dawny obrzęd weselny w Domaradzu" (Rocznik Sanocki 1963), "Domaradz. Szkice i materiały" (Rocznik Sanocki 1971), "Domaradz. Wieś nad Stobnicą" (1997).
Zabytki.
Miejscowość leży na Szlaku Architektury Drewnianej województwa podkarpackiego ze względu na zabytkowy drewniany kościół pod wezwaniem św. Mikołaja wzniesiony około roku 1485. Świątynia należy do najstarszych drewnianych kościołów w Polsce. W kościele jest barokowy ołtarz boczny z 1632 roku, chrzcielnica z początku XVI wieku, dzwon gotycki z 1524 roku.
Kościół był wzmiankowany - w fundacji "Kaspara", który w roku 1510 złożył podpis z okazji fundacji kościoła parafialnego w Hoczwi. W okresie późniejszym kościół był wielokrotnie remontowany i przekształcany: m.in. w XVII w. dobudowano wieżę. Znaczącej przebudowie uległ w 1878 roku (m.in. przedłużono nawę, zlikwidowano zaskrzynienia, wnętrze korpusu podzielono na trzy nawy). W 1887 roku kościół ozdobiono polichromią. W 1906 r. wzniesiono wieżyczkę na sygnaturkę oraz dobudowano kruchty. W 1936 roku wzniesiono dzwonnicę na miejscu wcześniejszej. Odnowiony w 2019 roku.
Nieopodal, na południe od Domaradza, góra Chyb (405 m n.p.m.).
Sport.
W miejscowości istnieje, założony w 1999 roku, klub piłki nożnej "Sokół Domaradz". W sezonie 2019/2020 klub gra w B klasie, w grupie Krosno III.

</doc>
<doc id="395670" url="https://pl.wikipedia.org/wiki?curid=395670" title="Domaradz (województwo pomorskie)">
Domaradz (województwo pomorskie)

Domaradz (kaszb. "Domaréza", niem. "Dumröse")– osada w Polsce położona w województwie pomorskim, w powiecie słupskim, w gminie Damnica przy drodze krajowej nr 6.
Prefiks w nazwie miejscowości wskazuje na pochodzenie nazwy od imienia własnego Domarad. Inne historyczne warianty nazewnicze to: Dommerese (1400) i Dumrese (1485).
W latach 1975–1998 miejscowość administracyjnie należała do województwa słupskiego.
Inne miejscowości o nazwie Domaradz: Domaradz, Domaradzice, Domaradzka Kuźnia, Domaradzyn

</doc>
<doc id="395671" url="https://pl.wikipedia.org/wiki?curid=395671" title="Domasławice (województwo dolnośląskie)">
Domasławice (województwo dolnośląskie)

Domasławice (niem. "Lindenhorst", wcześniej "Domaslawitz") – wieś w Polsce, położona w województwie dolnośląskim, w powiecie oleśnickim, w gminie Twardogóra.
W latach 1975–1998 wieś administracyjnie należała do województwa wrocławskiego.
Nazwa.
Według niemieckiego językoznawcy Heinricha Adamy’ego nazwa miejscowości należy do grupy nazw patronomicznych i pochodzi od staropolskiego imienia założyciela oraz pierwszego właściciela "Domasława". Złożone jest ono z dwóch członów "Doma-" - "dom"; psł. "*domъ" - "pomieszczenie, gdzie człowiek żyje ze swoją rodziną" oraz "sław" - "sławić". Imię to oznacza "sławiącego swój dom" lub "przynoszącego swojemu domowi sławę". W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Domaslawice" podając jej znaczenie "Dorf des Domeslaw" czyli po polsku "Wieś Domasława".
W roku 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Domaslowitz" wieś lokowana na prawie polskim "iure polonico".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Domislawice" oraz nazwą zgermanizowaną "Domaslawitz".

</doc>
<doc id="395672" url="https://pl.wikipedia.org/wiki?curid=395672" title="Domasławice (województwo zachodniopomorskie)">
Domasławice (województwo zachodniopomorskie)

Domasławice (do 1945 niem. "Damshagen") – wieś w północnej Polsce, położona w województwie zachodniopomorskim, w powiecie sławieńskim, w gminie Darłowo.
Według danych z 28 września 2009 roku wieś miała 467 stałych mieszkańców.
W miejscowości ma siedzibę jednostka Ochotniczej Straży Pożarnej włączona do krajowego systemu ratowniczo-gaśniczego.
W latach 1975–1998 miejscowość położona była w województwie koszalińskim.

</doc>
<doc id="395673" url="https://pl.wikipedia.org/wiki?curid=395673" title="Domaszowice (województwo opolskie)">
Domaszowice (województwo opolskie)

Domaszowice (niem. "Noldau") – wieś w Polsce położona w województwie opolskim, w powiecie namysłowskim, w gminie Domaszowice.
W latach 1975–1998 miejscowość administracyjnie należała do ówczesnego województwa opolskiego.
Stacja kolejowa w Domaszowicach została wybudowana w 1868 r. Są tam 2 perony i 3 tory. Poprzednie nazwy: Noldau, Domasławice. Do Domaszowic należy też przysiółek Zalesie.
Miejscowość jest siedzibą gminy Domaszowice.
Nazwa.
Miejscowość ma metrykę średniowieczną. Notowana jest w różnych formach w historycznych dokumentach od połowy XIV wieku: "Thomaschowicz" (1344), "Noldin" (1374), "Domasdorf" (1385), "villa Damascowitz sive Nolde" (1651/52), "Damaschowic sive Nolde" (1666/67), "Noldau P. Domazsowitz" (1736), "Nolden, Nolda" (1743), "Noldau" (1743), "Noldau, Domaslawice, auch Domasowice" (1845). Pierwotnie miejscowość nosiła nazwę "Tomaszowice" lub "Domaszowice" od nazwy osobowej Tomasz lub Domasz z dodaniem sufiksu "-owice".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Domasowice" oraz niemiecką - "Noldau".

</doc>
<doc id="395674" url="https://pl.wikipedia.org/wiki?curid=395674" title="Domaszowice (województwo świętokrzyskie)">
Domaszowice (województwo świętokrzyskie)

Domaszowice ("do 1998 Domaszewice") – wieś w Polsce położona w województwie świętokrzyskim, w powiecie kieleckim, w gminie Masłów.
W latach 1975–1998 miejscowość administracyjnie należała do województwa kieleckiego.
W latach 30. XX wieku przez wieś przebiegała trasa kolejki z Kielc do Złotej Wody k. Łagowa.
W Domaszowicach urodzili się znany powstaniec styczniowy, historyk, pisarz – Walery Przyborowski, autor m.in. powieści historycznych dla młodzieży: "Bitwa pod Raszynem", "Szwedzi w Warszawie", "Noc styczniowa", "Rycerz bez skazy i trwogi", "Szwoleżer Stach" oraz poseł na Sejm Ustawodawczy Dominik Tutaj.
We wsi znajduje się kaplica pw. Matki Boskiej Częstochowskiej z II poł. XIX w., należąca do domaszowickiej parafii pw. Błogosławionego Wincentego Kadłubka. Kaplica została wpisana do rejestru zabytków nieruchomych (nr rej.: A.418 z 28.04.1984).

</doc>
<doc id="395675" url="https://pl.wikipedia.org/wiki?curid=395675" title="Dominikowice (województwo łódzkie)">
Dominikowice (województwo łódzkie)

Dominikowice – wieś w Polsce, położona w województwie łódzkim, w powiecie poddębickim, w gminie Poddębice.
Za II RP siedziba gminy Niewiesz. W latach 1975–1998 miejscowość administracyjnie należała do województwa sieradzkiego.
6 września 1939 wojska niemieckie wkraczając do wsi podpalały zabudowania i zabijały mieszkańców. Niemcy zabili 29 osób.
Po walkach w dniach 6–10 września 1939 r., w miejscowym parku podworskim, pochowano 88 żołnierzy niemieckich z 30 i 221 Dywizji Piechoty, którzy walczyli z Polakami z Armii „Poznań” o Uniejów i Balin. W dniach 8–12 czerwca 2000 r. Fundacja „Pamięć” spowodowała ekshumację szczątków 35 zabitych i przeniesienie ich na wydzielony dla tej strefy terytorialnej cmentarz niemiecki. Dalszy ciąg tej ekshumacji miał nastąpić w 2006 r. Dwór w Dominikowicach posiadał wąskotorowe połączenie kolejowe z dworem w Biernacicach.

</doc>
<doc id="395676" url="https://pl.wikipedia.org/wiki?curid=395676" title="Dominikowice (województwo małopolskie)">
Dominikowice (województwo małopolskie)

Dominikowice – wieś w Polsce, położona w województwie małopolskim, w powiecie gorlickim, w gminie Gorlice.
W latach 1975–1998 miejscowość administracyjnie należała do województwa nowosądeckiego.
W Dominikowicach znajduje się siedziba postulatu Zgromadzenia Księży Misjonarzy Saletynów.
Urodził się tu Jan Janik (ur. 13 maja 1895, zm. wiosną 1940 w Katyniu) – major intendent Wojska Polskiego, kawaler Krzyża Walecznych, ofiara zbrodni katyńskiej.

</doc>
<doc id="395677" url="https://pl.wikipedia.org/wiki?curid=395677" title="Drążno (województwo kujawsko-pomorskie)">
Drążno (województwo kujawsko-pomorskie)

Drążno – wieś w Polsce położona w województwie kujawsko-pomorskim, w powiecie nakielskim, w gminie Mrocza.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 341 mieszkańców. Jest piątą co do wielkości miejscowością gminy Mrocza.

</doc>
<doc id="395678" url="https://pl.wikipedia.org/wiki?curid=395678" title="Drążno (województwo mazowieckie)">
Drążno (województwo mazowieckie)

Drążno – wieś w Polsce, położona w województwie mazowieckim, w powiecie przysuskim, w gminie Klwów.
W latach 1975–1998 wieś administracyjnie należała do województwa radomskiego.
Prywatna wieś szlachecka "Drzążno", położona była w drugiej połowie XVI wieku w powiecie radomskim województwa sandomierskiego. 
Wierni kościoła rzymskokatolickiego należą do parafii św. Andrzeja Apostoła w Nieznamierowicach.
W Drążni urodził się Jerzy Boski major piechoty Wojska Polskiego, kawaler Virtuti Militari.

</doc>
<doc id="395679" url="https://pl.wikipedia.org/wiki?curid=395679" title="Droblin (województwo lubelskie)">
Droblin (województwo lubelskie)

Droblin – wieś w Polsce położona w województwie lubelskim, w powiecie bialskim, w zachodniej części gminy Leśna Podlaska.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Narodzenia Najświętszej Maryi Panny w Leśnej Podlaskiej.
Przez miejscowość przepływa rzeka Klukówka, dopływ Krzny. We wsi znajduje się zabytkowy dwór z XIX wieku, adaptowany od 2010 roku na hotel.

</doc>
<doc id="395680" url="https://pl.wikipedia.org/wiki?curid=395680" title="Droblin (województwo świętokrzyskie)">
Droblin (województwo świętokrzyskie)

Droblin – wieś w Polsce położona w województwie świętokrzyskim, w powiecie jędrzejowskim, w gminie Wodzisław.
W latach 1975–1998 miejscowość administracyjnie należała do województwa kieleckiego.

</doc>
<doc id="395681" url="https://pl.wikipedia.org/wiki?curid=395681" title="Drochlin (województwo podlaskie)">
Drochlin (województwo podlaskie)

Drochlin – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.
Tuż po zakończeniu II wojny światowej w Drochlinie doszło do szeregu aktów prześladowań ze strony polskiej ludności rzymskokatolickiej z sąsiednich miejscowości oraz żołnierzy Armii Krajowej w stosunku do prawosławnej ludności białoruskiej, która stanowiła wówczas zdecydowaną większość mieszkańców wsi. W ich efekcie znaczna część prawosławnych mieszkańców Drochlina zdecydowała się na zawsze wyemigrować do Związku Radzieckiego lub w okolice Bielska Podlaskiego, gdzie ludność prawosławna stanowiła bezwzględną większość i zamieszkiwała w zwartych skupiskach. Jednakże ci, którzy pozostali, na przełomie lat 1945/1946 zmuszeni zostali pod groźbą utraty życia lub mienia do przyjęcia katolicyzmu, który okazał się być dla oprawców synonimem pojęcia polskości. Po 1949, gdy osłabł terror ze strony polskiego podziemia niepodległościowego, niemal wszyscy konwertyci powrócili do prawosławia.
Prawosławni mieszkańcy wsi należą do parafii św. Mikołaja w Grodzisku, a wierni kościoła rzymskokatolickiego do parafii Wniebowzięcia Najświętszej Maryi Panny w Grodzisku

</doc>
<doc id="395682" url="https://pl.wikipedia.org/wiki?curid=395682" title="Drochlin (województwo śląskie)">
Drochlin (województwo śląskie)

Drochlin – wieś w Polsce położona w województwie śląskim, w powiecie częstochowskim, w gminie Lelów. Miejscowość leży przy drodze wojewódzkiej nr 794 Lelów–Koniecpol.
Wieś prepozyta kapituły katedralnej krakowskiej w powiecie lelowskim województwa krakowskiego w końcu XVI wieku. W Królestwie Polskim istniała gmina Drochlin. W latach 1975–1998 miejscowość administracyjnie należała do województwa częstochowskiego.
Najstarsza wzmianka o tej wsi pochodzi z 1373-74. W średniowieczu należała do kapituły krakowskiej. Znajduje się tu kościół parafialny pod wezwaniem Matki Boskiej Częstochowskiej. Pierwotny drewniany kościół p. w. św. Filipa i Jakuba istniał od 1470. Następny wzniesiono w roku 1728. Budowla widziana z lotu ptaka miała kształt krzyża. Dotrwała do przełomu lat 50. i 60. XX w., kiedy z powodu złego stanu technicznego została rozebrana i zastąpiona nową, murowaną świątynią z lat 1958-67 (proboszczem był wówczas ks. Władysław Zachariasz). Podobny do nieistniejącego, drewniany kościół można jeszcze obejrzeć w pobliskim Podlesiu.
W latach 1970-73 archeolodzy z Uniwersytetu Jagiellońskiego znaleźli w okolicy Drochlina denar rzymski z czasów Hadriana (119-130).
Zobacz też: Drochlin

</doc>
<doc id="395683" url="https://pl.wikipedia.org/wiki?curid=395683" title="Drogosław (województwo kujawsko-pomorskie)">
Drogosław (województwo kujawsko-pomorskie)

Drogosław – wieś w Polsce położona w województwie kujawsko-pomorskim, w powiecie nakielskim, w gminie Szubin.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 45 mieszkańców. Jest 40. co do wielkości miejscowością gminy Szubin.

</doc>
<doc id="395684" url="https://pl.wikipedia.org/wiki?curid=395684" title="Drogoszewo (wieś w województwie podlaskim)">
Drogoszewo (wieś w województwie podlaskim)

Drogoszewo – wieś w Polsce położona w województwie podlaskim, w powiecie łomżyńskim, w gminie Miastkowo.
Wierni kościoła rzymskokatolickiego należą do parafii Matki Bożej Różańcowej w Miastkowie.
Historia.
Wieś szlachecka położona była w drugiej połowie XVI wieku w powiecie ostrołęckim ziemi łomżyńskiej. W latach 1921 – 1939 wieś leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku wieś zamieszkiwało 239 osób, 236 było wyznania rzymskokatolickiego a 3 mojżeszowego. Jednocześnie 236 mieszkańców zadeklarowało polską przynależność narodową a 3 żydowską. Było tu 28 budynków mieszkalnych. Miejscowość należała do parafii rzymskokatolickiej w m. Miastkowo. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowo.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="395685" url="https://pl.wikipedia.org/wiki?curid=395685" title="Droszków (województwo dolnośląskie)">
Droszków (województwo dolnośląskie)

Droszków () – wieś sołecka w Polsce, położona w województwie dolnośląskim, w powiecie kłodzkim, w gminie Kłodzko. W latach 1975–1998 miejscowość administracyjnie należała do województwa wałbrzyskiego.
Geografia.
Położenie geograficzne.
Droszków leży na granicy Gór Złotych i Wzgórz Rogówki w Kotlinie Kłodzkiej, w Sudetach, w południowo-zachodniej Polsce. Od Kłodzka, siedziby powiatu i gminy, jest oddalony o około 7 km. Na zachodzie graniczy z Jaszkową Dolną, na północy z Wojciechowicami, na wschodzie z Chwalisławiem i Orłowcem.
Według danych z 2008 r. wieś zajmowała obszar 4,69 km², co stanowiło 1,86% gminy Kłodzko.
Warunki naturalne.
Droszków jest niewielką wsią ciągnącą się wzdłuż Brodka (potocznie Droszkowskiej Wody) na wysokości około 440–500 m n.p.m. w dolinie, położonej poniżej Przełęczy Droszkowskiej. Jej najbliższe otoczenie stanowią użytki rolne, z kolei lasy rosną jedynie na wschód od zabudowań wsi, na grzbiecie Gór Złotych. Skrajem tych lasów biegnie granica Śnieżnickiego Parku Krajobrazowego.
Budowa geologiczna.
Okolice Droszkowa charakteryzują się ciekawą budową geologiczną. Od zachodu występują sjenity, na których zalegają niewielkie skupiska granodiorytmów amfibolowych. W granitoidach kłodzko-złotostockich występuje kordieryt, a w hornfelsach kordierytowych ukazują się drobne granaty. Z kolei w granoporfirach występuje augit oraz rzadziej piryt.
Demografia.
Dane demograficzne
Nazwa.
Według niemieckiego językoznawcy Heinricha Adamy’ego nazwa miejscowości należy do grupy nazw patronomicznych i pochodzi od słowiańskiego imienia założyciela oraz pierwszego właściciela wsi "Drożka". W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Drożki" podając jej znaczenie "Dorf des Droszko" czyli po polsku "Wieś Droszka, Drożka". Nazwa wsi została później zgermanizowana na "Droschkau" i utraciła swoje pierwotne znaczenie.
Historia.
Daty wzmianeko miejscowości ijej oficjalnenazwy według źródeł
Źródło:
Początki wsi i średniowiecze.
Droszków powstał przypuszczalnie przed połową XIII w., jako jedna ze starszych osad w tym rejonie ziemi kłodzkiej, mimo to w dokumentach pierwsze wzmianki na jego temat pojawiają się dopiero w dokumencie z 1357 r. Jest w nim mowa o tym, że wchodził w skład dóbr trzebieszowickich, które należały do rodu von Czeschwitzów.
W 1405 r. Hering z Jaszkowej Górnej ufundował tutaj kaplicę grzebalną św. Barbary, której istnienie jako kościoła filialnego potwierdził wystawiony w 1493 r. w Rzymie dokument. W okresie średniowiecza Droszków stał się dziedzicznym wolnym sędziostwem, które w 1419 r. posiadał sędzia Nicklas, a w 1499 r. niejaki Mertin. Następnie wieś stała się własnością kameralną, która przeszła we władanie miasta Kłodzka.
Okres nowożytny.
W 1631 r. osadę zamieszkiwało 5 gospodarzy płacących podatki kościelne takie jak dziesięcina czy świętopietrze. W 1689 r. nastąpiła kolejna zmiana właściciela. Miasto Kłodzko odsprzedało Droszków sędziemu Fischerowi, co spowodowało ponowne powstanie wolnego sędziostwa.
Połowa wieku XVIII przyniosła zmianę przynależności państwowej wsi wraz z całym hrabstwem kłodzkim z Monarchii Habsburskiej na Królestwo Pruskie na mocy pokojów: wrocławskiego w 1742 r. i hubertusburskiego z 1763 r., które kończyły tzw. wojny śląskie.
W 1747 r. właścicielem wsi był sędzia F. Kuntscher, a mieszkało w niej 3 kmieci, 30 zagrodników i chałupników. W 1765 r. Kuntscher nadal pozostawał posiadaczem Droszkowa, ale przybyło mu mieszkańców. Osadę zamieszkiwało 3 kmieci, 26 zagrodników i 14 chałupników, w tym 4 rzemieślników. W 1787 r. znajdował się tu folwark sędziowski i młyn wodny oraz 39 domów, które zamieszkiwało 3 kmieci i 34 zagrodników, w tym 11 rzemieślników.
Wiek XIX i dwudziestolecie międzywojenne.
Kolejne stulecie nie przyniosło większych zmian. Droszków nadal należał do rodu Kutscherów vel Kintscherów jako wolne sędziostwo. W 1825 r. znajdowały się tu 43 budynki, a w 1840 r. – 46, w tym kaplica cmentarna, młyn wodny, tartak, wapiennik, a wśród mieszkańców było 8 tkaczy chałupników. Dopiero w 1870 r. jako właściciel resztówki dworskiej, obejmującej 103 morgi, wystąpił niejaki Volkmer. Pomimo atrakcyjnego położenia Droszków nie odegrał większej roli w kształtującej się wówczas turystyce, chociaż przez Przełęcz Droszkowską wiódł już wtedy popularny szlak na Ptasznik.
Droszków po 1945 roku.
Po 1945 r. wieś znalazła się na mocy konferencji poczdamskiej w granicach Polski, co oznaczało przesiedlenie dotychczasowej niemieckiej ludności w głąb Niemiec w latach 1945-1947. Wieś stopniowo wyludniała się oraz zanikło rzemiosło. Obecnie pozostało w niej 50% pierwotnego stanu zaludnienia z połowy XX w.
Zabytki.
Do wojewódzkiego rejestru zabytków wpisany jest obiekt:
inne zabytki:
Edukacja i kultura.
We wsi w okresie międzywojennym działa szkoła podstawowa, która istniała do lat 70. XX w. Została zlikwidowana wraz z reorganizacją oświaty na terenie gminy wiejskiej Kłodzko. Obecnie dzieci w wieku 7-13 lat uczęszczają do szkoły podstawowej w Jaszkowej Dolnej. Młodzież w wieku 13-16 lat kontynuuje naukę w Gimnazjum Publicznym im. Władysława Reymonta w Kłodzku.
Droszków nie posiada osobnej parafia katolickiej. Tutejsi mieszkańcy należą do parafii św. Mikołaja w Jaszkowej Górnej.
Administracja.
Droszków po zakończeniu II wojny światowej znalazł się w granicach Polski. W latach 1945-1973 wieś tworzyła wspólną gromadę z Jaszkową Górną, wchodzącą w skład powiatu kłodzkiego w województwa wrocławskiego. Po zmianach w podziale terytorialnym kraju z 1975 r. weszła ona w skład gminy Kłodzko.
Mieszkańcy wsi wybierają do Rady Gminy jednego radnego co 4 lata, tworząc wspólny okręg wyborczy z Jaszkową Górną i Marcinowem.
Infrastruktura.
Transport.
Droszków leży na uboczu ważnych szlaków komunikacyjnych ziemi kłodzkiej. Przez wieś przebiega lokalna droga z Ołdrzychowic Kłodzkich do Jaszkowej Górnej. Komunikację autobusową zapewnia PKS Kłodzko. W samej wsi znajdują się dwa przystanki autobusowe. Najbliższa stacja kolejowa znajduje się w Kłodzku – Kłodzko Miasto, po zamknięciu w 2004 ruchu osobowego na linii Kłodzko Główne-Stronie Śląskie.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Droszków podlega rejonowi działania Powiatowej Straży Pożarnej oraz Komendzie Powiatowej Policji w Kłodzku. Funkcję dzielnicowego sprawuje asp. Maciej Franczak.
Gospodarka.
Droszków jest wsią rolniczą, jednak wyłącznie z pracy w tym sektorze gospodarki utrzymuje się ok. 35% ludności czynnej zawodowo. Pozostali mieszkańcy dojeżdżają do pracy w innych miejscowościach. W 1978 r. we wsi było czynnych 22 gospodarstw rolnych, a już dziesięć lat później pozostało ich już tylko 15. Sąsiednie tereny nadają się nieźle do wypasów. Poniżej wsi w dolinie Brodka znajdują się stawy rybne.
Wieś zawsze znajdowała się w orbicie wpływów Jaszkowej Górnej, jednak funkcjonalnie ciążyła w kierunku Ołdrzychowic Kłodzkich i Skrzynki. W tej pierwszej miejscowości mieszkańcy Droszkowa przez wiele lat znajdowali zatrudnienie w zakładach przemysłowych. Podstawę bytu mieszkańców stanowi obecnie głównie rolnictwo oraz praca w lasach i okolicznych kamieniołomach.
Turystyka.
Droszków należy do jednej z ładniej położonych wsi w Kotlinie Kłodzkiej, pomiędzy Górami Złotymi a Krowiarkami, mimo to funkcja turystyczna wsi nie jest tutaj zbyt dobrze rozbudowana.
Szlaki turystyczne.
 Bystrzyca Kłodzka – Stary Waliszów – Romanowo – Ołdrzychowice Kłodzkie – Rogówek – Droszków – Przełęcz Leszczynowa – Chwalisław – Złoty Stok

</doc>
<doc id="395686" url="https://pl.wikipedia.org/wiki?curid=395686" title="Droszków (województwo lubuskie)">
Droszków (województwo lubuskie)

Droszków – wieś w Polsce położona w województwie lubuskim, w powiecie zielonogórskim, w gminie Zabór.
W latach 1975–1998 miejscowość administracyjnie należała do województwa zielonogórskiego.

</doc>
<doc id="395687" url="https://pl.wikipedia.org/wiki?curid=395687" title="Drozdowo (województwo kujawsko-pomorskie)">
Drozdowo (województwo kujawsko-pomorskie)

Drozdowo – wieś w Polsce położona w województwie kujawsko-pomorskim, w powiecie świeckim, w gminie Świecie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 129 mieszkańców. Jest siedemnastą co do wielkości miejscowością gminy Świecie.

</doc>
<doc id="395688" url="https://pl.wikipedia.org/wiki?curid=395688" title="Drozdowo (powiat człuchowski)">
Drozdowo (powiat człuchowski)

Drozdowo (kaszb. "Drozdowò") – wieś w Polsce położona w województwie pomorskim, w powiecie człuchowskim, w gminie Debrzno. 
Wieś w pobliżu linii kolejowej nr 203 Tczew – Kostrzyn, stanowi sołectwo gminy Debrzno.
W latach 1975–1998 miejscowość administracyjnie należała do województwa słupskiego.

</doc>
<doc id="395689" url="https://pl.wikipedia.org/wiki?curid=395689" title="Drozdów (województwo lubuskie)">
Drozdów (województwo lubuskie)

Drozdów – wieś w Polsce położona w województwie lubuskim, w powiecie żarskim, w gminie Żary.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:

</doc>
<doc id="395690" url="https://pl.wikipedia.org/wiki?curid=395690" title="Drozdów (województwo łódzkie)">
Drozdów (województwo łódzkie)

Drozdów – wieś w Polsce położona w województwie łódzkim, w powiecie łęczyckim, w gminie Świnice Warckie.
W latach 1975–1998 miejscowość administracyjnie należała do województwa konińskiego.

</doc>
<doc id="395691" url="https://pl.wikipedia.org/wiki?curid=395691" title="Drwalewice (województwo lubuskie)">
Drwalewice (województwo lubuskie)

Drwalewice (; do 31 grudnia 2002 "Drwalowice") – wieś w Polsce położona w województwie lubuskim, w powiecie nowosolskim, w gminie Kożuchów.
W latach 1975–1998 miejscowość administracyjnie należała do województwa zielonogórskiego.
Nazwa.
Nazwa pochodzi od zawodu drwala i związana jest prawdopodobnie profesją pierwszych osadników bądź z położeniem wśród pierwotnych puszcz, które należało wykarczować. Pierwsze wzmianki pochodzą z 1223 roku, źródła wymieniają wieś Drwalowicz należącą do parafii w Solnikach. W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zgermanizowanej formie "Drwalowitz". 1 stycznia 2003 nastąpiła zmiana nazwy wsi z "Drwalowice" na "Drwalewice".
Historia.
Od połowy XIV w. do połowy XVI w. majątek ziemski należał do rodziny von Unruh. Ostatni z tego rodu Hans Wolff wzniósł prawdopodobnie renesansowy dwór obronny. Od XVI w. wielokrotnie zmieniał się wygląd dworu, a folwark zmieniał właściciela. Z końcem XVI w. Drwalewicami władał Dietrich von Braun, zamordowany przez swego brata Wolffa z Solnik. Według legendy obaj zabiegali o rękę jednej z córek Rechenbergów z Borowa Polskiego. Na początku XVII w. właścicielem majątku był Wigand von Gersdorf (zm. 1621 r.), później Adam von Schlichting (1681-1702). W XVIII w. posiadłość należała do rodziny von Luttwitz. Z początkiem XIX w. dwór został przebudowany przez ówczesnego właściciela porucznika von Stempel. W tym czasie wieś liczyła 245 mieszkańców, obok folwarku był browar i dwa wiatraki. Następnym właścicielem od 1868 r. była rodzina von Muller. W 1872 r. właścicielami zostaje rodzina von Eichmann, która gruntownie przebudowała miejscowy dwór (według innych źródeł dokonał tego poprzedni właściciel). Powstała wtedy obecna neogotycka rezydencja w angielskim stylu. Za pałacem założono romantyczny ogród i wykopano staw. Rozbudowie uległ też folwark, który specjalizował się w hodowli bydła i koni i należał do największych w okolicy. Ostatnim właścicielem do końca II wojny światowej był Dietrich von Eichmann. Po zakończeniu wojny w posiadłości utworzono PGR. Administrowany przez PGR pałac służył celom mieszkalnym, dzięki czemu nie uległ degradacji. W końcu lat 80. XX w. przeprowadzono remont obiektu, a mieszkańcom dano mieszkania zastępcze. Początkowo mieściła się tutaj ferma bydła i mieszalnia pasz, którą przeniesiono później do nowo wybudowanego obiektu w pobliskim Czciradzu. W Drwalewicach natomiast ponownie zajęto się hodowlą koni. Powstała też szkółka jeździecka działająca do upadku PGR-ów. Wraz z rozwiązaniem PGR-ów rozpoczęła się powolna dewastacja obiektu. W części budynków byłego folwarku powstała ferma kur.
Demografia.
Liczba mieszkańców miejscowości w poszczególnych latach:
Od roku 1998 do 2021 ilość mieszkańców wsi zmniejszyła się o 31%.
Zabytki.
Do wojewódzkiego rejestru zabytków wpisany jest:

</doc>
<doc id="395693" url="https://pl.wikipedia.org/wiki?curid=395693" title="Wieniawa (województwo mazowieckie)">
Wieniawa (województwo mazowieckie)

Wieniawa – wieś w Polsce położona w województwie mazowieckim, w powiecie przysuskim, w gminie Wieniawa.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Miejscowość jest siedzibą gminy Wieniawa oraz rzymskokatolickiej parafii św. Katarzyny.
Wieniawa istnieje już ponad 5 wieków, nazwa wywodzi się od rodu Wieniawitów, którzy założyli osadę w drugiej połowie XV w. na obszarze wsi Kłudno.

</doc>
<doc id="395694" url="https://pl.wikipedia.org/wiki?curid=395694" title="Drwalewice (województwo mazowieckie)">
Drwalewice (województwo mazowieckie)

Drwalewice – wieś w Polsce położona w województwie mazowieckim, w powiecie grójeckim, w gminie Chynów.
W roku 1603 - dziesięcina z tej wsi należała do uposażenia kościoła w Drwalewie. Wieś należała do parafii w Drwalewie, leżącej w granicach powiatu grójeckiego w ziemi czerskiej.
Znajdująca się w Drwalewicach przydrożna figura św.Walentego wykonana została z piaskowca w roku 1843 w warsztacie kamieniarskim Wawrzyńca Hagena w Kunowie nad Kamienną.
W latach 1975–1998 miejscowość administracyjnie należała do województwa radomskiego.

</doc>
<doc id="395695" url="https://pl.wikipedia.org/wiki?curid=395695" title="Drwalew (województwo łódzkie)">
Drwalew (województwo łódzkie)

Drwalew – wieś w Polsce położona w województwie łódzkim, w powiecie poddębickim, w gminie Wartkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="395696" url="https://pl.wikipedia.org/wiki?curid=395696" title="Drwalew (województwo mazowieckie)">
Drwalew (województwo mazowieckie)

Drwalew – wieś w Polsce położona w województwie mazowieckim, w powiecie grójeckim, w gminie Chynów. Do 1954 roku istniała gmina Drwalew. W latach 1975–1998 miejscowość administracyjnie należała do województwa radomskiego.
Miejscowość leżąca w Średniowieczu przy drodze łączącej Grójec z Czerskiem, która przebiegała prawym brzegiem Molnicy, przez Żyrów, Drwalew, Staniszewice. Obecnie leży przy drodze krajowej nr 50 - Sochaczew, Góra Kalwaria, Mińsk Mazowiecki.
Historia.
Wieś szlachecka położona była w drugiej połowie XVI wieku w powiecie grójeckim ziemi czerskiej województwa mazowieckiego.
W XIX w. wybudowano pałac według projektu Fryderyka Alberta Lessela, dla rodziny Krzywoszewskich.
W roku 1928 Stanisław Klawe, właściciel majątku ziemskiego, założył Wytwórnię Surowic i Preparatów Weterynaryjnych i Ziołowych. Po II wojnie światowej zakład został upaństwowiony i znany jest pod nazwą BIOWET. Należy obecnie do Polfy w Grodzisku Maz.
Od 1929 wieś jest siedzibą Gminy Drwalew. We wsi był młyn motorowy - wł. Stanisława Telackiego, który był też wójtem i prezesem Ochotniczej Straży Pożarnej powstałej w 1924 r., jednostki zasłużonej w propagowaniu kultury w gminie. W remizie OSP były wystawiane przedstawienia teatrów objazdowych, wyświetlano filmy, a do 1939 r. OSP miała swoją orkiestrę dętą. Majątek ziemski, zwany wtedy Drwalewo i Lasopole, o powierzchni 416 ha należał do 1928 r. do M. Longchamps. W 1928 roku zakupił go Stanisław Adolf Klawe, właściciel Zakładów Chemiczno-Farmaceutycznych d. Magister Klawe w Warszawie. W okresie II wojny światowej majątek został, wraz z zakładami w Warszawie, skonfiskowany przez Niemców. Po wojnie z majątku ziemskiego powstał PGR.
W czasie kampanii wrześniowej stacjonował tu III/6 dywizjon myśliwski.
We wsi znajduje się zespół szkół (przedszkole, szkoła podstawowa, gimnazjum), OSP, ośrodek zdrowia - ufundowany, wraz z nieistniejącą już apteką, przez Stanisława Klawe dla mieszkańców wsi, poczta i fabryka leków weterynaryjnych "Biowet".
Pałac.
Piętrowy pałac wybudowany na planie prostokąta w stylu klasycystycznym, kryty blaszanym dachem czterospadowym. Od frontu portyk z czterema kolumnami jońskimi potrzymującymi fronton zawierający kartusz z dwoma herbami: Jelita (po prawej).
Kościół.
Parafia drwalewska najprawdopodobniej została wydzielona z parafii grójeckiej. Była parafią rodową Przerowów Drwalewskich i Zawiszów z Budziszyna i Zawad. Obejmowała ich wsie rodowe: Drwalew, Budziszyn Mały, Budziszyn Wielki, Kukały. Przywilej erekcyjny parafii pod wezwaniem św. Bartłomieja jest z roku 1384-1395 - wystawiony przez biskupa poznańskiego Dobrogosta Nowodworskiego. 
W 1576 r. leżała w granicach powiatu grójeckiego w ziemi czerskiej.
W roku 1603 parafia należała do dekanatu wareckiego. Drewniany kościół był pod wezwaniem św. Bartłomieja Apostoła. Plebanem był Jan Skulski. Przy parafii była szkoła której rektorem był Andrzej z Ostrołęki, kantorem Walenty z Mniszewa. Kolatorami kościoła byli właściciele Drwalewa, Stanisław i Wojciech Drwalewscy, którzy kościołowi opłacali rocznie dziesięć ówczesnych złotych. Uposażeniem kościoła, prócz folwarku w Drwalewie, były dziesięciny folwarczne ze wsi Kukały, oraz kmiece z Drwalewa i Drwalewic - wsi należącej wówczas do Franciszka Zawiszy, natomiast na uposażenie wikarego były przeznaczone dziesięciny ze wsi Budziszyn, Budziszynek, Zawady i Lipie. 
W 1645 r. stary drewniany kościół był zniszczony i biskup Andrzej Szołdrski pozwolił patronowi Andrzejowi Gozdeckiemu (herbu Doliwa) - właścicielowi Budziszyna rozebrać go i postawić nowy. 
W latach 1768-1774 wybudowano kościół barokowy wraz z dzwonnicą.
Obecnie parafia pod wezwaniem św. Apostołów Piotra i Pawła należy do dekanatu grójeckiego, archidiecezji warszawskiej.

</doc>
<doc id="395697" url="https://pl.wikipedia.org/wiki?curid=395697" title="Drzeńsko (województwo lubuskie)">
Drzeńsko (województwo lubuskie)

Drzeńsko (niem. "Drenzig") – wieś sołecka w Polsce położona w województwie lubuskim, w powiecie słubickim, w gminie Rzepin.
W latach 1975–1998 miejscowość administracyjnie należała do województwa gorzowskiego.
Miejscowość położona jest przy drodze wojewódzkiej nr 139 Górzyca – Kowalów – Rzepin – Gądków Wielki.
W miejscowości działało państwowe gospodarstwo rolne – Zakład Rolny w Drzeńsku wchodzący w skład Lubuskiego Kombinatu Rolnego w Rzepinie.
W miejscowości działa piłkarski Klub Sportowy „Chrobry” Drzeńsko.
Zabytki.
Do wojewódzkiego rejestru zabytków wpisany jest:

</doc>
<doc id="395698" url="https://pl.wikipedia.org/wiki?curid=395698" title="Drzeńsko (powiat sławieński)">
Drzeńsko (powiat sławieński)

Drzeńsko (niem. "Drenzig") – wieś w Polsce położona w województwie zachodniopomorskim, w powiecie sławieńskim, w gminie Malechowo.
W latach 1975–1998 miejscowość administracyjnie należała do województwa koszalińskiego.
Inne miejscowości o nazwie Drzeńsko Drzeńsko

</doc>
<doc id="395699" url="https://pl.wikipedia.org/wiki?curid=395699" title="Drzewce (województwo kujawsko-pomorskie)">
Drzewce (województwo kujawsko-pomorskie)

Drzewce – wieś w Polsce, położona w województwie kujawsko-pomorskim, w powiecie bydgoskim, w gminie Białe Błota.
Podział administracyjny.
W latach 1950–1998 miejscowość administracyjnie należała do województwa bydgoskiego.
Położenie.
Wieś Drzewce znajduje się w obrębie gminy Białe Błota. Położona jest w enklawie leśnej Puszczy Bydgoskiej. Poprzez las od południa graniczy z sołectwem Murowaniec, od północy z Łochowem i Lisim Ogonem, a od wschodu z Białymi Błotami.
Pod względem fizyczno-geograficznym wieś leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Równina Rynarzewska.
Charakterystyka.
Drzewce to wieś niesołecka, położona w północno-zachodniej części gminy Białe Błota, około 2 km na północ od stacji kolejowej Jasiniec Białebłota. 
Dominujący sposób użytkowania to luźno rozlokowane mieszkalnictwo oraz tereny rekreacyjno-działkowe. Znajduje się w rejonie oddziaływania aglomeracji Bydgoszczy, co korzystnie wpływa na rozwój miejscowości. Działalność rolnicza posiada znaczenie drugorzędne. Na terenie Drzewiec funkcjonują tylko 2 gospodarstwa rolne o powierzchni powyżej 1 ha.
Drzewce są przedmiotem zainteresowań inwestorów budownictwa jednorodzinnego, zakładów przemysłowo-usługowych oraz obiektów magazynowych. Dzięki rozwijającemu się budownictwu jednorodzinnemu wykazuje cechy wsi rozwojowej. Na terenie miejscowości znajduje się rozległy kompleks ogrodów działkowych.
Około 1 km na południowy wschód od miejscowości znajduje się Jezioro Jezuickie Małe, a kilkaset metrów na zachód – Kanał Górnonotecki. Wokół rozciągają się rozległe lasy, zwłaszcza w kierunku zachodnim i wschodnim.
Na terenie wsi zlokalizowany jest nieczynny cmentarz ewangelicki.
We Drzewcach rośnie uznany za pomnik przyrody dąb szypułkowy o nazwie "Dąb w Drzewcach".
Historia.
W XVII wieku Drzewce były własnością jezuitów w Bydgoszczy. W drugiej połowie XIX wieku wieś liczyła 108 osób zamieszkałych w 23 domach. W niektórych zapisach historycznych miejscowość występuje jako "Drewce".
Spis miejscowości rejencji bydgoskiej z 1833 r. podaje, że we wsi mieszkało 91 osób (wszyscy ewangelicy) w 12 domach. Według opisu Jana Nepomucena Bobrowicza z 1846 r. wieś Drzewce należała do rządowej domeny bydgoskiej. Kolejny spis z 1860 r. podaje, że wieś "Drewce" liczyła 106 mieszkańców (101 ewangelików, 5 katolików) w 15 domach. Najbliższa szkoła elementarna znajdowała się w Łochowie. Miejscowość należała do parafii katolickiej i ewangelickiej w Bydgoszczy.
Słownik geograficzny Królestwa Polskiego dla roku 1884 podaje, że miejscowości mieszkało 161 osób (156 ewangelików, 5 katolików) w 23 domostwach. Około jedna czwarta mieszkańców była analfabetami.
W latach 1920-1933 Drzewce stanowiły obszar dworski, wchodzący w skład gminy Bydgoszcz Nadleśnictwo zwaną również Bydgoszcz-Wieś (obszary dworskie zlikwidowano w reformie z 1933 r.)
Okres powojenny był pomyślny dla rozwoju miejscowości. Zbudowano tu duży kompleks ogrodów działkowych, a od lat 90. XX wieku rozwija się budownictwo indywidualne.
Statystyka.
Poniżej podano wybrane informacje statystyczne dotyczące wsi Drzewce na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Drzewce mieszkało 93 osób w 32 gospodarstwach domowych. 36% populacji posiadało wykształcenie wyższe lub średnie. We wsi znajdowało się 22 budynków ze 28 mieszkaniami. Dwie trzecie mieszkań pochodziło sprzed 1945 roku, zaś tylko 15% wzniesiono w latach 1989-2002.
Narodowy Spis Powszechny 2011 odnotował 147 mieszkańców wsi, co oznacza iż Drzewce są najmniejszą miejscowością gminy Białe Błota. W 2013 r. działalność gospodarczą prowadziło 532 podmiotów, w tym 27 osób fizycznych, 3 osób prawnych, 2 spółek handlowych. Dominowały mikroprzedsiębiostwa (0-9 osób). W latach 2008-2013 oddano do użytku 6 mieszkań – wszystkie w budownictwie indywidualnym. Stanowiło to zaledwie 0,4% nowych mieszkań wzniesionych w tym czasie w całej gminie.

</doc>
<doc id="395700" url="https://pl.wikipedia.org/wiki?curid=395700" title="Drzewce (wieś w województwie lubuskim)">
Drzewce (wieś w województwie lubuskim)

Drzewce (niem. "Leichholz") – wieś w Polsce położona w województwie lubuskim, w powiecie sulęcińskim, w gminie Torzym.
W latach 1975–1998 miejscowość administracyjnie należała do województwa zielonogórskiego.

</doc>
<doc id="395701" url="https://pl.wikipedia.org/wiki?curid=395701" title="Drzewce (województwo łódzkie)">
Drzewce (województwo łódzkie)

Drzewce – wieś w Polsce położona w województwie łódzkim, w powiecie skierniewickim, w gminie Lipce Reymontowskie.
Jednostka OSP w Drzewcach została mistrzem Polski w zawodach sportowo-pożarniczych w latach 2003 i 2007.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku. 
Historia.
W latach 1975–1998 miejscowość administracyjnie należała do województwa skierniewickiego.

</doc>
<doc id="395703" url="https://pl.wikipedia.org/wiki?curid=395703" title="Drzewica (województwo lubuskie)">
Drzewica (województwo lubuskie)

Drzewica – wieś w Polsce położona w województwie lubuskim, w powiecie krośnieńskim, w gminie Bytnica.
W latach 1975–1998 miejscowość administracyjnie należała do województwa zielonogórskiego.

</doc>
<doc id="395705" url="https://pl.wikipedia.org/wiki?curid=395705" title="Drzewica (województwo zachodniopomorskie)">
Drzewica (województwo zachodniopomorskie)

Drzewica – wieś w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość administracyjnie należała do województwa szczecińskiego.

</doc>
<doc id="395706" url="https://pl.wikipedia.org/wiki?curid=395706" title="Drzonowo (województwo kujawsko-pomorskie)">
Drzonowo (województwo kujawsko-pomorskie)

Drzonowo – wieś w Polsce, położona w województwie kujawsko-pomorskim, w powiecie chełmińskim, w gminie Lisewo.
W latach 1975–1998 wieś administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 145 mieszkańców. Jest jedenastą co do wielkości miejscowością gminy Lisewo.

</doc>
<doc id="395707" url="https://pl.wikipedia.org/wiki?curid=395707" title="Dubie (województwo łódzkie)">
Dubie (województwo łódzkie)

Dubie – wieś w Polsce położona w województwie łódzkim, w powiecie bełchatowskim, w gminie Szczerców.
Przez miejscowość przebiega droga wojewódzka nr 480.
Dupie (Dubie) były wsią królewską (tenutą) w powiecie sieradzkim województwa sieradzkiego w końcu XVI wieku W latach 1975–1998 miejscowość administracyjnie należała do województwa piotrkowskiego.

</doc>
<doc id="395708" url="https://pl.wikipedia.org/wiki?curid=395708" title="Dubie (województwo małopolskie)">
Dubie (województwo małopolskie)

Dubie – wieś w Polsce, położona w województwie małopolskim, w powiecie krakowskim, w gminie Krzeszowice.
W latach 1975–1998 wieś administracyjnie należała do województwa krakowskiego.
Położenie.
Wieś leży w kotlinie rzek: Szklarki, Racławki i Rudawki. Otoczona jest nieomal ze wszystkich stron zalesionymi wzgórzami o wysokości względnej przekraczającej 100 metrów: od południa Wielka Skała, od północy i wschodu Widoma nazywana też Lubartowską Górą, od zachodu Łysa Góra (419 m). Z Dubia wychodzą dolinki: Dolina Racławki i Dolina Szklarki.
Historia.
Dawne nazwy wsi: 1381 – Dup, 1394 – Dub, 1398 – Dupe, 1399 – Dube, 1403 – Dupp, Duppe, Dupye, 1412 – Dupie, Dupy, 1413 – Dupya, 1421 – Dubije, Dupije, Duppye, 1469 – Duppp, 1490 – Dyvp, 1494 – Duph, 1503 – Dupyh, 1581 – Dupl.
W średniowieczu na wzgórzu "Zamczysko" nad wsią wznosiła się murowana wieża obronna o boku 7,5 m.
Od początku wieku XIV najbliższa okolica stanowiła obszar zainteresowań gospodarczych rodu Toporów, których własność między innymi w częściach wsi Dubie i w pobliskich Pisarach poświadczona jest od schyłku XIV stulecia. W latach 1397–1409 z Dubia i Pisar pisał się chorąży krakowski Żegota herbu Topór.
Na przełomie XV i XVI w. na Rudawce w zbudowano dwa młyny: Chechło i Dupp. W 1528 r. Dubie były w posiadaniu Seweryna Bonera, później Katarzyny Tęczyńskiej-Bonerowej i jej drugiego męża Stanisława Barziego.
Nocą, 2 lutego 1929 r., temperatura powietrza spadła do -42 °C. Była to najzimniejsza noc w historii polskiej meteorologii.
Na terenie miejscowości istnieje Kopalnia Odkrywkowa Dolomitu Dubie w wąwozie Zbrza. Znajduje się też najstarsze w regionie krakowskim skały osadowe ze środkowego dewonu, które są odsłonięte na powierzchni ziemi.
W 1995 r. w Dubiu w Dolinie Racławki kręcono sceny do filmu "Dwa światy", a wiosną 2004 w kamieniołomie do filmu "Vinci".
Na wzgórzu Widoma mieści się mogiła czterech partyzantów AL z oddziału im. Bartosza Głowackiego i 28 żołnierzy radzieckich z oddziału kpt. „Iwana Iwanowicza” poległych w tutejszych lasach 23–24 sierpnia 1944 r. w boju z Niemcami. Wydarzenie upamiętnia pamiątkowy głaz znajdujący się nad potokiem.
W Dolinie Szklarki znajduje się założona w 1851 r. przez Jana Radziwońskiego pstrągarnia "Rózin" wraz z zabudowaniami w stylu szwajcarskim z drugiej połowy XIX wieku. Pstrągarnia ta, należąca do rodziny Potockich, była pierwszą w Galicji i całej monarchii austriackiej sztuczną wylęgarnią i hodowlą pstrągów. 
W Dolinie Szklarski znajduje się również pomnik przyrody – skałka dolnokarbońskiego wapienia przecięta żyłą porfiru. Na północny zachód od wsi na wzgórzu Zamczysko można zauważyć pozostałości po dawnym budowli obronnej w Dubiu.

</doc>
<doc id="395709" url="https://pl.wikipedia.org/wiki?curid=395709" title="Dudki (województwo mazowieckie)">
Dudki (województwo mazowieckie)

Dudki – wieś w Polsce położona w województwie mazowieckim, w powiecie garwolińskim, w gminie Trojanów.
Wierni Kościoła rzymskokatolickiego należą do parafii św. Bartłomieja Apostoła w Korytnicy.
W latach 1975–1998 miejscowość administracyjnie należała do województwa siedleckiego.

</doc>
<doc id="395710" url="https://pl.wikipedia.org/wiki?curid=395710" title="Dudki (województwo podlaskie)">
Dudki (województwo podlaskie)

Dudki – wieś w Polsce położona w województwie podlaskim, w powiecie monieckim, w gminie Mońki.
Wieś królewska w starostwie knyszyńskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Licząca 177 mieszkańców wieś Dudki (stan na dzień 25.03.2009 r.), jest niewielką miejscowością w powiecie monieckim na granicy gmin Mońki i Knyszyn. Wzdłuż pól mieszkańców wsi Dudki przechodzi granica gmin – mieszkańcy Dudek należą do gminy Mońki, sąsiedzi zza miedzy – Guzy – do gminy Knyszyn.
Dudki leżą w kierunku północno-zachodnim od Białegostoku (w odległości 35 km), w kierunku południowo-wschodnim od Moniek (10 km) i od Knyszyna na północny zachód (10 km). Wieś sąsiaduje z:
Wieś jest rozproszona – wielu jej mieszkańców mieszka na tzw. koloniach. Wieś stanowi sołectwo. Oddzielne sołectwo stanowi wieś Dudki Kolonia.
Wierni kościoła rzymskokatolickiego należą do parafii św. Anny w Kalinówce Kościelnej.

</doc>
<doc id="395711" url="https://pl.wikipedia.org/wiki?curid=395711" title="Duszniki (województwo łódzkie)">
Duszniki (województwo łódzkie)

Duszniki – wieś w Polsce położona w województwie łódzkim, w powiecie sieradzkim, w gminie Warta.
W latach 1975–1998 miejscowość administracyjnie należała do województwa sieradzkiego.
Transport.
Przez wieś przebiega droga krajowa:

</doc>
<doc id="395712" url="https://pl.wikipedia.org/wiki?curid=395712" title="Duszniki (województwo wielkopolskie)">
Duszniki (województwo wielkopolskie)

Duszniki – wieś w zachodniej Polsce położona w województwie wielkopolskim, w powiecie szamotulskim, w gminie Duszniki. Wieś jest siedzibą gminy Duszniki.
Wieś duchowna, własność biskupstwa poznańskiego, pod koniec XVI wieku leżała w powiecie poznańskim województwa poznańskiego. 
W Dusznikach urodził się Piotr Lisek, medalista mistrzostw świata, halowych mistrzostw świata oraz dwukrotny halowych mistrzostw Europy.
Historia i zabytki.
Pierwsza informacja o istnieniu osady pochodzi z 1417. Należała do dóbr stołowych biskupów poznańskich.
Wieś duchowna biskupa poznańskiego, położona była w 1580 roku w powiecie poznańskim województwa poznańskiego.
Leon Plater w XIX-wiecznej książce pod tytułem "Opisanie historyczno-statystyczne Wielkiego Księztwa Poznańskiego" (wyd. 1846) zalicza Duszniki do ówczesnego powiatu bukowskiego, który dzielił się na cztery okręgi (bukowski, grodziski, lutomyślski oraz lwowkowski). Duszniki należały do okręgu bukowskiego i były siedzibą majętności, której właścicielem był rząd pruski w Berlinie. Do majątku Duszniki należały: Dobieżyn, Wielka Wieś, Pawłowko oraz Zegowo.
W latach 1975–1998 miejscowość administracyjnie należała do województwa poznańskiego.
Do najważniejszych zabytków i osobliwości należą:

</doc>
<doc id="395713" url="https://pl.wikipedia.org/wiki?curid=395713" title="Dworek (województwo dolnośląskie)">
Dworek (województwo dolnośląskie)

Dworek (niem. "Höfel") – wieś sołecka w Polsce położona w województwie dolnośląskim, w powiecie lwóweckim, w gminie Lwówek Śląski.
Położenie.
Dworek położony jest w południowo-zachodniej części mikroregionu Wzniesień Płakowickich, w mezoregionie Pogórza Kaczawskiego na Pogórzu Zachodniosudeckim. Sołectwo Dworek graniczy od zachodu z Lwówkiem Śląskim, od północy z Bielanką, od wschodu z Pieszkowem, od południowego wschodu z Sobotą a od południowego zachodu z Dębowym Gajem. Dworek położony jest częściowo na terenie Parku Krajobrazowego Doliny Bobru. 
Historia.
Rozwój wsi związany był z położonymi na wschód od niej sztolniami złota. Pierwsza pisemna wzmianka o Dworku pochodzi z roku 1326, gdy jej właściciel Albrecht Bogaty ożenił się z panią Berlingen. Po jego śmierci pani Berlingen powtórnie wyszła za mąż za Henryka von Bach, lecz jego również przeżyła. Jej córki poszły do klasztoru magdalenek w Nowogrodźcu a jako wiano dostały mający dwa folwarki Dworek (1334). W roku 1405 przeorysza klasztoru w Nowogrodźcu Anna von Berschdorf sprzedała wieś razem z udziałami w sztolniach radzie miejskiej Lwówka Śląskiego. 
Dworek został spalony przez Husytów. W czasie Wojny trzydziestoletniej został zniszczony tak doszczętnie, że w roku 1642 miał tylko dwóch mieszkańców - Georga Grüttnera i Caspara Ueberschara. W 1654 roku całe plony zostały zniszczone przez grad. W latach 1590-1604 działali w Dworku Szwenkfeldyści. 
Demografia.
W roku 1642 miał zaledwie 2 stałych mieszkańców. Według Narodowego Spisu Powszechnego (III 2011 r.) liczył 100 mieszkańców.
Liczba ludności w latach 1642–2011.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Dwunastu Apostołów.
Do drugiej wojny światowej w ogrodzie miejscowego dziedzica Hermanna Vogta znajdowało się 20 rzeźbionych w drewnie Uli figuralnych zwanych dwunastoma apostołami. Pierwsze ule mogły powstać już w XIV w.. Figury przedstawiały postacie biblijne (Mojżesz, Aaron, Piotr, Paweł, Szymon z dzieciątkiem Jezus), duchownych (Biskup, Opat, Mnich i Przeorysza), słynnego miejscowego pszczelarza z XVIII w. Gottfrieda Ueberschära i na jego zlecenie wykonane postacie wartowników z halabardami oraz Polaka z ogromną butelką wódki. Pasieka przetrwała kolejne wojny a została rozproszona i częściowo zniszczona w czasie II wojny światowej i po jej zakończeniu. Zachowane ule trafiły do zbiorów kilku muzeów. W 2012 r. odtworzono 4 ule. 
Pomniki przyrody.
Na wschód od wsi rośnie Dąb szypułkowy "Łowczy" "Quercus robur" o obwodzie 440 cm.

</doc>
<doc id="395714" url="https://pl.wikipedia.org/wiki?curid=395714" title="Dworki (województwo dolnośląskie)">
Dworki (województwo dolnośląskie)

Dworki (niem. "Vierhoff" 1743 r., "Vierhöfe" 1765 r.) – wieś w Polsce, położona w województwie dolnośląskim, w powiecie kłodzkim, w gminie Nowa Ruda.
Położenie.
Dworki leżą w Sudetach Środkowych, na granicy Gór Suchych i Wzgórz Włodzickich, w górnej części rowu Włodzicy, na wysokości 600-650 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Dworki powstały w pierwszej połowie XVIII wieku, początkowo była to mała kolonia, w roku 1765 mieszkał tu kmieć i było 59 gospodarstw. W 1787 roku głównym zajęciem mieszkańców było tkactwo, w miejscowości istniało 31 warsztatów tkackich. Na początku XIX wieku wieś stała się własnością hrabiego von Magnisa. W roku 1825 było tutaj 66 budynków, a w roku 1840 aż 114, tak duży rozwój Dworki zawdzięczały tkactwu. W tym czasie w miejscowości było ponad 200 warsztatów wytwarzających tkaniny bawełniane i lniane. W drugiej połowie XIX wieku tkactwo chałupnicze upadło i rozwój wsi wyraźnie zwolnił pomimo tego, że Dworki nabrały znaczenia turystycznego. Miejscowość znalazła się na trasie turystycznej prowadzącej na Włodzicką Górę, a w górnej części wsi powstała popularna gospoda. Po 1945 roku wieś częściowo wyludniła się. W 1978 roku było tu 30 gospodarstw rolnych, w 1988 roku ich liczba zmalała do 17.
Zabytki.
W Dworkach są następujące obiekty zabytkowe:

</doc>
<doc id="395715" url="https://pl.wikipedia.org/wiki?curid=395715" title="Dworki (województwo warmińsko-mazurskie)">
Dworki (województwo warmińsko-mazurskie)

Dworki (niem. "Drei Höfe, Dreihöfe") – osada w Polsce położona w województwie warmińsko-mazurskim, w powiecie elbląskim, w gminie Gronowo Elbląskie. W latach 1975–1998 miejscowość administracyjnie należała do województwa elbląskiego.
Miejscowość administracyjnie podlega pod sołectwo Oleśno.
Położenie.
Dworki położone są na Żuławach Elbląskich, około 17 km od Elbląga.
Turystyka.
Trasy piesze.
Przez Dworki przebiega pieszy szlak turystyczny:
Trasy rowerowe.
Przez Dworki przebiega szlak rowerowy:
Społeczeństwo.
Mieszkańcy wsi działają w "Stowarzyszeniu Mieszkańców Wsi "Oleśno – wieś z pomysłem"", które rewitalizuje sołectwo Oleśno oraz podejmuje inicjatywy kulturalne na terenie obu wsi.

</doc>
<doc id="395716" url="https://pl.wikipedia.org/wiki?curid=395716" title="Dworzyska (województwo lubelskie)">
Dworzyska (województwo lubelskie)

Dworzyska – wieś w Polsce, położona w województwie lubelskim, w powiecie krasnostawskim, w gminie Izbica.
W latach 1975–1998 wieś administracyjnie należała do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła mieszkańców.

</doc>
<doc id="395717" url="https://pl.wikipedia.org/wiki?curid=395717" title="Dworzyska (województwo wielkopolskie)">
Dworzyska (województwo wielkopolskie)

Dworzyska – osada w Polsce, położona w województwie wielkopolskim, w powiecie poznańskim, w gminie Kórnik.
W latach 1975–1998 miejscowość administracyjnie należała do województwa poznańskiego. 
Wieś stanowiła fragment dóbr kórnickich należących do Działyńskich. W 1926 była własnością Fundacji Zakłady Kórnickie (100 ha). Znajduje się tu zabytkowy dwór z pierwszej połowy XIX wieku, wyremontowany w 1954 (nr rej.: 841/A z 16.02.1970). Otacza go park krajobrazowy z drugiej połowy XIX wieku. Obiekt parterowy nakryty dachem naczółkowym z płytkim ryzalitem na osi. 
We wsi działa Stacja Zasobów Genetycznych Drobiu Wodnego należąca do Zakładu Doświadczalnego Kołuda Wielka, Państwowego Instytutu Badawczego - Instytutu Zootechniki.

</doc>
<doc id="395718" url="https://pl.wikipedia.org/wiki?curid=395718" title="Dwórzno (województwo mazowieckie)">
Dwórzno (województwo mazowieckie)

Dwórzno – wieś w Polsce położona w województwie mazowieckim, w powiecie żyrardowskim, w gminie Mszczonów.
Wieś szlachecka Dwórzno położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa skierniewickiego.
Winnica Dwórzno.
W miejscowości działa winnica Dwórzno o powierzchni 6 ha, założona w 2012 roku (komercyjnie działa od 2015 roku). Produkuje ok. 50 tys. butelek wina rocznie. Od 2018 roku w winnicy odbywają się imprezy plenerowe, m.in. coroczne święto wina.

</doc>
<doc id="395719" url="https://pl.wikipedia.org/wiki?curid=395719" title="Dwórzno (województwo warmińsko-mazurskie)">
Dwórzno (województwo warmińsko-mazurskie)

Dwórzno (niem. "Hoofe") – wieś w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
Wieś wymieniana w dokumentach z 1414 r., przy okazji spisywania strat wojennych (wojna polsko-krzyżacka). Straty w Dwórznie oszacowano na 3000 grzywien, co wskazuje że wieś była całkowicie zniszczona. W tym czasie Dwórzno było wsią czynszową i obejmowało obszar 60 włók. Szkoła powstała w XVIII w. W 1935 r. dwóch nauczycieli nauczało 111 dzieci. W 1939 r. w Dwórznie było 519 mieszkańców. Szkołę ponownie, po wojnie, uruchomiono w 1946 r. Pierwszą kierowniczką i organizatorką szłoły była Gertruda Wojniusz.
W latach 1954–1957 Dwórzno było siedzibą gromady i Gromadzkiej Rady Narodowej.
W 1983 we wsi było 66 domów i 346 mieszkańców. W tym czasie były tu 72 indywidualne gospodarstwa rolne, gospodarujace na łącznym areale 687 ha. Hodowano 501 sztuk bydła (w tym 261 krów), 486 sztuk trzody chlewnej, 72 konie i 14 owiec. W tym czasie we wsi funkcjonowała szkoła podstawowa (filianla), punkt biblioteczny, sala kinowa na 60 miejsc oraz boisko sportowe.

</doc>
<doc id="395720" url="https://pl.wikipedia.org/wiki?curid=395720" title="Dybów (województwo łódzkie)">
Dybów (województwo łódzkie)

Dybów – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość administracyjnie należała do województwa sieradzkiego.

</doc>
<doc id="395722" url="https://pl.wikipedia.org/wiki?curid=395722" title="Dybów (województwo mazowieckie)">
Dybów (województwo mazowieckie)

Dybów – wieś w Polsce położona w województwie mazowieckim, w powiecie sokołowskim, w gminie Kosów Lacki.
W latach 1975–1998 miejscowość administracyjnie należała do województwa siedleckiego. Na jej terenie znajduje się zabytkowa kapliczka z końca XIX w. Niedaleko leży obecnie nieużywana linia kolejowa, którą podczas II Wojny Światowej transportowani byli jeńcy do byłego obozu zagłady w Treblince. W okolicach można spotkać wiele mniejszych i większych żwirowni, stawów rybnych, a całość uzupełniają malownicze krajobrazy i rosnące prawie dookoła lasy liściaste, iglaste i mieszane.
Obok miejscowości przepływa rzeczka Buczynka, dopływ Bugu.
Wierni wyznania Rzymsko-katolickiego zamieszkali w miejscowości należą do Parafii św. Wojciecha w Skibniewie-Podawcach.
Wieś Dybów (dawniej Dybowo) była początkowo własnością rodziny o przydomku Dysz (Dyss). Nie wiadomo skąd przybyli pierwsi właściciele Dybowa, ani jakiego herbu używali. Boniecki w swym herbarzu zaznacza, że pochodzenie Dyszów jest nieznane. Nazwę Dybów spotykamy wcześniej w kilku miejscach w Polsce. 
W 1466 r. król Kazimierz Jagiellończyk potwierdził braciom Mikołajowi i Maciejowi Dyszom posiadanie po przodkach wsi Dybowo oraz Wrotnowo. Dokument został wpisany do ksiąg ziemskich drohickich w 1543 r. Jednocześnie dołączono do akt genealogię Dybowskich – potomków Mikołaja i Macieja. Według niej Mikołaj Dysz miał dwóch synów: Stanisława i Bernarda. Synami Stanisława byli Jakub, Andrzej i Paweł, żyjący w 1543 r. Natomiast Bernard miał synów: Macieja, Jana i Mikołaja. Maciej Dysz - brat Mikołaja miał pięciu synów: Andrzeja, Piotra, Wojciecha, Mikołaja i Jana. Z nich Andrzej miał również pięciu synów: Stanisława, Andrzeja, Bartłomieja, Pawła i Jerzego. Piotr syn Macieja miał tylko jednego potomka – Pawła. Jego córkami były Dorota, Katarzyna i Małgorzata, które również stały się stroną w sporze o Dybów w 1543 r. Maciej Dysz występował w aktach sądowych już w 1447 r. W następnym roku Piotr zwany „Piecha” z Wrotnowa zapisał swoim bratankom: Maciejowi Dyszowi, Janowi, Piotrowi i Mikołajowi swoje dziedzictwo, które uzyskał od Michała Ugosckiego, zastrzegając sobie dożywocie na tych dobrach. Bracia ci zostali nazwani Skibniewskimi. Może więc posiadali również część Skibniewa. Zapiska te informuje nas zatem, że Mikołaj i Maciej Dyszowie mieli jeszcze dwóch braci, nie wymienionych we wspomnianej genealogii. Jan razem z Maciejem Dyszem kupili w 1454 r. od Wojciecha Kostki ze Skibniewa dziedzictwo w Dybowie przy brzegu rzeczki Sterdyni za 43 kopy groszy. W 1458 r. starosta nałożył wadium pomiędzy Dyszów i Kurczów (ze Skibniewa). W 1464 r. Stanisław Dysz kupił od Piotra Klukowskiego wójtostwo w Klukowie. W tym samym roku wystąpił w sądzie razem z bratem Maciejem. W 1469 r. Stanisław Dysz był namiestnikiem (viceregentem) starosty drohickiego Piotra Strumiłły. Przydomek „Dysz”, w kolejnych pokoleniach, nosili wyłącznie potomkowie Stanisława syna Mikołaja Dysz.

</doc>
<doc id="395723" url="https://pl.wikipedia.org/wiki?curid=395723" title="Sanktuarium Miłosierdzia Bożego w Płocku">
Sanktuarium Miłosierdzia Bożego w Płocku

Sanktuarium Miłosierdzia Bożego w Płocku – sanktuarium rzymskokatolickie, zwane też "Betlejem Miłosierdzia Bożego". Zlokalizowane w dzielnicy Stare Miasto.
Opis.
Miejsce objawień Jezusa Miłosiernego jakie miała otrzymać św. Siostra Faustyna Kowalska ze Zgromadzenia Sióstr Matki Bożej Miłosierdzia. Tu 22 lutego 1931 roku s. Faustyna miała wizję Jezusa, który kazał jej namalować obraz Miłosierdzia Bożego i zażądał ustanowienia święta Miłosierdzia Bożego, którego przesłanie - orędzie mesjańskiego Chrystusa - z Płocka przez Wilno i Łagiewniki zostało przekazane całemu światu. Mylnie uważa się, że słowa Chrystusa zanotowane przez św. Faustynę "Pragnę, aby ten obraz czczono w kaplicy waszej i na całym świecie" dotyczą kaplicy z Krakowa-Łagiewnik. Chodzi właśnie o kaplicę przy Starym Rynku w Płocku.
W czerwcu 1950 roku, decyzją Prezydium Wojewódzkiej Rady Narodowej w Warszawie, zlikwidowano dom zakonny. Siostry przeniesiono do domu filialnego w Białej pod Płockiem, a budynki przejęło państwo. Siostry wróciły tutaj po 40 latach, w czerwcu 1990 roku. W związku ze wzrastającą liczbą pielgrzymów biskup płocki Stanisław Wielgus w dniu kanonizacji siostry Faustyny 30 kwietnia 2000 roku podniósł kaplicę do godności sanktuarium.
Od 2009 roku w sanktuarium znajduje się tzw. "okno życia". Poświęcił je 25 marca biskup płocki Piotr Libera. W 2009 roku rozpoczęła się też rozbudowa obiektu. W planach jest m.in. powstanie nowej, obszernej świątyni.

</doc>
<doc id="395724" url="https://pl.wikipedia.org/wiki?curid=395724" title="Dylewo (powiat rypiński)">
Dylewo (powiat rypiński)

Dylewo – wieś w Polsce położona w województwie kujawsko-pomorskim, w powiecie rypińskim, w gminie Rypin.
Podział administracyjny.
W latach 1975–1998 miejscowość administracyjnie należała do województwa włocławskiego. Od północy sąsiaduje bezpośrednio z Rypinem (siedzibą powiatu).
Demografia.
Według Narodowego Spisu Powszechnego (III 2011 r.) liczyła 195 mieszkańców. Jest siedemnastą co do wielkości miejscowością gminy Rypin.

</doc>
<doc id="395725" url="https://pl.wikipedia.org/wiki?curid=395725" title="Dylewo (województwo warmińsko-mazurskie)">
Dylewo (województwo warmińsko-mazurskie)

Dylewo – osada w Polsce położona w województwie warmińsko-mazurskim, w powiecie ostródzkim, w gminie Grunwald. W latach 1975–1998 miejscowość administracyjnie należała do województwa olsztyńskiego.
W okoliczny lasach znajdują się dwa rezerwaty przyrody, przez które prowadzi niebieski szlak turystyczny, nazywa Europejski długodystansowy szlak pieszy E11:
Historia.
W dokumentach z 1328 r. wymieniana jest jako Sykerinem, gdy Günter von Schwarzburgm, komtur z Dziedzgonia, nadał Stefanowi Klecowi 44 włóki na prawie chełmińskim z 16 latami wolnizny. W czasach krzyżackich wieś pojawia się w dokumentach ponownie w roku 1341, podlegała pod komturię w Olsztynku, były to dobra krzyżackie. Wieś wzmiankowana w 1349 r. z właścicielami: Eberhardem i Nickielem von Diel. W 1394 r. Dytrych z Dylewa prosił Konrada von Jungingena o odnowienia przywilejów na Dylweo. Ten sam Dytrych w latach 1399-1401 odbył pielgrzymkę do Rzymu. W 1410 r. Jan i Günter z Dylewa, jako członkowie Towarzystwa Jaszczurczego byli zamieszani w rozruchy przeciw Zakonowi. W czasie wojny polsko-krzyżackiej, w 1410 r. uległa zniszczeniu. Na początku XIV w wieś i okoliczne dobra należały do "Güntera z Dylewa" (był zięciem Mikołaja z Ryńska - przywódcy Towarzystwa Jaszczurczego), działacza opozycji antykrzyżackiej, członka Towarzystwa Jaszczurczego. Jana ścięto w 1411 r. a Günter stanął przed ława rycerska i musiał ponownie składać przysięgę na wierność Zakonowi. W 1433 r. Jan Bażyński (przywódca Związku Pruskiego) sprzedał Jorgemu z Dylewa 20 włók oraz młyn. Ten sam Jorge kupił w 1447 r. 40 włók od Güntera z Dylewa. W 1540 r. Dylewo należało do Hansa Birckhana i Niklasa Kokolla. Oprócz nich w Dylewie było 10. chłopów i 6. zagrodników.
W czasie wojny szwedzkiej, w wyniku zniszczeń, wielu chłopów porzuciło ziemię. W 1645 r. starosta dziedziczny z Dąbrówna zakupił od trzech junkrów z Dylewa 25,5 włoki ziemi. W 1657 r. wieś został ponownie zniszczona przez Tatarów.. Zniszczeniu uległ także kościół. W latach 1662-1670 większość ziemi w Dylewie należała do Albrechta Fincka.
Od 1721 roku kościół w Dylewie był filią parafii w Marwałdzie. W 1820 r. wieś i folwark, w których było 47 domów, zamieszkiwało łącznie 330 osób. W 1842 r. kościół został wyremontowany i przebudowany. W tym czasie do szkoły w Dylewie uczęszczały dzieci także z Durąga, Gląd, Pancerzyna, Rynu i Swonowa. W 1861 r. majątek rycerski Dylewo obejmował 5616 mórg ziemi i mieszkało tu 310 osób. W 1880 we wsi mieszkało 465 ludzi. Jeszcze w 1890 r. odprawiane były nabożeństwa w języku polskim. 
Rodzina von Rose w II połowie XIX wieku założyła w Dylewie obok swojej posiadłości jeden z najpiękniejszych parków w Prusach Wschodnich, którego projektantem był Johann Larass. Park oraz pałac ozdobiony był dziełami sztuki (ok. 40) Adolfo Wildta, jednego z rzeźbiarzy włoskich epoki modernizmu. Część z nich została zniszczona przez żołnierzy Armii Czerwonej, pozostałe zostały zniszczone i rozkradzione w okresie PRL i III RP. Ostatnia ważąca tonę rzeźba została ukradziona w 2001 roku, a sprawców tego czynu nigdy nie wykryto.
W 1939 r. we wsi mieszkały 693 osoby.
Zabytki.
Do wojewódzkiego rejestru zabytków wpisane są obiekty:

</doc>
<doc id="395726" url="https://pl.wikipedia.org/wiki?curid=395726" title="Dylew (województwo łódzkie)">
Dylew (województwo łódzkie)

Dylew – wieś w Polsce położona w województwie łódzkim, w powiecie łódzkim wschodnim, w gminie Tuszyn.
W latach 1975–1998 miejscowość administracyjnie należała do województwa piotrkowskiego.
Według danych z 2011 roku liczba mieszkańców we wsi wynosiła 89 osób. 
Zobacz też: Dylew, Dylewo

</doc>
<doc id="395727" url="https://pl.wikipedia.org/wiki?curid=395727" title="Złotogłowowe">
Złotogłowowe

Złotogłowowe, asfodelowe ("Asphodeloideae" Juss.) – podrodzina złotogłowowatych ("Asphodelaceae") w systemie APG IV z 2016, w starszych systemach zwykle w randze rodziny roślin jednoliściennych. Należą tu przeważnie rośliny rozetowe o spichrzowych (gruboszowatych) liściach i mięsistych korzeniach lub kłączach. Cechą charakterystyczną jest występowanie antrachinonów gromadzących się w komórkach aloinowych wiązek naczyniowych liści oraz obecność mięsistych osnówek. Należy tu 19 rodzajów z ok. 800–940 gatunkami. Występują w rejonie Morza Śródziemnego, w Afryce, Azji zachodniej i środkowej oraz w Australii. 
Systematyka.
Jedna z trzech podrodzin w obrębie rodziny złotogłowowatych ("Asphodelaceae") w rzędzie szparagowców "Asparagales" w obrębie jednoliściennych. System APG IV zmienił w stosunku do systemu APG III (2009) nazwę rodziny z żółtakowatych ("Xanthorrhoeaceae") na złotogłowowate ("Asphodelaceae"), bez zmian w klasyfikacji.
Złotogłowowate stanowiły wraz z rodziną "Xanthorrhoeaceae" grupę siostrzaną dla liliowcowatych "Hemerocallidaceae" w obrębie kladu (określanego rangą rzędu) szparagowców "Asparagales". Rozdzielane były tradycyjnie na dwie podrodziny – "Asphodelioideae" i "Aloideae" (syn. aloesowate "Aloaceae" Batsch), przy czym pierwsza z nich okazała się mieć charakter parafiletyczny (dlatego nie wyróżnia się już współcześnie aloesowatych jako odrębnej rodziny). Badania molekularne wykazały, że dotychczas przyjmowany podział na rodzaje w obrębie podrodziny "Alooideae" miał charakter sztuczny – nie odzwierciedlał rzeczywistego powiązania filogenetycznego między tymi roślinami. 

</doc>
<doc id="395728" url="https://pl.wikipedia.org/wiki?curid=395728" title="Dylew (województwo mazowieckie)">
Dylew (województwo mazowieckie)

Dylew – wieś w Polsce położona w województwie mazowieckim, w powiecie grójeckim, w gminie Mogielnica. Leży nad Dylówką.
W latach 1975–1998 miejscowość administracyjnie należała do województwa radomskiego.
Zabytki.
Obiektem, który warto obejrzeć w Dylewie, jest dwór wzniesiony w dwudziestoleciu międzywojennym dla rodziny Jackowskich (w 1930 r. należał do Jerzego Jackowskiego). Skomponowany w duchu tzw. "stylu dworkowego" o cechach baroku i klasycyzmu, dziś rzadko spotykanym. Zamierzony jako budynek na planie wydłużonego prostokąta, dziewięcioosiowy, z ośmiobocznymi alkierzami na narożach oraz z czterokolumnowym portykiem toskańskim zwieńczonym barokowym frontem, nakryty łamanym dachem. Wzniesiono pierwotnie tylko część sześcioosiową z portykiem i z jednym alkierzem, pozostała część miała tylko fundamenty. Częściowo murowany z cegły, częściowo drewniany o konstrukcji słupowej, otynkowany. Parterowy, podpiwniczony, z mieszkalnym poddaszem i z piętrową częścią poprzedzoną przez portyk. W elewacji ogrodowej trójboczny występ, na którym taras przed wystawką zwieńczoną barokowym szczytem (analogiczny występ i wystawka przewidziane w części zamierzonej). Układ wnętrza dwutraktowy z prostokątną sienią za portykiem mieszczącą klatkę schodową z galeryjką. Dach łamany, nad alkierzem szpiczasty, kryty dachówką. Dwór otacza dobrze zachowany park dworski (pozostałość parku krajobrazowego). W roku 1989 obiekt nabył pianista Marek Drewnowski, który pojął restaurację zdewastowanej, istniejącej części i budowę zamierzonej. Z jego inicjatywy, w latach 1991-1994, organizowano (najczęściej w niedzielę drugiej dekady sierpnia, w ramach programu międzynarodowego) Festiwal Muzyczny im. Józefa Hoffmana, w tym happeningi muzyczno-wokalne. Artyści wykonywali swój repertuar na tarasie dworku, rzadziej w budynku.

</doc>
<doc id="395729" url="https://pl.wikipedia.org/wiki?curid=395729" title="Dziadkowice (województwo łódzkie)">
Dziadkowice (województwo łódzkie)

Dziadkowice – wieś w Polsce położona w województwie łódzkim, w powiecie zduńskowolskim, w gminie Szadek. W latach 1975–1998 miejscowość administracyjnie należała do województwa sieradzkiego. 
Miejscowość położona jest na Wysoczyźnie Łaskiej.
Wieś szlachecka, występuje w źródłach pisanych z 1386. W Dziadkowicach znajdował się folwark, który często zmieniał właścicieli. W XX w., tylko do 1939, jego właścicielami była rodzina Hałaczkiewiczów, W. Makarczyk, i St. Lipkowski. We wsi ocalał maleńki dwór murowany z typowym gankiem wspartym na dwóch kolumnach, zakończony trójkątnym zwieńczeniem.

</doc>
<doc id="395730" url="https://pl.wikipedia.org/wiki?curid=395730" title="Dziadkowice (województwo podlaskie)">
Dziadkowice (województwo podlaskie)

Dziadkowice – wieś w Polsce położona w województwie podlaskim, w powiecie siemiatyckim, w gminie Dziadkowice.
Siedziba gminy Dziadkowice.
Miejscowość jest siedzibą rzymskokatolickiej Parafii Trójcy Przenajświętszej w dekanacie siemiatyckim. Prawosławni mieszkańcy wsi należą do parafii Opieki Matki Bożej w Czarnej Cerkiewnej.
W latach 1975–1998 miejscowość administracyjnie należała do województwa białostockiego.
Historia.
Pierwotna nazwa Dzathkowycze, później Dziadkowicze. W 1431 r. bracia Piotr na Dziadkowicach oraz Szczepan z Ocic (synowie wójta drohickiego Stanisława Dziadka) ufundowali tu kościół pw. Trójcy Przenajświętszej, śś. Anny, Jakuba i Floriana. Kościół został powierzony Jakubowi, synowi Mikołaja z Chodowa w ziemi łęczyckiej, skąd pochodził też drugi z fundatorów. Jeszcze w 1452 r. świątynia ta była określana jako kaplica, skoro w źródłach występował jej kapelan, Jan. Pierwszy znany pleban - Marcin, występował w latach 1472-76, a jego następca - Jakub był poświadczony w latach 1484-86178. Kolatorami kościoła w XV w. była rodzina Dziadkowskich, o których ze względu na brak źródeł posiadamy jedynie fragmentaryczne informacje z XV w. W 1449 r. występował Szczepan z Dziadkowic, sędzia ziemski mielnicki, w 1452 r. Stanisław z Dziadkowic, w latach 1469-80 Klemens, a w 1495 r. Maciej, Jan Benedykt i Szczęsny Dziadkowscy. W 1526 roku odnowiono erekcję parafii i zmiana wezwania kościoła. W 1657 roku spalona przez wojska moskiewskie Iwana Chowańskiego. W 1737 roku wieś należała do Stanisława Wąsowskiego, miecznika mielnickiego. Potem do Łuniewskich, Mikułowskich, Uszyńskich.
Demografia.
Według Powszechnego Spisu Ludności z 1921 roku wieś zamieszkiwało 107 osób, wśród których 67 było wyznania rzymskokatolickiego, 36 prawosławnego a 4 mojżeszowego. Jednocześnie 75 mieszkańców zadeklarowało polską przynależność narodową a 32 białoruską. Było tu 22 budynki mieszkalne.

</doc>
<doc id="395731" url="https://pl.wikipedia.org/wiki?curid=395731" title="Dziadkowo (wieś w województwie dolnośląskim)">
Dziadkowo (wieś w województwie dolnośląskim)

Dziadkowo – wieś w Polsce położona w województwie dolnośląskim, w powiecie milickim, w gminie Cieszków.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="395732" url="https://pl.wikipedia.org/wiki?curid=395732" title="Dziadkowo (województwo wielkopolskie)">
Dziadkowo (województwo wielkopolskie)

Dziadkowo – wieś w Polsce, położona w województwie wielkopolskim, w powiecie gnieźnieńskim, w gminie Mieleszyn.
W latach 1975–1998 miejscowość administracyjnie należała do województwa poznańskiego.

</doc>
<doc id="395733" url="https://pl.wikipedia.org/wiki?curid=395733" title="Działoszyn (województwo dolnośląskie)">
Działoszyn (województwo dolnośląskie)

Działoszyn (niem. "Königshain") – wieś w Polsce położona w województwie dolnośląskim, w powiecie zgorzeleckim, w gminie Bogatynia.
Położenie.
Działoszyn to duża wieś łańcuchowa o długości około 2,3 km, leżąca na Pogórzu Izerskim, w kotlinowatym obniżeniu Wyniosłości Działoszyńskiej, u południowego wylotu Obniżenia Żytawsko-Zgorzeleckiego, na wysokości około 290–350 m n.p.m.
Podział administracyjny.
W latach 1945–1954 siedziba gminy Działoszyn. W latach 1975–1998 miejscowość administracyjnie należała do województwa jeleniogórskiego.
Demografia.
Według Narodowego Spisu Powszechnego (III 2011 r.) liczył 597 mieszkańców. Jest czwartą co do wielkości miejscowością gminy Bogatynia.
Nazwa.
Bezpośrednio po II wojnie światowej miejscowość nosiła nazwę "Królewszczyzna".
Zabytki.
Do wojewódzkiego rejestru zabytków wpisane są:

</doc>
<doc id="395736" url="https://pl.wikipedia.org/wiki?curid=395736" title="Działyń (województwo kujawsko-pomorskie)">
Działyń (województwo kujawsko-pomorskie)

Działyń – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Zbójno. Wieś "Działyń" położona jest w północno-zachodniej części historyczno-geograficznego regionu Ziemi. Dobrzyńskiej, w międzyrzeczu Wisły, Drwęcy i Skrwy.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 778 mieszkańców. Jest drugą co do wielkości miejscowością gminy Zbójno. We wsi znajduje się szkoła podstawowa, biblioteka, koło gospodyń wiejskich oraz wiele instytucji i obiektów rekreacyjnych.
Historia.
Król Władysław II Jagiełło nadał Działyń i okoliczne ziemie za zasługi na polach Grunwaldu Piotrowi protoplaście Rodu Działyńskich Piotr z Działynia herbu Ogończyk. W XVI w. ród Działyńskich zaczął przenikać z Kujaw do Prus Królewskich. Związki z dworem królewskim pozwoliły na szybkie osiągnięcie godności senatorskich przez pruską linię rodziny. W 1601 r. Mikołaj Działyński (1540–1604) wojewoda chełmiński, starosta bratiański ufundował w Działyniu Kościół. Znanym dziedzicem Działynia był generał-major Ignacy Działyński, żarliwy patriota i poseł na sejm czteroletni. Ten urodzony w 1754 r. obrońca aktu Konstytucji 3 Maja dowodził pułkiem piechoty Wojsk Koronnych, który podczas insurekcji w Warszawie przyczynił się do zwycięstwa. Ostatnim właścicielem gniazda rodzinnego został Stanisław Działyński, który w 1789 r. sprzedał majątek Michałowi Łukowskiemu. Od Łukowskich majątek przejęli w 1830 r. Jeżewscy, a od nich w 1842 r. Juliusz Dziewanowski. Następnie drogą koligacji rodzinnych majątek przeszedł w ręce Ciechomskich.
W latach 50. XIX w. rodzina Dziewanowskich gościła Oskara Kolberga zbierającego materiały na temat Ziemi Dobrzyńskiej.
Obiekty zabytków.
We wsi znajduje się barokowy kościół św. Trójcy, ukończony w 1609 roku. Kościół wpisany jest do rejestru zabytków NID pod nr rej. A/708 z 19.09.1985.
Pierwszą świątynią jaka istniała w Działyniu była świątynia drewniana. Służyła ona parafianom do połowy XVI wieku, po czym nieremontowana uległa zniszczeniu. Kościół pw. Trójcy Świętej w Działyniu został wybudowany w latach 1582–1609 staraniem ówczesnego właściciela wsi Michała Działyńskiego na miejscu starszego, drewnianego kościoła. Jednocześnie zadbał o wybudowanie rodowej krypty grobowej dziś już mocno zaniedbanej. Również 3 płyty nagrobne Juliusza i Wiktorii, Włodzimierza oraz Dominika Dziewanowskich na północnej ścianie świątyni są podniszczone. Na cmentarzu parafialnym przy drodze do Rembiochy, uchował się rodzinny grobowiec ostatnich właścicieli – Chacińskich. W 1641 r., z inicjatywy ówczesnego biskupa chełmińskiego, Kaspra Działyńskiego, dokonano przebudowy kościoła. W 1897 r. nastąpiła powtórna konsekracja kościoła po jego gruntownym odnowieniu. Jest to jednonawowy kościół z wydzielonym prezbiterium zamkniętym półkoliście oraz kaplicą Matki Boskiej, dawniej grobową Działyńskich, przy pierwszym od wschodu przęśle nawy głównej. W fasadzie zachodniej świątyni dominują dwie wieże zwieńczone ośmiobocznymi latarniami i hełmami. Na wieży południowej znajduje się zegar z ok. 1600 r., z cyframi minuskułowymi o charakterze gotyckim. Nad portalem głównym umieszczony jest kamienny kartusz z herbem Ogończyk Działyński przeniesiony tutaj w XIX w. z rozebranego pałacu. Poza tym w fasadę wmurowane są dwie tablice inskrypcyjne, prawdopodobnie pochodzące z czasów przebudowy w 1641 r.
Wyposażenie wnętrza pochodzi głównie z okresu budowy kościoła. Późnorenesansowy ołtarz główny z 1601 r. z barokowym krucyfiksem z przełomu XVII i XVIII w. i rzeźbami św. Piotra i św. Pawła. Ołtarze boczne z początku XVIII w., późnobarokowe, jeden z rzeźbami św. Jakuba Starszego i św. Rocha i obrazami św. Hieronima i św. Antoniego, drugi z rzeźbami św. Antoniego i św. Kazimierza oraz obrazami św. Stanisława biskupa i św. Stanisława Kostki. W kaplicy ołtarz późnobarokowy z tego samego czasu, z obrazem Matki Boskiej Częstochowskiej. Ambona renesansowa z 1601 r. z rzeźbami Chrystusa Błogosławiącego oraz czterech ewangelistów. Renesansowa chrzcielnica z tego samego czasu została przekształcona z dawnego tabernakulum ołtarza głównego. Na chórze muzycznym prospekt organowy z XVIII w. W 1897 roku konsekrowano go po gruntownym odnowieniu. Kościół p.w. Św. Trójcy jest on murowany z cegły, pierwotnie nietynkowany.

</doc>
<doc id="395737" url="https://pl.wikipedia.org/wiki?curid=395737" title="Działyń (województwo lubelskie)">
Działyń (województwo lubelskie)

Działyń – wieś w Polsce położona w województwie lubelskim, w powiecie parczewskim, w gminie Siemień.
Wieś leży przy drodze wojewódzkiej nr 815.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Siemień.

</doc>
<doc id="395738" url="https://pl.wikipedia.org/wiki?curid=395738" title="Działyń (województwo mazowieckie)">
Działyń (województwo mazowieckie)

Działyń – wieś w Polsce położona w województwie mazowieckim, w powiecie ostrołęckim, w gminie Olszewo-Borki.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Narodzenia Najświętszej Maryi Panny w Nowej Wsi.

</doc>
<doc id="395739" url="https://pl.wikipedia.org/wiki?curid=395739" title="Działyń (województwo wielkopolskie)">
Działyń (województwo wielkopolskie)

Działyń – wieś w Polsce położona w województwie wielkopolskim, w powiecie gnieźnieńskim, w gminie Kłecko, nad dwoma jeziorami: Działyńskim i Biskupickim. We wsi znajduje się kościół filialny św. Jana Chrzciciela z lat 90. XX wieku.
Działyń uzyskał lokację miejską przed 1777 rokiem, zdegradowany przed 1800 rokiem. W latach 1975–1998 miejscowość administracyjnie należała do województwa poznańskiego.
Komunikacja.
Miejscowość leży na trasie Gniezno – Kłecko (droga wojewódzka nr 190). Połączenie autobusowe z Gnieznem, Kłeckiem i Dębnicą zapewnia prywatna firma MBBUS z Gniezna. Autobusy w obie strony (Gniezno – Kłecko) kursują 7 dni w tygodniu. Z miejscowościami położonymi za Kłeckiem (Damasławek, Poznań, Mieścisko i inne) połączenie zapewnia PKS Gniezno.
Od roku 2015 działa we wsi prywatne lądowisko.

</doc>
<doc id="395740" url="https://pl.wikipedia.org/wiki?curid=395740" title="Konstancja Czartoryska">
Konstancja Czartoryska

Konstancja Zofia z Czartoryskich Poniatowska (ur. 19 lutego 1695 w Warszawie, zm. 27 października 1759 w Malczycach) – polska arystokratka, starsza córka Kazimierza Czartoryskiego i Izabeli Elżbiety Morsztyn. Matka króla Polski Stanisława Augusta Poniatowskiego.
Życiorys.
16 września 1720 w kościele św. Jana w Warszawie poślubiła Stanisława Poniatowskiego. Z małżeństwa Konstancji i Stanisława pochodziło dziewięcioro dzieci:
Konstancja Poniatowska opisywana była jako osoba niezwykle inteligentna i ambitna, lecz zarazem cechowała ją religijność granicząca z dewocją. Najprawdopodobniej to za jej przyczyną jej drugi syn Franciszek został w młodym wieku przeznaczony do stanu duchownego wysłany do seminarium. We wrześniu 1733 Konstancja wraz z dziećmi wyjechała do Gdańska, gdzie mieszkała przez kolejne sześć lat, dbając o wszechstronną edukację swoich dzieci. W 1739 wróciła do Warszawy, gdzie trwała budowa pałacu Poniatowskich przy Krakowskim Przedmieściu projektu Jana Zygmunta Deybla. Początkowo współpracująca wraz z braćmi w ramach stronnictwa Familia, pod koniec życia Konstancja wycofała się z życia politycznego i pokłóciła z rodzeństwem. Została pochowana w kościele w Janowie (obecnie Iwano-Frankowe), gdzie istniał jej nagrobek z epitafią na tablice marmurowej.

</doc>
<doc id="395743" url="https://pl.wikipedia.org/wiki?curid=395743" title="Działy (powiat wieluński)">
Działy (powiat wieluński)

Działy – wieś w Polsce położona w województwie łódzkim, w powiecie wieluńskim, w gminie Czarnożyły.
W latach 1975–1998 miejscowość administracyjnie należała do województwa sieradzkiego.

</doc>
<doc id="395744" url="https://pl.wikipedia.org/wiki?curid=395744" title="Działy (powiat gostyniński)">
Działy (powiat gostyniński)

Działy – wieś w Polsce położona w województwie mazowieckim, w powiecie gostynińskim, w gminie Sanniki.
W latach 1975–1998 miejscowość administracyjnie należała do województwa płockiego.

</doc>
<doc id="395745" url="https://pl.wikipedia.org/wiki?curid=395745" title="Dziarnowo (województwo kujawsko-pomorskie)">
Dziarnowo (województwo kujawsko-pomorskie)

Dziarnowo – osada w Polsce, położona w województwie kujawsko-pomorskim, w powiecie inowrocławskim, w gminie Pakość.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 359 mieszkańców. Jest piątą co do wielkości miejscowością gminy Pakość.
Położenie.
Wieś położona przy zachodniej granicy administracyjnej miasta Inowrocławia (odległość do centrum Inowrocławia: 6,5 km).
Znane osoby.
W Dziarnowie, w roku 1960, urodził się Mirosław Kruszyński, prezydent Ostrowa Wielkopolskiego w latach 1990-2002, a następnie wiceprezydent Poznania w latach 2002-2014.

</doc>
<doc id="395746" url="https://pl.wikipedia.org/wiki?curid=395746" title="Dziarnowo (województwo mazowieckie)">
Dziarnowo (województwo mazowieckie)

Dziarnowo – wieś w Polsce położona w województwie mazowieckim, w powiecie płockim, w gminie Stara Biała.
Wieś królewska starostwa płockiego w województwie płockim w 1784 roku. W latach 1975–1998 miejscowość administracyjnie należała do województwa płockiego.
Przez miejscowość przepływa Wierzbica, rzeka dorzecza Wisły, dopływ Skrwy.

</doc>
<doc id="395747" url="https://pl.wikipedia.org/wiki?curid=395747" title="Dziedzice (województwo mazowieckie)">
Dziedzice (województwo mazowieckie)

Dziedzice – wieś w Polsce położona w województwie mazowieckim, w powiecie płockim, w gminie Bielsk.
W latach 1975–1998 miejscowość administracyjnie należała do województwa płockiego.
1 stycznia 2003 będące dotychczasową częścią wsi Dziedzice za Olszyną zostały zlikwidowane jako osobna miejscowość.

</doc>
<doc id="395748" url="https://pl.wikipedia.org/wiki?curid=395748" title="Dziedzice (województwo wielkopolskie)">
Dziedzice (województwo wielkopolskie)

Dziedzice – wieś w Polsce położona w województwie wielkopolskim, w powiecie słupeckim, w gminie Lądek.
Wieś duchowna, własność biskupstwa poznańskiego, pod koniec XVI wieku leżała w powiecie pyzdrskim województwa kaliskiego. W latach 1975–1998 miejscowość administracyjnie należała do województwa konińskiego.
Historia.
Miejscowość w zlatynizowanej formie "Czecici" wymieniona jest w łacińskim dokumencie z 1282 roku.

</doc>
<doc id="395749" url="https://pl.wikipedia.org/wiki?curid=395749" title="Dziedzice (województwo zachodniopomorskie)">
Dziedzice (województwo zachodniopomorskie)

Dziedzice (niem. "Deetz") – wieś w Polsce położona w województwie zachodniopomorskim, w powiecie myśliborskim, w gminie Barlinek.
W latach 1975–1998 miejscowość administracyjnie należała do województwa gorzowskiego.
Części wsi.
Według danych z 2011 roku wieś liczyła 162 mieszkańców. 
Wieś leży w krajobrazie rolniczym 12 km na północny zachód od Barlinka. 
Na środku wsi kościół z przełomu XIII i XIV wieku o skromnych cechach gotyckich. Przebudowany w XVI wieku, odbudowany po zniszczeniach wojennych w latach 80. XX wieku. Od południa do nawy przylega kruchta. Dwukondygnacyjna wieża zachodnia, otynkowana dobudowana dwa wieki później, górną partię wieży nadbudowano w XIX w. i zwieńczona pinaklami i wysokim hełmem ośmiopołaciowym.
Przy kościele średniowieczny mur kamiennoceglany z klasycystycznymi bramkami. Z dawnego parku pozostał tylko fragment o powierzchni 1 ha, na fundamentach pałacu wybudowano szkołę. We wsi znajduje się cmentarz z mogiłą 22 poległych polskich oficerów z obozu jenieckiego w Dobiegniewie.
Dziedzice są najstarszą wsią historycznie kaszubską, datowaną symbolicznie na 512 r. n.e.

</doc>
<doc id="395750" url="https://pl.wikipedia.org/wiki?curid=395750" title="Dziekanowice (województwo świętokrzyskie)">
Dziekanowice (województwo świętokrzyskie)

Dziekanowice – wieś w Polsce położona w województwie świętokrzyskim, w powiecie pińczowskim, w gminie Działoszyce. Leży przy DW768.
W latach 1975–1998 miejscowość administracyjnie należała do województwa kieleckiego.
Z miejscowością była związana działalność braci polskich. Józef Szymański w pracy „Szlakiem braci polskich” wspomina, że wieś w XVI w. była najprawdopodobniej siedzibą braci polskich.

</doc>
<doc id="395751" url="https://pl.wikipedia.org/wiki?curid=395751" title="Dziekanowice (województwo wielkopolskie)">
Dziekanowice (województwo wielkopolskie)

Dziekanowice – wieś w Polsce położona w województwie wielkopolskim, w powiecie gnieźnieńskim, w gminie Łubowo.
Wieś duchowna, własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.
Zabytki i skansen.
We wsi funkcjonuje siedziba Muzeum Pierwszych Piastów na Lednicy. Miejscami odwiedzanymi przez turystów są Wielkopolski Park Etnograficzny oraz kościół pw. św. Marcina z 1865. W obrębie skansenu znajduje się cmentarzysko szkieletowe.

</doc>
<doc id="395752" url="https://pl.wikipedia.org/wiki?curid=395752" title="Asfodelowate">
Asfodelowate



</doc>
<doc id="395753" url="https://pl.wikipedia.org/wiki?curid=395753" title="Dzielna (województwo łódzkie)">
Dzielna (województwo łódzkie)

Dzielna – wieś w Polsce położona w województwie łódzkim, w powiecie opoczyńskim, w gminie Opoczno.
W latach 1975–1998 miejscowość administracyjnie należała do województwa piotrkowskiego.
Wierni kościoła rzymskokatolickiego należą do parafii św. Bartłomieja w Opocznie.

</doc>
<doc id="395754" url="https://pl.wikipedia.org/wiki?curid=395754" title="Dzielna (województwo śląskie)">
Dzielna (województwo śląskie)

Dzielna (niem. "Dzielna") – wieś w Polsce położona w województwie śląskim, w powiecie lublinieckim, w gminie Ciasna.
W latach 1975–1998 miejscowość administracyjnie należała do województwa częstochowskiego.
Nazwa.
Według niemieckiego językoznawcy Heinricha Adamy’ego nazwa wywodzi się od polskiego określenia "„dzielić”". W swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę wymienia "Dzielna" podając jej znaczenie "„Abgetrenntes Stück”" czyli w języku polskim "„Oddzielona, rozdzielona część”".
W 1936 nazistowska administracja III Rzeszy, chcąc zatrzeć polskie pochodzenie nazwy wsi, przemianowały ją na "Grenzingen".

</doc>
<doc id="395755" url="https://pl.wikipedia.org/wiki?curid=395755" title="Dzielnica (województwo opolskie)">
Dzielnica (województwo opolskie)

Dzielnica (dodatkowa nazwa w j. niem. Dzielnitz) – wieś w Polsce, położona w województwie opolskim, w powiecie kędzierzyńsko-kozielskim, w gminie Cisek.
W latach 1975–1998 miejscowość należała administracyjnie do województwa opolskiego.
Nazwa.
Nazwa miejscowości wywodzi się od polskiego określenia "dzielnicy", oznaczającej "jednostkę podziału, wydzieloną część całości". Heinrich Adamy w swoim opracowaniu na temat nazw miejscowych na Śląsku, wydanym w 1888 r. we Wrocławiu, wymienia pierwotną nazwę miejscowości jako "Dzielnice", podając jej znaczenie "Grenzegebiet" (pol. "granica obszaru, terytorium". Nazwa miejscowości została później fonetycznie zgermanizowana na "Dzelnitz" i utraciła swoje pierwotne znaczenie.
Wieś wzmiankowana po raz pierwszy w łacińskim dokumencie z 1228 roku wydanym przez Kazimierza I opolskiego, gdzie wymieniona jest w szeregu miejscowości założonych na prawie polskim "iure polonico" w zlatynizowanej, staropolskiej formie "Dzelnicza". Później nazwa została zgermanizowana na "Dzielnitz". Ze względu na polskie pochodzenie 8 maja 1936 r. w miejsce zgermanizowanej nazwy naziści wprowadzili nową, całkowicie niemiecką nazwę "Füllstein". 9 września 1947 r. ustalono polską nazwę miejscowości – Dzielnica
Historia.
Wykopaliska archeologiczne świadczą, że Dzielnica jest miejscem neolitycznych osad rolniczych, sprzed ok. 7,5 tys. lat. Na obszarze miejscowości znaleziono dowody na uprawę pszenicy, jęczmienia, lnu oraz (najstarsze w Europie) żyta, a także kilkucentymetrowy fragment glinianej figurki kobiety sprzed ok. 6,5 tys. lat, interpretowaną jako przejaw kultu przodków, płodności i obfitości. Na terenie Polski znanych jest ok. 10 tego rodzaju figurek bądź ich fragmentów, najbliższa z Raciborza-Ocic (tzw. „Wenus Ocicka”) zaginęła, istnieją tylko kopie.
W 1228 r. miejscowość Dzielnica była wzmiankowana jako własność klasztoru Norbertanek w Czarnowąsach.
Do głosowania podczas plebiscytu uprawnionych było w Dzielnicy 316 osób, z czego 280, ok. 88,6%, stanowili mieszkańcy (w tym 278, ok. 88,0% całości, mieszkańcy urodzeni w miejscowości). Oddano 313 głosów (ok. 99,1% uprawnionych), w tym 312 (ok. 99,7%) ważne; za Polską głosowały 164 osoby (ok. 52,4%), a za Niemcami 148 osób (ok. 47,3%). W 1933 r. w miejscowości mieszkało 478 osób, a w 1939 r. – 462 osoby.
Komunikacja.
W Dzielnicy znajduje się skrzyżowanie 2 dróg wojewódzkich: 422 i 427.

</doc>
<doc id="395756" url="https://pl.wikipedia.org/wiki?curid=395756" title="Dzierążnia (powiat pińczowski)">
Dzierążnia (powiat pińczowski)

Dzierążnia – wieś w Polsce położona w województwie świętokrzyskim, w powiecie pińczowskim, w gminie Działoszyce.
W latach 1975–1998 miejscowość administracyjnie należała do województwa kieleckiego.
W czasie II wojny światowej, od stycznia 1943 do wkroczenia wojsk radzieckich, w części wsi zwanej Ameryka polska rodzina Koniecznych: 
ukrywała w specjalnie do tego skonstruowanym schronie dziesięcioro Żydów.
We wsi znajduje się parafialny kościół pw. św. Marii Magdaleny z 1440 r., w późniejszym okresie przebudowany, z kaplicą Grobu Chrystusa z 1646 r., wpisany do rejestru zabytków nieruchomych (nr rej.: A/631/1-2 z 15.01.1957 i z 15.06.1967).
Znajduje się również szkoła podstawowa.

</doc>
<doc id="395757" url="https://pl.wikipedia.org/wiki?curid=395757" title="Dzierzązna (województwo mazowieckie)">
Dzierzązna (województwo mazowieckie)

Dzierzązna – wieś w Polsce położona w województwie mazowieckim, w powiecie płockim, w gminie Nowy Duninów.
Wieś duchowna położona była w drugiej połowie XVI wieku w powiecie gostynińskim ziemi gostynińskiej województwa rawskiego. W 1785 roku wchodziła w skład klucza boryszewskiego biskupstwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="395758" url="https://pl.wikipedia.org/wiki?curid=395758" title="Dzierzgówek (województwo łódzkie)">
Dzierzgówek (województwo łódzkie)

Dzierzgówek – wieś w Polsce położona w województwie łódzkim, w powiecie łowickim, w gminie Nieborów. Dzierzgówek sąsiaduje z 5 wsiami (Polesiem, Dzierzgowem, Parmą, Bobrownikami i Bełchowem).
W latach 1975–1998 miejscowość administracyjnie należała do województwa skierniewickiego.

</doc>
<doc id="395759" url="https://pl.wikipedia.org/wiki?curid=395759" title="Dzierzgówek (województwo mazowieckie)">
Dzierzgówek (województwo mazowieckie)

Dzierzgówek – wieś w Polsce położona w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="395760" url="https://pl.wikipedia.org/wiki?curid=395760" title="Dzierzgów (województwo łódzkie)">
Dzierzgów (województwo łódzkie)

Dzierzgów – wieś w Polsce położona w województwie łódzkim, w powiecie łowickim, w gminie Nieborów.
Wieś duchowna wójtowska nadawana, położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. Była wsią klucza kompińskiego arcybiskupów gnieźnieńskich, powstała w drugiej połowie XVI wieku. W latach 1975–1998 miejscowość administracyjnie należała do województwa skierniewickiego.

</doc>
<doc id="395761" url="https://pl.wikipedia.org/wiki?curid=395761" title="Dzierzgów (województwo świętokrzyskie)">
Dzierzgów (województwo świętokrzyskie)

Dzierzgów – wieś w Polsce, położona w województwie świętokrzyskim, w powiecie włoszczowskim, w gminie Radków.
W latach 1975–1998 miejscowość administracyjnie należała do województwa częstochowskiego.
Przez wieś przechodzi niebieska ścieżka rowerowa do Radkowa.

</doc>
<doc id="395762" url="https://pl.wikipedia.org/wiki?curid=395762" title="Dzierżązna (województwo łódzkie)">
Dzierżązna (województwo łódzkie)

Dzierżązna – wieś w Polsce położona w województwie łódzkim, w powiecie zgierskim, w gminie Zgierz, nad rzeką Dzierżązną, dopływem Czarnawki.
W latach 1975–1998 miejscowość administracyjnie należała do ówczesnego województwa łódzkiego.
W Dzierżąznej odbyły się trzy edycje Futrzakonu – pierwszego polskiego konwentu futrzaków.
Historia.
Przed wybuchem II wojny światowej folwark w Dzierżąznej miał dwóch właścicieli: łódzkiego adwokata – Bolesława Duszyńskiego (50%) i Felicję Pawełczyńską (50%). Wcześniej, około 1930 roku, właścicielem 30 morgowej działki, wydzielonej z tegoż folwarku, stał się inny łódzki adwokat – Bolesław Słomnicki vel Adam Słomiński. Tenże wybudował na niej dom wzorowany na pałacyku Józefa Piłsudskiego w Sulejówku. W pierwszych miesiącach okupacji niemieckiej oboje właściciele folwarku zostali z niego wysiedleni i wywłaszczeni, a obie jego części ponownie połączone. Majątek Słomnickiego objął miejscowy volksdeutsch – Alfred Krinke. Do końca 1942 roku folwark miał trzech administratorów, kiedy to przejęła go łódzka policja, z przeznaczeniem na filię powstającego w Łodzi obozu dla małoletnich Polaków.
Filia obozu dla małoletnich Polaków w Łodzi.
Od stycznia 1943 do ok. 18 stycznia 1945 funkcjonowała w miejscowym majątku rolnym filia łódzkiego obozu dla młodocianych Polaków ("Polen-Jugendverwahrlager der Sicherheitspolizei in Litzmannstadt"), w której pracowały dziewczęta od 14 do 16 roku życia. Zadaniem filii było przyuczenie więźniarek do pracy na roli w niemieckich gospodarstwach (do których miały być wysyłane po ukończeniu 16 roku życia) oraz zapewnienie dostaw żywnościowych do macierzystego obozu. Warunki bytowania w filii były lepsze niż łódzkim obozie. Nie odnotowano tu szczególnych przypadków znęcania się nad więźniarkami oraz śmierci.

</doc>
<doc id="395763" url="https://pl.wikipedia.org/wiki?curid=395763" title="Dzierżkowice (województwo dolnośląskie)">
Dzierżkowice (województwo dolnośląskie)

Dzierżkowice (niem. "Dürschwitz") – wieś w Polsce, położona w województwie dolnośląskim, w powiecie legnickim, w gminie Ruja.
Podział administracyjny.
W latach 1975–1998 miejscowość należała administracyjnie do województwa legnickiego.
Nazwa.
Nazwa należy do grupy nazw patronomicznych i pochodzi od staropolskiego męskiego imienia założyciela miejscowości Dzierżysława. Imię to składa się z dwóch części "Dzierży-" ("trzymać") oraz "-sław" ("sława"). Oznaczało ono prawdopodobnie "tego, który posiada (staropol. dzierży) sławę". Niemiecki językoznawca Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Dirskowicz" podając jej znaczenie "Dorf des Dirsco (Dirislaw)" czyli po polsku "Wieś Dzierżka (Dzierżysława)".
Od imienia tego nazwę wywodził również śląski pisarz Konstanty Damrot, który podał najstarsze zanotowane formy nazwy miejscowości: z 1020 roku łacińską nazwę "Dirsconis villa" oraz z 1270 staropolską - "Dirscowicz".
Do 1945 roku wieś nosiła niemiecką nazwę "Dürschwitz". 12 listopada 1946 r. nadano miejscowości polską nazwę Dzierżkowice.
Demografia.
W 1933 r. w miejscowości mieszkało 330 osób, a w 1939 r. – 319 osób. Według Narodowego Spisu Powszechnego (III 2011 r.) liczyły 417 mieszkańców. Są największą miejscowością gminy Ruja.
Zabytki.
Do rejestru zabytków Narodowego Instytutu Dziedzictwa wpisany jest:

</doc>
<doc id="395764" url="https://pl.wikipedia.org/wiki?curid=395764" title="Dzierżkowice (województwo opolskie)">
Dzierżkowice (województwo opolskie)

Dzierżkowice (, , po 1936 "Dirschkenhof") – wieś w Polsce położona w województwie opolskim, w powiecie głubczyckim, w gminie Branice, na granicy z Czechami.
Leży na terenie Nadleśnictwa Prudnik (obręb Prudnik).
Dawna część miejscowości leży w granicach Czech – Držkovice (obecnie część dzielnicy Vávrovice miasta Opawa).
Nazwa.
Heinrich Adamy w swoim spisie nazw miejscowych na Śląsku wydanym w 1888 roku we Wrocławiu zalicza nazwę miejscowości do grupy nazw patronomicznych i wyprowadza ją od staropolskiego imienia założyciela oraz pierwszego właściciela Dzierżysława lub staroczeskiego Drzek, Dzierzek. Imię to złożone z dwóch członów „dzierży-” (trzymać) i „-sław” (sława) oznaczało tego, „który posiada sławę”. Adamy wymienia jako najstarszą zanotowaną po łacinie nazwę miejscowości Dirschkowitz, podając jej znaczenie „Dorf des Dirislaw” (pol. wieś Dzierżysława).
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Po raz pierwszy wzmiankowane zostały w 1270 roku jako "Driskovic", kiedy to należało do rok wcześniej wyodrębnionego z Moraw księstwa opawskiego. Później wzmiankowane jako "Dirscowicz" (1377), "Drzkowicz" (1413).
Po wojnach śląskich znalazła się w granicach Prus i powiatu głubczyckiego. Była zamieszkała przez tzw. Morawców. W 1910 74% mieszkańców posługiwało się czeskimi gwarami laskimi. Do głosowania podczas plebiscytu na Górnym Śląsku uprawnionych było w Dzierżkowicach 307 osób, z czego 201, ok. 65,5%, stanowili mieszkańcy (w tym 180, ok. 58,6% całości, mieszkańcy urodzeni w miejscowości). Oddano 301 głosów (ok. 98,0% uprawnionych), w tym wszystkie głosy były ważne i oddane na Niemców. W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.
W latach 1975–1998 miejscowość administracyjnie należała do województwa opolskiego.

</doc>
<doc id="395765" url="https://pl.wikipedia.org/wiki?curid=395765" title="Dzierżysław (województwo opolskie)">
Dzierżysław (województwo opolskie)

Dzierżysław (, niem. "Dirschel") – wieś w Polsce położona w województwie opolskim, w powiecie głubczyckim, w gminie Kietrz.
Nazwa.
Heinrich Adamy w swoim spisie nazw miejscowych na Śląsku wydanym w 1888 roku we Wrocławiu zalicza nazwę miejscowości do grupy nazw patronomicznych i wyprowadza ją od staropolskiego (jak też staroczeskiego) imienia założyciela oraz pierwszego właściciela Dzierżysława. Imię to złożone z dwóch członów „dzierży-” (trzymać) i „-sław” (sława) oznacza tego, „który posiada sławę”. Adamy wymienia jako najstarszą zanotowaną po łacinie nazwę miejscowości Dirslowice, podając jej znaczenie „Dorf des Dirislaw” (pol. wieś Dzierżysława). Pierwotna słowiańska nazwa została później przez Niemców fonetycznie zgermanizowana na Dirschel, tracąc swoje pierwotne znaczenie.
Historia.
W pobliżu Dzierżysławia odkryto w 2007 r. jedno z największych na Śląsku obozowisk kultury kultury magdaleńskiej.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Początkowo należała do Moraw i wydzielonego z nich księstwa opawskiego. Po wojnach śląskich znalazła się w granicach Prus i powiatu głubczyckiego. Pierwotnie była zamieszkała przez tzw. Morawców, jeszcze w XVII wieku językiem kazań był język morawski (gwary laskie), na początku XX wieku była już niemieckojęzyczna. Do głosowania podczas plebiscytu na Górnym Śląsku uprawnionych było w Dzierżysławiu 1226 osób, z czego 885, ok. 72,2%, stanowili mieszkańcy (w tym 867, ok. 70,7% całości, mieszkańcy urodzeni w miejscowości). Oddano 1216 głosów (ok. 99,2% uprawnionych), w tym 1216 (100%) ważnych; za Niemcami głosowało 1213 osób (ok. 99,8%), a za Polską 3 osoby (ok. 0,2%). W granicach Polski od końca II wojny światowej.
W latach 1975–1998 miejscowość administracyjnie należała do województwa opolskiego.
Kopalnia gipsu.
W Dzierżysławiu działała kopalnia gipsu, powstałego w miocenie. Poziom gipsonośny miał 40 m miąższości i leżał pod około 25 m nadkładu osadów czwartorzędu. Pierwsze wzmianki o lokalnym wydobyciu tego surowca pochodzą z 1812 roku, a na skalę przemysłową rozpoczęto wydobycie w trzech kopalniach ("Ferdynand", "Ludwik" i "Anna") w 1870. Częściowo uruchomione po 1945, w 1949 r. zostały znacjonalizowane i rozbudowane. Eksploatację prowadzono wówczas w kopalni podziemnej pięcioma poziomami, z których najgłębszy sięgał 40 m. Gipsu używano do produkcji cementu portlandzkiego oraz gipsów sztukatorskich, modelarskich, a także budowlanych. Z powodu wyczerpania się dobrej jakości złóż i wobec bogatych złóż w innych miejscach Polski, kopalnię zamknięto w 1972 r. Od tego czasu obserwuje się w okolicy szkody górnicze, związane z zapadaniem słabo zabezpieczonych podziemnych wyrobisk oraz być może z rozwojem krasu gipsowego.
Religia.
Na terenie wsi działalność religijną prowadzi Kościół Rzymskokatolicki.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="395766" url="https://pl.wikipedia.org/wiki?curid=395766" title="Dzierżysław (województwo wielkopolskie)">
Dzierżysław (województwo wielkopolskie)

Dzierżysław – wieś w Polsce położona w województwie wielkopolskim, w powiecie konińskim, w gminie Skulsk.
W latach 1975–1998 miejscowość administracyjnie należała do województwa konińskiego.
Zobacz też: Dzierżysław, Dzierżysławice

</doc>
<doc id="395767" url="https://pl.wikipedia.org/wiki?curid=395767" title="Dziesławice (województwo dolnośląskie)">
Dziesławice (województwo dolnośląskie)

Dziesławice (niem. "Distelwitz") – wieś w Polsce położona w województwie dolnośląskim, w powiecie oleśnickim, w gminie Międzybórz.
Podział administracyjny.
W latach 1975–1998 miejscowość administracyjnie należała do województwa kaliskiego.
Nazwa.
Według niemieckiego językoznawcy Heinricha Adamy’ego nazwa miejscowości należy do grupy nazw patronomicznych i pochodzi od staropolskiego imienia założyciela oraz pierwszego właściciela "Dzierżysława". Imię to złożone z dwóch członów "Dzierży-" ("trzymać") i "-sław" ("sława") oznaczało "tego, który posiada sławę". W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną po łacinie nazwę miejscowości "Dislawice" podając jej znaczenie "Dorf des Dirislaw" czyli po polsku "Wieś Dzierżysława". Pierwotna polska nazwa została później przez Niemców fonetycznie zgermanizowana na "Distelwitz" tracąc swoje pierwotne znaczenie.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "villa Zyczlai". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Dislawic" oraz nazwą zgermanizowaną "Distelwitz".
Zabytki.
Do wojewódzkiego rejestru zabytków wpisany jest:

</doc>
<doc id="395769" url="https://pl.wikipedia.org/wiki?curid=395769" title="Mistrzostwa Europy w Piłce Nożnej 2008 (eliminacje)">
Mistrzostwa Europy w Piłce Nożnej 2008 (eliminacje)

Losowanie grup eliminacyjnych Euro '08 odbyło się 27 stycznia 2006 w Montreux. 50 zespołów narodowych, które biorą udział w tych rozgrywkach zostało podzielonych przez UEFA na sześć koszyków po siedem drużyn oraz jeden, w którym jest ośmiu uczestników.
Grupy.
Kwalifikacje do Mistrzostw Europy 2008 rozpoczęły się 16 sierpnia 2006, a skończyły 24 listopada 2007. Reprezentacje Austrii i Szwajcarii, jako gospodarzy turnieju, automatycznie otrzymały prawo do gry w finałach.
50 zespołów podzielono na 6 grup 7-zespołowych z wyjątkiem grupy A (8-zespołowej), do finałów awansują po dwie najlepsze drużyny z każdej grupy.
Legenda:
Grupa A.
Klasyfikacja po zakończeniu eliminacji:
Grupa B.
Klasyfikacja po zakończeniu eliminacji:
Grupa C.
Klasyfikacja po zakończeniu eliminacji:
Grupa D.
Klasyfikacja po zakończeniu eliminacji:
Grupa E.
Klasyfikacja po zakończeniu eliminacji:
Grupa F.
Klasyfikacja po zakończeniu eliminacji:
Grupa G.
Klasyfikacja po zakończeniu eliminacji:

</doc>
<doc id="395770" url="https://pl.wikipedia.org/wiki?curid=395770" title="Dziesławice (województwo świętokrzyskie)">
Dziesławice (województwo świętokrzyskie)

Dziesławice – wieś w Polsce, położona w województwie świętokrzyskim, w powiecie buskim, w gminie Stopnica.
W latach 1975–1998 miejscowość administracyjnie należała do województwa kieleckiego.
Historia.
Dawniej Zdziesławice obecnie Dziesławice, wieś znana w wieku XV dziedzicami byli wówczas Powałowie, Szulka, Piotr i Mikołaja Długosz L.B. t.II s.443. W roku 1579 wieś stanowiła własność wojewody krakowskiego.
Według spisu miast, wsi, osad Królestwa Polskiego z roku 1827 było tu 18 domów i 158 mieszkańców. 
O zabytkach przeddziejowych w Dziesławicach pisał Erazm Majewski w Światowidzie t.II. Badania archeologiczne zostały przeprowadzone przez autora w roku 1892

</doc>
<doc id="395771" url="https://pl.wikipedia.org/wiki?curid=395771" title="Dziewin (województwo dolnośląskie)">
Dziewin (województwo dolnośląskie)

Dziewin (niem. "Dieban") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego.
Historia.
Po raz pierwszy osada o nazwie "Devin" wzmiankowana była w 1218 roku. Stanowiła wówczas własność książąt piastowskich, którzy zbudować mieli tu dwór myśliwski. W 1287 Henryk III głogowski odsprzedał wieś lub jej część Ottonowi von Zedlitzowi. Odtąd aż do XVI w. właściciele tutejszych dóbr zmieniali się wielokrotnie. W 1508, w wyniku zamiany z książętami Albrechtem i Karolem z Podiebradu, Dziewin przeszedł w ręce braci Fryderyka i Zygmunta von Kanitzów. Od XVII w. dobra dziewińskie należały do rodziny von Mutschelnitz, by w 1721 przejść na własność rodziny von Schweinitz und Krain, w której to rękach pozostały aż do wywłaszczenia przez władze polskie w 1945 roku.
Wieś dzieliła losy całego Dolnego Śląska, od 1526 przechodząc pod zwierzchnictwo Habsburgów austriackich, a od 1741 - Prus. Po przekazaniu Dziewina Polsce w 1945 roku jego ludność została wysiedlona do Niemiec i zastąpiona polskimi osadnikami.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="395773" url="https://pl.wikipedia.org/wiki?curid=395773" title="Dziewin (województwo małopolskie)">
Dziewin (województwo małopolskie)

Dziewin – wieś w Polsce położona w województwie małopolskim, w powiecie bocheńskim, w gminie Drwinia.
W latach 1975–1998 miejscowość położona była w województwie krakowskim. Integralne części miejscowości: Błonie, Limierz, Piaski, Pitułki.
Przez miejscowość przechodzi droga wojewódzka nr 965.
Metryka źródłowa tej osady pochodzi z 1270 roku. W rękach szlachty wioska znajdowała się aż do 1499 r., kiedy to bracia Mikołaj i Stanisław Cikowscy sprzedali ją Janowi Olbrachtowi.
W rękach króla, Dziewin znajdował się do I rozbioru Polski, po którym włączono go do dominium niepołomickiego. W centrum wioski stoi pomnik ks. Stanisława Stojałowskiego, który ufundowali w 1938 r. mieszkańcy Dziewina zrzeszeni w Kółku Rolniczym i Spółdzielni Mleczarskiej. Inicjatywa ta była wynikiem zainteresowań miejscowej ludności ruchem ludowym, który obejmował swym zasięgiem całą gminę pod koniec XIX w. i w 20-leciu międzywojennym.

</doc>
<doc id="395774" url="https://pl.wikipedia.org/wiki?curid=395774" title="Dzięciołowo (województwo podlaskie)">
Dzięciołowo (województwo podlaskie)

Dzięciołowo – wieś w Polsce położona w województwie podlaskim, w powiecie monieckim, w gminie Jaświły.
W latach międzywojennych należała do gminy Dolistowo. Posiadłości ziemskie mieli tu Wojciech Grygiełko (54 mórg), Aleksander Kucharski i Jan Wysocki (54 mórg), Ksawery Sutowski (53).
W latach 1975–1998 miejscowość administracyjnie należała do województwa białostockiego.
W Dzięciołowie 16 czerwca 1814 urodził się Piotr Semenenko (zm. 18 listopada 1886 w Paryżu) – polski filozof i teolog katolicki, współzałożyciel i przełożony generalny Zgromadzenia Zmartwychwstania Pańskiego (CR), jeden z najwybitniejszych polskich teologów XIX stulecia. 
Wierni kościoła rzymskokatolickiego należą do parafii Matki Bożej Pocieszenia w Jatwiezi Dużej.

</doc>
<doc id="395775" url="https://pl.wikipedia.org/wiki?curid=395775" title="Dzięciołowo (województwo zachodniopomorskie)">
Dzięciołowo (województwo zachodniopomorskie)

Dzięciołowo (przed 1945 r. niem. "Dimkuhlen") – wieś w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 wieś należała do województwa koszalińskiego. Według danych UM, na dzień 31 grudnia 2014 roku wieś miała 35 stałych mieszkańców. Wieś wchodzi w skład sołectwa Smęcino. Jest najbardziej na wschód położoną miejscowością zarówno gminy jak i powiatu.
Wieś leży ok. 4 km na południe od Smęcina.
Historia.
Najprawdopodobniej lenno rodziny von Glasenapp. Później własność rodzin Bonin i von Kleist (Kleszcze), którzy sprzedali ten majątek w 1818 r. W XIX wieku majątek wielokrotnie zmieniał właścicieli, którymi byli kolejno rodziny : Eggebrecht, Gebel, von Manteuffel. W XX wieku posiadłość wróciła do rodziny von Kleist. W aktach z 1928 r. jako właściciel figuruje Ewald von Kleist-Schmenzin.

</doc>
<doc id="395776" url="https://pl.wikipedia.org/wiki?curid=395776" title="Dzięcioły (województwo wielkopolskie)">
Dzięcioły (województwo wielkopolskie)

Dzięcioły – wieś w Polsce, w województwie wielkopolskim, w powiecie kaliskim, w gminie Brzeziny.
W latach 1975–1998 miejscowość administracyjnie należała do województwa kaliskiego.
Zobacz też: Dzięcioły, Dzięcioły Bliższe, Dzięcioły Dalsze

</doc>
<doc id="395777" url="https://pl.wikipedia.org/wiki?curid=395777" title="Dzięgiele (województwo podlaskie)">
Dzięgiele (województwo podlaskie)

Dzięgiele – wieś w Polsce położona w województwie podlaskim, w powiecie kolneńskim, w gminie Stawiski.
Historia.
Wojciech Kętrzyński podaje w książce „"O ludności polskiej w Prusiech niegdyś krzyżackich”", że w Doliwach, Chełchach, Krupinie i Mieruniszkach mieszkali Dzięgielowie. Gniazdo rodowe rodziny Dzięgielewskich - to była wieś szlachecka Dzięgiele w powiecie Kolno.
Wieś szlachecka położona była w drugiej połowie XVI wieku w powiecie kolneńskim ziemi łomżyńskiej. W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwało 181 osób w 33 budynkach mieszkalnych. Miejscowość należała do parafii rzymskokatolickiej w m. Romany. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="395779" url="https://pl.wikipedia.org/wiki?curid=395779" title="Dziki (województwo kujawsko-pomorskie)">
Dziki (województwo kujawsko-pomorskie)

Dziki – wieś w Polsce położona w województwie kujawsko-pomorskim, w powiecie świeckim, w gminie Świecie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 176 mieszkańców. Jest czternastą co do wielkości miejscowością gminy Świecie.

</doc>
<doc id="395780" url="https://pl.wikipedia.org/wiki?curid=395780" title="Dziki (województwo zachodniopomorskie)">
Dziki (województwo zachodniopomorskie)

Dziki – wieś w Polsce położona w województwie zachodniopomorskim, w powiecie szczecineckim, w gminie Szczecinek, pomiędzy jeziorem Dziczym, a jeziorem Remierzewo.
Zobacz też: Dziki, Dziki Bór, Dzikie 

</doc>
<doc id="395781" url="https://pl.wikipedia.org/wiki?curid=395781" title="Dzikowiec (województwo dolnośląskie)">
Dzikowiec (województwo dolnośląskie)

Dzikowiec (niem. "Ebersdorf bei Neurode") – wieś w Polsce, położona w województwie dolnośląskim, w powiecie kłodzkim, w gminie Nowa Ruda.
Położenie.
Wieś leży w dolinie Dzika, pomiędzy Garbem Dzikowca a Górami Sowimi, na wysokości 470-505 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Dzikowiec powstał na początku XIV wieku jako wieś królewska, pierwsza wzmianka wymieniająca kościół pochodzi z 1337 roku. W roku 1390 część miejscowości zakupili kanonicy regularni z Kłodzka, w 1597 roku wieś przeszła na własność jezuitów) i była ona w ich posiadaniu do 1776 roku, kiedy to zakon uległ kasacie. W 1781 wieku w pobliżu powstała pierwsza kopalnia węgla kamiennego "Lisette", z czasem powstały kolejne. W 1787 roku Dzikowiec liczył 137 domów, były w nim wtedy: kościół, szkoła, dwór z folwarkiem, młyn wodny, tartak, cegielnia oraz dwa wapienniki. Wiek XIX przyniósł znaczny gospodarczy rozwój wsi, poza tym miejscowość nabrała znaczenia letniskowego. W roku 1906 przez Dzikowiec przeprowadzono linię kolejową ze Ścinawki Średniej do Woliborza. Po 1945 roku wieś utrzymała swój rolniczo-przemysłowy charakter, z tym, że początkowo większe znaczenie miało tu rolnictwo. W 1988 roku było tu 88 gospodarstw rolnych i kilka zakładów przemysłowych. 
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Inne zabytki:
Kamieniołomy.
Na pobliskim wzgórzu Wapienna duży nieczynny kamieniołom wapieni dewonu (famen) oraz gabra. Kamieniołom ten znany jest z bardzo bogatych znalezisk skamieniałości dewońskich, dokonanych głównie w pierwszej połowie XX wieku. Zachowała się tam sztolnia, obecnie w byłym kamieniołomie znajduje się strzelnica.
Sport.
W Dzikowcu działał piłkarski klub sportowy „Burza”.
Największym sukcesem LZS "Burza" Dzikowiec był awans do klasy A rozgrywek piłki nożnej.
Drużyna została rozwiązana i w obecnie (2018) nie występuje w rozgrywkach.

</doc>
<doc id="395782" url="https://pl.wikipedia.org/wiki?curid=395782" title="Dzikowiec (województwo podkarpackie)">
Dzikowiec (województwo podkarpackie)

Dzikowiec (do 20 grudnia 1998 "Stary Dzikowiec") – wieś w Polsce, położona w województwie podkarpackim, w powiecie kolbuszowskim, w gminie Dzikowiec.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą gminy Dzikowiec (do końca 2001 pod nazwą "gmina Stary Dzikowiec") oraz rzymskokatolickiej parafii św. Mikołaja należącej do dekanatu Raniżów w diecezji sandomierskiej.
We wsi Dzikowiec urodził się kapral Stanisław Serafin (1914-1938). 24 lipca 1938 roku we wsi miała miejsce patriotyczna uroczystość odsłonięcia pomnika kaprala Serafina. Aktu odsłonięcia pomnika dokonał ówczesny premier Felicjan Sławoj Składkowski.

</doc>
<doc id="395783" url="https://pl.wikipedia.org/wiki?curid=395783" title="Pustynnik">
Pustynnik



</doc>
<doc id="395784" url="https://pl.wikipedia.org/wiki?curid=395784" title="Dzikowo (województwo kujawsko-pomorskie)">
Dzikowo (województwo kujawsko-pomorskie)

Dzikowo – wieś w Polsce, położona w województwie kujawsko-pomorskim, w powiecie toruńskim, w gminie Obrowo.
Wieś położona nad Jeziorem Dzikowskim, około 3 km na północny zachód od Osieka. Jezioro ma 7 ha powierzchni i jest otoczone lasem. Głębokość maksymalna wynosi 18 m, a średnia około 2 m. Jezioro posiada tzw. "podwójne dno": pierwsza warstwa składa się z bujnych zarośli wodnych i gałęzi spadających z drzew, natomiast druga jest mulista. 
W latach 1975–1998 miejscowość administracyjnie należała do województwa toruńskiego. Według danych Urzędu Gminy Obrowo (31.12.2018 r.) liczyła 472 mieszkańców.

</doc>
<doc id="395785" url="https://pl.wikipedia.org/wiki?curid=395785" title="Dzikowo (powiat gorzowski)">
Dzikowo (powiat gorzowski)

Dzikowo (do 1945 ) – wieś w Polsce położona w województwie lubuskim, w powiecie gorzowskim, w gminie Lubiszyn. Według danych z 2011 r. liczyła 36 mieszkańców. Miejscowość została założona w 2 połowie XVIII w. jako folwark tarnowskiej huty szkła, następnie była kolonią Lubiszyna. Od 1945 r. leży w granicach Polski.
W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położone jest Dzikowo należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Równina Gorzowska.
Miejscowość leży 13 km na południowy wschód od Myśliborza.
Demografia.
Ludność w ostatnich 3 stuleciach:
Nazwa.
1809 "Wildewiese"; 1825 "Wilderwiese"; 1871, 1944 "Wildwiese"; 1948 "Dzikowo".
Niemiecka nazwa "Wildwiese" pochodzi od nazwy terenowej i znaczy 'dzika łąka'. Nazwa "Dzikowo" została nadana w 1948 r..
Administracja.
Miejscowość należy do sołectwa Gajewo–Dzikowo.
Edukacja i nauka.
Uczniowie uczęszczają do szkoły podstawowej Lubiszynie oraz do gimnazjum w Ściechowie.
Gospodarka.
W 2014 r. liczba zarejestrowanych podmiotów gospodarczych wynosiła 1:

</doc>
<doc id="395786" url="https://pl.wikipedia.org/wiki?curid=395786" title="Dzików (województwo dolnośląskie)">
Dzików (województwo dolnośląskie)

Dzików – wieś w Polsce położona w województwie dolnośląskim, w powiecie polkowickim, w gminie Gaworzyce.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="395787" url="https://pl.wikipedia.org/wiki?curid=395787" title="Dzików (województwo pomorskie)">
Dzików (województwo pomorskie)

Dzików – wieś w Polsce położona w województwie pomorskim, w powiecie człuchowskim, w gminie Rzeczenica. Wieś wchodzi w skład sołectwa Breńsk.
W latach 1975–1998 miejscowość administracyjnie należała do województwa słupskiego.
Przez miejscowość przepływa Czernica, rzeka dorzecza Warty.
Według danych z 30 czerwca 2011 roku wieś liczyła 165 mieszkańców.

</doc>
<doc id="395788" url="https://pl.wikipedia.org/wiki?curid=395788" title="Dźwierzno (województwo kujawsko-pomorskie)">
Dźwierzno (województwo kujawsko-pomorskie)

Dźwierzno (niem. "Seefelte", "Zefeld" (1438), "Schwirsen" (1874))– wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 433 mieszkańców. Jest dziesiątą co do wielkości miejscowością gminy Chełmża.
Gniazdo rodu rycerskiego Rokuszów von Sefelden vel Dźwierznickich herbu Hybryda.
Filia obozu Stutthof (KL) w Dźwierznie.
Latem 1944 r. do okolic Chełmży przyjechało 5 tysięcy Żydówek w trzech transportach ze Stutthofu (KL), gdzie trafiły głównie z Auschwitz, ale też z Litwy, Łotwy i Estonii. W ramach podobozu "Baukommando Weichsel" (Organisation Todt, Thorn) kobiety wykonywały prymitywne prace, np. kopały rowy przeciwczołgowe. Mieszkały w zatłoczonych stodołach, owczarniach, przy majątkach, m.in. w Bocieniu, Szerokopasie, Grodnie; żyły w tragicznych warunkach, o czym świadczą zachowane meldunki, jakie płynęły do KL Stutthof. Na cmentarzu w Dźwierznie znajduje się zbiorowa mogiła i pomnik poświęcony "Pamięci kobiet żydowskich zamęczonych w hitlerowskich obozach pracy - podobozu Stutthof w Bocieniu i Szerokopasie".

</doc>
<doc id="395795" url="https://pl.wikipedia.org/wiki?curid=395795" title="Złotnica">
Złotnica



</doc>
<doc id="395803" url="https://pl.wikipedia.org/wiki?curid=395803" title="Kiełpino (województwo pomorskie)">
Kiełpino (województwo pomorskie)

Kiełpino (dodatkowa nazwa w j. kaszub. Kôłpino) – wieś kaszubska w Polsce, położona w województwie pomorskim, w powiecie kartuskim, w gminie Kartuzy.
Jest wsią sołecką.
W latach 1954–1959 wieś należała i była siedzibą władz gromady Kiełpino, po jej zniesieniu w gromadzie Dzierżążno. W latach 1975−1998 miejscowość administracyjnie należała do województwa gdańskiego.
Na północ od miejscowości znajdują się: Małe Jezioro i Duże Kiełpino, zaś na południe rezerwat Stare Modrzewie. Przez Kiełpino przebiega magistrala węglowa zbudowana w latach międzywojennych, z przystankiem kolejowym Kiełpino Kartuskie.
Kiełpino jest siedzibą klubu sportowego "Amator", założonego w 1983. Klub w sezonie 2016/2017 występuje w klasie A, w grupie Gdańsk II.
Zabytki.
Według rejestru zabytków NID na listę zabytków wpisane są:

</doc>
<doc id="395807" url="https://pl.wikipedia.org/wiki?curid=395807" title="Zimowitowate">
Zimowitowate

Zimowitowate ("Colchicaceae") – rodzina roślin jednoliściennych. Obejmuje 15 rodzajów z 255 gatunkami. Występują one na wszystkich kontynentach z wyjątkiem Ameryki Południowej w strefie klimatu tropikalnego i umiarkowanego. Bardzo zróżnicowane są zwłaszcza w Afryce. Należą tu rośliny lądowe, będące zielnymi bylinami.
Z powodu toksycznych alkaloidów rośliny z tej rodziny nie są zjadane ani przez ludzi, ani przez inne zwierzęta, a podziemne organy spichrzowe obfitują w skrobię. Kolchicyna wykorzystywana jest w medycynie oraz do zaburzania procesu segregacji chromosomów podczas podziału komórki i uzyskiwania w ten sposób roślin poliploidalnych. Liczne gatunki uprawiane są jako rośliny ozdobne, zwłaszcza z rodzajów: jagodowiec "Uvularia", parnik "Disporum", zimowit "Colchicum", glorioza "Gloriosa" i sandersonia "Sandersonia".
Systematyka.
Ujęcie systematyczne rodziny było bardzo zmienne. Przez długi czas rośliny tu współcześnie zaliczane włączane były do szeroko ujmowanej rodziny liliowatych "Liliaceae". Po podziale tej rodziny na szereg mniejszych przez długi czas trwały roszady między nimi. Do "Colchicaceae" przeniesiono rodzaje z wyróżnianej w niektórych ujęciach rodziny "Uvulariaceae". Z "Convallariaceae" przeniesiono część gatunków "Disporum" (część włączona została do rodzaju "Prosartes"). Liczne zmiany nastąpiły w podziale na rodzaje, kilka dawniej wyróżnianych rodzajów włączono do rodzaju zimowit "Colchicum".
Rodzina ostatniego wspólnego przodka miała z siostrzaną rodziną krasnolicowatych "Alstroemeriaceae" około 64 miliony lat temu.

</doc>
<doc id="395809" url="https://pl.wikipedia.org/wiki?curid=395809" title="Zespół zmiażdżenia">
Zespół zmiażdżenia

Zespół zmiażdżenia (zespół Bywatersa, ang. crush syndrome, Bywaters' syndrome) – nagłe pogorszenie czynności wydalniczej nerek prowadzące często do ich ostrej niewydolności, spowodowane zaczopowaniem układu filtracyjnego produktami rozpadu tkanek (głównie mioglobiną) powstałymi na skutek silnego urazu z towarzyszącym zmiażdżeniem tkanek wywołującym rabdomiolizę.
Najczęstsze dolegliwości i objawy.
Osoby z rozwijającą się niewydolnością nerek demonstrują zazwyczaj następujące objawy:
Szybkiego kontaktu z lekarzem wymaga:

</doc>
<doc id="395810" url="https://pl.wikipedia.org/wiki?curid=395810" title="Oswald Kaduk">
Oswald Kaduk

Oswald Kaduk ps. „Teufel”, „Pufftata” (ur. 26 sierpnia 1906 w Królewskiej Hucie, zm. 31 maja 1997, Langelsheim) – zbrodniarz hitlerowski, członek załogi obozu koncentracyjnego Auschwitz-Birkenau i SS-Oberscharführer.
Urodził się w Königshütte (obecnie Chorzów w Polsce), w 1939 wstąpił do SS, a rok później przydzielono go do Waffen-SS. Początkowo walczył na Froncie Wschodnim, następnie w lipcu 1941 został skierowany do Auschwitz-Birkenau, gdzie pełnił służbę w rewirze (szpitalu obozowym). Kaduk stopniowo awansował w obozowej hierarchii, zostając najpierw "Blockführerem" (kierownikiem bloku), a następnie "Rapportführerem" (oficerem raportowym, odpowiedzialnym za apele więźniów). Był jednym z najokrutniejszych esesmanów, którzy pełnili służbę w Auschwitz-Birkenau. Zwłaszcza pod wpływem alkoholu, stosował najwymyślniejsze tortury i kary wobec więźniów. Dokonywał rozlicznych egzekucji i brał udział w mordowaniu Żydów w komorach gazowych Brzezinki. Otrzymał od więźniów pseudonim „diabeł” (niem. "teufel"). W Auschwitz-Birkenau przebywał do ewakuacji obozu w styczniu 1945, następnie pełnił również służbę w Mauthausen-Gusen.
Po upadku III Rzeszy, Kaduk początkowo pracował w cukrowni w Löbau, lecz w grudniu 1946 został rozpoznany przez byłego więźnia Oświęcimia. Aresztowano go i radziecki Trybunał Wojskowy skazał Kaduka w sierpniu 1947 na karę 25 lat pozbawienia wolności, którą odbywał we wschodnioniemieckim więzieniu w Budziszynie. Zwolniony został w 1956 i wyjechał do RFN, gdzie pracował jako pielęgniarz. Już jednak w 1959 aresztowała go zachodnioniemiecka policja w Berlinie. W 1963 Kaduk zasiadł na ławie oskarżonych w drugim procesie oświęcimskim, który toczył się przed sądem we Frankfurcie nad Menem. 19 sierpnia 1965, wobec udowodnienia mu bezpośredniego zabójstwa 10 osób i udziału w zamordowaniu kolejnego 1000 ludzi, skazano go na dożywocie (najwyższy wymiar kary). Zwolniony z więzienia ze względu na stan zdrowia w 1989. Zmarł w 1997 w Langelsheim-Lautenthal.

</doc>
<doc id="395811" url="https://pl.wikipedia.org/wiki?curid=395811" title="Wesoła (Mysłowice)">
Wesoła (Mysłowice)

Wesoła (niem. "Wessolla", 1944–45 "Fürstengrube") – dzielnica Mysłowic.
Historia.
Powstanie Wesołej datuje się na początek XVIII w. Od tego czasu Wesoła należała do księstwa pszczyńskiego, a później powiatu.
W 1762 r. powstała tutaj huta szkła, której wyroby były znane w całej Europie. Wokół zakładu powstała kolonia o nazwie "Szklarnia" (osada z czasem przejęła nazwę "Wesoła" i obecnie stanowi centrum dzielnicy, natomiast rejon pierwotnej wsi nazywa się "Starą Wesołą"). W hucie szkła oprócz produkcji jego szlachetnych odmian, prowadzono także doświadczenia alchemiczne, w wyniku których Johann Christian Ruberg wynalazł w 1792 r. metodę produkcji cynku. Zaczęto go później wytapiać na dużą skalę i przez 10 lat huta ta dzierżyła monopol w produkcji cynku w Europie. Wytop cynku na tych terenach prowadzono w latach 1792–1848.
W 1785 r. powstała pierwsza kopalnia w Wesołej. Górnictwo na tym terenie szczególnie intensywnie zaczęło się rozwijać od połowy XIX w.
W czasie II wojny światowej przy KWK Wesoła znajdował się obóz pracy przymusowej „Fürstengrube”, który był filią obozu koncentracyjnego w Oświęcimiu.
W 1954 r. Wesołą włączono do powiatu tyskiego. W latach 1962–75 była ona samodzielnym miastem. W latach 1973–1975 miasto było siedzibą gminy wiejskiej Wesoła. W 1975 r. włączono ją do Mysłowic.
W 2015 r. z Wesołej i Krasów wydzielono dzielnicę Ławki.
Obszar.
Wesoła sąsiaduje z Morgami, Larysz-Hajdowizną, Krasowami i Ławkami. Jej obszar zamyka się od północy i wschodu ulicami Graniczną, 3 Maja i Piastów Śląskich, a od strony południa i zachodu terenami leśnymi na granicy miasta.
Do ciekawszych miejsc w dzielnicy należą m.in. zabudowania w centrum, Ośrodek Sportowo-Wypoczynkowy Wesoła Fala, kolonia "domków fińskich" przy ul. Piastów Śląskich oraz ul. 3 Maja, której kształt pozostał niezmieniony od wieków.
W dzielnicy działa Klub Sportowy Górnik Wesoła, który obejmuje sekcję piłkarską (IV liga, grupa I śląska) oraz sekcję skata. Na terenie dzielnicy znajduje się Parafia Matki Bożej Fatimskiej oraz kilka placówek oświatowych, w tym Górnośląska Wyższa Szkoła Pedagogiczna
Sport.
Klub piłkarski KS Górnik Wesoła, który obecnie nie występuje w żadnej lidze.
Akademia Rugby Hegemon działająca jako fundacja od 14 września 2016 roku. 

</doc>
<doc id="395813" url="https://pl.wikipedia.org/wiki?curid=395813" title="Konfederacja słucka">
Konfederacja słucka

Konfederacja słucka – konfederacja zawiązana 20 marca 1767 roku w Słucku przez szlachtę prawosławną i kalwińską Wielkiego Księstwa Litewskiego dla poparcia żądań Katarzyny II w sprawie równouprawnienia innowierców. Marszałkiem został Jan Jerzy Grabowski. Wspierana przez oddziały wojsk rosyjskich gen. Iwana Nummersa, przyczyniła się do destabilizacji Rzeczypospolitej, zawiązania konfederacji radomskiej i upadku części reform sejmu konwokacyjnego. 
Większość jej postulatów została uwzględniona w Traktacie Warszawskim, która przywracała prawa polityczne i swobody religijne innowierców, zachowując wszakże państwowy charakter rzymskiego katolicyzmu w państwie i zakaz jego porzucania na rzecz innych wyznań.
Postulat wspierania polskich innowierców znajdował się jako punkt tajny we wszystkich traktatach sojuszniczych rosyjsko-pruskich od roku 1730.
Papież Klemens XIII zaniepokojony popieraniem przez Rosję konfederacji słuckiej i zagrożeniem praw Kościoła katolickiego w Rzeczypospolitej Obojga Narodów powołał w połowie 1767 roku Kongregację do Spraw Polskich.

</doc>
<doc id="395815" url="https://pl.wikipedia.org/wiki?curid=395815" title="Karabin Guedes M1885">
Karabin Guedes M1885

Guedes M1885 – portugalski karabin jednostrzałowy.
Historia.
Po 1814 roku armia portugalska była uzbrojona w broń brytyjską. W 1874 roku Portugalczycy zakupili w brytyjskich zakładach Birmingham Small Arms (BSA) 10 000 karabinów i 1200 karabinków Enfield-Snider, które zastąpiły wcześniej używane karabiny Westley Richards w jednostkach pierwszoliniowych. Pozostałe jednostki portugalskie były uzbrojone w różne wzory przestarzałych karabinów odprzodowych.
W 1880 roku rozpoczął się proces wyboru nowego karabinu. Podobnie jak wcześniej źródłem inspiracji była armia brytyjska, a dokładniej używany przez nią karabin Martini-Henry. W latach 1882-1884 Lt. Louis Guedes Dias opracował nowy portugalski karabin. Seria ok. 50 egzemplarzy karabinu przeznaczonych do prób powstała w lizbońskim "Arsenal do Exército" w 1884 roku.
Prototypowe karabiny miały kaliber 11 mm (prawdopodobnie były zasilane brytyjskim nabojem .577/.450 Martini-Henry). Po pomyślnym przejściu testów nowy karabin został przyjęty do uzbrojenia jako Model 1885 (Mo.885). Ponieważ żadna z wytwórni portugalskich nie posiadała odpowiednio dużych zdolności produkcyjnych 40 000 karabinów zamówiono w 1885 roku w austriackich zakładach "Österreichische Waffenfabriksgesellschaft (ÖEWG)". Kiedy w zakładach ÖEWG było już przygotowane oprzyrządowanie do produkcji portugalskich karabinów Portugalczycy postanowili przystosować swój karabin do zasilania małokalibrowym nabojem 8 × 60 mm R (podobnie jak nabój 11 mm był on elaborowany prochem czarnym). Zmiana kalibru spowodowała opóźnienie rozpoczęcia produkcji. Kiedy w 1886 roku rozpoczęto testy pierwszych seryjnych karabinów Mo.885 okazało się, że zmniejszenie kalibru sprawiło, że trudniejsza stała się ekstrakcja łusek z komory nabojowej.
Kłopoty z ekstrakcję łusek i wprowadzenie do uzbrojenia armii portugalskiej armii powtarzalnego karabinu Kropatscheck Mo.886 spowodowały w marcu 1886 roku renegocjację kontraktu z ÖEWG. Zamiast karabinów Mo.885 miały one dostarczyć karabiny Mo.886. Wyprodukowane karabiny Guedes Mo.885 zostały w 1887 roku przejęte przez austriackie zakłady. W latach 1888-1889 13 000 tych karabinów zostało sprzedane Burom. W następnych latach do Afryki Południowej sprzedano następne partie karabinów Guedes: 5305 w 1895 oraz 2200 w 1896 roku. Dostarczone karabiny były używane przez Burów podczas walk z wojskami brytyjskimi podczas wojen burskich
Opis.
Guedes Mo.885 był bronią jednostrzałową, z zamkiem opadającym. Mechanizm spustowy ze sprężyną uderzeniową działającą bezpośrednio na masywną iglicę.
Zamek był otwierany przy pomocy dźwigni umieszczonej za osłoną spustu. Odchylenie dźwigni do dołu powodowało opadnięcie zamka w dół i odsłonięcie wlotu komory nabojowej. Jeśli w lufie znajdowała się łuska następowało jej częściowe wysunięcie przez wyrzutnik. Po ewentualnym całkowitym usunięciu łuski nabój wkładano ręcznie do komory nabojowej i zamykano zamek. Zamknięcie zamka powodowało napięcie sprężyny uderzeniowej.
Lufa gwintowana, z pięcioma bruzdami lewoskrętnymi.
Guedes Mo.885 był wyposażony w łoże i kolbę drewniane.
Mechaniczne przyrządy celownicze składające się z muszki i celownika (nastawy celownika do 1500 m).

</doc>
<doc id="395817" url="https://pl.wikipedia.org/wiki?curid=395817" title="Dobrojewo (województwo wielkopolskie)">
Dobrojewo (województwo wielkopolskie)

Dobrojewo – wieś w Polsce, położona na Pojezierzu Poznańskim. Leży w województwie wielkopolskim, w powiecie szamotulskim, w gminie Ostroróg (około 3 kilometry na północny - zachód od Ostroroga) i jest jej największą wsią. Wieś Dobrojewo położona jest przy drodze wojewódzkiej nr 184 oraz nieczynnej linii kolejowej Szamotuły - Międzychód. Wieś Usytuowana jest w odległości 48 km na północny zachód od Poznania. Na południe od wsi rozciąga się kompleks leśny, przez który przebiega znakowany żółty szlak pieszy z Ostroroga do Sierakowa. Na północ od wsi przepływa rzeka Ostroroga, a dalej, około 10 km rzeka Warta, za którą rozpoczynają się lasy Puszczy Noteckiej.
Historia.
Pierwsza wzmianka o Dobrojewie pochodzi z 1391 roku (wieś występuje pod nazwą Dobrugewo). W 1396 roku miejscowość pojawia się w źródłach jako Dobruewo, z kolei w 1401 roku - Dobrogewo, w 1434 roku - Dobrouyewo, w 1450 roku - Dobrugiewo, w 1475 roku - Dobrugow, 1499 roku - Dobrugyewo, oraz w 1563 roku jako Dobrziewo).
Pierwszymi znanymi ze źródeł właścicielami Dobrojewa byli Dobrojewscy (posiadali 1/2 wsi). W latach 1396-1401 wymieniany był Adlart z Dobrojewa Dobrujewski, z kolei w latach 1397-1403 jego syn - Święszek z Dobrojewa Dobrujewski (zmarły w 1407 roku). W latach 1407 - 1412 źródła wymieniają dzieci Święszka - Stanisława, Mikołaja, Świętosławę i Annę.
Od 1434 roku wieś należała do Ostrorogów: Sędziwoja wojewody poznańskiego, potem do Stanisława, następnie do jego syna Jana oraz potomków Jana - Wacława i Stanisława.
Od 1718 roku wieś należała do Macieja Malechowskiego, a od 1744 do 1939 roku do Kwileckich.
Wieś szlachecka Dobrujewo położona była w 1580 roku w powiecie poznańskim województwa poznańskiego.
W 1848 roku obozowali w miejscowości powstańcy. W XIX wieku właścicielem Dobrojewa był hrabia Stefan Kwilecki, herbu Szreniawa. Majątek obejmował mórg i poza Dobrojewem folwarki: Bielejewo, Binino, Nosalewo, Spibieda, Stefanowo oraz leśnictwa Klemensowo i Forestowo. Rozgłos majątkowi Kwileckich przyniosła od 1864 r. owczarnia. W Dobrojewie od 1866 roku eksploatowano również torf prasowany, a roczna produkcja sięgała 4 milionów cegieł. Pod koniec XIX wieku majątek Dobrojewo liczył 950 mieszkańców i 54 dymy. Przeważali katolicy (876) nad ewangelikami (54).
W latach 1975–1998 miejscowość administracyjnie należała do województwa poznańskiego.
W Dobrojewie na wydmie piaszczystej znaleziono siekierkę i dłuto krzemienne.
Gospodarka.
W Dobrojewie mieściło się państwowe gospodarstwo rolne. W okolicy wsi znajdują się sady.
Obiekty zabytkowe i historyczne.
Zespół pałacowy i folwarczny (nr rej.: 857/Wlkp/A z 1.06.1968 i z 24.01.2012)
W południowej części wsi znajduje się zespół pałacowy wzniesiony w XVIII wieku dla Adama Kwileckiego a następnie przebudowany. W pałacu znajdowały się liczne pamiątki rodowe i duża biblioteka.
Pałac nie przetrwał II wojny światowej, został rozebrany w latach 1941 – 1942. Z dostępnych źródeł znany jest jednak jego wygląd. Na pałacu znajdowała się tablica fundacyjna z rokiem 1784r, w tym czasie rozpoczęto budowę, która w 1786 r. została ukończona. Prace wewnątrz trwały do 1788 roku Napis na tablicy fundacyjnej głosił: „"Za panowania Stanisława Augusta Poniatowskiego, Adam z Kwilcza na Ostrorogu Kwilecki kasztelan P.: Ord. Św. Anny, Św. Stanisława, kawaler, sobie y Potomkom dom ten wystawił 1784”." Budynek był dość duży, parterowy, ale z wysoką piwnicą i piętrową wystawką. Całość o barokowych cechach symetrii i osiowości, co miało nawiązywać do tradycji Wersalu. Ozdobna architektura budynku jak również bogate i artystyczne wyposażenie wnętrz malowidła, jedwabne tkaniny i tapety zamówione w Berlinie) nadawały mu pałacowych cech. W 1787 r. od strony ogrodu dobudowano portyk kolumnowy.
Z zespołu pałacowego zachowały się natomiast dwie oficyny. Po II wojnie światowej w oficynach znajdowały się biura PGR, mieszkania, świetlica, stołówka i przedszkole.
Oficyna Północna – zbudowana w 1784 – 1786, piętrowa, murowana i otynkowana, siedmioosiowa. Dach pokryty dachówką, czterospadowy. Przy wejściu dwie kolumny wspierające balkon. Na dachu ozdobne okno z kamiennymi wazonami po bokach.
Oficyna Południowa – zbudowana w 1784 – 1786, parterowa, murowana i otynkowana, siedmioosiowa. Dach pokryty dachówką, czterospadowy. Nad wejściem balkon i lukarna, po obuj jej stronach kamienne wazony.
Całość uzupełniał obszerny dziedziniec oraz ogród w stylu francuskim za pałacem założony w latach 1787 – 1788. Dziedziniec otoczony ogrodzeniem z ozdobną bramą wjazdową która również została zachowana. Brama zbudowana w stylu klasycystycznym równocześnie z pałacem w latach 1784 – 1786. Murowana i otynkowana, składa się z czterech kwadratowych słupów krytych dachówką. Na dwóch słupach wewnętrznych umiejscowiono dwie rzeźby wojowników z piaskowca. Z kolei na zewnętrznych słupach znajdują się wazony. Ogrodzenie znajduje się po obu stronach bramy, na murowanych słupach usytuowano wazony.
W północno-wschodniej części dziedzińca zlokalizowano studnię o wysokości ok. 150 cm zbudowaną z kamienia polnego i zwieńczoną czterema wazonami.
Natomiast w przypadku zabudowań gospodarczych na uwagę zasługują:
Zabudowania pałacowe i folwarczne uzupełnia park krajobrazowy o powierzchni 8 ha założony w końcu XVIII wieku. W parku zachowały się resztki dawnego układu ścieżek. Dominują graby, lipy, kasztanowce, sosny i akacje, w zachodniej części parku okrągły staw otoczony grabami.
Obok oficyny północnej rośnie robinia o obwodzie 310 cm, w podwórzu gospodarczym lipa o obwodzie 434 cm. Od drogi wojewódzkiej 184 do pałacu aleja lipowo – grabowa (m.in. platan 234 cm obwodu). W drugą stronę przy drodze na Ordzin aleja kilkudziesięciu jesionów (wśród nich m.in. 360, 382, 398 cm obwodu). Druga aleja kilkudziesięciu jesionów znajduje się na południe od zabudowań pałacowych, przy drodze polnej do Wielonka (wśród nich m.in. 283, 295, 326 cm obwodu).
Pozostałe zabudowania
Kapliczki i krzyże
Fundatorem rzeźb Św. Walentego i Św. Wawrzyńca jest prawdopodobnie Adam Kwilecki, wskazuje na to m.in. okres z jakiego pochodzą i umiejscowienie blisko folwarku. Pierwotne kapliczki zostały zniszczone w czasie II wojny światowej, natomiast same rzeźby zostały uratowane przez mieszkańców.
Ponadto we wsi znajduje się głaz narzutowy, przy drodze do Oporowa. Dawny drogowskaz, napis na głazie – do Oporowa 1824 r.
Czasy współczesne.
We wsi znajduje się boisko piłkarskie, na którym swoje mecze rozgrywa klub piłkarski "Kamile Dobrojewo". W 2016 roku w Dobrojewo utworzono ochotniczą straż pożarną. We wsi znajduje się również świetlica wiejska, plac zabaw i oczyszczalnia ścieków. W CEiDG zarejestrowanych jest 21 podmiotów.

</doc>
<doc id="395834" url="https://pl.wikipedia.org/wiki?curid=395834" title="Kędzierzyn Koźle">
Kędzierzyn Koźle



</doc>
<doc id="395846" url="https://pl.wikipedia.org/wiki?curid=395846" title="Konfederacja toruńska">
Konfederacja toruńska

Konfederacja toruńska – konfederacja zawiązana 20 marca 1767 roku w Toruniu przez szlachtę protestancką Korony, korzystającą z ochrony wojsk rosyjskich.
Marszałkiem został gen. Jerzy Wilhelm Goltz. Konfederacja wystąpiła z poparciem forsowanego przez Katarzynę II projektu równouprawnienia innowierców. Doprowadziła do zawiązania się konfederacji radomskiej i w efekcie zniweczenia dzieła sejmu konwokacyjnego.
Postulat wspierania polskich innowierców znajdował się jako punkt tajny we wszystkich traktatach sojuszniczych rosyjsko-pruskich od roku 1730.
Papież Klemens XIII zaniepokojony popieraniem przez Rosję konfederacji toruńskiej i zagrożeniem praw Kościoła katolickiego w Rzeczypospolitej Obojga Narodów powołał w połowie 1767 roku Kongregację do Spraw Polskich.

</doc>
<doc id="395854" url="https://pl.wikipedia.org/wiki?curid=395854" title="M551 Sheridan">
M551 Sheridan

M551 Sheridan – czołg lekki konstrukcji amerykańskiej, opracowany przez firmę Allison Division (filia General Motors), która w 1959 roku otrzymała kontrakt na budowę prototypu nazwanego "Armored Reconnaissance Airborne Assault Vehicle" (AR/AAV). Prototyp czołgu, oznaczony XM551, wykonano w 1962 roku, a produkcję seryjną rozpoczęto cztery lata później. M551 zastąpiły w armii amerykańskiej czołgi M41 Walker Bulldog i działa samobieżne kalibru 90 mm.
Historia.
Pod koniec lat 60. XX wieku, dowództwo armii amerykańskiej doszło do wniosku, że dotychczas używane czołgi lekkie M41 Walker Bulldog nie spełniają wymogów stawianych przez współczesne pole walki. Uznano, że ich uzbrojenie jest nieskuteczne w starciu z ówczesnymi czołgami podstawowymi. Najprostsze rozwiązanie, polegające na zastosowaniu armaty większego kalibru, było nie do przyjęcia. Pociągało ono za sobą wzrost masy pojazdu. Pogrzebałoby to nadzieje wojskowych na zastosowanie nowego czołgu w roli pojazdu powietrznodesantowego, zrzucanego na spadochronach. Postanowiono więc zastosować nowatorski system artyleryjski, rozwijany od roku 1959. Głównym elementem systemu była armatowyrzutnia, zdolna do strzelania konwencjonalną amunicją, a także do wystrzeliwania przeciwpancernych pocisków kierowanych MGM-51 Shillelagh. Przy wystrzale powodował on nieznaczny odrzut, dlatego działo mogło być umieszczone na bardzo lekkim podwoziu. Dodatkowo kierowany pocisk rakietowy zapewniał dużą skuteczność w zwalczaniu czołgów podstawowych. Posiadał dużą przebijalność pancerza, a także celność na większych odległościach. Wadą był wysoki koszt takiego rodzaju uzbrojenia. Z tego powodu zdecydowano, że nabój z pociskiem odłamkowo-burzącym będzie miał bardziej konwencjonalną konstrukcję. W trakcie prób okazało się, że nowy system sprawia wiele problemów. Podstawowy związany był z zastosowaniem łusek spalających się przy strzale. Ich niedopalone resztki czasami powodowały przedwczesne odpalenie następnego pocisku. Problem ten został później częściowo rozwiązany przez zastosowanie przedmuchiwacza lufy. W maju 1966 czołg został standaryzowany i przyjęty do uzbrojenia. Otrzymał imię po generale wojsk Unii z okresu amerykańskiej wojny secesyjnej, Philipie Sheridanie.
Opis konstrukcji.
Czołg M551 ma przedział kierowania z przodu, napędowy - z tyłu, a bojowy - w środkowej części samonośnego nadwozia. Kadłub wozu wykonano ze spawanych płyt ze stopu aluminium, wieżę zaś - ze spawanych, stalowych płyt pancernych. W strefie czołowej pancerz wytrzymuje uderzenie przeciwpancernego pocisku kalibru do 20 mm, natomiast w pozostałych strefach - kalibru do 14,5 mm.
Uzbrojeniem głównym czołgu jest 152 mm armatowyrzutnia M81, opracowana przez firmę Allison Division. Można z niej wystrzeliwać zarówno przeciwpancerne pociski kierowane MGM-51A Shillelagh, jak i amunicję artyleryjską kalibru 152 mm (o masie naboju 22,2 kg i długości 1100 mm). Armata jest stabilizowana w dwóch płaszczyznach i naprowadzana na cel za pomocą układów elektrycznych.
Shillelagh, zaliczany do przeciwpancernych pocisków kierowanych drugiego pokolenia, jest naprowadzany promieniowaniem podczerwonym, którego emiter zamontowano na obudowie oporopowrotnika armaty. Pocisk, napędzany silnikiem na paliwo stałe, ma masę - 26,76 kg, średnicę - 151 mm i długość - 1155 mm, natomiast jego donośność skuteczna do celów poruszających wynosi 2500 m, a stałych - 3000 m.
Uzbrojenie dodatkowe Sheridana składa się z: 7,62 mm sprzężonego karabinu maszynowego M73, 12,7 mm wielkokalibrowego karabinu maszynowego Browning M2HB (zamontowanego na wieżyczce dowódcy) oraz wyrzutni (2x4) granatów dymnych, umieszczonych po bokach wieży. Z karabinu M2HB można prowadzić ogień jedynie przy otwartym włazie dowódcy. Jest on naprowadzany ręcznie w zakresie kątów od -15° do +75° - w płaszczyźnie pionowej i 360° - poziomej.
W pojazdach zastosowano silnik wysokoprężny Detroit Diesel "6V-53T" o mocy 221 kW przy 2800 obr./min. Jest to jednostka sześciocylindrowa, w układzie "V", dwusuwowa, chłodzona wodą, doładowana, o pojemności skokowej 5,2 dm³. Hydromechaniczny układ napędowy Allison "TG-250-2A", wykonany w postaci zintegrowanego bloku, zawiera m.in.: przekładnię hydrokinetyczną ze sprzęgłem blokującym, planetarną skrzynię biegów, rzędy sumujące i hamulce.
W M551 zastosowano układ jezdny, w którym górne gałęzie gąsienic opierają się na kołach nośnych. Składa się on z dziesięciu (2x5) podwójnych kół nośnych, kół napędowych (z tyłu), kół napinających (z przodu) oraz dwóch taśm gąsienicowych. Zawieszenie indywidualne ma wałki skrętne, przy pierwszych i ostatnich kołach nośnych zamontowano natomiast hydrauliczne amortyzatory.
Sheridan jest czołgiem pływającym, napędzanym w wodzie za pomocą gąsienic. W celu zwiększenia jego wyporności do górnych krawędzi kadłuba instaluje się dodatkowe ekrany, wykonane z tworzywa sztucznego, których montaż zajmuje załodze około 5 minut.
Wyposażenie standardowe czołgu obejmuje m.in.: podgrzewacz, wentylator w przedziale bojowym, układ przeciwpożarowy w przedziale napędowym oraz układ ochrony przed bronią masowego rażenia, przy czym podczas pokonywania terenu skażonego załoga musi dodatkowo korzystać z indywidualnych masek przeciwgazowych.
W 1971 roku firma Hughes Aircraft Corporation rozpoczęła produkcję dalmierzy laserowych AN/VVG-1 dla czołgów M551; zamontowano je na zewnętrznej części wieżyczki dowódcy, a zmodernizowane pojazdy oznaczono M551A1.
Na bazie czołgów M551 w latach 1978-1980 wojska lądowe wspólnie z piechotą morską Stanów Zjednoczonych opracowały 10 prototypów niszczycieli czołgów, uzbrojonych w armatę kalibru 75 mm. Ponadto Sheridan posłużył firmie Pacific Car and Foundry Company do opracowania pojazdu prototypowego z niskoprofilową wieżą uzbrojoną w 75 mm automatyczną armatę ARES. Jednak po próbach poligonowych, przeprowadzonych w 1983 roku, zaniechano dalszych prac nad tym wozem.
Służba.
W styczniu 1969 w czołgi typu Sheridan wyposażono oddziały kawalerii pancernej stacjonujące w Wietnamie. Wysłano je tam, aby przetestować nowe wozy w warunkach prawdziwej wojny. Pojazdy nie wzbudziły zachwytu. Krytykowano je za częste awarie w warunkach polowych, słabe uzbrojenie pomocnicze oraz brak odpowiedniej do zwalczania nieprzyjacielskiej piechoty amunicji. Specjalnie na żądanie wojsk w Wietnamie skonstruowano nowy nabój z pociskiem XM625 Beehive (ang. „pszczeli ul”). Pocisk zawierał 9900 niewielkich igieł i okazał się bardzo skuteczny w zwalczaniu nieosłoniętej piechoty. Dokonano także modyfikacji wieżyczki obserwacyjnej dowódcy. Wprowadzono wokół niej pancerną osłonę zwaną "crow’s nest" (ang. „krucze gniazdo”). Osłaniała ona dowódcę czołgu w czasie prowadzenia ognia z wkm-u M2 kal. 12,7 mm. Czołgi M551 nigdy jednak nie zdobyły sobie pełnego zaufania załóg w Wietnamie. W gęstej dżungli nie były tak ruchliwe jak czołgi M48 Patton. Delikatna amunicja wymagała ciągłej troski. Dużym problemem były wszędobylskie miny. Z powodu trudności z naprawami uszkodzonych pojazdów i brakiem możliwości ewakuacji, były one często wysadzane na miejscu.
Wiele problemów trapiących czołgi Sheridan w gorącym i wilgotnym klimacie Wietnamu zostało rozwiązanych, kiedy przydzielono je jednostkom kawalerii pancernej stacjonującym w Niemczech i USA. Nie występowały tam z taką ostrością problemy z amunicją.
Oprócz kawalerii pancernej, czołgi M551 posiadała też 82 Dywizja Powietrznodesantowa. Ich możliwości zrzutu z samolotu wykorzystywano jednak rzadko. Czołg nie był zrzucany w sposób tradycyjny – na spadochronie. Wykorzystywano w tym celu zestaw LAPES. Przewożony w ładowni samolotu pojazd zamocowany był pasami do fibrowej palety. Podczas niskiego i wolnego przelotu nad strefą lądowania otwierano spadochrony hamujące, które wyciągały pojazd z ładowni. Paleta przejmowała większość energii uderzenia o ziemię. Załoga lądowała oddzielnie na spadochronach.
W 1978 czołgi M551 wycofano z jednostek kawalerii pancernej. Jedynymi oddziałami, które je zachowały, były 4./64 Batalion Pancerny w 82 DPdes oraz szwadron pancerny Gwardii Narodowej stanu Arkansas. Zostały one zastosowane bojowo w 1989 w Panamie oraz w 1991 w czasie operacji Desert Storm w misjach zwiadowczych 82 dywizji. W Iraku miało miejsce jedyne zastosowanie pocisku Shillelagh w warunkach bojowych. Odnotowano zniszczenie jednego czołgu Typ 59 (chińska licencyjna kopia T-54). Po zakończeniu wojny czołgi zostały ostatecznie wycofane.
Od początku lat 80. XX wieku czołgi Sheridan były wykorzystywane przez National Training Center w Fort Irwin w Kalifornii. Po wyposażeniu w nadwozia z włókien szklanych, imitowały tam sowiecki sprzęt pancerny.

</doc>
<doc id="395855" url="https://pl.wikipedia.org/wiki?curid=395855" title="Traktat w Fort Laramie (1868)">
Traktat w Fort Laramie (1868)

Drugi traktat w Fort Laramie – porozumienie między Stanami Zjednoczonymi a narodem Dakotów (szczególnie z plemienia Lakota) podpisane w 1868 roku w Fort Laramie, gwarantujące Dakotom własność Gór Czarnych oraz prawo do polowań w Dakocie Południowej, Wyomingu oraz Montanie. Kraj rzeki Powder miał być na stałe zamknięty dla białych.
Traktat zawierał artykuły zmierzające do „zachowania cywilizacji” Lakotów; mowa była także o finansowych zachętach dla nich, aby zaczęli uprawiać ziemię i stali się konkurencyjni dla białych. Traktat zawierał także warunek konieczności zapewnienia dzieciom Dakotów „angielskiej edukacji” w „budynku misji”. Rząd USA zapewniał w traktacie, że w tym celu w rezerwacie zamieszkają biali nauczyciele, kowale, młynarz, farmer, stolarz, inżynier i agent rządowy.
Powtarzające się pogwałcenia traktatu przez amerykańskie wojska i poszukiwaczy złota doprowadziły do wybuchu wojny o Góry Czarne, trwającej do 1877 roku.

</doc>
<doc id="395862" url="https://pl.wikipedia.org/wiki?curid=395862" title="Flażolet wyciskany">
Flażolet wyciskany

Flażolet wyciskany jest to technika wydobywania flażoletów, używana szczególnie często w grze na gitarze elektrycznej.
Polega na wydobyciu dźwięku (najczęściej za pomocą kostki) przy jednoczesnym dotknięciu struny kciukiem przytrzymującym równocześnie kostkę, bądź palcem wskazującym (w tym przypadku strunę uderza się kciukiem lub kostką, trzymaną między kciukiem a palcem środkowym). Struna tłumiona jest zatem niemal w tym samym miejscu, w którym została pobudzona do drgań, a więc w skrajnie nieoptymalny sposób. Z drugiej strony technika pozwala na silny atak struny. W rezultacie możliwe jest uzyskanie różnych rodzajów "brudnego" lub "piskliwego" dźwięku.
Gitarzystami często korzystających z flażoletów sztucznych są Zakk Wylde i Piotr Chancewicz.

</doc>
<doc id="395864" url="https://pl.wikipedia.org/wiki?curid=395864" title="Kompania Węglowa">
Kompania Węglowa

Kompania Węglowa SA – polska spółka akcyjna z siedzibą w Katowicach, w latach 2003–2016 największe przedsiębiorstwo górnicze w Europie. Wszystkie zakłady górnicze oraz oddziały zaplecza technicznego w 2016 r. przejęła Polska Grupa Górnicza. Obecnie Kompania Węglowa na bazie Zakładu Zagospodarowania Mienia (Bieruń) prowadzi działania związane z zagospodarowaniem majątku nieprodukcyjnego przekazanego z kopalń czynnych i likwidowanych oraz nadzorem nad Spółkami Grupy Kapitałowej KW SA.
W Kompanii Węglowej pracowało łącznie około 55 tys. osób. Roczna zdolność wydobywcza wynosiła około 40 mln ton. Siedziba spółki znajduje się w Katowicach przy ulicy Powstańców. Spółka powstała 1 lutego 2003 w miejsce zlikwidowanych pięciu Spółek Węglowych: Rybnickiej, Bytomskiej, Nadwiślańskiej, Rudzkiej i Gliwickiej. W jej skład weszły wtedy 23 kopalnie i 9 zakładów.
29 kwietnia 2016 zakłady produkcyjne Kompanii Węglowej zbyto do Polskiej Grupy Górniczej.
Historia.
12 lipca 1990 na bazie zlikwidowanej Wspólnoty Węgla Kamiennego (WWK) utworzono Państwową Agencję Węgla Kamiennego Spółka Akcyjna, którą 12 lipca 1996 przemianowano na Państwową Agencję Restrukturyzacji Górnictwa Węgla Kamiennego Spółka Akcyjna, a 30 grudnia 2002 – na Kompanię Węglową Spółka Akcyjna. Znak firmowy i kompleksową identyfikację przedsiębiorstwa stworzył Rafał Bogusławski współpracujący z A.R. Promix. Na bazie zakładów Kompanii Węglowej od 29 kwietnia 2016 eksploatację węgla prowadzi Polska Grupa Górnicza.
Sytuacja finansowa.
W 2005 r. firma przyniosła ok. 200 mln zł zysku, natomiast w 2006 r. przyniosła ok. 50 mln zł strat, głównie za sprawą katastrof górniczych, np. w kopalni Halemba w Rudzie Śląskiej. Według danych za 2009 r. kapitał własny spółki wynosił 1,42 mld zł. Zysk netto wyniósł 25 mln zł, a zatrudnienie 66 tys. osób. Ogólne przychody przedsiębiorstwa w 2012 r. przekroczyły 11 730 mln złotych, przychody ze sprzedaży wyniosły ponad 11 720 mln złotych, a zyski netto ponad 160 mln złotych.
Obecnie wydobycie węgla kamiennego spadało - w 2012 r. wyniosło 39 mln t, a w 2013 r. 36 mln t. Strata netto za 2013 r. wyniosła 700 mln zł. W 2014 r. spółka była na skraju bankructwa. Jako główne przyczyny problemów wskazywano: konkurencję węgla importowanego, spadki cen węgla na rynkach światowych, zacofanie technologiczne spowodowane przeznaczaniem większości zysków na wypłaty zamiast na inwestycje, niską efektywność pracy (np. bardzo długi czas dojścia do przodków) i przerosty zatrudnienia w działach administracyjnych oraz niską kulturę zarządzania. Jak jednak wskazuje Forum Obywatelskiego Rozwoju węgiel importowany stanowił jedynie 8% krajowego zużycia i to głównie na północy kraju, gdzie transport ze Śląska jest droższy niż z bałtyckich portów przeładunkowych. Głównym problemem KW była niska efektywność i wysokie koszty własne.
W 2014 r. rząd po raz kolejny odroczył spłatę należności wobec urzędów skarbowych oraz ZUS w wysokości ponad 280 mln zł. Odroczenie uzasadniono "ochroną tysięcy miejsc pracy w regionie śląskim".
Jak wynikało z danych finansowych KW za pierwsze półrocze 2014 r. z 15 kopalni należących w tym czasie do spółki aż 12 przynosiło straty. Zysk przynosiły tylko trzy kopalnie: Marcel (74 zł. zysku na tonie wydobytego węgla), Piast (zysk: 16 zł./t.) i Ziemowit (zysk: 9 zł./t.), w pozostałych strata na każdej wydobytej tonie węgla wynosiła od 12 zł (Chwałowice) do 247 zł (Brzeszcze). W I półroczu 2014 r. spółka zatrudniała 53 127 pracowników.
Jedną z przyczyn wysokich kosztów wydobycia w KW i braku konkurencyjności jest przestarzały sprzęt, co wynika m.in. z presji związków zawodowych, które w poprzednich latach wymuszały na zarządzie przeznaczanie zysków na wynagrodzenia zamiast na inwestycje w nowoczesny sprzęt.
Restrukturyzacja.
7 stycznia 2015 Rada Ministrów przyjęła program restrukturyzacji Kompanii Węglowej poprzez przekazanie czterech kopalń do Spółki Restrukturyzacji Kopalń (Pokój, Piekary, Sośnica-Makoszowy, Brzeszcze), wniesienie najpierw czterech (Jankowice, Chwałowice, Marcel i Rydułtowy-Anna), a następnie pięć kolejnych (Bielszowice, Bobrek-Centrum, Halemba-Wirek, Bolesław Śmiały i Piast) do nowej spółki celowej powołanej przez Węglokoks SA oraz sprzedaż KWK Piekary bezpośrednio do Węglokoksu. W maju 2015 r. Kompania Węglowa nieodpłatnie zbyła do SRK kopalnie Brzeszcze, Makoszowy i Centrum oraz sprzedała spółce Węglokoks Kraj kopalnie Bobrek i Piekary.
We wrześniu 2015 r. Ministerstwo Skarbu Państwa opublikowało stanowisko, w którym odroczyło powstanie Nowej Kompanii Węglowej (struktura kapitałowa NKW złożona z trzech akcjonariuszy – Węglokoksu, Funduszu Inwestycji Polskich Przedsiębiorstw (zarządzanym przez Polskie Inwestycje Rozwojowe) oraz Towarzystwa Finansowego Silesia) m.in. ze względu na zasygnalizowanie przez Komisję Europejską wysokiego ryzyka wszczęcia postępowania przeciwko Polsce z powodu stosowania niedozwolonej pomocy publicznej. 30 września 2015 zapadła decyzja o wniesieniu do 100 proc. akcji Kompanii Węglowej do spółki Towarzystwo Finansowe Silesia.
Ostatecznie w kwietniu 2016 r. większość kopalń i zakładów Kompanii Węglowej przejęła Polska Grupa Górnicza.
Skład Kompanii Węglowej.
Zakłady.
Zakład Informatyki i Telekomunikacji (ZIT) – specjalistyczna jednostka organizacyjna, pełniąca funkcję operatora telekomunikacyjnego, koordynuje także zadania operatorskie i telekomunikacyjne dla Centrali oraz oddziałów (kopalń i zakładów) Kompanii Węglowej.
Na terenie Rzeczypospolitej Polskiej posiada zezwolenie na:
Posiada własną numerację dla telefonii stacjonarnej w katowickiej strefie numeracyjnej 32 o prefiksach:
Struktura grupy kapitałowej Kompanii Węglowej.
Grupa Kapitałowa Kompanii Węglowej prowadzi działalność w oparciu o spółki:
Rada nadzorcza.
Skład rady nadzorczej: Małgorzata Niezgoda (przewodnicząca), Marian Turek, Janusz Michalski, Mariusz Kowalski, Joanna Tołłoczko-Kulikowska.

</doc>
<doc id="395867" url="https://pl.wikipedia.org/wiki?curid=395867" title="Odma samoistna opłucnej">
Odma samoistna opłucnej



</doc>
<doc id="395869" url="https://pl.wikipedia.org/wiki?curid=395869" title="Traktat w Fort Laramie (1851)">
Traktat w Fort Laramie (1851)

Pierwszy traktat w Fort Laramie – podpisany 17 września 1851 roku między komisarzami Stanów Zjednoczonych a reprezentantami Dakotów, Szejenów, Arapahów, Wron, Szoszonów, Assiniboinów, Mandanów, Hidatsa oraz Arikara. 
Rząd USA obiecywał Indianom zachowanie przez nich kontroli nad Wielkimi Równinami, które stanowiły większą część Terytorium Indiańskiego. Indianie Ameryki Północnej ze swej strony gwarantowali bezpieczeństwo osadnikom zmierzającym na zachód szlakiem oregońskim w zamian za rentę w wysokości 50 tys. dolarów wypłacaną corocznie przez 50 lat. Tubylczy Amerykanie mieli także pozwolić na budowę dróg i fortów na swoich terenach. 
Później kongres USA jednostronnie (bez porozumienia z Indianami) skrócił okres wypłacania renty do 10 lat, a niektóre plemiona nigdy nie otrzymały należnych im wypłat. Traktat spowodował nastanie względnego pokoju na kilka lat.

</doc>
<doc id="395870" url="https://pl.wikipedia.org/wiki?curid=395870" title="Peter Heppner">
Peter Heppner

Peter Heppner (ur. 1967 w Hamburgu) - niemiecki wokalista. 
Razem z Markusem Reinhardtem i Pompejo Ricciardim stworzył w 1987 roku zespół o nazwie Wolfsheim. Współpracował z wieloma artystami, takimi jak Paul van Dyk, Schiller, Goethes Erben czy Joachim Witt.

</doc>
<doc id="395874" url="https://pl.wikipedia.org/wiki?curid=395874" title="Konwaliowate">
Konwaliowate

Konwaliowate ("Convallariaceae" Horan.) – rodzina roślin z rzędu szparagowców według systemu Reveala (1994-1999) i plemię "Convallarieae" w obrębie rodziny myszopłochowatych "Ruscaceae" według Angiosperm Phylogeny Website (2001...). W dawniejszych klasyfikacjach (np. system Cronquista 1981) gatunki tworzące tę grupę zaliczane były do rodziny liliowatych "Liliaceae".
Systematyka.
Klad okrytonasienne, klad jednoliścienne ("monocots"), rząd szparagowce ("Asparagales"), rodzina myszopłochowate ("Ruscaceae"), plemię "Convallarieae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.),podklasa liliowe ("Liliidae" J.H. Schaffn.), nadrząd "Lilianae" Takht. rząd szparagowce ("Asparagales" Bromhead), rodzina konwaliowate ("Convallariaceae" Horan.).

</doc>
<doc id="395875" url="https://pl.wikipedia.org/wiki?curid=395875" title="Lanugo">
Lanugo

Lanugo – meszek płodowy pokrywający około piątego miesiąca ciąży całą skórę płodu ludzkiego, znikający zazwyczaj pomiędzy siódmym a ósmym miesiącem ciąży. Czasem jednak jest obecny u noworodków i zanika wówczas samoistnie w ciągu kilku dni lub tygodni. Jest odpowiednikiem sierści (futra) zwierząt.
Jest to także objaw niedożywienia białkowo-kalorycznego.
U niektórych ssaków nazwę lanugo stosuje się zarówno do futra płodów, jak i młodych jakiś czas po narodzinach. U weddelek arktycznych lanugo płodowe jest delikatniejsze niż lanugo młodych.

</doc>
<doc id="395876" url="https://pl.wikipedia.org/wiki?curid=395876" title="Konfederacja radomska">
Konfederacja radomska

Konfederacja radomska – konfederacja generalna zawiązana 23 czerwca 1767 roku w Radomiu, pod osłoną wojsk rosyjskich pułkownika Wasilija Carra w obronie dawnego ustroju Rzeczypospolitej, powstała w reakcji na zawiązanie konfederacji innowierczych (słuckiej i toruńskiej). 3 sierpnia 1767 roku wznowiona w Warszawie, trwała do 15 grudnia 1767 roku.
Powołana z poduszczenia posła rosyjskiego, Nikołaja Repnina, w celu przeprowadzenia równouprawnienia innowierców, przywrócenia dawnych swobód szlacheckich i narzucenia gwarancji rosyjskich. Popierana przez opozycję magnacką (Potoccy) i skierowana przeciwko reformom króla Stanisława Augusta Poniatowskiego. Celem radomian było pognębienie Familii Czartoryskich przez odsunięcie jej od wpływu na rząd Rzeczypospolitej, skompromitowanie Stanisława Augusta wobec Rosji i narodu, przywrócenie wpływu stronnictwa hetmańskiego, dokonane przy pomocy wojsk rosyjskich, uznanych za "pomocnicze i przyjacielskie".
Marszałkiem konfederacji generalnej został Karol Radziwiłł „Panie Kochanku”, marszałkiem litewskim był Stanisław Brzostowski, sekretarzem Marcin Matuszewicz. Akces do niej zgłosiło (prawdopodobnie) 74 000 szlachty.
Jednakże faktycznym jej przywódcą stał się poseł rosyjski Nikołaj Repnin, który nakazał konfederatom podporządkować się Stanisławowi Augustowi i wysłać polskich delegatów do Katarzyny II z prośbą o gwarancje dla ustroju Rzeczypospolitej. Przyjmuje się, iż Repnin był autorem owego adresu do carycy.
Obrady i akces do konfederacji generalnej w Radomiu odbywały się w obliczu przymusu wojsk rosyjskich. Przed ratuszem, gdzie zebrali się konfederaci zaciągnięto baterię dział rosyjskich, płk Carr osobiście zmuszał opornych członków konfederacji do składania deklaracji zgodnych z wolą Nikołaja Repnina. Ostatecznie akt konfederacji generalnej podpisało bez zastrzeżeń jedynie kilku jej członków, większość przy akcesie czyniła pewne zastrzeżenia.
Na sejmikach w Proszowicach i Oświęcimiu przedstawiciel rosyjski Osip Igelström, według swego listu do Sieversa z 1793, kupował głosy drobnej szlachty. W 1767 roku pod węzłem konfederacji radomskiej zwołano sejm delegacyjny, który zahamował reformy sejmu konwokacyjnego uchwalając "Prawa kardynalne", a z Rzeczypospolitej uczynił protektorat rosyjski.
Papież Klemens XIII zaniepokojony popieraniem przez Rosję konfederacji radomskiej i zagrożeniem praw Kościoła katolickiego w Rzeczypospolitej Obojga Narodów powołał w połowie 1767 roku Kongregację do Spraw Polskich.

</doc>
<doc id="395885" url="https://pl.wikipedia.org/wiki?curid=395885" title="Katastrofa kolejowa w Bioče">
Katastrofa kolejowa w Bioče

Katastrofa kolejowa w Bioče miała miejsce 23 stycznia 2006 roku niedaleko Podgoricy w Serbii i Czarnogórze. Śmierć poniosło 45 osób, w tym 5 dzieci. 184 osoby zostały ranne. Katastrofa w Bioče była najgorszym tego typu wypadkiem w historii Czarnogóry.
Wypadek miał miejsce w okolicach godziny 16:00, 10 km na północ od Podgoricy, na linii kolejowej Belgrad – Bar. Pociąg pasażerski przewożący około 300 osób z Bijelo Polja w północnej części kraju do adriatyckiego portu Bar wykoleił się na wiadukcie i spadł do 100-metrowego wąwozu rzeki Moračy. Wiele ofiar katastrofy to dzieci, wracające z ferii zimowych na północy kraju.

</doc>
<doc id="395886" url="https://pl.wikipedia.org/wiki?curid=395886" title="Żółw ozdobny">
Żółw ozdobny

Żółw ozdobny ("Trachemys scripta") – gatunek gada z podrzędu żółwi skrytoszyjnych z rodziny żółwi błotnych, a w dawnym, szerszym znaczeniu grupa gatunków i podgatunków, tzw. "Trachemys scripta" complex. Żółwie ozdobne są popularnymi zwierzętami terrarystycznymi.
Występowanie.
Zasięg występowania żółwi ozdobnych "Trachemys scripta" ("sensu lato") obejmuje obszary na południe od Wielkich Jezior przez Amerykę Środkową po Wenezuelę w Ameryce Południowej. W znaczeniu zaproponowanym przez Seidela (zobacz niżej) do gatunku "Trachemys scripta" zaliczane są formy występujące w Stanach Zjednoczonych. W Polsce do potrzeb opracowania procedury oceny ryzyka negatywnego oddziaływania inwazyjnych i potencjalnie inwazyjnych gatunków obcych opracowano mapę zasięgu tego gatunku.
Opis gatunku.
Żółw ozdobny jest gatunkiem stosunkowo dużym – długość karapaksu samic osiągać może 30 cm (samce są mniejsze). Po obu stronach głowy, za oczami, widoczne są wyraźne paski koloru czerwonego, pomarańczowego lub żółtego. Na karapaksie występuje delikatny kil (ostro zakończony wyrostek skórny). Tylne tarczki brzegowe są lekko ząbkowane. Na dolnej części tarczek brzeżnych oraz na moście łączącym karapaks z plastronem zazwyczaj występują ciemne znaczenia.Plastron jest koloru żółtego i może być ozdobiony wzorem lub nie. Kolor skóry mieści się w palecie od zieleni przez oliwkowy do brązowego, przy czym niezależnie od koloru występują na niej żółte paski. Szyja i nogi są mocno paskowane.
Podgatunki.
W obrębie tego gatunku wyróżniano liczne podgatunki oraz mieszańce. Wielu badaczy określa obecnie nazwą "Trachemys scripta" całą grupę blisko spokrewnionych gatunków (ang. "T. scripta" complex). Michael E. Seidel przeprowadził w 2002 badania relacji pokrewieństwa pomiędzy przedstawicielami tej grupy i zaproponował nową klasyfikację rodzaju "Trachemys".
Na terenie Stanów Zjednoczonych wyróżniono trzy podgatunki "Trachemys scripta":
Inne podgatunki wyróżniane przez różnych autorów i ich nowe nazwy:
Inwazyjny gatunek obcy.
Gatunek obcy, występujący na obszarze Polski w środowisku przyrodniczym, niezadomowiony. Na podstawie rozporządzenia nr 1143/2014 został wpisany na listę inwazyjnych gatunków obcych uznanych za stwarzające zagrożenie dla Unii. Rozporządzenie Parlamentu Europejskiego i Rady (UE) nr 1143/2014 z 22 października 2014 r. w sprawie działań zapobiegawczych i zaradczych w odniesieniu do wprowadzania i rozprzestrzeniania inwazyjnych gatunków obcych, weszło w życie 1 stycznia 2015 r. i jest stosowane bezpośrednio w krajach członkowskich UE.
Na terenie Polski gatunek uznany za inwazyjny gatunek obcy. Ujęty w rozporządzeniu Ministra Środowiska z dnia 9 września 2011 r. w sprawie listy roślin i zwierząt gatunków obcych, które w przypadku uwolnienia do środowiska przyrodniczego mogą zagrozić gatunkom rodzimym lub siedliskom przyrodniczym. W związku z tym, wwiezienie do Polski żółwia z tego gatunku wymaga zgody Generalnego Dyrektora Ochrony Środowiska, natomiast przetrzymywanie, hodowla, rozmnażanie, oferowanie do sprzedaży i zbywanie wymaga zgody Regionalnego Dyrektora Ochrony Środowiska (art. 120).
Główną przyczyną wnikania żółwi ozdobnych do środowiska przyrodniczego w Polsce jest celowe wypuszczanie hodowanych osobników przez właścicieli. Na mniejszą skalę dochodzi zapewne także do ucieczek, zwłaszcza osobników przetrzymywanych poza pomieszczeniami zamkniętymi.

</doc>
<doc id="395890" url="https://pl.wikipedia.org/wiki?curid=395890" title="Katowicki Holding Węglowy">
Katowicki Holding Węglowy

Katowicki Holding Węglowy S.A. – pierwsza spółka Skarbu Państwa działająca w polskim przemyśle węgla kamiennego. Powstała 29 czerwca 1993 roku w wyniku połączenia 11 kopalń, będących jednoosobowymi spółkami Skarbu Państwa:
Katowicki Holding Węglowy produkował rocznie około 17,5 mln ton wysokojakościowych sortymentów handlowych węgla. Siedziba holdingu znajduje się w Katowicach przy ulicy Konstantego Damrota.
W roku 2013 kapitał własny spółki wynosił 1,483 mld zł. Zysk netto wyniósł 44,24 mln zł, Ogólne przychody spółki w roku 2013 wyniosły ponad 3829 mln złotych, przychody ze sprzedaży wyniosły ponad 3647 mln złotych, a zatrudnienie 17,7 tys. osób. Od 2001 roku spółka nie przyniosła straty.
W skład holdingu wchodzą:
1 kwietnia 2017 kopalnie te przejęła Polska Grupa Górnicza.
KHW SA jest właścicielem względnie współwłaścicielem wielu krajowych spółek prawa handlowego o zróżnicowanym profilu działania. Firmy te w powiązaniu z Holdingiem tworzą Katowicką Grupę Kapitałową. Można tu wyróżnić takie spółki jak:
Proces restrukturyzacji.
W 2013 roku KHW był jedną ze spółek skarbu państwa, w których Najwyższa Izba Kontroli stwierdziła "rażące nieprawidłowości" w zakresie wydatków mogące wskazywać na zjawiska korupcyjne
W 2014 roku doszło do katastrofy górniczej w kopalni "Mysłowice-Wesoła".
Prywatyzacja.
Temat prywatyzacji jest obecny od 2003 roku kiedy Ministerstwo Skarbu Państwa ogłosiło przetarg na wybór doradcy w procesie prywatyzacji Katowickiego Holdingu Węglowego. W listopadzie 2007 odbyło się referendum w sprawie częściowej prywatyzacji przez giełdę Katowickiego Holdingu Węglowego. Spośród ponad 16,2 tys. głosujących pracowników spółki 52 procent wyraziło zgodę na prywatyzację.
Podziemne zgazowanie węgla.
24 marca 2014 roku w kopalni „Wieczorek” należącej do Holdingu rozpoczął się eksperyment podziemnego zgazowania węgla w złożu. Prace finansuje Narodowe Centrum Badań i Rozwoju w ramach zadania badawczego: „Opracowanie technologii zgazowania węgla dla wysokoefektywnej produkcji paliw i energii elektrycznej” Celem badań jest opracowanie własnej technologii podziemnego zgazowania węgla zweryfikowanej w skali pilotowej.

</doc>
<doc id="395896" url="https://pl.wikipedia.org/wiki?curid=395896" title="Melioracja">
Melioracja

Melioracja – zabiegi mające na celu trwałe polepszenie rolniczych zdolności produkcyjnych gleb. 
Do zabiegów tych zaliczamy: drenowanie ceramiczne i PVC, wykonywanie rowów nawadniająco-odwadniających, budowę zbiorników retencyjnych, regulację rzek, ochronę przeciwpowodziową, nasadzenia roślinnością terenów zalewowych i nieużytków rolnych (fitomelioracje).
Melioracje rolne obejmują:

</doc>
<doc id="395902" url="https://pl.wikipedia.org/wiki?curid=395902" title="Topologia pierścienia">
Topologia pierścienia

Topologia pierścienia (ang. "ring topology") – jedna z fizycznych topologii sieci komputerowych. Komputery połączone są za pomocą jednego nośnika informacji w układzie zamkniętym – okablowanie nie ma żadnych zakończeń (tworzy krąg). W ramach jednego pierścienia można stosować różnego rodzaju łącza. Długość jednego odcinka łącza dwupunktowego oraz liczba takich łączy są ograniczone. Sygnał wędruje w pętli od komputera do komputera, który pełni rolę wzmacniacza regenerującego sygnał i wysyłającego go do następnego komputera.
W większej skali, sieci LAN (ang. "Local Area Network") mogą być połączone w topologii pierścienia za pomocą grubego przewodu koncentrycznego lub światłowodu. Transmisja danych w pętli realizowana jest najczęściej z wykorzystaniem metody przekazywania żetonu dostępu. Żeton dostępu jest określoną sekwencją bitów zawierających informację kontrolną. Otrzymanie żetonu przez określone urządzenie w sieci pozwala mu na realizację transmisji danych. Każda sieć posiada tylko jeden żeton dostępu"." Komputer wysyłający, usuwa żeton z pierścienia i wysyła dane przez sieć. Każdy komputer przekazuje dane dalej, dopóki nie zostanie znaleziony komputer, do którego pakiet jest adresowany. Następnie komputer odbierający wysyła komunikat do komputera wysyłającego o otrzymaniu danych. Po weryfikacji, komputer wysyłający tworzy nowy żeton dostępu i wysyła go do sieci, aby następne urządzenie mogło zrealizować transmisję danych.

</doc>
<doc id="395903" url="https://pl.wikipedia.org/wiki?curid=395903" title="Clash">
Clash



</doc>
<doc id="395914" url="https://pl.wikipedia.org/wiki?curid=395914" title="Patriarcha Jerozolimy">
Patriarcha Jerozolimy



</doc>
<doc id="395916" url="https://pl.wikipedia.org/wiki?curid=395916" title="Prawosławny patriarchat Jerozolimy">
Prawosławny patriarchat Jerozolimy

Prawosławny Patriarchat Jerozolimy – jeden z patriarchatów w Kościele prawosławnym, historycznie piąty po Konstantynopolu, Rzymie, Aleksandrii i Antiochii (tzw. pentarchia).
Historia.
Historia Kościoła Jerozolimy sięga czasów apostoła Jakuba Sprawiedliwego. W 451 Sobór Chalcedoński wyniósł biskupa Jerozolimy do godności Patriarchy. W latach 1099–1187, gdy Jerozolima znajdowała się w rękach krzyżowców, patriarcha rezydował w Konstantynopolu.
Obecnie.
Główną świątynią Patriarchatu jest bazylika Grobu Świętego w Jerozolimie.
Prawosławny Patriarchat Jerozolimy liczy ponad 150 tysięcy wyznawców w Izraelu, Autonomii Palestyńskiej, Jordanii, niektórych krajach Afryki i Ameryki oraz w Australii.
Patriarchatowi podlega Autonomiczna Cerkiew Prawosławna Góry Synaj.

</doc>
<doc id="395921" url="https://pl.wikipedia.org/wiki?curid=395921" title="Trasa Zamkowa w Rzeszowie">
Trasa Zamkowa w Rzeszowie

Trasa Zamkowa – jedna z głównych arterii miasta Rzeszów. Rozciąga się od "placu Śreniawitów", biegnie wzdłuż Wisłoka, następnie rozgałęzia się na wschód i prowadzi przez Most Zamkowy na drugi brzeg rzeki, zaś drugie rozgałęzienie biegnie do "ulicy Szopena". Trasa Zamkowa łączy się z nią na wysokości Filharmonii. 
Inwestycja jest młoda, ponieważ do użytku oddano ją w 2002 r., chociaż plany budowy mostu średnicowego w tym miejscu sięgają 1938 roku. Nazwę zawdzięcza bliskości zamku w Rzeszowie. Głównym celem tego przedsięwzięcia było połączenie centrum miasta z osiedlami mieszkalnymi leżącymi po wschodniej stronie miasta. Inwestycja wygrała konkurs Stowarzyszenia Inżynierów i Techników Komunikacji w kategorii drogowo-mostowe budowy województwa podkarpackiego.

</doc>
<doc id="395932" url="https://pl.wikipedia.org/wiki?curid=395932" title="Trasa Zamkowa">
Trasa Zamkowa



</doc>
<doc id="395934" url="https://pl.wikipedia.org/wiki?curid=395934" title="Konyaspor">
Konyaspor

Konyaspor Kulübü – turecki klub piłkarski z siedzibą w mieście Konya.
Historia.
Został założony w 1922. W latach 1990-1992 trenerem zespołu był Franciszek Smuda. Występował w rozgrywkach Tureckiej Superligi. W sezonie 2010/2011 klub zanotował spadek do 1. Lig.
Największym sukcesem klubowym w rodzimej lidze było 3 miejsce w sezonie 2015/2016. W następnym sezonie 2016/2017 zespół zdobył Puchar Turcji wygrywając z İstanbul Başakşehir (0-0 i 4-1 po rzutach karnych).

</doc>
<doc id="395937" url="https://pl.wikipedia.org/wiki?curid=395937" title="Asertywna odmowa">
Asertywna odmowa

Asertywna odmowa – forma odmowy, która stosowana jest w sytuacji, gdy potencjalnie jesteśmy w stanie spełnić oczekiwanie lub prośbę naszego rozmówcy, ale kosztem naszych chęci, dążeń lub interesów. Asertywna odmowa jest elementem stanowienia praw, określa pozycję i przedstawia jasną decyzję dotyczącą konkretnej sprawy. Jest stwierdzeniem czytelnym, bezpośrednim, uczciwym i stanowczym.
Innymi rodzajami odmowy są:
Podstawą asertywnej postawy przy odmawianiu jest założenie, że obie strony – prosząca i proszona, są „w porządku”. Asertywna odmowa nie zawiera pretensji ani usprawiedliwień. Relacja między proszącym a proszonym jest wyłącznie partnerska, nie ma tu winnych ani skrzywdzonych, co wynika z jednego z praw asertywnych:
W asertywnej odmowie zamiast słów: „nie mogę”, „muszę”, „jestem zmuszona/y”, używa się takich, które odwołują się do własnych preferencji i postanowień: „wolę”, „chcę”, „wybieram”, „jest dla mnie ważne”, „mam zamiar”, „postanowiłam/em”, „zdecydowałam/em”.
Model asertywnej odmowy.
Konstrukcja zdaniowa asertywnej odmowy zawiera następujące elementy składowe:
Rodzaje zmiękczeń.
Mówimy „przykro mi” wtedy, gdy faktycznie jest nam przykro z powodu konieczności odmówienia komuś. Wyrażenie to nie ma nic wspólnego ze słowem „przepraszam”, na które w asertywnej odmowie nie ma miejsca. „Przykro mi” jest przejawem naszej empatii i zrozumienia dla emocji przeżywanych przez naszego rozmówcę.
Komunikat ten podkreśla pozytywną wartość, jaką ma dla nas osoba, której odmawiamy, lub relacja z nią, jeżeli tak jest w istocie. Technika ta zabezpiecza odmawiającego przed posądzeniem, że jego odmowa jest tak naprawdę aktem psychologicznego odrzucenia osoby proszącej.
Często samo powiedzenie „nie” jest decyzją trudną. Technika ta ułatwia odmowę dzięki komunikatowi, który potwierdza otwartość osoby odmawiającej, wyraża zaufanie do partnera, a równocześnie jest to informacja o znaczeniu, jakie ma oznajmienie odmowy w danej sytuacji.
Technika ta jest stosowana wobec osób, co do których można przewidzieć, że odmowa może je zranić, głęboko urazić lub wywołać inne reakcje wywodzące się z poczucia skrzywdzenia. Uprzedzając jeszcze przed odmową, że spodziewamy się właśnie takiej reakcji działa w ten sposób, że osoba uprzedzona stara się tak właśnie nie zachować, co w efekcie ułatwia jej pogodzenie się z odmową i jest konstruktywne dla obu stron.
Techniki wspomagające asertywną odmowę.
Technika ta jest stosowana w sytuacjach, w których, mimo spełnienia wszelkich warunków asertywnej odmowy, nie jest ona jednak usłyszana, nie dociera do rozmówcy. Prośba czy propozycja jest ponawiana po raz drugi, trzeci czy czwarty. Sytuacja taka jest rzeczywiście trudniejsza, gdyż mamy tu do czynienia nie tylko z prośbą, ale i presją.
Technika „zdartej płyty” polega na powtarzaniu zdania, które zostało wypowiedziane za pierwszym razem. Stosując tę technikę odmawiający trzyma się więc prawdziwego, stanowczego wariantu asertywnego, nie zmieniając go pod żadnym pozorem, powtarzając go tyle razy ile będzie trzeba.
Stosowanie techniki „zdartej płyty” utrwala pewność siebie, nie pozwala uciekać od prawdy, a także nie dostarcza nowych, zbędnych informacji do dyskusji.
Nazwa tej techniki została zaczerpnięta ze szkoły walk wschodnich i w luźnym tłumaczeniu oznacza „ugięcie się”. Polega ona na tym, że skoncentrowanej energii partnera (jego presji, sile argumentów) odmawiający nie przeciwstawia całej swojej mocy (np. kontrargumentów, polemiki), lecz ugina się pozostawiając partnera z jego własną, skierowaną w próżnię siłą.
Technika „jujitsu” jest pewnym chwytem komunikacyjnym, choć nie zawiera żadnych elementów manipulacji. Odmawiający nie przeciwstawia się argumentom, nie stara się udowodnić własnej racji. Chce usłyszeć i dobrze zrozumieć swojego partnera, a jednocześnie jest konsekwentnie stanowczy w obronie własnych interesów.
„Jestem słoniem” jest raczej zasadą postępowania niż techniką komunikacji. W sytuacji interpersonalnej konfrontacji, a więc również w sytuacji odmawiania, nasze napięcie powoduje, że rytm działania ulega przyspieszeniu. Przyspieszenie powoduje, że jakość naszego zachowania pogarsza się, powodując większe poczucie niepewności i niezadowolenia z siebie.
„Jestem słoniem” to propozycja kontroli tempa własnego zachowania. Zasada ta mówi o tym, aby w sytuacji odmawiania mówić wolniej, głębiej oddychać, parafrazować i dopytywać się, gdy coś jest niezrozumiałe. Nie uciekać od kontaktu wzrokowego tylko patrzeć rozmówcy w oczy. Dać sobie prawo do zastanowienia. Zwolnienie tempa, nawet gdy odbywa się w sposób niespontaniczny, powoduje zwiększenie poczucia własnej mocy. Druga strona również odbiera odmawiającego jako pewniejszego siebie.

</doc>
<doc id="395939" url="https://pl.wikipedia.org/wiki?curid=395939" title="Pierścienie Raschiga">
Pierścienie Raschiga

Pierścienie Raschiga – rodzaj wypełnienia kształtkowego wymienników masy, takich jak kolumna rektyfikacyjna lub kolumna absorpcyjna, stosowanych w instalacjach przemysłu chemicznego. Nazwa pierścieni pochodzi od nazwiska ich wynalazcy, niemieckiego chemika Friedricha Raschiga.
Pierścienie Raschiga mają kształt rurek o wysokości z reguły równej zewnętrznej średnicy. Rozmiary stosowane w przemyśle dochodzą do 100 mm (średnica zewnętrzna), grubość ścianki 1,5-10 mm, a powierzchnia właściwa wypełnienia waha się w granicach 60-440 m²/m³. W zależności od zastosowania wypełnienia, pierścienie wykonane mogą być z twardej, odpornej na ścieranie i ściskanie ceramiki, kwasoodpornej stali lub tworzyw sztucznych (polipropylen), obojętnych chemicznie względem mediów przepływających przez kolumnę. Dla celów laboratoryjnych pierścienie Raschiga wykonane są najczęściej ze szkła.
Pierścieni Raschiga używa się w celu zwiększenia efektywności procesów prowadzonych w kolumnach, poprzez rozwinięcie powierzchni międzyfazowej obu stykających się mediów (np. cieczy i gazu w procesie absorpcji). Umieszczenie pierścieni w kolumnie następuje w taki sposób, że zalewa się ją wodą po czym od góry kolumny wsypuje kolejne partie wypełnienia. Brak zalania kolumny może prowadzić do zniszczenia wypełnienia. W aparatach przemysłowych jako dolne partie wypełnienia często stosuje się pierścienie Lessinga, które to są bardziej wytrzymałe mechanicznie od pierścieni Raschiga.
Pierścienie Raschiga są już stosunkowo przestarzałym rozwiązaniem, ale ze względu na swój niski koszt często jeszcze stosowanym. Istnieje szereg wypełnień o większej powierzchni właściwej i większej porowatości wypełnienia, np. pierścienie Białeckiego czy pierścienie Palla.

</doc>
<doc id="395947" url="https://pl.wikipedia.org/wiki?curid=395947" title="Transcendentalia">
Transcendentalia

Transcendentalia (rzadziej w liczbie pojedynczej jako transcendentale) – ujęcia bytu wyprzedzające jego ujęcia kategorialne, w odróżnieniu od uniwersaliów odnoszące się do każdego bytu ze względu na to, że byt ten istnieje, nie ze względu na jego jakościową charakterystykę. Najczęstszym takim ujęciem jest sam byt ("ens"), inne to np. przedmiot ("res"), jedność ("unum"), substancja ("aliquid"). Za transcendentalia uznaje się też prawdę ("verum"), dobro ("bonum") i piękno ("pulchrum"), w myśl panującego w klasycznej metafizyce chrześcijańskiej poglądu, że każdy byt jest niesprzeczny, poznawalny i umiejscowiony w strukturze rzeczywistości. Uznanie prawdy, dobra i piękna za transcendentalia ma źródło w chrześcijańskiej koncepcji rzeczywistości jako dzieła Boga. Koncepcję transcendentaliów rozwinął w pełni Tomasz z Akwinu.
Z każdego z transcendentaliów wyprowadza się nową zasadę metafizyczną. Zasady te to: res - zasada tożsamości; unum - zasada niesprzeczności; aliquid - zasada wyłączonego środka; verum - zasada racji bytu; bonum - zasada celowości; pulchrum - zasada integralności.

</doc>
<doc id="395949" url="https://pl.wikipedia.org/wiki?curid=395949" title="Przełęcz Woliborska">
Przełęcz Woliborska

Przełęcz Woliborska (niem. "Volpersdorfer Plänel") – przełęcz na wysokości 711 m n.p.m. w Sudetach Środkowych, w Górach Sowich.
Przełęcz położona jest około 3,3 km na północny wschód od granic miejscowości Wolibórz, na obszarze Parku Krajobrazowego Gór Sowich, w południowo-wschodniej części Gór Sowich, po południowo-wschodniej stronie Kalenicy.
Jest to przełęcz górska, stanowiąca wyraźne, dość wąskie, płytko wcięte obniżenie o stromych podejściach i łagodniejszych zboczach, wcinające się w gnejsowe podłoże, między wzniesienia Kobylec (766 m n.p.m.) i Zległe (737 m n.p.m.). Przez przełęcz prowadzi z wieloma ostrymi zakrętami droga wojewódzka nr 384 łącząca Nową Rudę z Bielawą. Droga ta w okresie zimowym jest niebezpieczna i często nieprzejezdna. Otoczenie wokół przełęczy porośnięte jest dolnoreglowym lasem mieszanym, w którego drzewostanie przeważa świerk i buk. Na przełęczy znajduje się parking i wiata turystyczna.
Szlaki turystyczne.
Przez przełęcz prowadzą szlaki turystyczne:

</doc>
<doc id="395950" url="https://pl.wikipedia.org/wiki?curid=395950" title="Normatywizm etyczny">
Normatywizm etyczny



</doc>
<doc id="395955" url="https://pl.wikipedia.org/wiki?curid=395955" title="Emisja Spalin">
Emisja Spalin



</doc>
<doc id="395956" url="https://pl.wikipedia.org/wiki?curid=395956" title="Kolejowy most zwodzony nad Regalicą">
Kolejowy most zwodzony nad Regalicą

Kolejowy most zwodzony nad Regalicą (Odrą Wschodnią) istniejący do roku 2023 najdłużej funkcjonujący obiekt tego typu w Polsce i najdłużej z napędem mechanicznym w Europie.
Charakterystyka.
Został zbudowany wraz z linią kolejową nr 273 Wrocław – Szczecin w 1877 r. Piąte przęsło było wówczas obrotowe, podczas modernizacji w latach 1933–1935 zostało ono zastąpione przęsłem zwodzonym z przeciwwagą. Most nie ma własnej nazwy. Czasami jest potocznie nazywany mostem wrocławskim (od linii kolejowej, na której został wzniesiony). Znajduje się na trasie ze stacji Szczecin Port Centralny przed wjazdem na Szczecin Podjuchy. W 1945 r., podobnie jak inne mosty w mieście, został wysadzony w powietrze przez wycofujących się Niemców. Został zrekonstruowany w 1949 r. przez Polaków.
Mechanizm podnoszenia mostu jest rozwiązany w bardzo oryginalny sposób – po obu stronach toru naprzeciw siebie na niewielkiej wysokości znajdują się dwa wycinki kół zębatych, do których sztywno przymocowana jest część podnoszona. Przetaczanie po bieżniach – listwach zębatych powoduje podnoszenie przęsła. Ciężar części podnoszonej zrównoważony jest przez masywną przeciwwagę, która w pozycji otwartej zajmuje pozycję tuż nad główkami szyn, natomiast w pozycji zamkniętej wznosi się nad torem na wysokości umożliwiającej przejazd pociągu pod nią.
Aby umożliwić przejazd pociągów elektrycznych przez most, zastosowano nietypowe rozwiązanie sieci trakcyjnej. Ruchoma przeciwwaga wymusiła zastosowanie sieci odchylanej na dojeździe do przęsła podnoszonego, natomiast na samym tym przęśle zastosowano zamiast przewodu jezdnego sztywny przewodnik w postaci dwóch ceowników. Ze względów bezpieczeństwa (w pozycji otwartej część przewodnika znajduje się tuż nad poziomem toru) konstrukcja jest uziemiona i przejazd pociągów elektrycznych odbywa się rozpędem i teoretycznie bez konieczności składania pantografów. Jednak z powodu niedopracowania i dużego ryzyka połamania odbieraków obowiązuje nakaz opuszczania pantografów przed wjazdem na most.
Most składa się z pięciu przęseł, jego całkowita długość to ok. 262 m, przęsło zwodzone ok. 17,5 m. 
Most był głównym tematem krótkometrażowego filmu "Most" nominowanego do Oscara w 2004 w kategorii "Najlepszy krótkometrażowy film aktorski" roku 2003.
W czerwcu 2010 roku na skutek uderzenia barki most został poważne uszkodzony i wymagał naprawy.
25 stycznia 2023 most został zamknięty dla ruchu pociągów. Plany przewidują pozostawienie przęsła zwodzonego i rozbiórkę jego pozostałej części, a także wybudowanie nowego, wyższego mostu z dwoma torami, który ma powstać obok starej przeprawy. 

</doc>
<doc id="395958" url="https://pl.wikipedia.org/wiki?curid=395958" title="Ochra">
Ochra

Ochra ( "ōchra", z " ōchrós" – „żółty, blady”) – rodzaj pelitycznej zwietrzeliny skał i iłów bogatych w związki żelaza, wykorzystywany jako naturalny, nieorganiczny pigment o barwie od żółtej do brązowej.
Występowanie.
Ochra powstaje przez zmieszanie glinokrzemianów i substancji barwnych, głównie tlenków żelaza. Ilość i rozdrobnienie tlenków żelaza, oraz tlenków i wodorotlenków manganu wpływa na barwę. Barwnik ten jest wykrywany makroskopowo, między innymi dzięki analizie fizyko-chemicznej.
Ochry powstają w strefie wietrzenia minerałów macierzystych. Można wyróżnić ochrę żelazistą, żółtą ochrę antymonową, kremowo-żółtą ochrę bizmutową, czarną ochrę molibdenową, cytrynowo-żółtą ochrę uranową. Obok metali, które mogą występować w postaci różnych związków chemicznych (tlenki, tlenowodorotlenki, krzemiany, siarczany), występują domieszki, przeważnie minerały ilaste, kwarc drobnoziarnisty, szczątki organiczne i inne substancje.
Kolor i odcień ochry może być modyfikowany przez obróbkę termiczną. Żółta ochra podgrzana do zmienia kolor w kierunku pomarańczowo-czerwonym. Stosowanie wyższych temperatur pozwala uzyskać ciemniejsze odcienie, aż do ciemnowiśniowego i ciemnobrunatnego.
Historia i zastosowania.
Ochra towarzyszy ludzkości od początku naszego gatunku. W wielu kulturach szczególnie ochra czerwona miała i nadal ma znaczenie rytualne i obrzędowe.
Ochra była używana przez społeczności paleolitu, mezolitu i neolitu do konserwacji i obróbki skór oraz jako barwnik do wyrobów artystycznych.
Stosowana jest w przemyśle do produkcji farb, lakierów, zabarwiania wyrobów ceramicznych, materiałów budowlanych, a także w przemyśle kosmetycznym.
Współcześnie słowem ochra najczęściej określa się w farbach artystycznych tlenki żelazowe żółte, numer indeksu kolorów PY42, w przeciwieństwie do ochr naturalnych, którym przypisany jest indeks PY43. Sjeną w takich farbach nazywana jest mieszanina syntetycznych tlenków żelaza: żółtego, czerwonego i czarnego. W farbach przemysłowych kolor nazywany ochrą lub sjeną może być mieszaniną pigmentów innych niż tlenki żelazowe.
Dla ochry jako pigmentu występującego w odcieniach od jasnożółtego do jasnego brązu w języku polskim stosuje się także termin "ugier".
Polska norma.
Polska norma BN-69/6046-08 rozróżnia ochry według odcieni:

</doc>
<doc id="395960" url="https://pl.wikipedia.org/wiki?curid=395960" title="USS Arizona (BB-39)">
USS Arizona (BB-39)

USS Arizona (BB-39) – amerykański pancernik typu "Pennsylvania". Budowę tego okrętu rozpoczęto 16 marca 1914, wodowanie odbyło się w stoczni Brooklyn Navy Yard 19 czerwca 1915 a do służby wszedł 17 października 1916. W sumie zbudowano 2 okręty tego typu, bliźniaczą jednostką był pancernik USS „Pennsylvania”. W latach 1929–1931 przeszedł gruntowną przebudowę.
Został zatopiony 7 grudnia 1941, o godzinie 8:10, podczas japońskiego ataku w Pearl Harbor. Jedna z ciężkich bomb o masie 800 kg zrzuconych podczas ataku z lotu poziomego, po przebiciu pierwszych dwóch lekkich pokładów, eksplodowała w zetknięciu z głównym pokładem pancernym, częściowo go tylko przebijając. Jednak podmuch eksplozji detonował znajdujący się na pokładzie niżej (pokład przeciwodłamkowy) magazyn czarnego prochu, służącego do wystrzeliwania samolotów z katapult okrętowych (którego to magazynu w czasie wojny nie przewidywano w tym miejscu). Fala wybuchu przeniknęła w głąb okrętu poprzez szyby wentylacyjne i otwarte włazy pionowe, docierając do głównego magazynu ładunków miotających pod barbetą wieży numer 2, detonując go. W wyniku eksplozji pancernik uległ całkowitej zagładzie, bardzo szybko osiadając na dnie (w niecałe 9 minut). Wybuch spowodował natychmiastową śmierć 3/4 załogi - 1177 osób na pokładzie. 
Wrak pancernika nie został wydobyty. Pozostałości nadbudowy wystające nad powierzchnię wody zostały usunięte, z wyjątkiem barbety trzeciej wieży artylerii głównej. W 1962 otwarto postawione na wraku w poprzek pięćdziesięciometrowe mauzoleum "Pomnik USS Arizona".

</doc>
<doc id="395969" url="https://pl.wikipedia.org/wiki?curid=395969" title="Św. Florian">
Św. Florian



</doc>
<doc id="395970" url="https://pl.wikipedia.org/wiki?curid=395970" title="Zagórzyca">
Zagórzyca

Zagórzyca (kaszb."Zôgòrzëcô", niem. "Sageritz") – wieś-ulicówka w Polsce położona w województwie pomorskim, w powiecie słupskim, w gminie Damnica nad rzeką Charstnicą. Wieś jest siedzibą sołectwa "Zagórzyca" w którego skład wchodzi również miejscowość Zagórzyczki.
W latach 1975–1998 miejscowość administracyjnie należała do województwa słupskiego.
W centrum wsi znajduje się kościół rzymskokatolicki pw. św. Józefa (dawniej ewangelicki) z 1844 wykonany w stylu neogotyckim, zbudowany z kamienia. Ze źródeł historycznych wynika, że wstępnie na jego miejscu miał znaleźć się Zamek Książąt pomorskich, ale po rozpoczęciu budowy Słupsk "zbuntował się" i zburzył rozpoczętą budowę. Z gruzów pozostałych ze zniszczonej budowli, po pewnym czasie chłopstwo zmobilizowało się i wzniosło świątynię.
Historyczne warianty nazewnicze miejscowości.
Sagerick (1440), Zaghertcze (1485), Sageritz (1571) – wywodzi się z terminologii topograficznej od określenia "za górą".

</doc>
