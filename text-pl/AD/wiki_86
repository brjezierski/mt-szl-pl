<doc id="395971" url="https://pl.wikipedia.org/wiki?curid=395971" title="Wojna o Black Hills">
Wojna o Black Hills

Wojna o Black Hills (zwana też Kampanią Little Big Horn) – seria starć zbrojnych między Indianami z plemienia Dakotów a armią Stanów Zjednoczonych w latach 1876–1877.
Tło wydarzeń.
Traktat w Fort Laramie (1868) ustanowił Wielki Rezerwat Dakotów, który obejmował również teren świętego dla Indian pasma Black Hills na Terytorium Dakoty, do których Dakotowie rościli sobie prawo od czasu zwycięstwa nad Kiowami w 1776 roku.
Obecność złota w Górach Czarnych była powszechnym przedmiotem domysłów i plotek. Informacja na ten temat została oficjalnie potwierdzona przez ekspedycję George’a Armstronga Custera w 1874 roku. Spowodowało to wybuch gorączki złota i napływ osadników, górników i awanturników na te tereny, co było pogwałceniem traktatu z 1868 roku i prawa federalnego. Powodem gniewu Dakotów i sprzymierzonych z nimi plemion była „bezradność” armii, której obowiązkiem było trzymanie intruzów z dala od terytoriów Indian.
Reakcja Indian.
Ostatecznie Siedzący Byk (Tatanka Yotanka), Szalony Koń (Tasunka Witko) wraz ze swoimi ludźmi wypowiedzieli wojnę białym intruzom i Stanom Zjednoczonym. Wielu historyków twierdzi dziś, że do wojny przyczyniły się rządy prezydenta Ulyssesa Granta, który po cichu zezwalał na poszukiwanie złota w Black Hills, aby przychody z tego uzyskane załatały braki w budżecie spowodowane trwającą od trzech lat recesją. Ponadto w kierunku Indian wysunięto niewczesne i nieracjonalne żądania, aby rodziny i myśliwi stawiali się w różnych agencjach w samym środku zimy 1875/1876. Grant wydał armii rozkazy, aby urządzała obławy na niepokorne grupy Indian, które nie zastosują się do wysuniętych żądań.
Wiosną 1876 roku Indianie udali się na doroczny zjazd nad rzekę Little Bighorn, a wojska amerykańskie z trzech stron ruszyły w kierunku obozu Dakotów i sprzymierzonych z nimi Szejenów, aby zmusić ich do powrotu na tereny rezerwatów. Zaskutkowało to najpierw bitwą nad rzeką Rosebud (1876), gdzie Dakotowie pod wodzą Szalonego Konia pokonali jedną z trzech kolumn, pod wodzą gen. Crooka. 8 dni później ppłk George Custer na czele 7 Regimentu Kawalerii zaatakował obóz Indian nad brzegami Little Bighorn, w rezultacie czego wywiązała się bitwa, w której zjednoczeni Dakotowie i Szejeni pod dowództwem Szalonego Konia, Pizi i Siedzącego Byka doszczętnie zniszczyli oddział amerykański, zabijając 265 żołnierzy, w tym wszystkich z batalionu dowodzonego osobiście przez Custera. Była to jedna z największych porażek armii amerykańskiej.
Koniec wojny.
W późniejszych bitwach latem i jesienią 1876 roku, włączając w to bitwę Tępego Noża oraz Slim Buttes, kawaleria i piechota amerykańska pokonała wojenne oddziały Dakotów i zmusiła Indian do powrotu do rezerwatów. Wojna zakończyła się kolejnym traktatem, w którym Dakotowie zrzekali się 50-milowego pasa ziemi wzdłuż zachodniej granicy rezerwatu, a także kilku innych ziem, dając prawo własności do Black Hills Stanom Zjednoczonym. Zalegalizowało to ostatecznie nielegalne pierwotnie osadnictwo poszukiwaczy złota i spowodowało dalsze osiedlanie się białych w Deadwood oraz rozwój innych miast na terytorium Black Hills.

</doc>
<doc id="395972" url="https://pl.wikipedia.org/wiki?curid=395972" title="Nagyszalonta">
Nagyszalonta



</doc>
<doc id="395973" url="https://pl.wikipedia.org/wiki?curid=395973" title="Skuter śnieżny">
Skuter śnieżny

Skuter śnieżny – pojazd naziemny łączący zalety sań i skutera przystosowanego do jazdy tylko w zimie – z tego względu urządzenia te były na początku nazywane saniami motorowymi. Skuter śnieżny przystosowany jest do jazdy zarówno po drogach jak i bezdrożach – potrafi się poruszać równie dobrze po śniegu, jak i po lodzie (choć na lodzie narażony jest na przegrzanie przy dużych prędkościach, co wymusza ich ograniczenie), co czyni go jednym z podstawowych pojazdów wykorzystywanych w krajach za granicą koła podbiegunowego, takich jak Norwegia czy Kanada. Maksymalne prędkości skuterów sięgają rzędu 200 km/h (w zależności od modelu i klasy).
Budowa.
Napędzany silnikiem spalinowym (pojemności rzędu 340-1200 cm³), przenosi napęd bezpośrednio na znajdującą się na tyle gumową „gąsienicę” (jedną lub dwie w zależności od modelu). Na pojeździe siedzi się na podobnie jak na motocyklu, jednak kierowanie nim, pomimo kierownicy połączonej z przednimi płozami, często wymaga balansowania ciałem.
Historia.
Pierwszy funkcjonujący prototyp sań motorowych (prototyp skutera śnieżnego) opracowali i wykonali na zlecenie znanego francuskiego polarnika J.-B. Charcota francuscy pionierzy motoryzacji, markiz Jules-Albert de Dion i inżynier Georges Bouton. Napęd stanowić miał napędzany silnikiem spalinowym, oparty o powierzchnię śniegu bęben z licznymi poprzeczkami i zębami. W tym samym czasie Brytyjczyk Robert Scott, przygotowujący się do wyprawy na Biegun Południowy również zwrócił się do firmy De Dion-Bouton o opracowanie sań motorowych, opartych na konstrukcji norweskich sań, zwanych "saniami nansenowskimi". Próby tych pojazdów odbyły się wiosną 1908 r. w rejonie przełęczy Lautaret w Alpach Delfinackich.
Prawdopodobnie pierwsze sanie motorowe wyposażone w śmigło (aerosanie) skonstruował Rosjanin A.S. Kuzin w 1908 roku. Prawie w tym samym czasie aerosanie skonstruował młody Igor Sikorski w latach 1909-1910. Równolegle w USA podjęto próby przystosowania samochodu Ford Model T do jazdy w zimie, ale dopiero w 1924 roku amerykański wynalazca i konstruktor Carl Eliason stworzył swój pierwszy funkcjonalny prototyp pojazdu śnieżnego. W roku 1927 skuter Eliasona opatentowano – konstrukcji tej w niemal nie zmienionej formie używa się do dziś, jedynie ze względów ekonomicznych zmieniając parametry pojazdów. Rozwiązaniem ostatnich lat stały się „ścigacze” "Snow Hawk" – zwężone i posiadające tylko jedną płozę.
Klasyfikacja.
Wyróżnia się wiele typów skuterów śnieżnych, w zależności od ich parametrów i przeznaczenia. Można jednak wyznaczyć trzy główne typy:
Zagrożenia.
Pomimo iż jazda na skuterach śnieżnych wydaje się być bezpiecznym sportem familijnym, stwarzają one duże zagrożenie w rękach niedoświadczonych i nieodpowiedzialnych kierowców ze względu na to, że są one (z wyjątkiem niektórych modeli turystycznych ograniczonych blokadami) pojazdami rozwijającymi wysokie prędkości i przeznaczonymi do jazdy w ciężkich warunkach. Wypadki na skuterach zazwyczaj kończą się tragicznie, a największy odsetek ofiar ginie „na drzewach”. Liczba śmiertelnych wypadków na skuterach śnieżnych w Kanadzie w ciągu ostatnich pięciu lat sięgnęła ok. 100, w USA kilkukrotnie więcej. Skutery można podzielić przede wszystkim pod względem wydajności. Według statystyk przeprowadzonych w kanadyjskiej prowincji Ontario, największą liczbę wypadków zanotowano z udziałem najsłabszych skuterów, gdzie ich kierowcy zignorowali zagrożenie. 
Głównymi czynnikami powodującymi wypadki były:

</doc>
<doc id="395974" url="https://pl.wikipedia.org/wiki?curid=395974" title="Trzy Kopce Wiślańskie">
Trzy Kopce Wiślańskie

Trzy Kopce Wiślańskie (810 m n.p.m.) – szczyt w paśmie Równicy w Beskidzie Śląskim (w dawniejszych przewodnikach turystycznych, np. w "Przewodniku po Beskidach Zachodnich" Kazimierza Sosnowskiego, podawany jako "Malinka" z kotą 809 m).
Wyraźne (patrząc od północy) spiętrzenie Trzech Kopców Wiślańskich o dwóch niepozornych kulminacjach stanowi zwornik dla bocznej odnogi Kamiennego – Bukowej – Obory, odchodzącej w kierunku zachodnim oraz dla grzbieciku Gronika (662 m n.p.m.), odgałęziającego się tu ku północnemu wschodowi. Ku północy opadają spod Trzech Kopców Wiślańskich widokowe polany z maleńkim osiedlem Nowa Łąka.
Nazwa góry pochodzi od jej położenia na styku granic trzech miejscowości: Ustronia, Wisły i Brennej. W początkowym okresie rozwoju osadnictwa na tych terenach każda jednostka osadnicza znaczyła swe granice nacięciami na korze drzew ("zakrzosy") lub właśnie kopcami układanymi z kamieni. Przymiotnik "Wiślańskie" dodano w celu odróżnienia góry od innych Trzech Kopców (np. Trzy Kopce u styku granic Brennej, Szczyrku i Wapienicy lub Trzy Kopce w Beskidzie Żywieckim).
Ze szczytu rozpościera się widok na Skrzyczne (1257 m n.p.m.), Kotarz (974 m n.p.m.), Grabową (905 m n.p.m.), grzbiet Starego Gronia, osiedle Świniorka (ok. 700 m n.p.m.), Orłową (813 m n.p.m.), Równicę (884 m n.p.m.) i Czantorię (995 m n.p.m.).
Na grzbiecie Trzech Kopców znajduje się punkt gastronomiczny oraz miejsca noclegowe w schronisku turystycznym „Telesforówka”.

</doc>
<doc id="395982" url="https://pl.wikipedia.org/wiki?curid=395982" title="Drzwi">
Drzwi

Drzwi – ruchoma przegroda (zazwyczaj pionowa), element zamykający otwór w ścianie budynku, ściance mebli, karoserii pojazdu wraz z konstrukcją niezbędną do umocowania tego elementu.
Drzwi stosowane w budynkach zamykają otwory służące do przechodzenia pomiędzy pomieszczeniami. Tego rodzaju drzwi występują w wielu odmianach, różniących się kształtem, konstrukcją i sposobem otwierania.
Budowa drzwi.
Element ruchomy drzwi to skrzydło, a nieruchome obramowanie otworu to ościeżnica. Uchwyt, który służy do otwierania i zamykania drzwi to klamka. Elementy te są typowe dla tradycyjnych, najczęściej spotykanych drzwi. Jednak wiele nowoczesnych rozwiązań nie posiada w ogóle klamki i ościeżnicy, a nawet nie ma typowego skrzydła, tylko płaty drzwiowe. Drzwi mogą być zdalnie sterowane siłownikami, maszynami drzwiowymi, a także mogą się automatycznie otwierać po zbliżeniu się osób. Ze względu na konstrukcję, drzwi charakteryzują się różnym poziomem szczelności. Np. stosowane w pojazdach komunikacji zbiorowej (autobus, trolejbus, tramwaj itp.) drzwi odstawiane do wewnątrz i składane są trudne do uszczelnienia, natomiast drzwi odstawiane na zewnątrz oraz odskokowo-przesuwne są bardzo szczelne, ze względu na rozdzielenie realizacji ruchu otwierania i dociskania do ościeżnicy. Można też wykonać np. drzwi zawiasowe w wersji szczelnej, inaczej konstruując ościeżnicę.
Typy drzwi ze względu na liczbę skrzydeł i sposób ich mocowania:
Funkcja.
Ze względu na położenie w budynku, drzwi dzielą się na:
Ze względu na położenie zawiasów / kierunek otwierania:
Drzwi w budynkach mogą pełnić wiele różnych funkcji:

</doc>
<doc id="395983" url="https://pl.wikipedia.org/wiki?curid=395983" title="Ełganowo">
Ełganowo

Ełganowo (niem. "Lamenstein", do 31.12.2012 Elganowo) – wieś w Polsce położona w województwie pomorskim, w powiecie gdańskim, w gminie Trąbki Wielkie.
Historia.
W latach 1954–1959 wieś należała i była siedzibą władz gromady Ełganowo, po jej zniesieniu w gromadzie Trąbki Wielkie. W latach 1975–1998 miejscowość administracyjnie należała do województwa gdańskiego.
W 1848 roku w Ełganowie znajdowały się 74 domy i 614 mieszkańców, w dużej mierze katolików. Wieś posiadała własną szkołę elementarną. Znaczenie gospodarcze miejscowości podnosiły odbywające się tu dwa razy w roku jarmarki zwierzęce. W 1903 roku tutejszy majątek został wykupiony przez Komisję Kolonizacyjną. Pod względem administracyjnym Ełganowo od 1887 roku znajdowało się w powiecie tczewskim.
Ełganowo po I wojnie światowej znalazło się w granicach utworzonego Wolnego Miasta Gdańska. Z uwagi na niespotykanie wysoki w innych gminach Wolnego Miasta odsetek Polaków nazywane było Gniazdem Polaków. W miejscowości funkcjonował młyn elektryczny, karczma oraz rozlewnia piwa i wód mineralnych. W 1932 roku otworzono tu kierowaną przez Marię Łask polską ochronkę, a od 1934 roku w Domu Polskim działała tu polska szkoła Gdańskiej Macierzy Szkolnej, do której uczęszczało 36 dzieci. 3 maja 1939 szkoła ta otrzymała sztandar. We wrześniu 1939 tutejsza nauczycielka Anna Burdówna za swoją pracę w polskiej placówce oświatowej została osadzona w obozie koncentracyjnym. We wrześniu 2015 odsłonięto tablicę upamiętniającą tę szkołę.
W 2011, podczas budowy drogi do Trąbek Wielkich (oddanej do użytku 9 grudnia 2011), odkopany został akt erekcyjny z 28 lipca 1936 pomnika poległych w czasie I wojny światowej, który stał w tym miejscu. Miał on kształt granitowego graniastosłupa o wysokości około 8-9 m, zwieńczonego rzeźbą pruskiego orła. Od frontu znajdowała się na nim prostokątna tablica z niemieckim napisem: "Niemcy muszą trwać, nawet kiedy my zginiemy". Odsłonięcie pomnika 11 października 1936 r. przez władze WM Gdańska miało antypolską wymowę.
Siedziba klubu sportowego "Sokół Ełganowo".
Zobacz też.
Inne miejscowości o nazwie "Ełganowo": Elganowo, Ełganówko

</doc>
<doc id="395984" url="https://pl.wikipedia.org/wiki?curid=395984" title="Elganowo">
Elganowo

Elganowo (dawniej "Gilgenau") – wieś w Polsce położona w województwie warmińsko-mazurskim, w powiecie szczycieńskim, w gminie Pasym. W latach 1975–1998 miejscowość administracyjnie należała do województwa olsztyńskiego.
Wieś położona na północ od jeziora Leleskiego i na wschód od Pasymia. Dawniej dwór szlachecki, jedna z najstarszych miejscowości w tym regionie. We wsi znajduje się późnobarokowy dwór z końca XVIII w., przebudowany w II poł. XIX w., parterowy o boniowanych elewacjach, kryty naczółkowym dachem, z piętrowym ryzalitem w elewacji ogrodowej, w otoczeniu pozostałości dawnego parku. Z dawnego założenia dworskiego zachowały się także zabudowania folwarczne.

</doc>
<doc id="395985" url="https://pl.wikipedia.org/wiki?curid=395985" title="Elżbiecin (województwo świętokrzyskie)">
Elżbiecin (województwo świętokrzyskie)

Elżbiecin – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Według danych z 2011 roku Elżbiecin zamieszkiwało 70 osób. 
Przez wieś przechodzi zielony szlak turystyczny z Wiślicy do Grochowisk.
Historia.
Folwark Elżbiecin z wsią zarobną Zwierzyniec do 1813 roku wchodził w skład Ordynacji Myszkowskich. Następnie jednym z jej dziedziców był Jan Olrych Szaniecki. W 1864 roku car Aleksander II Romanow wydał dekret o uwłaszczeniu włościan w Królestwie Polskim. Na mocy tego dekretu zniesiono pańszczyznę, a od dóbr ziemskich Elżbiecin vel Zwierzyniec odłączono wieś Zwierzyniec która stała się własnością mieszkających w niej rolników. Na parcelowanym folwarku Elżbiecin powstała po 1864 roku wieś. Część folwarcznej ziemi wynoszącą 90 morgów w 1892 roku nabyła rodzina Dygasińskich. W Elżbiecinie zmarli rodzice pisarza Adolfa Dygasińskiego.
W czasie II wojny światowej, 9 sierpnia 1944 roku, na zachód od wsi Elżbiecin poległ w walce z Niemcami Szczepan Koruba, działacz ruchu ludowego, dowódca plutonu w oddziale Batalionów Chłopskich ziemi szanieckiej.

</doc>
<doc id="395986" url="https://pl.wikipedia.org/wiki?curid=395986" title="Elżbietów (województwo lubelskie)">
Elżbietów (województwo lubelskie)

Elżbietów – wieś w Polsce położona w województwie lubelskim, w powiecie lubartowskim, w gminie Michów, w sołectwie Elżbietów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Michów. Według Narodowego Spisu Powszechnego (III 2011 r.) wieś liczyła 142 mieszkańców.
Historia.
Obszar wsi Elżbietów należał do rodu Sanguszków. Z czasem areał został poddany parcelacji. Wkrótce potem na tych terenach osiedliły się migrujące z okolic Kalisza oraz Mazowsza. Pierwszymi osadnikami były rodziny:
Właściciele ziemi wyszli z planem zbudowania we wsi szkoły, do czego jednak nie doszło. W 1919 r. ziemia została przekazana szkole w pobliskiej miejscowości Rudno.
W latach 1914–1919 prowizoryczna szkoła mieściła się w domu gospodarza Wawrzyńca Kubiaka, który był też tam jedynym nauczycielem. Oprócz oficjalnego nauczania w jęz. rosyjskim w szkole prowadzono potajemne nauczanie w jęz. polskim.
W okresie II wojny światowej w Elżbietowie znalazło się wielu partyzantów Batalionów Chłopskich (BCh), które stawiały aktywny opór siłom ówczesnego okupanta.
W latach 70. XX w. powstała tam baza kółka rolniczego oraz zbudowano w tym miejscu remizę strażacką.

</doc>
<doc id="395987" url="https://pl.wikipedia.org/wiki?curid=395987" title="Emilianowo (gmina Susz)">
Emilianowo (gmina Susz)

Emilianowo – wieś w Polsce położona w województwie warmińsko-mazurskim, w powiecie iławskim, w gminie Susz.
W latach 1975–1998 miejscowość administracyjnie należała do województwa elbląskiego.

</doc>
<doc id="395988" url="https://pl.wikipedia.org/wiki?curid=395988" title="Emilianowo (województwo wielkopolskie)">
Emilianowo (województwo wielkopolskie)

Emilianowo – wieś w Polsce położona w województwie wielkopolskim, w powiecie szamotulskim, w gminie Szamotuły.
W latach 1975–1998 miejscowość administracyjnie należała do województwa poznańskiego.

</doc>
<doc id="395989" url="https://pl.wikipedia.org/wiki?curid=395989" title="Emilianów (województwo lubelskie)">
Emilianów (województwo lubelskie)

Emilianów – wieś w Polsce położona w województwie lubelskim, w powiecie świdnickim, w gminie Piaski.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Piaski.

</doc>
<doc id="395990" url="https://pl.wikipedia.org/wiki?curid=395990" title="Emilianów (województwo wielkopolskie)">
Emilianów (województwo wielkopolskie)

Emilianów – wieś w Polsce, położona w województwie wielkopolskim, w powiecie kaliskim, w gminie Koźminek.
W latach 1975–1998 wieś administracyjnie należała do województwa kaliskiego.
Na terenie Emilianowa znajduje się Sala Królestwa miejscowego zboru Świadków Jehowy

</doc>
<doc id="395991" url="https://pl.wikipedia.org/wiki?curid=395991" title="Ernestynów (województwo lubelskie)">
Ernestynów (województwo lubelskie)

Ernestynów – wieś w Polsce położona w województwie lubelskim, w powiecie łukowskim, w gminie Serokomla.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Woli Gułowskiej.

</doc>
<doc id="395992" url="https://pl.wikipedia.org/wiki?curid=395992" title="Ernestynów (województwo łódzkie)">
Ernestynów (województwo łódzkie)

Ernestynów – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość administracyjnie należała do województwa płockiego.

</doc>
<doc id="395993" url="https://pl.wikipedia.org/wiki?curid=395993" title="Fabianów (województwo mazowieckie)">
Fabianów (województwo mazowieckie)

Fabianów – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.

</doc>
<doc id="395994" url="https://pl.wikipedia.org/wiki?curid=395994" title="Falęcin (województwo kujawsko-pomorskie)">
Falęcin (województwo kujawsko-pomorskie)

Falęcin (niem. "Dietrichsdorf" od roku 1866) – wieś w Polsce położona w województwie kujawsko-pomorskim, w powiecie chełmińskim, w gminie Papowo Biskupie (północna Polska). Wieś zajmuje powierzchnię 522,89 hektarów.
Podział administracyjny.
W latach 1975–1998 miejscowość administracyjnie należała do województwa toruńskiego. Miejscowość ta posiada tylko 3 gospodarstwa indywidualne.
Nazwa.
Pierwsza wzmianka w źródle pisanym o Falęcinie pochodzi prawdopodobnie z 1222 roku. W kronikach i dokumentach wieś występowała pod nazwami: "Polanche"(?) (1222 r.), "Dietterichesdorff" (1438 r.), "Ditterichsdorff" (1440 r.), "Fallenztin" (1510 r.), "Valenczino" (1528 r.), "Falencin" (1647 r.), "Falenczin" (1789 r.) i "Dietrichsdoft" (1866 r.). 
Historia.
Prawdopodobnie w roku 1222 Konrad I Mazowiecki nadał ją biskupowi Chrystianowi. W czasach krzyżackich wieś należała do komturstwa, a później do prokuratorstwa papowskiego. Zakon krzyżacki w 1410 roku posiadał w Falęcinie 10 korców zboża (przechowywanego przez sołtysa), a w 1438 roku dodatkowo 32,5 łanów czynszowych. Pod koniec średniowiecza Falęcin należał do klucza papowskiego.
W 1446 roku Falęcin stała się wsią należącą do królów polskich. W 1505 roku król Aleksander Jagiellończyk przekazał wieś biskupom chełmińskim. Nastąpił jednak konflikt, ponieważ wcześniej Falęcin należał do rodziny Głuchowskich. Z powodu braku przekazania stosownych dokumentów królewskich, biskupi nie zwrócili sumy zastawu dla Głuchowskich. Spór rozwiązał Zygmunt I Jagiellończyk wystawiający dwa dokumenty potwierdzające własność miejscowość dla Głuchowskich. Późniejszymi właściciele wsi byli: Łukasz Głuchowski (1570 r.), Falęcki (1697 r.), Kruczyński, Wolski (1755 r.), Rutkowski (1789 r.), Szydłowski (1794 r.) i Piniński (1802 r.).
Pierwszy spis mieszkańców Falęcina pochodzi z roku 1773. Wieś wtedy liczyła 140 osób (wśród nich byli: Wawrzyniech Michałowski, Łukasz Wiśniewski, Marcin Krajewski, karczmarz Bartosz Kłosowski, młynarz Wojciech Jalkowski, kowal Jerzy Gorzkowski i owczarz Mateusz Kurkowski). W 1789 roku w Falęcinie znajdował się wiatrak i karczma, a sama miejscowość liczyła 15 dymów. Pod koniec XIX wieku wybudowano w Falęcinie pałac, który przebudowano w latach 1915-1920. W 1885 roku wieś liczyła 360 mieszkańców (292 katolików i 68 ewangelików), w 1910 roku 348 mieszkańców. Kolejnymi właścicielami wsi byli: Jordan von Krocher (1905 r.), Karl Strebe (lata 1909-1934) i Hans Strebe (lata 1934-1945).
W okresie międzywojennym Falęcin był połączony kolejką gospodarczą z Falęcką Parową i Bielczynami, a później także kolejką wąskotorową z Chełmżą. Kolejka do Chełmży służyła przede wszystkim do przewozu buraków do cukrowni. W 1921 roku Falęcin liczył 302 mieszkańców (291 katolików i 11 ewangelików), a w 1931 roku 368 mieszkańców. W 1931 roku w miejscowości znajdowało się 19 budynków mieszkalnych, a sama wieś liczyła 868 ha powierzchni.
Jesienią 1939 roku w Falęcinie na terenach tzw. "Falęckiej Parowej" wojska niemieckie zamordowały grupę mieszkańców powiatu chełmińskiego. Po wojnie ekshumowano zwłoki 6 osób. W 1945 roku wieś należała do Zakładu Rolnego w Zegartowicach. W 2013 roku w Falęcinie znajdowało się 5 podmiotów gospodarczych.
Zabytki.
Według rejestru zabytków NID na listę zabytków wpisany jest park dworski z końca XIX w., nr rej.: A/469 z 6.03.1985.
Demografia.
Według Narodowego Spisu Powszechnego (III 2011 r.) wieś liczyła 369 mieszkańców. Jest piątą co do wielkości miejscowością gminy Papowo Biskupie.

</doc>
<doc id="395995" url="https://pl.wikipedia.org/wiki?curid=395995" title="Faliszewice">
Faliszewice

Faliszewice – wieś w Polsce, położona w województwie małopolskim, w powiecie tarnowskim, w gminie Zakliczyn.
W latach 1975–1998 wieś administracyjnie należała do województwa tarnowskiego.
Prywatna wieś szlachecka "Faliszowice", własność kasztelanowej krakowskiej Anny z Sieniawskich Jordanowej, położona była w 1595 roku w powiecie sądeckim województwa krakowskiego.
Do 2005 roku wieś nosiła niepoprawną nazwę "Faliszowice", wynikającą z pomyłki popełnionej przez urzędnika w XVIII wieku; błędna nazwa została skorygowana zgodnie z wolą mieszkańców dzięki przychylności władz lokalnych.

</doc>
<doc id="395996" url="https://pl.wikipedia.org/wiki?curid=395996" title="Faliszowice (województwo świętokrzyskie)">
Faliszowice (województwo świętokrzyskie)

Faliszowice – wieś w Polsce położona w województwie świętokrzyskim, w powiecie sandomierskim, w gminie Samborzec.
W latach 1975–1998 miejscowość administracyjnie należała do województwa tarnobrzeskiego.
Wieś należy do parafii św. Jana Ewangelisty w Chobrzanach. 
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Faliszowic zawarty w tabeli 1.

</doc>
<doc id="395997" url="https://pl.wikipedia.org/wiki?curid=395997" title="Falki (województwo podlaskie)">
Falki (województwo podlaskie)

Falki – wieś w Polsce położona w województwie podlaskim, w powiecie bielskim, w gminie Wyszki.
W latach 1921 - 1934 wieś należała do gminy Topczewo.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwały 253 osoby, wśród których 242 było wyznania rzymskokatolickiego, a 11 mojżeszowego. Jednocześnie 242 mieszkańców zadeklarowało polską przynależność narodową, a 11 żydowską. Było tu 43 budynki mieszkalne.
Wierni kościoła rzymskokatolickiego należą do parafii św. Stanisława w Topczewie.
Zobacz też.
Falki

</doc>
<doc id="395998" url="https://pl.wikipedia.org/wiki?curid=395998" title="Falki (województwo świętokrzyskie)">
Falki (województwo świętokrzyskie)

Falki – wieś w Polsce, położona w województwie świętokrzyskim, w powiecie buskim, w gminie Gnojno
W latach 1975–1998 miejscowość administracyjnie należała do województwa kieleckiego.
Historia.
W wieku XIX wieś wymieniona w parafii Gnojno,w ówczesnej gminie Stopnica.

</doc>
<doc id="395999" url="https://pl.wikipedia.org/wiki?curid=395999" title="Fałkowice (województwo małopolskie)">
Fałkowice (województwo małopolskie)

Fałkowice – wieś w Polsce, położona w województwie małopolskim, w powiecie wielickim, w gminie Gdów.
W latach 1975–1998 miejscowość administracyjnie należała do województwa krakowskiego.
Przez Fałkowice płynie rzeka Raba.
Urodził się tu Wiktor Jarosz-Kamionka – generał brygady Wojska Polskiego.
Zabytki.
Obiekt wpisany do rejestru zabytków nieruchomych województwa małopolskiego:

</doc>
<doc id="396000" url="https://pl.wikipedia.org/wiki?curid=396000" title="Fałkowice (województwo opolskie)">
Fałkowice (województwo opolskie)

Fałkowice – wieś w Polsce, położona w województwie opolskim, w powiecie namysłowskim, w gminie Pokój.
W latach 1975–1998 miejscowość administracyjnie należała do ówczesnego województwa opolskiego. 
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Falkowice" i nazwą zgermanizowaną "Falkowitz".
Położenie.
Miejscowość położona w północnej części gminy Pokój. Przez Fałkowice przechodzi historyczny szlak komunikacyjny Kraków–Gniezno.
Historia.
Jako datę powstania miejscowości uznaje się rok 1309. Wieś jest siedzibą parafii.
Zabytki.
Do wojewódzkiego rejestru zabytków wpisany jest:

</doc>
<doc id="396001" url="https://pl.wikipedia.org/wiki?curid=396001" title="Faszcze (województwo warmińsko-mazurskie)">
Faszcze (województwo warmińsko-mazurskie)

Faszcze (dawniej niem. "Faszen", od 1938 do 1945 "Fasten") – wieś w Polsce położona w województwie warmińsko-mazurskim, w powiecie mrągowskim, w gminie Mikołajki. W latach 1975–1998 miejscowość administracyjnie należała do województwa suwalskiego.
Historia.
Wieś wymieniana w dokumencie z 1440 r., kiedy to nadano 30 włók ziemi na prawie chełmińskim "Andresowi Milluk" (Miłuk lub Willuk) nad jeziorem Faszcze (Jorzec). Nadania dokonał wójt kętrzyński "Hatto von Meilen" na polecenie wielkiego mistrza "Pawła von Russdorfa". Andrzej Miłuk zobowiązany został do dwu służb zbrojnych. W dokumencie lokacyjnym wieś nazywano Starymi Faszczami, co wskazywałoby, że istniała już wcześniej.
W 1785 r. we wsi było 19 domów. Od 1736 roku istniała tu szkoła. W 1815 r. w Faszczach było 26 domów i 116 mieszkańców. W 1818 r. do tutejszej szkoły uczęszczało 47 dzieci a zatrudniony był jeden nauczyciel, który nauczał w języku polskim. W 1838 r. we wsi było 30 domów i 180 mieszkańców. W 1895 we wsi mieszkało 295 osób (294 ewangelików i jeden katolik). Faszcze do 1907 r. należały do parafii w Mikołajkach, a po otwarciu nowego kościoła w Baranowie należały do tej parafii. W 1935 r/ w jednoklasowej szkole uczyło się 66 dzieci (razem z dochodzącymi z Cudnoch). W 1938 r. ówczesne władze niemieckie, w ramach akcji germanizacyjnej, zmieniły urzędową nazwę wsi "Faszen" na "Fasten". W 1939 r. we wsi mieszkało 255 osób.
W 1945 liczba mieszkańców spadła do 225.
Zobacz też: Faszcze

</doc>
<doc id="396002" url="https://pl.wikipedia.org/wiki?curid=396002" title="Felicjanów (powiat kolski)">
Felicjanów (powiat kolski)

Felicjanów – wieś w Polsce położona w województwie wielkopolskim, w powiecie kolskim, w gminie Osiek Mały.
W latach 1975–1998 miejscowość administracyjnie należała do województwa konińskiego.

</doc>
<doc id="396003" url="https://pl.wikipedia.org/wiki?curid=396003" title="Feliksów (województwo lubelskie)">
Feliksów (województwo lubelskie)

Feliksów – kolonia w Polsce położona w województwie lubelskim, w powiecie hrubieszowskim, w gminie Uchanie.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) wieś liczyła 98 mieszkańców.
Przez miejscowość przebiega DW 846. Wieś stanowi sołectwo gminy Uchanie.

</doc>
<doc id="396005" url="https://pl.wikipedia.org/wiki?curid=396005" title="Świat idei">
Świat idei



</doc>
<doc id="396006" url="https://pl.wikipedia.org/wiki?curid=396006" title="Felinów (województwo lubelskie)">
Felinów (województwo lubelskie)

Felinów – wieś sołecka w Polsce położona w województwie lubelskim, w powiecie janowskim, w gminie Modliborzyce.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) wieś liczyła 146 mieszkańców.
Historia.
W I połowie XIX wieku utworzono folwark Felinów (na ziemiach wydzielonych z dóbr stojeszyńskich), którego pierwszymi właścicielami byli Łempiccy. Według informacji pochodzących z końca XIX wieku folwark liczył 470 mórg, a na jego terenie znajdowały się 3 budynki folwarczne i zamieszkiwało go 41 mieszkańców.
Felinów jako wieś powstała około 1902 r. w wyniku parcelacji przeprowadzonej przez ówczesnych właścicieli folwarku, którymi byli Gierliczowie. Według danych statystycznych z 1921 r. wieś zamieszkiwało 101 mieszkańców w 16 domach. W 1970 r. przeprowadzono elektryfikację wsi.
Wierni kościoła rzymskokatolickiego należą do parafii św. Mikołaja w Potoku Wielkim.

</doc>
<doc id="396007" url="https://pl.wikipedia.org/wiki?curid=396007" title="Felinów (województwo łódzkie)">
Felinów (województwo łódzkie)

Felinów – wieś w Polsce położona w województwie łódzkim, w powiecie wieluńskim, w gminie Osjaków.
W latach 1975–1998 miejscowość administracyjnie należała do województwa sieradzkiego.

</doc>
<doc id="396008" url="https://pl.wikipedia.org/wiki?curid=396008" title="Ferdynandów (województwo lubelskie)">
Ferdynandów (województwo lubelskie)

Ferdynandów – wieś w Polsce położona w województwie lubelskim, w powiecie łukowskim, w gminie Adamów.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Woli Gułowskiej.
W latach 1975–1998 miejscowość administracyjnie należała do województwa siedleckiego.

</doc>
<doc id="396009" url="https://pl.wikipedia.org/wiki?curid=396009" title="Ferdynandów (powiat poddębicki)">
Ferdynandów (powiat poddębicki)

Ferdynandów – wieś w Polsce położona w województwie łódzkim, w powiecie poddębickim, w gminie Pęczniew nad rzeką Pichną.
W latach 1975–1998 miejscowość administracyjnie należała do województwa sieradzkiego.

</doc>
<doc id="396010" url="https://pl.wikipedia.org/wiki?curid=396010" title="Fijewo (województwo kujawsko-pomorskie)">
Fijewo (województwo kujawsko-pomorskie)

Fijewo – wieś w Polsce położona w województwie kujawsko-pomorskim, w powiecie grudziądzkim, w gminie Radzyń Chełmiński.
W latach 1975–1998 miejscowość administracyjnie należała do województwa toruńskiego.
W 1931 roku Fijewo stanowiło obszar dworski o powierzchni 643,3 ha. W 1944 roku Fijewo wraz z folwarkami Kneblowo, Rozental i Zielona Góra miało powierzchnię 906,5 ha, zamieszkiwało je 455 osób.
Zobacz też: Fijewo

</doc>
<doc id="396011" url="https://pl.wikipedia.org/wiki?curid=396011" title="Emerson Burton">
Emerson Burton

Emerson Burton (właśc. Janne Johannes Purttinen, ur. 17 października 1974) – klawiszowiec fińskiej grupy HIM.
Do zespołu dołączył po odejściu poprzedniego keyboardzisty, Zoltana Pluto. W przeciwieństwie do pozostałych członków grupy, nie ma na swoim ciele ani jednego tatuażu. Jego ulubionym miastem są Helsinki, potrawą – pizza, a szczęśliwą cyfrą 7.
Poprzednie zespoły: Cosmos Tango, Suburban Tribe, Torpedo.

</doc>
<doc id="396012" url="https://pl.wikipedia.org/wiki?curid=396012" title="Fijewo (województwo warmińsko-mazurskie)">
Fijewo (województwo warmińsko-mazurskie)

Fijewo – wieś w Polsce położona w województwie warmińsko-mazurskim, w powiecie iławskim, w gminie Lubawa.
W latach 1975–1998 miejscowość administracyjnie należała do województwa olsztyńskiego.
We wsi znajduje się Urząd Gminy Lubawa.
Zobacz też: Fijewo

</doc>
<doc id="396013" url="https://pl.wikipedia.org/wiki?curid=396013" title="Filipówka (województwo mazowieckie)">
Filipówka (województwo mazowieckie)

Filipówka – wieś w Polsce położona w województwie mazowieckim, w powiecie garwolińskim, w gminie Borowie. 
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
29 września 1939 r. we wsi Filipówka rozwiązana została Samodzielna Kompania Czołgów R-35.
Wierni Kościoła rzymskokatolickiego należą do parafii Świętej Trójcy w Borowiu.

</doc>
<doc id="396014" url="https://pl.wikipedia.org/wiki?curid=396014" title="Filipówka (województwo warmińsko-mazurskie)">
Filipówka (województwo warmińsko-mazurskie)

Filipówka (niem. "Philippsdorf") – wieś w Polsce, położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Wieś jest siedzibą sołectwa Filipówka do którego należy Porębek.
Historia.
Majątek ziemski w Filipówce pod koniec XIX w. miał powierzchnię ok. 300 ha. Powierzchnia majątku w latach dwudziestych XX w. wynosiła 400 ha, a jego właścicielem była rodzina Schwarz. Po II wojnie światowej majątek został rozparcelowany. W roku 1949 utworzono tu Rolniczą Spółdzielnię Produkcyjną. Spółdzielnia została rozwiązana w 1975 r.
Dwór w Filipówce wybudowany został w pierwszej połowie XIX w. Dwór wybudowany został na rzucie prostokąta, jako budowla parterowa. Na osi elewacji frontowej posiada dwukondygnacyjny ryzalit z ozdobnym okulusem w szczycie. Budynek przykryty jest dachem dwuspadowym. Naroża ryzalitu i korpusu głównego zdobione są sterczynami. Dwór jest w złym stanie technicznym, stanowi własność prywatną.

</doc>
<doc id="396015" url="https://pl.wikipedia.org/wiki?curid=396015" title="Filipy (województwo podlaskie)">
Filipy (województwo podlaskie)

Filipy – wieś w Polsce położona w województwie podlaskim, w powiecie bielskim, w gminie Wyszki.
W latach 1975–1998 miejscowość administracyjnie należała do województwa białostockiego.
W 1916 w Filipach urodził się ks. Stanisław Falkowski, Sprawiedliwy wśród Narodów Świata.
Wierni kościoła rzymskokatolickiego należą do parafii św. Stanisława w Topczewie. We wsi jest kaplica Narodzenia św. Jana Chrzciciela.

</doc>
<doc id="396016" url="https://pl.wikipedia.org/wiki?curid=396016" title="Filipy (województwo świętokrzyskie)">
Filipy (województwo świętokrzyskie)

Filipy – wieś sołecka w Polsce, położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego
Historia.
Filipy w wieku XIX – wieś w powiecie kieleckim, gminie Snochowice, parafii Grzymałków.
W 1827 r. było tu 15 domów 125 mieszkańców.

</doc>
<doc id="396017" url="https://pl.wikipedia.org/wiki?curid=396017" title="Firlej (województwo łódzkie)">
Firlej (województwo łódzkie)

Firlej – wieś w Polsce położona w województwie łódzkim, w powiecie bełchatowskim, w gminie Szczerców. Miejscowość wchodzi w skład sołectwa Zbyszek.
W latach 1975–1998 miejscowość administracyjnie należała do województwa piotrkowskiego.

</doc>
<doc id="396018" url="https://pl.wikipedia.org/wiki?curid=396018" title="Florianów (powiat kutnowski)">
Florianów (powiat kutnowski)

Florianów – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość administracyjnie należała do województwa płockiego.

</doc>
<doc id="396019" url="https://pl.wikipedia.org/wiki?curid=396019" title="Lucky Strike">
Lucky Strike

Lucky Strike – jedna z najstarszych marek wyrobów tytoniowych na świecie. Należy do koncernu British American Tobacco. Papierosy tej marki są sprzedawane w ponad 80 krajach świata.
Tytoń.
Tytoń do produkcji Lucky Strike mieszany jest z trzech typów tytoniu:
Historia.
Receptura papierosów Lucky Strike została opracowana przez R. A. Pattersona w 1871 roku. W 1916 r. British American Tobacco zaprezentowało gotową, zieloną paczkę papierosów. Jej barwę zmieniono w 1942 r. na białą (rzekomo z uwagi na to, iż barwnikiem była zieleń chromowa, zaś chrom był niezbędny dla produkcji wojennej). Logo marki opracował amerykański projektant przemysłowy Raymond Loewy (zaprojektował także logotypy m.in. Coca-Coli oraz Shella).
Lucky Strike zdobyły ugruntowaną pozycję na rynku i popularność. Do palenia Lucky Strike’ów przyznał się m.in. gitarzysta Jimi Hendrix.
Były one także rozdawane amerykańskim żołnierzom w czasie II wojny światowej w ramach przydziału.
W 1917 r. dodano slogan „It’s Toasted”, który nadal widnieje na paczkach. Kolejnym hasłem reklamowym było L.S./M.F.T ("Lucky Strike Means Fine Tobacco"). W latach 2000-2005 Lucky Strike było tytularnym sponsorem zespołu British American Racing w Formule 1. W 2013 roku koncern zmienił logo.

</doc>
<doc id="396020" url="https://pl.wikipedia.org/wiki?curid=396020" title="Florianów (województwo mazowieckie)">
Florianów (województwo mazowieckie)

Florianów – wieś w Polsce położona w województwie mazowieckim, w powiecie zwoleńskim, w gminie Policzna.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Floriana w Łagowie Kozienickim.

</doc>
<doc id="396021" url="https://pl.wikipedia.org/wiki?curid=396021" title="Florianów (województwo śląskie)">
Florianów (województwo śląskie)

Florianów – wieś w Polsce położona w województwie śląskim, w powiecie kłobuckim, w gminie Popów.
W latach 1975–1998 miejscowość należała administracyjnie do województwa częstochowskiego.

</doc>
<doc id="396026" url="https://pl.wikipedia.org/wiki?curid=396026" title="Folusz (województwo podkarpackie)">
Folusz (województwo podkarpackie)

Folusz (j. łemkowski Фолюш) – wieś w Polsce położona w województwie podkarpackim, w powiecie jasielskim, w gminie Dębowiec. 
Historia.
Folusz został założony w XVI wieku przez Mniszchów. W 1939 roku wieś składała się z ponad 100 gospodarstw. Po zakończeniu II wojny światowej w Akcji Wisła, cała ludność łemkowska została wysiedlona.
W latach 1975–1998 miejscowość administracyjnie należała do województwa krośnieńskiego.
Miejscowość jest siedzibą parafii Najświętszego Serca Pana Jezusa, należącej do dekanatu Dębowiec, diecezji rzeszowskiej.
Folusz leży na obrzeżu Magurskiego Parku Narodowego, niedaleko drogi wojewódzkiej nr 993 Gorlice–Dukla.
Na terenie wsi znajduje się ośrodek wczasowy, prowadzony przez powiat Dom Pomocy Społecznej, kopalnia ropy naftowej „Folusz” oraz Park Rekreacji i Edukacji Ekologicznej im. Stanisława Zająca (otwarty 15 listopada 2010).
Ludzie związani z wsią.
10 października 1968 w Domu Pomocy Społecznej w Foluszu zmarł w wieku 73 lat słynny malarz prymitywista - Nikifor Krynicki (Epifaniusz Drowniak).

</doc>
<doc id="396027" url="https://pl.wikipedia.org/wiki?curid=396027" title="Folusz (województwo podlaskie)">
Folusz (województwo podlaskie)

Folusz – wieś w Polsce położona w województwie podlaskim, w powiecie suwalskim, w gminie Rutka-Tartak.
W latach 1975–1998 miejscowość administracyjnie należała do województwa suwalskiego.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="396028" url="https://pl.wikipedia.org/wiki?curid=396028" title="Folwark (województwo opolskie)">
Folwark (województwo opolskie)

Folwark (dodatkowa nazwa w j. niem. Follwark) – wieś w Polsce położona w województwie opolskim, w powiecie opolskim, w gminie Prószków.
Od 1950 miejscowość administracyjnie należy do województwa opolskiego.
W rejonie wsi znajduje się duża, czynna kopalnia odkrywkowa Folwark. Eksploatowane są tam margle kredowe (turon i koniak) na potrzeby cementowni Chorula. 
W 1936 roku w ramach akcji germanizacyjnej nazwę "Follwark" zmieniono na "Vorwerk/Oberschlesien".

</doc>
<doc id="396029" url="https://pl.wikipedia.org/wiki?curid=396029" title="Folwark (powiat sztumski)">
Folwark (powiat sztumski)

Folwark (niem. "Vorwerk, Kreis Mohrungen") – wieś w Polsce, położona w województwie pomorskim, w powiecie sztumskim, w gminie Stary Dzierzgoń przy drodze wojewódzkiej nr 519. W skład sołectwa wchodzą również miejscowości Nowy Folwark i Protajny.
W latach 1975–1998 miejscowość administracyjnie należała do województwa elbląskiego.
We wsi secesyjny budynek stacji kolejowej z końca XIX wieku.

</doc>
<doc id="396030" url="https://pl.wikipedia.org/wiki?curid=396030" title="Nowy Folwark (województwo świętokrzyskie)">
Nowy Folwark (województwo świętokrzyskie)

Nowy Folwark ("dawniej Folwark") – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Części wsi.
Do 2006 roku wieś nosiła nazwę "Folwark". Nazwa została zmieniona rozporządzeniem Ministra Spraw Wewnętrznych i Administracji z 15 grudnia 2006.

</doc>
<doc id="396031" url="https://pl.wikipedia.org/wiki?curid=396031" title="Franciszkowo (województwo mazowieckie)">
Franciszkowo (województwo mazowieckie)

Franciszkowo – wieś w Polsce położona w województwie mazowieckim, w powiecie żuromińskim, w gminie Żuromin.
Wierni Kościoła rzymskokatolickiego należą do parafii św. Floriana w Poniatowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396032" url="https://pl.wikipedia.org/wiki?curid=396032" title="Franciszkowo (województwo podlaskie)">
Franciszkowo (województwo podlaskie)

Franciszkowo – wieś w Polsce położona w województwie podlaskim, w powiecie suwalskim, w gminie Raczki.
W latach 1975–1998 miejscowość administracyjnie należała do województwa suwalskiego.

</doc>
<doc id="396034" url="https://pl.wikipedia.org/wiki?curid=396034" title="Franciszkowo (powiat iławski)">
Franciszkowo (powiat iławski)

Franciszkowo (niem. "Freudental") – wieś sołecka w Polsce w województwie warmińsko-mazurskim, w powiecie iławskim, w gminie Iława, w pobliżu rzeki Drwęca. 
Wieś jest położona na północ od Iławy w kierunku Ostródy i Olsztyna przy drodze krajowej nr 16. 
Historia.
W 1789 roku w majątku we Franciszkowie było 21, a w roku 1817 – 16 domów. Mieszkało tam wówczas 108 osób. Od 1831 roku Franciszkowo jest opisywane jako wieś. Jednocześnie funkcjonował wciąż majątek, należący przed końcem XIX wieku do Carla von Brederlow.
W latach 1975–1998 miejscowość administracyjnie należała do województwa olsztyńskiego.

</doc>
<doc id="396035" url="https://pl.wikipedia.org/wiki?curid=396035" title="Franciszkowo (powiat złotowski)">
Franciszkowo (powiat złotowski)

Franciszkowo – wieś krajeńska w Polsce położona w województwie wielkopolskim, w powiecie złotowskim, w gminie Złotów.
W latach 1975–1998 miejscowość administracyjnie należała do województwa pilskiego.

</doc>
<doc id="396036" url="https://pl.wikipedia.org/wiki?curid=396036" title="Frankowo (województwo mazowieckie)">
Frankowo (województwo mazowieckie)

Frankowo – przysiółek w Polsce położony w województwie mazowieckim, w powiecie przasnyskim, w gminie Przasnysz.
Frankowo wchodzi w skład sołectwa Sątrzaska. Wierni Kościoła rzymskokatolickiego należą do parafii św. Stanisława Biskupa w Świętym Miejscu.
W latach 1975–1998 miejscowość administracyjnie należała do województwa ostrołęckiego.
Około 1830 roku był tu las. W 1860 roku w dobrach Sątrzaska. W 1889 roku w powiecie makowskim, w gminie i parafii Płoniawy – wówczas 4 osady i 80 mórg ziemi. Około 1930 roku było 6 zagród. Obecnie 7 posesji zamieszkanych i 30 mieszkańców.

</doc>
<doc id="396037" url="https://pl.wikipedia.org/wiki?curid=396037" title="Frankowo (województwo wielkopolskie)">
Frankowo (województwo wielkopolskie)

Frankowo – wieś w Polsce położona w województwie wielkopolskim, w powiecie leszczyńskim, w gminie Osieczna.
W latach 1975–1998 miejscowość administracyjnie należała do województwa leszczyńskiego.
Zobacz też: Frankowo

</doc>
<doc id="396038" url="https://pl.wikipedia.org/wiki?curid=396038" title="Franopol (województwo mazowieckie)">
Franopol (województwo mazowieckie)

Franopol – wieś w Polsce położona w województwie mazowieckim, w powiecie łosickim, w gminie Sarnaki. 
Wierni Kościoła rzymskokatolickiego należą do parafii św. Stanisława Biskupa i Męczennika w Sarnakach.
Miejscowość leży przy drodze krajowej nr 19 w odległości 2,5 km na północ od Sarnak. W odległości około 1 km (drogą w kierunku Sarnak) przebiega dwutorowa linia kolejowa nr 31 Siedlce – Siemianówka z przystankiem Sarnaki. W centrum wsi mieszkańcy Franopola pracując społecznie wybudowali boisko i miejsce na ognisko.
W latach 1975–1998 miejscowość administracyjnie należała do województwa bialskopodlaskiego. 
Działalność społeczna.
Stowarzyszenie Franopol Sosnowa Kraina – organizacja powstała 26 czerwca 2014. Tworzy ją 16 mieszkańców wsi Franopol.
Działalność organizacji skierowana jest na wielopokoleniową animację i aktywizację lokalnej społeczności dla dobra wspólnego, niosąc kulturalny i społeczny rozwoju lokalnego środowiska z uwzględnieniem poprawy jakości życia. Propaguje uwrażliwienie na piękno otaczającej przyrody przez edukację oraz promuje aktywność fizyczną na świeżym powietrzu. Zasięgiem swym obejmuje przede wszystkim mieszkańców wsi Franopol, mieszkańców gminy Sarnaki i ościennych miejscowości ich rodziny, znajomych zaproszonych gości.
Organizacja dysponuje placem sportowo-edukacyjnym Franopol Sosnowa Kraina. Aktywnie pozyskuje środki zewnętrzne na działalność statutową.

</doc>
<doc id="396041" url="https://pl.wikipedia.org/wiki?curid=396041" title="Pomnik Czynu Rewolucyjnego w Rzeszowie">
Pomnik Czynu Rewolucyjnego w Rzeszowie

Pomnik Czynu Rewolucyjnego lub Pomnik Walk Rewolucyjnych – monument znajdujący się w samym centrum Rzeszowa u zbiegu alei Łukasza Cieplińskiego i alei Józefa Piłsudskiego.
Historia.
Pomnik Czynu Rewolucyjnego dotyczy walk toczonych na Rzeszowszczyźnie. Pomysłodawcą budowy pomnika był I sekretarz KW PZPR w Rzeszowie Władysław Kruczek. Prace ruszyły w 1967. Wykonawcą rzeźby Nike i z drugiej strony pomnika twarzy chłopa, żołnierza i robotnika ze sztandarem rewolucji był rektor krakowskiej ASP, pochodzący z Rzeszowszczyzny Marian Konieczny (twórca warszawskiej Nike). Istniały dwa pomysły lokalizacji, ostatecznie zdecydowano się na ustawienie pomnika w Parku Bernardyńskim. Tuż po zakończeniu prac projektowych w 1971 przystąpiono do budowy. Fundamenty stanowiło kilkadziesiąt żelbetowych pali o długości ok. 10 m. Liście lauru składają się z 37 par również żelbetowych segmentów o wysokości ponad metr każdy. Dwa lata od rozpoczęcia budowy umocowano na liściach rzeźby Koniecznego. W pobliżu pomnika, w kierunku miasta postanowiono stworzyć "Plac Defilad". Pomnik uroczyście odsłonięto 1 maja 1974. Koszt budowy pomnika wyniósł 10 812 926,44 złotych. W trakcie budowy zużyto 180 kg gwoździ. Pomnik w stanie nienaruszonym stoi do dziś, jedyną zmianą było zamontowanie na jego szczycie herbu miasta.
Awangardowy kształt pomnika wzbudzał od początku liczne kontrowersje w odbiorze społecznym. Budzi różne skojarzenia niezwiązane z jego oficjalną symboliką. Kojarzony jest m.in. z oślimi uszami lub żeńskimi genitaliami.
W dniu 11 lipca 2006 uchwałą Rady Miasta Rzeszowa teren, na którym stoi pomnik, został oddany za 1% wartości zakonowi oo. bernardynów. Pomnik nie został wyłączony w akcie przekazania gruntu, nie jest również wpisany do rejestru zabytków. Zakonnicy na otrzymanym terenie wybudowali ogólnodostępne ogrody i podziemny parking, nie mają jednak planów co do przyszłości pomnika. Ze względu na możliwość, że zapadnie decyzja o jego wyburzeniu, pojawiły się internetowe (m.in. na facebooku) grupy obrońców pomnika. Prowadzona jest także internetowa zbiórka podpisów pod petycją o zachowanie pomnika (kwiecień 2012: 15 378 podpisów).
W 2011 roku Studenci III roku Wyższej Szkoły Informatyki i Zarządzania w Rzeszowie nakręcili trwający prawie 1,5 minuty film przy pomocy oprogramowania do tworzenia grafiki 3D i montażu nieliniowego. Film, będący pracą zaliczeniową, przedstawia ożywiony Pomnik Czynu Rewolucyjnego, kroczący ulicami Rzeszowa i siejący panikę i zniszczenie.
Podczas spotkania z prof. Marianem Koniecznym, które odbyło się w Rzeszowie w styczniu 2015 roku, autor pomnika podkreślił, że tworząc rzeszowski Pomnik Czynu Rewolucyjnego za tło i inspirację obrał jeden z najstarszych motywów w sztuce sakralnej mający pierwiastek żeński w dominancie stylistycznej – mandorlę. Pośrodku pomnika widnieje umieszczona na tle flagi grupa rzeźbiarska tj. postać chłopa, robotnika i żołnierza. U szczytu pomnika dopatrzymy się herbu miasta Rzeszowa. Został on umieszczony na pomniku na początku XXI wieku za prezydentury Andrzeja Szlachty.
Według profesora pomnik ściśle nawiązuje do wystąpień chłopskich, które miały miejsce w Małopolsce Wschodniej przed II wojną światową. Do postaci antycznej Nike oraz chłopa i robotnika przedstawionych na pomniku dodał jeszcze żołnierza, mającego symbolizować walki o niepodległość (czy obronę Polski przed okupantem).
W roku 2017 rozgorzał spór zainicjowany przez IPN, według opinii którego pomnik powinien zostać wyburzony na mocy tzw. ustawy dekomunizacyjnej. W obronie monumentu stanął Prezydent Rzeszowa Tadeusz Ferenc oraz członkowie rzeszowskiego oddziału Stowarzyszenia Architektów Polskich. Monument, jak twierdził prezydent miasta, jest pomnikiem historii, który cieszy się powszechną rozpoznawalnością i sympatią mieszkańców miasta i jest jednym z najbardziej znanych i rozpoznawalnych obiektów w Rzeszowie, posiadającym atuty artystyczne, w tym odwołania do antyku. Prezydent, występując oficjalnie do rzeszowskiego oddziału IPN dodał, że Pomnik Walk Rewolucyjnych powstał w latach 1971-1974, zaś wydarzeniami, które inspirowały autora przy jego tworzeniu były m.in. bunty chłopskie w Małopolsce Wschodniej w 20-leciu międzywojennym, na czele ze strajkiem chłopskim z 1937 roku.

</doc>
<doc id="396046" url="https://pl.wikipedia.org/wiki?curid=396046" title="Gabriela Kownacka">
Gabriela Kownacka

Gabriela Anna Kownacka z domu Kwasz (ur. 25 maja 1952 we Wrocławiu, zm. 30 listopada 2010 w Warszawie) – polska aktorka teatralna i filmowa.
Życiorys.
Była córką Ottokara Kwasza (1922−1992) i Izabelli z domu Tumidajskiej (ur. 1923). W 1971 ukończyła III LO we Wrocławiu i zdała maturę. W tym samym roku dostała się na wydział aktorski Państwowej Wyższej Szkoły Teatralnej w Warszawie. Będąc na pierwszym roku studiów, zagrała rolę Zosi w "Weselu" Andrzeja Wajdy.
Dyplom ukończenia PWST otrzymała w 1975 z tytułem "magister sztuki aktor dramatyczny". W tym samym roku zaangażowała się do Teatru Kwadrat w Warszawie, gdzie zadebiutowała tytułową rolą w sztuce "Pepsie" Pierrette Bruno, w reżyserii twórcy i dyrektora tego teatru Edwarda Dziewońskiego. Występowała też w Teatrze Telewizji: w 1975 zagrała rolę Maggie w sztuce Arthura Millera "Po upadku" w reżyserii Andrzeja Łapickiego, zaś w 1976 wystąpiła w roli Marysi w sztuce Roberta Thomasa "Spółka morderców" w reżyserii Edwarda Dziewońskiego.
W 1977 otrzymała Nagrodę im. Zbyszka Cybulskiego za rolę Maggie i hrabianki Rity w "Trędowatej" Jerzego Hoffmana, a w 1979 tytuł „Gwiazdy Filmowego Sezonu” podczas Lubuskiego Lata Filmowego w Łagowie za rolę Anity w komedii muzycznej "Hallo Szpicbródka, czyli ostatni występ króla kasiarzy". Także w tym samym roku zdobyła nagrodę przewodniczącej komitetu ds. Radia i Telewizji za "wybitną współpracę artystyczną z TVP".
W latach 1975–78 występowała w stołecznym teatrze Kwadrat. W 1978 otrzymała od Erwina Axera propozycję angażu do Teatru Współczesnego w Warszawie, a potem w 1983 od Jerzego Grzegorzewskiego, który tworzył zespół po objęciu dyrekcji Teatru Studio w Warszawie. Występowała w nim do 1999. W 1998 zagrała gościnnie w Teatrze Narodowym rolę siostry Dory w "Halce Spinozie" według Witkacego w reżyserii Jerzego Grzegorzewskiego. Następnie w latach 1999–2009 była stałą aktorką sceny narodowej. 
Wystąpiła w ponad 60 rolach Teatru Telewizji i zagrała w ponad 40 spektaklach teatralnych w całym kraju. W 2012 ukazała się książka autorstwa Romana Dziewońskiego pt. "Gabi. Gabriela Kownacka".
Odznaczenia i nagrody.
Postanowieniem Prezydenta RP z dnia 22 sierpnia 2005 „za zasługi w pracy artystycznej” została odznaczona Złotym Krzyżem Zasługi. W tym samym roku podczas Festiwalu Dobrego Humoru otrzymała statuetkę „Melonika” dla najlepszej aktorki komediowej.
W 2006 odcisnęła swoją dłoń na Bursztynowej Promenadzie Gwiazd podczas Festiwalu Gwiazd w Gdańsku.
Życie prywatne.
W latach 1975–1985 była żoną Waldemara Kownackiego. W 1983 urodziła syna Franciszka. Związana była także z operatorem Witoldem Adamkiem i aktorem Krzysztofem Janczarem. W 2007 została ambasadorem drugiej edycji programu „Szkoła bez przemocy”. Zagrała także w reklamie serów Warmia.
Choroba i śmierć.
W 2004 aktorka zachorowała na raka piersi. Kilkumiesięczne zabiegi chemioterapii i radioterapii dały pozytywny efekt, dzięki czemu mogła powrócić do pracy na planie serialu "Rodzina zastępcza".
Na przełomie maja i czerwca 2008 nastąpił gwałtowny nawrót choroby i stan zdrowia aktorki bardzo się pogorszył. 9 marca 2009 w Teatrze Narodowym odbył się koncert charytatywny, z którego cały dochód został przeznaczony na leczenie aktorki.
Zmarła 30 listopada 2010. 7 grudnia 2010 została pochowana na cmentarzu ewangelicko-augsburskim w Warszawie (aleja 41, grób 27). W uroczystościach pogrzebowych uczestniczyli m.in.: Maja Komorowska, Joanna Szczepkowska, Gołda Tencer, Ewa Ziętek, Marian Opania, Wojciech Malajkat oraz obsada serialu "Rodzina zastępcza" (Piotr Fronczewski, Jarosław Boberek i inni). Aktor Marcin Hycnar odczytał list pożegnalny w imieniu Jana Englerta – dyrektora Teatru Narodowego w Warszawie.
Filmografia.
Źródło: FilmPolski.pl.

</doc>
<doc id="396051" url="https://pl.wikipedia.org/wiki?curid=396051" title="Edward Męczennik">
Edward Męczennik

Edward Męczennik (ur. ok. 962, zm. 18 marca 978) – król Anglii (od 8 lipca 975 do 18 marca 978), męczennik i święty Kościoła katolickiego, prawosławnego i anglikańskiego.
Życiorys.
Był najstarszym synem króla Edgara I i jego pierwszej żony, Ethelfledy Pięknej, córki earla Ordmaera. Tron objął po śmierci swojego ojca. Jego prawa do tronu były kwestionowane przez drugą żonę Edgara I, Elfridę, która wolałaby widzieć na tronie swojego syna, Ethelreda. Edwarda poparł jednak biskup Canterbury, św. Dunstan, oraz możni zgromadzeni na Witanie.
Według kronik Edward był "młodym mężczyzną o wielkiej pobożności i wspaniałym zachowaniu. Prowadził prawowierne, dobre i święte życie. Ponad wszystko umiłował Boga i Kościół. Był hojny dla biednych, przystępny dla dobrych, wierny wierze chrystusowej, był naczyniem wypełnionym wszelkimi darami Boga".
Pierwszym problemem, który stanął przed nowym królem, były liczne napady możnowładców na klasztory ufundowane przez króla Edgara, leżące na ziemiach pożądanych przez tanów. Wiele klasztorów zostało zniszczonych, a mnisi zmuszeni do ucieczki. Edward stanął w tym sporze po stronie Kościoła, co spowodowało, że możni doszli do porozumienia z macochą Edwarda i podjęli decyzję o odsunięciu go od władzy i wprowadzeniu na tron Ethelreda.
18 marca 978 roku król polował w lasach niedaleko Wareham w hrabstwie Dorset. Podczas polowania zapragnął odwiedzić Ethelreda, który przebywał w pobliżu w domu swojej matki, na zamku Corfe. Król wyprzedził swoją straż i dotarł do zamku w pojedynkę. Kiedy siedział jeszcze na koniu królowa Elfira podała mu kielich miodu pitnego. Kiedy Edward wypijał miód, jeden z ludzi królowej zadał mu cios w plecy. Ciało króla spadło z konia, ale jedna z nóg utkwiła w strzemieniu i koń pociągnął je na pewną odległość.
Królowa rozkazała odzyskać ciało i pochować je w pobliżu zamku. Pomimo że zabójstwa króla Edwarda dokonano na tle politycznym, Kościół w Anglii uważa go za męczennika, który poniósł śmierć z rąk pogan.
Kult.
W okolicy zabójstwa Edwarda mieszkała pewna kobieta, ślepa od urodzenia. Nocą po zabójstwie króla owa kobieta ujrzała jasne światło. Krzyknęła "Panie, zmiłuj się!" i nagle odzyskała wzrok. To ona odnalazła ciało zamordowanego króla.
Na miejscu cudu stoi obecnie kościół pod wezwaniem św. Edwarda. Grób króla rychło stał się miejscem licznych pielgrzymek i cudów, a jego relikwie zostały uroczyście przeniesione do opactwa w Shaftesbury przez ówczesnego biskupa Canterbury św. Dunstana (+988).
Szczątki króla odnalezione zostały podczas prac archeologicznych na terenie opactwa w 1931 roku, następnie przeniesione na cmentarz Brookwood.
Wspomnienie liturgiczne św. Edwarda w Kościele katolickim obchodzone jest w dzienną pamiątkę śmierci (18 marca).
Kościół prawosławny, z uwagi na liturgię według kalendarza juliańskiego, wspomina męczennika 18/31 marca, tj. 31 marca według kalendarza gregoriańskiego.
W ikonografii wschodniej święty przedstawiany jest jako bezbrody kilkunastoletni młodzieniec w koronie i zapiętym pod szyją długim królewskim płaszczu. W ręce trzyma krzyż. W sztuce zachodniej jego atrybutami są dodatkowo sztylet i puchar z wężem.

</doc>
<doc id="396063" url="https://pl.wikipedia.org/wiki?curid=396063" title="Zgorzel (miejscowość)">
Zgorzel (miejscowość)

Zgorzel – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975−1998 miejscowość administracyjnie należała do województwa gorzowskiego. W roku 2007 kolonia liczyła 6 mieszkańców. Miejscowość wchodzi w skład sołectwa Zieleniewo.
Geografia.
Kolonia leży ok. 9 km na wschód od Zieleniewa.

</doc>
<doc id="396064" url="https://pl.wikipedia.org/wiki?curid=396064" title="Telekamery 2006">
Telekamery 2006

Telekamery 2006 – dziewiąta gala rozdania Telekamer „Tyle Tygodnia” została zorganizowana 23 stycznia 2006. Nagrody za rok 2005 dla postaci telewizyjnych przyznano w dziewięciu kategoriach, poza tym wręczono Złote Spinki, nagrodę za całokształt twórczości, którą odebrał Jerzy Hoffman. Galę prowadzili Grażyna Torbicka i Marcin Daniec.
Gościem zagranicznym na gali była Laura Dern. Na nominowanych oddano łącznie ok. 300 tys. głosów.
Laureaci i nominowani.
Lista nagrodzonych została sporządzona na podstawie materiału źródłowego:
Informacje.
Wręczała: Danuta Dobrzyńska
Łącznie w tej kategorii oddano 339272 głosy.
Publicystyka.
Wręczali: Magda Sakowska i Jacek Karnowski
Program społeczno-interwencyjny.
Wręczali: Beata Gwoździewicz i Maciej Dowbor
Serial obyczajowy.
Wręczali: Aneta Zając i Jakub Wesołowski
Serial kryminalny.
Wręczali: Bartosz Obuchowicz i Anna Janocha
Rozdano 2 Telekamery, w kategoriach: "Serial kryminalny dokumentalny" i "Serial kryminalny fabularny".
Aktor.
Wręczała: Katarzyna Cichopek
Aktorka.
Wręczał: Paweł Małaszyński
Rozrywka.
Wręczał: Kabaret Ani Mru-Mru
Muzyka.
Wręczali: Robert Kozyra i Magdalena Wójcik

</doc>
<doc id="396068" url="https://pl.wikipedia.org/wiki?curid=396068" title="Telekamery 2005">
Telekamery 2005

Telekamery 2005 – gala rozdania Telekamer „Tele Tygodnia” za rok 2004 została zorganizowana 24 stycznia 2005 w Teatrze Polski w Warszawie. Nagrody za rok 2004 przyznano w ośmiu kategoriach, a także wręczono Złote Spinki, nagrodę za całokształt twórczości, którą odebrał Jerzy Gruza. Gościem zagranicznym ceremonii była Daryl Hannah.
Podczas gali uczczono minutą ciszy zastrzelonego w 2004 w Iraku dziennikarza TVP Waldemara Milewicza.
Na nominowanych oddano łącznie ok. 315 tys. głosów.

</doc>
<doc id="396070" url="https://pl.wikipedia.org/wiki?curid=396070" title="Papa D">
Papa D

Papa D (dawniej Papa Dance, Papa Dance New Sound oraz Papa Dock) – polska grupa synthpopowa, powstała w 1984 r. z inicjatywy producentów muzycznych – Sławomira Wesołowskiego i Mariusza Zabrodzkiego.
Skład.
Byli członkowie zespołu.
Producenci Sławomir Wesołowski i Mariusz Zabrodzki działali pod nazwą Adam Patoh.
Swoją grupę założyli w garażu ojca producenta w sierpniu 1984.
Historia.
Pierwszy skład (1984–1985).
Początkowo zespół był tylko muzycznym eksperymentem założycieli zespołu – Sławomira Wesołowskiego i Mariusza Zabrodzkiego, którzy z pomocą wokalisty Grzegorza Wawrzyszaka w trójkę dokonali w studio programu III przy ul. Myśliwieckiej w Warszawie nagrań piosenek "W 40 dni dookoła świata" i "Ordynarny faul". Na potrzeby teledysków do wokalisty dołączono dwóch muzyków. Pierwszy skład grupy tworzyli: Grzegorz Wawrzyszak (wokal), Marek Karczmarek (instr. klawiszowe) i Tadeusz Łyskawa (perkusja). Początkowo grupa działała pod nazwą "Papa Dock", lecz wkrótce zmieniono ją pod naciskiem cenzury, gdyż była kojarzona z przydomkiem dyktatora Haiti François Duvaliera, brzmiącym "Papa Doc". Dotychczasową nazwę – zachowując inicjały – zmieniono na Papa Dance.
Pierwsze przeboje – "W 40 dni dookoła świata" i "Ordynarny faul" z 1984 spotkały się z życzliwym przyjęciem publiczności. Wkrótce, z myślą o możliwości zaprezentowania się na żywo, do składu dołączono dwóch nowych muzyków grających na instrumentach klawiszowych: Kostek Joriadis i Krzysztof Kasprzyk. Kolejnymi hitami stały się piosenki nagrywane w studiu Tonpressu: "Kamikaze wróć" (wydana w 1985 na singlu przez Tonpress z piosenką "Czy ty lubisz to co ja?") i "Pocztówka z wakacji" (wydana w 1985 na singlu Tonpressu z piosenką "Kanał XO2"). Do większych przebojów pierwszego składu należą też takie utwory jak: "Panorama Tatr" czy "Te głupie strachy".
Latem 1985 wydana została debiutancka płyta zatytułowana "Papa Dance" (Savitor), na której jedną piosenkę – "Bez sensacji" zaśpiewał perkusista – Tadeusz Łyskawa. Zespół wystąpił w 1985 na Festiwalu Piosenki Polskiej w Opolu w koncercie przebojów „Od Opola do Opola” z piosenką "Kamikaze wróć", na którym zdobył dzięki głosom publiczności drugie miejsce, oraz w koncercie „Premiery” z piosenką "Pocztówka z wakacji". Występy nie należały do udanych – zaczęto pisać, że zespół nie umie grać i śpiewać na żywo. Jesienią zespół nagrał dla zachodnioniemieckiej firmy "Norton" singiel z niemiecką i angielską wersją przeboju "Kamikaze wróć" – "Kamikaze You Are Mine". Również jesienią na polskim rynku muzycznym ukazała się nakładem firmy Polmark kaseta magnetofonowa z częścią materiału z pierwszej płyty plus nagrania, które nie wyszły wcześniej na jakimkolwiek nośniku, czyli: "w 40 dni dookoła świata", "Ordynarny faul" i utwór instrumentalny "Papa Dance".
Po półtora roku działalności założyciele zespołu rozwiązali grupę, a w jej miejsce powołali do życia duet (Paweł Stasiak i Kostek Joriadis). Pozostali muzycy przez kilka miesięcy używali bezprawnie nazwy Papa Dance (działały wówczas dwa zespoły o tej nazwie), lecz wkrótce zmuszeni byli zmienić nazwę. W wyniku konkursu jaki przeprowadzono na antenie Programu Czwartego Polskiego Radia, grupa przyjęła nazwę Ex-Dance. Autorem tekstów utworów Papa Dance był m.in. Jan Sokół, ojciec muzyka hip-hopowego, Sokoła.
Drugi skład – Papa Dance New Sound (1985-1986).
Na miejscu starego Papa Dance Wesołowski i Zabrodzki powołali do życia duet Papa Dance New Sound, w skład którego weszli: Paweł Stasiak i Kostek Joriadis. Grupa znana jest za sprawą piosenek: "Naj story" (która na Krajowym Festiwalu Piosenki Polskiej w Opolu w 1986 zdobyła 3. nagrodę w głosowaniu publiczności, jak również była jedynym przebojem zespołu, który osiągnął 1. pozycję na Liście Przebojów Programu III), "Miłość z walkmana", "O-la-la" oraz "Ocean wspomnień" (która zdobyła tytuł przeboju roku w I programie Polskiego Radia, a w 1987 ukazała się na singlu z piosenką "Bez dopingu", wydanym przez Arston).
Papa Dance New Sound nagrał materiał na płytę "Poniżej krytyki". Duet nagrał również w nowych wersjach stare przeboje Mateusza Święcickiego: "Jedziemy autostopem" (z repertuaru Karin Stanek) oraz "Był taki ktoś" – zaśpiewany wspólnie z jego pierwszą wykonawczynią – Kasią Sobczyk. Duet wziął udział w nagraniu teledysku dla niemieckiej TV do piosenki "Kamikaze You Are Mine" którą promował Paweł Stasiak. Duet nagrał również, wydany przez Elizabeth Sound Music, singiel z niemieckim wokalistą Jesse Colem "Little Lady" (na str. B był utwór "Lovers Lane", a w Polsce wydała go firma Tonpress). Kilka miesięcy później z duetu odszedł Kostek Joriadis. Do oficjalnego składu oprócz Pawła Stasiaka dołączono muzyków dotychczas towarzyszących duetowi podczas koncertów.
Trzeci skład (1986–1990).
Pod koniec 1986 powstał trzeci (wzbogacony brzmieniowo o gitary) skład grupy. Od tej pory tworzyli ją: Paweł Stasiak (wokal), Jacek Szewczyk (gitara solowa), Waldemar Kuleczka (gitara basowa), Konstanty Dinos (instrumenty klawiszowe; odszedł z zespołu po około roku), Andrzej Zieliński (instr. klawiszowe; obecnie z Grzegorzem Wawrzyszakiem tworzy reaktywowany Ex-Dance) i Tadeusz Łyskawa (perkusja). Grupa bardzo szybko zdobyła popularność wśród nastoletniej publiczności dzięki takim przebojom jak: "Maxi singiel" (pierwsze miejsce w głosowaniu publiczności na Krajowym Festiwalu Piosenki Polskiej w Opolu w 1987), "Nasz Disneyland" (1. miejsce w głosowaniu publiczności na KFPP w Opolu w 1988) czy "Nietykalni" (nagroda Bursztynowa Patera na KFPP w Opolu w 1988 w koncercie premier, stanowiąca jednocześnie zaproszenie od organizatorów Festiwalu Piosenki Krajów Nadbałtyckich w Rostoku do udziału w nim).
Zespół koncertował w Związku Radzieckim, gdzie między innymi wziął udział w Festiwalu Polskiej Piosenki w Witebsku. W Moskwie na koncercie Papa Dance gościło 120.000 widzów. Grupa współpracowała z czeskim wokalistą Petrem Kotvaldem, z którym nagrała anglojęzyczną piosenkę "It’s A Simple Song" (w chórkach pojawiła się Anna Jurksztowicz). Papa Dance wydał w tamtym czasie dwie płyty długogrające: "Poniżej Krytyki" (nagrana w 1986 jeszcze w duecie Paweł/Kostek, Arston 1987) i "Nasz ziemski Eden" (nagrywana w latach 1987–1988, a wydana przez Tonpress w 1989, wersja na kasecie magnetofonowej wydana przez Polmark). Wraz z płytą "Nasz ziemski Eden" pojawił się w sprzedaży maxisingiel "Nasz Disneyland" (Tonpress 1989). Rok później materiał z płyt winylowych, wydanych w 1989, ukazał się na płycie CD Tonpressu jako jeden z pierwszych polskich kompaktów – "Nasz ziemski Eden". Ponadto utwory Papa Dance znalazły się na składankach "Dyskoteka Pana Jacka":"Na dzień dobry jestem dobry" i "Złudzenia telelenia" na części pierwszej oraz "Kosmiczne disco" na części drugiej.
W 1989 i 1990 zespół zarejestrował nowe nagrania: "Okinawa", "Dla ciebie jestem" (dziś wykonywany jako "Ogień jest w tobie", a w anglojęzycznej wersji jako "Fire In Your Eyes"), "High Time" oraz "Before The Rainbow" (dziś znany jako "Bez braw na finał"), które być może były zalążkiem czwartej płyty zespołu. Papa Dance wziął udział w jednej z pierwszych polskich reklam telewizyjnych dla firmy Konkret z Poznania (tekst reklamowy zaśpiewany do podkładu z piosenki "Okinawa"). Nagrał również w angielskich wersjach pięć utworów ze swojego repertuaru do filmu reklamowego Metalexportu. Latem 1989 grupa wystąpiła na Międzynarodowym Festiwalu Piosenki w Sopocie jako reprezentant firmy Tonpress. Pod koniec 1989 i w 1990 grupa koncertowała w Stanach Zjednoczonych – głównie w klubach polonijnych. W tym czasie grupę opuszcza Jacek Szewczyk (git. solowa), a zastąpił go grający wcześniej w Lady Pank Edmund Stasiak. W Stanach Zjednoczonych Papa Dance wydali swój pierwszy składankowy CD "The Best Of Papa Dance vol. 1" (Adriador 1990 USA). Podczas tego wyjazdu grupa została rozwiązana i do wydania nowej płyty nie doszło. W latach 80. zespół Papa Dance dał około 600 koncertów, a płyty i kasety magnetofonowe rozeszły się w ponad półmilionowym nakładzie.
Powrót Papa Dance (2001-2007).
Reaktywacja zespołu Papa Dance nastąpiła w 2001 r. z inicjatywy Mariusza Zabrodzkiego (współzałożyciela, kompozytora i współproducenta wszystkich piosenek zespołu). Zaprosił on oryginalnych muzyków tworzących zespół w latach 80., czyli Pawła Stasiaka (główny wokal), Waldemara Kuleczkę (gitara basowa, wokal pomocniczy), Jacka Szewczyka (gitara akustyczna), Tadeusza Łyskawę (instrumenty perkusyjne) i Andrzeja Zielińskiego (instrumenty klawiszowe) oraz dwóch muzyków towarzyszących: Dariusza Piskorza (perkusja) i Marcina Tywoniuka (instrumenty klawiszowe). Reaktywacja powiodła się. Zespół spotkał się ponownie z wielką sympatią publiczności, która nie zapomniała o jego członkach oraz wielkich przebojów. Zespół zaczął grać obszerne trasy koncertowe, a w 2005 wydał czwartą płytę pt. "1 000 000 fanek nie mogło się mylić". W 2006 odszedł z zespołu Andrzej Zieliński przechodząc do zespołu Ex-Dance.
Papa D (od 2007).
Pod koniec listopada 2007 Papa Dance zmienił nazwę na Papa D.
Zespół zakończył współpracę z perkusistą Tadeuszem Łyskawą i współzałożycielem grupy – Mariuszem Zabrodzkim. Odtąd grupę tworzą: Paweł Stasiak – wokal, Jacek Szewczyk – gitara solowa, Waldemar Kuleczka – gitara basowa, Marcin Tywoniuk – instrumenty klawiszowe i Dariusz Piskorz – perkusja.
W listopadzie 2007 roku miał premierę utwór "Będziemy tańczyć", zapowiadający piąty album zespołu Papa D. W marcu 2008 roku premierę miał kolejny singiel – "Dla ciebie", a w czerwcu pojawił się następny – "Bezimienni", z którym zespół wystąpił na Sopot Hit Festiwal 2008 w konkursie na polski przebój lata.
Latem Papa D trzykrotnie pojawił się na transmitowanym przez telewizyjną Dwójkę cyklu koncertów „Hity na czasie” Radia Eska.
Pod koniec sierpnia ukazała się cała płyta zatytułowana "Bezimienni", zawierająca 12 premierowych nagrań. Od września wokalista Papa D – Paweł Stasiak był uczestnikiem ósmej edycji show „Taniec z gwiazdami” w stacji TVN.
Na początku roku 2009 z zespołu odszedł Marcin Tywoniuk, a jego miejsce zajął producent ostatniej płyty Filip Siejka.
26 marca 2011 zespół wystąpił na benefisie Adama Małysza. W 2015 r. Zespół obchodził rocznicę 30-lecia pracy i został odznaczony medalem Zasłużeni dla Kultury Polskiej nadanym przez Ministra Kultury i Dziedzictwa Narodowego. Otrzymał nagrody Stowarzyszenia Autorów i Kompozytorów ZAIKS oraz Stowarzyszenia Polskich Artystów Wykonawców SAWP. Swoją rocznicę zespół obchodził również wcześniej, 31 grudnia 2013, wtedy to zespół wykonał różne utwory i odebrał specjalną nagrodę za 30 lat pracy artystycznej, przyznanej przez Polsat, Radio Zet i Fakt.
Zespół wystąpił także na Sylwestrowej Mocy Przebojów 2014/2015 w Gdyni, gdzie świętowali swoje 30-lecie pracy artystycznej.
W 2016 roku Paweł Stasiak i Papa D wystąpili w 200. odcinku serialu "Ojciec Mateusz" pt. "Idol". W tym samym roku powstała nowa piosenka – „Mamy cały świat”, do której zespół nagrał teledysk z udziałem swoich prawdziwych fanów.
We wrześniu 2018 roku z zespołu odszedł Filip Siejka i powrócił Marcin Tywoniuk.
22 września 2019 zasiedli w jury trzeciego półfinału Szansy na sukces wyłaniającego reprezentanta Polski w 17. Konkursie Piosenki Eurowizji dla Dzieci odbywającym się w Gliwicach. Dwie pierwsze płyty zespołu – „Papa Dance” i „Poniżej Krytyki” doczekały się winylowej reedycji.
W 2019 roku 8 listopada, z okazji jubileuszu 35-lecia pracy artystycznej, ukazała się składankowa płyta „Papa D 35 lat”, zawierająca 20 nagrań, w tym dwie nowe piosenki „Teraz” i „Wiecznie młodzi”. 11 listopada w warszawskim klubie Palladium odbył się wielki, jubileuszowy koncert z udziałem kilku zaproszonych gwiazd polskiej piosenki: Agnieszka Chylińska, Kayah, Ania Karwan, Bogna Sworowska i Ruda z Red Lips.
24 grudnia 2020 w wieku 66 lat zmarł Sławomir Wesołowski współzałożyciel i lider zespołu w latach 1984–1990.

</doc>
<doc id="396074" url="https://pl.wikipedia.org/wiki?curid=396074" title="Powieść społeczno-obyczajowa">
Powieść społeczno-obyczajowa

Powieść społeczno-obyczajowa – najważniejsza odmiana powieści realistycznej reprezentowana przez najwybitniejsze osiągnięcia klasyki powieściowej XIX wieku. Utwory reprezentujące ten gatunek literacki zaczęły dominować w II połowie stulecia. Wykształcenie się gatunku powieści społeczno-obyczajowej było jednym z najważniejszych etapów ewolucji gatunku powieści.
Cechy gatunku.
Powieść społeczno-obyczajową charakteryzuje narracja auktorialna w trzeciej osobie (tzw. narrator wszystkowiedzący) oraz dokonywanie niezwykle dokładnego opisu środowiska, w jakim odbywa się akcja. Autorzy powieści społeczno-obyczajowych czerpali tematy dla swoich utworów z obserwacji prawdziwego życia, zaś za pierwszorzędny cel utworu uważali oddanie charakteru konkretnego środowiska społecznego, nie zaś opis fascynujących przygód konkretnego bohatera. Z tego powodu bohaterami utworów tego gatunku są w większości osoby „typowe” dla danej grupy społecznej, reprezentujące jej najczęściej spotykane cechy, zaś napisanie utworu poprzedzały obserwacje dokonywane przez autora w opisywanym środowisku. Motywacja bohaterów powieści społeczno-obyczajowej, choć nie odrzuca całkowicie wpływu psychologii, opiera się zatem na czynnikach społecznych. Fabuła utworów ma charakter zamknięty. W założeniach teoretycznych powieść społeczno-obyczajowa miała być całkowicie obiektywna, zaś narrator wszechwiedzący w żadnym stopniu nie powinien sugerować czytelnikowi opinii o konkretnych bohaterach czy o całych grupach społecznych. W praktyce nie zawsze udawało się tę całkowitą bezstronność zachować.
Ze względu na wierność w oddawaniu autentycznych społecznych środowisk i (przynajmniej w teorii) ich bezstronną prezentację wiele powieści społeczno-obyczajowych uważanych jest przez historyków za cenne świadectwo swoich czasów.
Przykłady.
Najbardziej znanymi przykładami powieści społeczno-obyczajowej są części złożonego z 85 tomów cyklu "Komedia ludzka" Honoriusza Balzaka, obrazującego życie większości warstw społecznych Francji w okresie od Dyrektoriatu do monarchii lipcowej. Typową realizacją gatunku takiej powieści jest też powieść "Anna Karenina" (1878) Lwa Tołstoja, panoramiczny obraz Rosji u schyłku XIX w. Na gruncie polskim za najwybitniejszą powieść społeczno-obyczajową uważa się powieść "Lalka" (1890) Bolesława Prusa, nazwaną przez krytyków literackich „epopeją dziewiętnastowiecznej Warszawy”.

</doc>
<doc id="396076" url="https://pl.wikipedia.org/wiki?curid=396076" title="Telekamery 1998">
Telekamery 1998

Telekamery 1998 – pierwsze wręczenie nagrody Telekamery Tele Tygodnia za rok 1997 dla postaci telewizyjnych.
Gala wręczenia statuetek odbyła się 16 stycznia 1998 w warszawskiej siedzibie hotelu Marriott. Gościem zagranicznym był Richard Chamberlain, który otrzymał wyróżnienie dla najlepszego aktora zagranicznego.
Zwycięzcy.
Spis sporządzono na podstawie materiału źródłowego.

</doc>
<doc id="396079" url="https://pl.wikipedia.org/wiki?curid=396079" title="Objaw Flatau'a">
Objaw Flatau'a



</doc>
<doc id="396080" url="https://pl.wikipedia.org/wiki?curid=396080" title="Telekamery 1999">
Telekamery 1999

Telekamery 1999 – drugie wręczenie nagrody Telekamery „Tele Tygodnia” za rok 1998 dla postaci telewizyjnych. Gościem zagranicznym był Alain Delon. Nagrody przyznano w 11 kategoriach. Gala odbyła się 15 stycznia 1999 w Teatrze Polskim w Warszawie, dzień później była transmitowana w Telewizji Polsat.

</doc>
<doc id="396087" url="https://pl.wikipedia.org/wiki?curid=396087" title="Jean-Michel Saive">
Jean-Michel Saive

Jean-Michel Saive (ur. 17 listopada 1969 w Liège) – belgijski tenisista stołowy oraz działacz sportowy, uczestnik siedmiu igrzysk olimpijskich (od 1988 do 2012), dwukrotny srebrny medalista mistrzostw świata, mistrz Europy w grze pojedynczej z 1994, dwudziestopięciokrotny mistrz Belgii, członek Galerii Sław ETTU. Uznawany za najlepszego belgijskiego tenisistę stołowego w historii. Przewodniczący Belgijskiego Komitetu Olimpijskiego.
Życiorys.
W wieku 14 lat po raz pierwszy został powołany do seniorskiej reprezentacji Belgii. W 1984 został mistrzem Europy w grze pojedynczej w kategorii wiekowej kadetów, a rok później zadebiutował w belgijskiej ekstraklasie, zdobywając także pierwszy tytuł mistrza kraju. W latach 1986 i 1987 zdobywał tytuł wicemistrza Europy w grze pojedynczej w kategorii wiekowej juniorów.
Mając 19 lat, po raz pierwszy wystąpił na igrzyskach olimpijskich (Seul 1988). Również w 1988 otrzymał CIFP World Fair Play Award. W 1990 zdobył srebrny medal mistrzostw Europy w grze podwójnej mieszanej, a w 1992 w grze pojedynczej. W 1993 został wicemistrzem świata w grze pojedynczej.
Najbardziej udanym dla Saive'a pod względem medalowym był zaś rok 1994, kiedy to triumfował w turnieju Europa Top 12, zdobył srebrny medal pucharu świata, a także złoty medal mistrzostw Europy w grze pojedynczej oraz srebrny w grze podwójnej. Od lutego 1994 do czerwca 1995 zajmował pierwszą pozycję w rankingu ITTF. W 1996 dotarł do ćwierćfinału Igrzysk olimpijskich (w grze pojedynczej), gdzie jednak przegrał z Czechem Petrem Korbelem (3:0 w setach). W 2001 wraz z reprezentacją Belgii zdobył tytuł wicemistrza świata. W 2005 został srebrnym medalistą mistrzostw Europy (w grze pojedynczej), a w 2008 brązowym (drużynowo).
W 2015 wycofał się ze startów w turniejach indywidualnych. Rok później został mianowany członkiem Galerii Sław ETTU. W 2019, po 35 latach zawodowej gry, w wieku 49 lat, zakończył zawodową karierę tenisisty stołowego. Długoletnia kariera "Jean-Mi" oraz wyjątkowo dobry kontakt zawodnika z publicznością przyczyniły się do popularyzacji tenisa stołowego w Belgii. Był chorążym reprezentacji Belgii na ceremoniach otwarcia Igrzysk olimpijskich w 1996 i 2004. 
W 2021 został wybrany przewodniczącym Belgijskiego Komitetu Olimpijskiego.
Saive uznawany jest za najlepszego belgijskiego tenisistę stołowego w historii.
Sukcesy.
Igrzyska olimpijskie.
"Na podstawie."
Mistrzostwa świata.
"Na podstawie".
Puchar świata.
"Na podstawie."
Mistrzostwa Europy.
"Na podstawie."
Europa Top 12.
"Na podstawie."
Inne.
"Na podstawie."
Życie prywatne.
Jego o dwa lata młodszym bratem jest Philippe Saive – wicemistrz świata oraz brązowy medalista mistrzostw Europy w tenisie stołowym. W sezonie 2017/2018 występowali oni razem w klubie Logis Auderghem.

</doc>
<doc id="396093" url="https://pl.wikipedia.org/wiki?curid=396093" title="Telekamery 2000">
Telekamery 2000

Telekamery 2000 – trzecie wręczenie nagrody Telekamery Tele Tygodnia za rok 1999 dla postaci telewizyjnych. Gościem zagranicznym był Gérard Depardieu. Nagrody przyznano w 10 kategoriach. Gala odbyła się 11 stycznia 2000.

</doc>
<doc id="396095" url="https://pl.wikipedia.org/wiki?curid=396095" title="Droga krajowa nr 50 (Polska)">
Droga krajowa nr 50 (Polska)

Droga krajowa nr 50 – droga krajowa docelowo klasy A, S i GP (obecnie tylko GP), przebiegająca w całości przez województwo mazowieckie stanowiąca otwartą od północy obwodnicę aglomeracji warszawskiej w odległości od centrum Warszawy wahającej się od 29 km nieopodal miejscowości Glinki do 84 km w Ostrowi Mazowieckiej, gdzie też kończy swój przebieg. Ze względu na swoją nietypową trasę, droga 50 dwa razy przecina Wisłę: w Wyszogrodzie oraz w Górze Kalwarii. Na odcinku Ostrów Mazowiecka – Ciechanów rolę obwodnicy pełni droga krajowa nr 60.
Ze względu na duże natężenie ruchu ciężkiego (droga pełni funkcję Tranzytowej Obwodnicy Warszawy) droga została gruntownie zmodernizowana i wybudowano obwodnice Mińska Mazowieckiego, Mszczonowa, Sochaczewa, Żyrardowa, Góry Kalwarii oraz kilku innych miejscowości (Chynów, Drwalew, Młodzieszyn, Słomczyn, Stojadła). W planach znajduje się także budowa obwodnicy Kołbieli i Łochowa .
Na odcinku Ostrów Mazowiecka (S8) – Grójec (S7) – Mszczonów (S8), łączy Via Baltica z południowymi odcinkami głównych dróg krajowych. Podobną rolę pełni dla DK2 i A2.
Autostrada A50.
Na odcinku od planowanego Centralnego Portu Lotniczego do Mińska Mazowieckiego od południowej strony zaplanowano budowę nowego przebiegu o parametrach autostrady.
Droga ekspresowa S50.
Zaplanowano budowę nowej trasy o parametrach drogi ekspresowej, biegnącej od planowanego Centralnego Portu Lotniczego przez Sochaczew, Wyszogród i Radzymin do okolic Mińska Mazowieckiego.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony.
Do 13 marca 2021 r..
Wcześniej droga krajowa nr 50 była objęta ograniczeniami dopuszczalnego nacisku pojedynczej osi:

</doc>
<doc id="396101" url="https://pl.wikipedia.org/wiki?curid=396101" title="Telekamery 2001">
Telekamery 2001

Telekamery 2001 – czwarte wręczenie nagrody Telekamery Tele Tygodnia za rok 2000 dla postaci telewizyjnych. Gościem zagranicznym była Sophia Loren. Nagrody przyznano w 10 kategoriach. Gala odbyła się 15 stycznia 2001.

</doc>
<doc id="396102" url="https://pl.wikipedia.org/wiki?curid=396102" title="Gacki (województwo kujawsko-pomorskie)">
Gacki (województwo kujawsko-pomorskie)

Gacki – wieś w Polsce położona w województwie kujawsko-pomorskim, w powiecie świeckim, w gminie Drzycim.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 275 mieszkańców. Jest piątą co do wielkości miejscowością gminy Drzycim.

</doc>
<doc id="396104" url="https://pl.wikipedia.org/wiki?curid=396104" title="Gać (powiat grudziądzki)">
Gać (powiat grudziądzki)

Gać (niem. "Gatsch") – wieś w Polsce położona w województwie kujawsko-pomorskim, w powiecie grudziądzkim, w gminie Grudziądz.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 427 mieszkańców. Jest dziesiątą co do wielkości miejscowością gminy Grudziądz.
Historia.
W 1614 roku grudziądzki mieszczanin miał w Gaci w dzierżawie 2,3 włóki na 40 lat. W 1787 roku wieś należała do Okonina. Dwa lata później zanotowano, że we wsi było 14 dymów. W 1931 roku miejscowość była osiedlem niesamodzielnym należącym do gminy Węgrowo Polskie. W roku 1944 Gać miała powierzchnię 226,4 ha i liczyła 172 mieszkańców. W 2000 roku wieś należała do sołectwa Węgrowo.
Komunikacja publiczna.
Komunikację do wsi zapewniają linie autobusowe Powiatowego Transportu Publicznego.

</doc>
<doc id="396106" url="https://pl.wikipedia.org/wiki?curid=396106" title="Gać (województwo łódzkie)">
Gać (województwo łódzkie)

Gać – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość administracyjnie należała do województwa konińskiego.
Zobacz też: Gać, Gać Kaliska, Gać Warcka

</doc>
<doc id="396107" url="https://pl.wikipedia.org/wiki?curid=396107" title="Gać (województwo mazowieckie)">
Gać (województwo mazowieckie)

Gać – wieś w Polsce położona w województwie mazowieckim, w powiecie nowodworskim, w gminie Leoncin.
W latach 1975–1998 miejscowość administracyjnie należała do województwa warszawskiego.

</doc>
<doc id="396108" url="https://pl.wikipedia.org/wiki?curid=396108" title="Gać (województwo podlaskie)">
Gać (województwo podlaskie)

Gać – wieś w Polsce położona w województwie podlaskim, w powiecie łomżyńskim, w gminie Łomża. 
W latach 1973–1976 istniała gmina Gać. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Wojciecha Biskupa i Męczennika w Puchałach.
Historia.
Wieś wzmiankowana w roku 1438. "Gniazdo" rodu Gackich.
W roku 1827 we miejscowości 21 domów i 145 mieszkańców. Pod koniec XIX wieku "Gać Sokola łąka", wieś szlachecka i włościańska w powiecie łomżyńskim, gmina Puchały. Wymieniono tu: urząd gminny, szkółkę, synagogę i młyn wodny. Prawa miejskie przyznane w 1874, odebrane w 1901 r. 
W latach 1921 – 1939 wieś leżała w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku wieś zamieszkiwało 491 osób, 257 było wyznania rzymskokatolickiego, 8 ewangelickiego a 226 mojżeszowego. Jednocześnie 268 mieszkańców zadeklarowało polską przynależność narodową a 223 żydowską. Były tu 53 budynki mieszkalne. Miejscowość należała do parafii rzymskokatolickiej w m. Puchały. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Pod koniec XX wieku przyłączona po pożarze do gminy Łomża. 
Współcześnie.
Miejscowość nad rzeką Gać, przy drodze wojewódzkiej nr 679. We wsi są trzy mosty łączące oba brzegi rzeki.
W pobliżu wyodrębnione zostały miejsca występowania kruszyw naturalnych w ilościach przemysłowych.
Jedna z lepiej rozwiniętych gospodarczo osad w gminie (sklepy, hurtownie, składy, piekarnia, młyn wodny, serwis ciągników i maszyn rolniczych).
Sąsiaduje z miejscowościami: Milewo, Puchały, Lutostań, Pęsy-Lipno. 

</doc>
<doc id="396109" url="https://pl.wikipedia.org/wiki?curid=396109" title="Gadka (województwo mazowieckie)">
Gadka (województwo mazowieckie)

Gadka – wieś w Polsce położona w województwie mazowieckim, w powiecie otwockim, w gminie Kołbiel.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="396110" url="https://pl.wikipedia.org/wiki?curid=396110" title="Gadka (województwo świętokrzyskie)">
Gadka (województwo świętokrzyskie)

Gadka – wieś w Polsce, położona w województwie świętokrzyskim, w powiecie starachowickim, w gminie Mirzec.
Była wsią klasztoru cystersów wąchockich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa kieleckiego.
We wsi znajduje się Szkoła Podstawowa oraz rzymskokatolicka parafia pw. Świętych Apostołów Piotra i Pawła.

</doc>
<doc id="396111" url="https://pl.wikipedia.org/wiki?curid=396111" title="Gajewo (województwo lubuskie)">
Gajewo (województwo lubuskie)

Gajewo (do 1945 ) – wieś w Polsce położona w województwie lubuskim, w powiecie gorzowskim, w gminie Lubiszyn. Według danych z 2011 r. liczyła 171 mieszkańców. Miejscowość została założona w 1755 r. w ramach kolonizacji fryderycjańskiej. Od 1945 r. leży w granicach Polski. We wsi znajduje się kościół z 2 połowy XVIII w.
W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położone jest Gajewo należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Równina Gorzowska.
Miejscowość leży 13 km na południowy wschód od Myśliborza. Składa się z dwóch części: partii o rozrzuconej zabudowie w pobliżu drogi Ściechów-Myślibórz i regularnej ulicówki położonej na południe od tej drogi.
Demografia.
Ludność w ostatnich 3 stuleciach:
Historia.
W 1999 r. podczas przygotowania wykopu pod sadzonki drzew przez pracowników Leśnictwa Dolsk, odkryte zostało cmentarzysko popielnicowe ludów kultury łużyckiej – grupy górzyckiej, datowane na wczesną epokę żelaza – okres halsztacki C–D (stanowisko nr 4 w Gajewie znajduje się około 15 km na południe od Myśliborza, przy drodze gruntowej z Gajewa do Dolska, na łagodnym, piaszczystym wzniesieniu pokrytym obecnie sosnowym lasem). W sezonie 2001–2002 oraz 2006 Muzeum Pojezierza Myśliborskiego przeprowadziło badania o charakterze sondażowym, które określiły jego zasięg jako okrąg o średnicy 50 m; wydobyto m.in. naczynia przystawne oraz ozdoby i narzędzia z brązu i żelaza, siekierkę kamienną, szpile i zausznice. Eksponaty można obejrzeć w Muzeum Pojezierza Myśliborskiego w Myśliborzu.
Nazwa.
Niemiecka nazwa "Nesselgrund" pochodzi od nazwy terenowej, która jest złożeniem "Nessel" ‘pokrzywa’ i "Grund" ‘ziemia’. Nazwa "Gajewo" została nadana w 1947 r.
Administracja.
Miejscowość jest siedzibą sołectwa Gajewo–Dzikowo.
Architektura.
Kościół pw. św. Jana Bosko – zbudowany przed 1775 r. w konstrukcji szkieletowej (obecnie otynkowany) na planie prostokąta, z dwuspadowym dachem pokrytym dachówką ceramiczną. Zniszczony został po II wojnie światowej, wyremontowany w 1970 r. z inicjatywy księdza Franciszka Słomy, poświęcony 12.10.1973 r. wszedł w skład parafii Trzcinna. Pierwotnie kościół posiadał wieżę. Obok znajduje się nieczynny cmentarz ewangelicki oraz kilkanaście mogił ludności polskiej z pierwszych lat powojennych.
Edukacja i nauka.
Uczniowie uczęszczają do szkoły podstawowej w Ściechowie (klasy I–III) i Lubiszynie (klasy IV–VI) oraz do gimnazjum w Ściechowie.
Religia.
Kościół pw. św. Jana Bosko jest filialnym parafii rzymskokatolickiej św. Antoniego z Padwy w Ściechowie.
Gospodarka.
W 2014 r. liczba zarejestrowanych podmiotów gospodarczych wynosiła 8, z czego 6 to osoby fizyczne prowadzące działalność gospodarczą:

</doc>
<doc id="396112" url="https://pl.wikipedia.org/wiki?curid=396112" title="Gajewo (województwo warmińsko-mazurskie)">
Gajewo (województwo warmińsko-mazurskie)

Gajewo (niem. "Grünhof") – wieś w Polsce położona w województwie warmińsko-mazurskim, w powiecie giżyckim, w gminie Giżycko.
W latach 1975–1998 miejscowość administracyjnie należała do województwa suwalskiego.
Miejscowość ma charakter podmiejskiej dzielnicy. Na jej terenie mieści się giżycki Las miejski, siedziba Nadleśnictwa Giżycko, siedziba Zarządu Dróg Powiatowych w Giżycku, maszt Centertel, nowy cmentarz komunalny, baza PKS, Ośrodek Doskonalenia Nauczycieli i wiele przedsiębiorstw usługowych. W ostatnich latach intensywnie rozbudowuje się budownictwo jednorodzinne. 

</doc>
<doc id="396113" url="https://pl.wikipedia.org/wiki?curid=396113" title="Gajewo (powiat czarnkowsko-trzcianecki)">
Gajewo (powiat czarnkowsko-trzcianecki)

Gajewo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość administracyjnie należała do województwa pilskiego.
Zobacz też: Gajewo 

</doc>
<doc id="396114" url="https://pl.wikipedia.org/wiki?curid=396114" title="Gajówka (województwo dolnośląskie)">
Gajówka (województwo dolnośląskie)

Gajówka – wieś w Polsce położona w województwie dolnośląskim, w powiecie lwóweckim, w gminie Mirsk.
Położenie.
Gajówka to Gajówka to rozproszona wieś leżąca na Pogórzu Izerskim, w północno-wschodniej części Kotliny Mirskiej, u północnego podnóża Przedgórza Rębiszowskiego, na wysokości około 380-400 m n.p.m..
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Gajówka została założona w XVII wieku przez religijnych uciekinierów z Czech. Około roku 1702 wieś została doszczętnie zniszczona przez powódź, a w latach 1720–1730 została odbudowana.
Opis wsi.
Około 3 km od Gajówki znajduje się stacja kolejowa w Rębiszowie. Najbliższy przystanek autobusowy jest w samym środku wioski. Przez Gajówkę przepływa potok Raczyna. W Gajówce jest około 20 zabytkowych domów, głównie murowanych i murowano-szachulcowych.

</doc>
<doc id="396115" url="https://pl.wikipedia.org/wiki?curid=396115" title="Gajówka-Wieś">
Gajówka-Wieś

Gajówka-Wieś (do 2008 "Gajówka") – wieś w Polsce położona w województwie łódzkim, w powiecie poddębickim, w gminie Dalików. Do 2007 roku nosiła nazwę Gajówka.
W latach 1975–1998 miejscowość administracyjnie należała do województwa sieradzkiego.
We wsi mieścił się majątek rodziny Weilów, którym w latach 60. XIX w. zarządzał Ryszard Geyer, późniejszy przemysłowiec łódzki. To tutaj poznał Olgę Joannę Weil, która została jego żoną. 

</doc>
<doc id="396116" url="https://pl.wikipedia.org/wiki?curid=396116" title="Gaj (województwo lubuskie)">
Gaj (województwo lubuskie)

Gaj (niem. "Marienwalde") – wieś w Polsce położona w województwie lubuskim, w powiecie międzyrzeckim, w gminie Przytoczna.
W latach 1975–1998 miejscowość administracyjnie należała do województwa gorzowskiego.

</doc>
<doc id="396117" url="https://pl.wikipedia.org/wiki?curid=396117" title="Gaj (województwo małopolskie)">
Gaj (województwo małopolskie)

Gaj – wieś w Polsce, położona w województwie małopolskim, w powiecie krakowskim, w gminie Mogilany.
Przez miejscowość przechodzi DK 7 (fragment międzynarodowej trasy E77), stanowiąca na tym odcinku część Zakopianki.
Nazwa.
Nazwa "Gaj" wywodzi się od gaju – staropolskiej nazwy małego liściastego lasu, która pierwotnie oznaczała wydzieloną część lasu lub mały odosobniony zalesiony obszar używany do celów kultowych. Gaj pełnił wśród Słowian podobne funkcje jak w innych kulturach pogańskich.
Części wsi.
Części wsi: Brzyczyna, Gaik, Kotarbówki, Pod Górą, Podlesie, Przymiarki, Psiepole, Psina, Rudawa, Wzgórze, Zadziela, Za Lasem, Zimnucha.
Historia.
Nazwa notowana po raz pierwszy w spisanych po łacinie dokumentach z XIV wieku w latach 1325–1327 jako "de Gay".
Na początku 1801 roku Gaj wraz z Brzyczyną Górną został wykupiony przez Andrzeja Bema, ojca generała Józefa Bema. Rodzina Bemów zamieszkała w Krakowie, ale w Gaju młody Józef Bem spędzał co roku wakacje.
W latach 1975–1998 w województwie krakowskim.
Zabytki.
Obiekt wpisany do rejestru zabytków nieruchomych województwa małopolskiego:
Turystyka.
Przez Gaj przechodzi zielony szlak turystyczny: Szlak Generała Józefa Bema: Borek Fałęcki (Kraków) – Kobierzyn – Sidzina – Libertów – Gaj – Mogilany – Las Bronaczowa – Radziszów (stacja kolejowa)

</doc>
<doc id="396118" url="https://pl.wikipedia.org/wiki?curid=396118" title="Gaj (powiat wysokomazowiecki)">
Gaj (powiat wysokomazowiecki)

Gaj – kolonia w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Trójcy Przenajświętszej w Ciechanowcu.
Historia.
W roku 1921 w "kolonii Gaj" naliczono 4 budynki z przeznaczeniem mieszkalnym i 2 "inne zamieszkałe" oraz 54. mieszkańców (26. mężczyzn i 28 kobiet). Wszyscy zgłosili narodowość polską i wyznanie rzymskokatolickie.

</doc>
<doc id="396119" url="https://pl.wikipedia.org/wiki?curid=396119" title="Galonki (województwo kujawsko-pomorskie)">
Galonki (województwo kujawsko-pomorskie)

Galonki – wieś w Polsce położona w województwie kujawsko-pomorskim, w powiecie radziejowskim, w gminie Topólka.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Topólka w BIP.
Demografia.
Według Narodowego Spisu Powszechnego (III 2011 r.) liczyła 171 mieszkańców. Jest piętnastą co do wielkości miejscowością gminy Topólka.
Historia.
Wieś opisana w XIX wieku jako Galonki w powiecie nieszawskim, gminie Czamanin, parafii Świerczyn. W roku 1827 spisano tu 9 domów i 90 mieszkańców.

</doc>
<doc id="396120" url="https://pl.wikipedia.org/wiki?curid=396120" title="Galonki (województwo łódzkie)">
Galonki (województwo łódzkie)

Galonki – wieś w Polsce położona w województwie łódzkim, w powiecie radomszczańskim, w gminie Dobryszyce.
Historia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="396121" url="https://pl.wikipedia.org/wiki?curid=396121" title="Gałęzów (województwo pomorskie)">
Gałęzów (województwo pomorskie)

Gałęzów (kaszb. "Gałęzòw", niem. "Gallensow") (też: "Gałęzowo") – wieś kaszubska w Polsce położona w województwie pomorskim, w powiecie słupskim, w gminie Dębnica Kaszubska, w otulinie Parku Krajobrazowego Dolina Słupi. Miejscowość jest początkiem ścieżki przyrodniczej "Okolice jeziora Głębokiego". Znajduje się tu również leśniczówka "Gałęzowo".
W latach 1975–1998 miejscowość administracyjnie należała do województwa słupskiego.
Zobacz też: Gałęzów, Gałęzów-Kolonia Druga, Gałęzów-Kolonia Pierwsza

</doc>
<doc id="396122" url="https://pl.wikipedia.org/wiki?curid=396122" title="Gałki (wieś w województwie łódzkim)">
Gałki (wieś w województwie łódzkim)

Gałki – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość administracyjnie należała do województwa sieradzkiego.

</doc>
<doc id="396123" url="https://pl.wikipedia.org/wiki?curid=396123" title="Telekamery 2002">
Telekamery 2002

Telekamery 2002 – piąte wręczenie nagrody Telekamery Tyle Tygodnia za rok 2001 dla postaci telewizyjnych. Gościem zagranicznym był Jeremy Irons. Nagrody przyznano w dziewięciu kategoriach. Ponadto Złote Telekamery otrzymali: Grażyna Torbicka (Prezenterzy), Marcin Daniec (Rozrywka), Elżbieta Jaworowicz (Publicystyka) i Krystyna Czubówna (Dziennikarze/Informacje), którzy zdobyli Telekamery w latach 1999, 2000, 2001 (Czubówna wygrała również w 1998). Gala odbyła się 14 stycznia 2002.
Zwycięzcy.
Informacje.
Nagrody przyznano w 2 kategoriach.

</doc>
<doc id="396124" url="https://pl.wikipedia.org/wiki?curid=396124" title="Gałowo (województwo wielkopolskie)">
Gałowo (województwo wielkopolskie)

Gałowo – wieś w Polsce, położona w województwie wielkopolskim, w powiecie szamotulskim, w gminie Szamotuły.
W latach 1975–1998 wieś administracyjnie należała do województwa poznańskiego. 
Wieś szlachecka położona była w 1580 roku w powiecie poznańskim województwa poznańskiego. 
Wieś sołecka, położona 2 km na południowy zachód od centrum Szamotuł, blisko granicy miasta, przy trasie drogi wojewódzkiej nr 187.
Najstarsza wzmianka źródłowa pochodzi z 1382 r. Wieś była wtedy własnością kasztelana nakielskiego Sędziwoja Świdwy z rodu Nałęczów. W latach 1820-1852 znajdowała się tu pierwsza w Wielkopolsce, a zarazem w Polsce, cukrownia przerabiająca buraki z własnych plantacji. Produktem końcowym był cukier w formie bochenków chleba, który wozami dostarczano do Poznania. Zmiana koniunktury na cukier spowodowała zamknięcie fabryki. Założycielem i właścicielem cukrowni był Józef hr. Mycielski (1801-1885), który należał do pionierów racjonalnej gospodarki. Zakładał sady owocowe i ogrody warzywne, rozwijał przemysł rolny. Brał udział w powstaniu listopadowym 1830-1831.
W 1910 r. Ludwika Mycielska z Gałowa podarowała ozdobną szafę z szamotulskimi strojami ludowymi do przyszłych Zbiorów Ludoznawczych im. Heleny i Wiesławy Cichowicz w Poznaniu. W 1926 r. u ówczesnych właścicieli Gałowa - Zofii i Michała Mycielskich - gościł artysta malarz Wojciech Kossak (1856-1942), tworząc tutaj ich portret pośród stada koni. W rękach Mycielskich majątek Gałowo pozostał do 1939 r. (545 ha i gorzelnia).
Pałac w stylu neoklasycystycznym powstał około 1910 r. poprzez rozbudowę dworu z pierwszej połowy XIX w. Piętrowa, dziewięcioosiowa budowla posiada na osi półkolisty ganek, wsparty na kolumnach.
W odnowionym w 1986 r. pałacu (I nagroda Ministra Kultury i Sztuki) znajduje się obecnie siedziba Przedsiębiorstwa Rolniczo-Handlowego "Gałopol" sp. z o.o. (dawniej Kombinat PGR założony w 1967 r.). Pozostałość po zabudowaniach folwarcznych stanowi obora z 1894 r.
Obok pałacu rozciąga się park krajobrazowy z XIX w. o pow. 16,37 ha - z wielogatunkowym zadrzewieniem, złożonym z dębów, topoli, grabów, wiązów, osik, modrzewi, sosen wejmutek i wielu gatunków krzewów. Niektóre drzewa osiągnęły pomnikowe wymiary, np. topola czarna o obw. 550 cm, dęby szypułkowe o obw. 380 cm i 355 cm, klon srebrzysty o obw. 325 cm. W parku znajdują się 4 stawy rybne.

</doc>
<doc id="396125" url="https://pl.wikipedia.org/wiki?curid=396125" title="Gałowo (województwo zachodniopomorskie)">
Gałowo (województwo zachodniopomorskie)

Gałowo () – wieś w północnej Polsce położona w województwie zachodniopomorskim, w powiecie szczecineckim, w gminie Szczecinek. 
Wieś została założona przez braci polskich, wygnanych z Polski w roku 1660. Już w okresie średniowiecza we wsi funkcjonował majątek rycerski, należący pierwotnie do rodziny von Kleist, a później von Putkammer.
Istniejące założenie dworskie powstało w końcu XIX w. Zachowany dwór neoklasycystyczny wybudowany został w II połowie XIX w. Pierwotnie składał się z dwóch skrzydeł, obecnie pozostało tylko młodsze, założone na planie prostokąta, z ryzalitem przy fasadzie elewacji ogrodowej i północnej. Budynek parterowy z poddaszem, przykryty dwuspadowym dachem. Po wschodniej stronie dworu rozciąga się 1,5 ha park naturalistyczny.
Znajduje się tu szkółka leśna Nadleśnictwa Szczecinek.

</doc>
<doc id="396126" url="https://pl.wikipedia.org/wiki?curid=396126" title="Garbatka (województwo mazowieckie)">
Garbatka (województwo mazowieckie)

Garbatka – wieś w Polsce położona w województwie mazowieckim, w powiecie piaseczyńskim, w gminie Lesznowola.
Wieś szlachecka Garbatki położona była w drugiej połowie XVI wieku w powiecie tarczyńskim ziemi warszawskiej województwa mazowieckiego.
W latach 1975–1998 miejscowość administracyjnie należała do województwa warszawskiego.

</doc>
<doc id="396127" url="https://pl.wikipedia.org/wiki?curid=396127" title="Garbatka (województwo wielkopolskie)">
Garbatka (województwo wielkopolskie)

Garbatka – wieś w Polsce położona w województwie wielkopolskim, w powiecie obornickim, w gminie Rogoźno.
Wieś królewska należąca do starostwa rogozińskiego, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
Zobacz też: Garbatka, Garbatka Długa, Garbatka-Dziewiątka, Garbatka-Letnisko, Garbatka-Zbyczyn

</doc>
<doc id="396128" url="https://pl.wikipedia.org/wiki?curid=396128" title="Garbno (województwo zachodniopomorskie)">
Garbno (województwo zachodniopomorskie)

Garbno (niem. "Gerbin") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 wieś położona była w województwie koszalińskim.
Wieś Garbno znajduje się 25 km od Koszalina przy drodze wiodącej do Cetunia. W 1284 roku wraz z innymi ziemiami przeszła we władanie Niemców. Od 1472 r. należała do rodu von Glasenapp, od którego w 1718 r. odkupił ją major Johann Christian Juliusz von Aschenbach. W roku 1820 przeszła na własność rodziny von Kannenberg, a następnie w roku 1879 przeszła we władanie Karla Freisherra von Senden, właściciela dóbr w Nacławiu. W XIX wieku von Senden wybudował w Garbnie dwór klasycystyczny istniejący do dzisiaj na planie litery L otoczonym niegdyś krajobrazowym parkiem, obecnie w stanie szczątkowym. Ostatnim właścicielem Garbna był Axel Freiherr von Senden władający dobrami o powierzchni 1047 hektarów. Po II wojnie światowej dobra zostały przejęte przez PGR. Obecnie pałac wpisany do rejestru zabytków pod nr. 23 pełni funkcję kilkurodzinnego budynku mieszkalnego i jest własnością poszczególnych lokatorów.
Prawdziwą osobliwością Garbna jest szachulcowy kościół pod wezwaniem św. Antoniego z Padwy, także znajdujący się na liście zabytków pod nr. 24, wybudowany w 1769 r. na miejscu świątyni gotyckiej powstałej w 1550 roku. Z kościoła ewangelickiego został wyświęcony na katolicki w 1948 r. Kościół jest kryty strzechą z trzciny. Wewnątrz zachowały się liczne zabytki: ołtarz barokowy, chrzcielnica i ambona z 1600 r., późnogotycki krucyfiks, witraż z 1769 r. i dzwon z XVII wieku. W kościele jest też nagrobek z 1772 r.

</doc>
<doc id="396130" url="https://pl.wikipedia.org/wiki?curid=396130" title="Garbów (województwo opolskie)">
Garbów (województwo opolskie)

Garbów – osada w Polsce położona w województwie opolskim, w powiecie brzeskim, w gminie Lubsza.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="396131" url="https://pl.wikipedia.org/wiki?curid=396131" title="Garnek (województwo mazowieckie)">
Garnek (województwo mazowieckie)

Garnek – wieś w Polsce, położona w województwie mazowieckim, w powiecie sokołowskim, w gminie Ceranów.
W latach 1975–1998 wieś administracyjnie należała do województwa siedleckiego.
Mieszkańcy wyznania rzymskokatolickiego należą do parafii Niepokalanego Poczęcia NMP w Ceranowie.

</doc>
<doc id="396132" url="https://pl.wikipedia.org/wiki?curid=396132" title="Garnek (województwo śląskie)">
Garnek (województwo śląskie)

Garnek – wieś w Polsce, położona w województwie śląskim, w powiecie częstochowskim, w gminie Kłomnice.
Podział administracyjny.
W latach 1975–1998 wieś administracyjnie należała do województwa częstochowskiego.
Nazwa.
Wieś ma metrykę średniowieczną i jest notowana od XIV wieku. Wymieniona w 1398 jako "de Garnek", 1511-12 "Garnek", 1523 "Garnek", 1552 "Garki", 1787 "Garnek", 1827 "Garnek", 1881 "Garnek". Nazwa pochodzi od określenia "garnek" czyli "zagłębiene gruntu w kształcie garnka" lub od nazwy osobowej "Garnek".
Historia.
W 1750 dziedzicem wsi był Bystrzanowski, który wzniósł w niej kaplicę dworską pełniącą później rolę miejscowego kościoła. W 1850 została ona przebudowana przez Ksawerego Grodzickiego, który dobudował do kościoła wieżę.
Pod koniec XIX wieku miejscowość jako folwark oraz wieś "Garnek" leżącą nad rzeką Wartą i Wiercicą odnotował Słownik geograficzny Królestwa Polskiego. Leżała ona w powiecie noworadomskim, gmina Garnek, parafia Kłomnice. W 1827 wieś liczyła 38 domów, w których mieszkało 300 mieszkańców, a w 1882 127 domów z 765 mieszkańcami. Miejscowość miała 879 morg należących do włościan i posiadała kościół oraz szkołę początkową. Mieścił się w niej także urząd gminy, któremu podlegały okoliczne miejscowości: Karczewice z folwarkiem, Kuźnica, Piaski, Kajetanowice, Milanów, Dąbek, Raków, Chmielarze, Kąt oraz folwark Antoniów.
Do 1954 roku istniała gmina Garnek. 
We wsi mieszkał i zmarł śpiewak operowy Edward Reszke.

</doc>
<doc id="396133" url="https://pl.wikipedia.org/wiki?curid=396133" title="Gaszowice (województwo dolnośląskie)">
Gaszowice (województwo dolnośląskie)

Gaszowice (niem. "Görnsdorf") – wieś w Polsce, położona w województwie dolnośląskim, w powiecie oleśnickim, w gminie Syców.
Historia i właściciele.
Nazwa miejscowości związana jest z rycerzem imieniem Gernot bądź Gerndt, który według sycowskiego kronikarza i nauczyciela Josepha Franzkowskiego założył wieś w XIV wieku. Miejscowość należała w XVI wieku do rodu von Rohr, w XVIII w. jej właścicielem stała się rodzina von Prittwitz. W 1871 roku miejscowy majątek ziemski zakupił hrabia von Reinersdorff-Paczensky und Tenczin ze Stradomii; w rękach jego potomków folwark pozostał do 1945 r.
Podział administracyjny.
Po roku 1945 początkowo administracja polska nazywała miejscowość "Giernotczycami", ostatecznie jednak przyjęto formę "Gaszowice". W latach 1975–1998 miejscowość administracyjnie należała do województwa kaliskiego.
Demografia.
Według Narodowego Spisu Powszechnego (III 2011 r.) liczyły 187 mieszkańców. Są najmniejszą miejscowością gminy Syców.

</doc>
<doc id="396134" url="https://pl.wikipedia.org/wiki?curid=396134" title="Gaszowice (województwo śląskie)">
Gaszowice (województwo śląskie)

Gaszowice () – wieś w Polsce, położona w województwie śląskim, w powiecie rybnickim, w gminie Gaszowice. Siedziba gminy Gaszowice.
W latach 1975–1998 wieś administracyjnie należała do województwa katowickiego.
Nazwa.
Wieś ma metrykę średniowieczną i jest notowana od XIV wieku. Wymieniona w 1316 jako "de Gassowicz", 1373 "Gassouicz", 1428 "Gaschowicz", 1444 "Gassowicz", 1602 "Gassowiczy", 1680 "villa Gassowicz", 1743 "Gaschowitz", 1784 "Gaschowitz", 1845 "Gaschowitz, Gaszowice", 1881 "Gaszowice, Gaschowitz". Nazwa pochodzi od nazwy osobowej "Gasz" średniowiecznej formy imienia Gaweł z dodaniem sufiksu "-owice".
Miejscowa legenda przypisuje nazwę Gaszowice imieniu rycerza "Gasz", który podobno wybudował osadę w XII wieku. Końcówka nazwy wskazuje jednak, że była to raczej osada rodowa (w przeciwnym razie nazwa przybrałaby inną – np. „Gaszyn” lub „Gaszów”). Ponadto, osadnictwo na prawie lokacyjnym zaczęło się na większą skalę dopiero po najeździe mongolskim w XIII wieku.
Historia.
Historia regionu.
Znaleziska resztek ceramiki w Gaszowicach oraz monet rzymskich w Czernicy, są dowodem na to, iż w okresie wczesnego średniowiecza (do 600 r.) istniało już osadnictwo na terenie gminy. Do około 890 roku ziemia rybnicko-wodzisławska, w skład której wchodziła gmina Gaszowice, leżała w granicach jednego ze śląskich plemion – Gołęszyców. Około roku 900 ziemie te zostały podporządkowane Wielkim Morawom.
W 990 roku Mieszko I włączył Śląsk do formującego się państwa polskiego. Ziemia ta pozostawała we władaniu książąt polskich do 1327 roku, kiedy to Leszek, książę raciborski złożył hołd lenny królowi Czech Janowi Luksemburskiemu. Pod rządami Czech ziemie te znajdowały się do roku 1526, wówczas zostały włączone do Austrii. Po pierwszej wojnie śląskiej, w 1742, podzielono Śląsk na część austriacką i pruską. Górny Śląsk przeszedł we władanie Prus.
W lipcu 1922 roku w efekcie powstań śląskich i plebiscytu na Górnym Śląsku po 595 latach powiat rybnicki, w obrębie którego znajdowała się gmina Gaszowice, powrócił do Polski. Okres przynależności do Polski przerwała II wojna światowa, wtedy to Śląsk był częścią III Rzeszy.
Historia wsi.
Według miejscowej legendy Gaszowice założone zostały w końcu XII wieku przez rycerza nazwiskiem Gasz. Można je zaliczyć do najstarszych osad w okolicy, już w 1317 należały do księstwa Raciborskiego. W porównaniu z sąsiednimi miejscowościami Szczerbice charakteryzują się krótszą historią. Powstały na przełomie XV i XVI wieku jako dobra rycerskie. Pierwsza wzmianka o Szczerbicach pochodzi z 1410 roku – źródła historyczne wymieniają w bitwie pod Grunwaldem rycerza Jana ze Szczerbic walczącego po stronie króla polskiego Jagiełły. Łuków Śląski nie mógł powstać wcześniej niż w drugiej połowie XVI wieku, o czym świadczy charakter osadniczy gospodarstw tego typu, które powstawały dopiero w tym czasie na Śląsku. Po raz pierwszy nazwa wsi Czernica pojawiła się w dokumencie z 17 marca 1317 roku. Pierwszym właścicielem wsi był szlachcic o imieniu Tomisław.

</doc>
<doc id="396135" url="https://pl.wikipedia.org/wiki?curid=396135" title="Gatka (województwo dolnośląskie)">
Gatka (województwo dolnośląskie)

Gatka (niem. "Adriansdorf", do 1936 r. "Goitke-Neudorf") – wieś w Polsce, w województwie dolnośląskim, w powiecie trzebnickim, w gminie Żmigród.
Nazwa.
28 lutego 1936 w miejsce nazwy "Goitke-Neudorf" wprowadzono nazwę "Adriansdorf". 9 września 1947 nadano miejscowości polską nazwę "Gatka".
Podział administracyjny.
W latach 1975–1998 miejscowość należała administracyjnie do województwa wrocławskiego. 
Straż graniczna.
W latach 1920–1939 funkcjonowała w Gatce niemiecka strażnica graniczna.
Demografia.
W 1925 r. w miejscowości mieszkało 316 osób, w 1933 r. – 279 osób, a w 1939 r. – 267 osób. W roku 2009 było ich 176, natomiast 2 lata później (III 2011 r.) o jednego więcej.

</doc>
<doc id="396136" url="https://pl.wikipedia.org/wiki?curid=396136" title="Gatka (powiat pułtuski)">
Gatka (powiat pułtuski)

Gatka – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396137" url="https://pl.wikipedia.org/wiki?curid=396137" title="Gatka (powiat bytowski)">
Gatka (powiat bytowski)

Gatka (kaszb. "Gatczi") – wieś w Polsce położona w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="396138" url="https://pl.wikipedia.org/wiki?curid=396138" title="Gawłowice (województwo kujawsko-pomorskie)">
Gawłowice (województwo kujawsko-pomorskie)

Gawłowice – osada w Polsce położona w województwie kujawsko-pomorskim, w powiecie grudziądzkim, w gminie Radzyń Chełmiński.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 144 mieszkańców. Jest dziesiątą co do wielkości miejscowością gminy Radzyń Chełmiński.

</doc>
<doc id="396139" url="https://pl.wikipedia.org/wiki?curid=396139" title="Gawłowice (województwo łódzkie)">
Gawłowice (województwo łódzkie)

Gawłowice – wieś w Polsce położona w województwie łódzkim, w powiecie sieradzkim, w gminie Goszczanów.
W latach 1975–1998 miejscowość administracyjnie należała do województwa sieradzkiego.

</doc>
<doc id="396140" url="https://pl.wikipedia.org/wiki?curid=396140" title="Gawłówek (województwo małopolskie)">
Gawłówek (województwo małopolskie)

Gawłówek – wieś w Polsce położona w województwie małopolskim, w powiecie bocheńskim, w gminie Drwinia.
Przez miejscowość przechodzi droga wojewódzka nr 965.
W latach 1975–1998 miejscowość administracyjnie należała do województwa krakowskiego. Integralne części miejscowości: Golica, Ług.
Wieś założył w 1365 r. ówczesny właściciel Gawłowa Leonard, po wcześniejszym uzyskaniu zgody króla Kazimierza Wielkiego. Po raz pierwszy Gawłówek wzmiankowano w 1384 r. jako Wolę. Pierwotnie wieś pozostawała w rękach szlacheckich, jednakże pomiędzy 1419 rokiem a 1434 stała się królewszczyzną. W posiadaniu króla Gawłówek pozostawał aż do I rozbioru.
W Gawłówku znajduje się wyremontowana kapliczka i kilka figurek przydrożnych. W centrum wsi, obok domu ludowego, stoi pomnik w kształcie smukłego ostrosłupa, poświęcony radzieckiemu lotnikowi, który rozbił się tu samolotem w styczniu 1945 roku.
Z lotniska w Gawłówku 16 lipca 1975 r. cywilnym dwupłatowym samolotem An-2, z zamiarem ucieczki do Austrii wystartował Dionizy Bielański, którego kilka godzin później, na polecenie ówczesnego Ministra Obrony PRL, gen. W. Jaruzelskiego zestrzelił czechosłowacki samolot wojskowy 8 km od granicy Austrii.
W Gawłówku urodził się Józef Pyrz, polski filozof i rzeźbiarz, współtwórca i jeden z liderów ruchu hipisowskiego w Polsce.
Sport.
W miejscowości działa Klub Sportowy Żubr Gawłówek, założony w 1973 r. Bierze on udział w rozgrywkach w niższych klasach rozgrywkowych (w sezonie 2020/21 i 2021/22 - w klasie A).

</doc>
<doc id="396141" url="https://pl.wikipedia.org/wiki?curid=396141" title="Gawłówek (województwo mazowieckie)">
Gawłówek (województwo mazowieckie)

Gawłówek – wieś w Polsce położona w województwie mazowieckim, w powiecie płońskim, w gminie Nowe Miasto. Leży nad Turką dopływem Wkry.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396142" url="https://pl.wikipedia.org/wiki?curid=396142" title="Gawłów (województwo łódzkie)">
Gawłów (województwo łódzkie)

Gawłów – wieś w Polsce położona w województwie łódzkim, w powiecie pajęczańskim, w gminie Rząśnia.
W latach 1975–1998 miejscowość administracyjnie należała do województwa piotrkowskiego.
Przez Gawłów przepływa rzeka Nieciecz. Wieś położona jest w sąsiedztwie wsi: Suchowola (północ), Dworszowice Pakoszowe (wschód), Barany i Siedlec (południe) oraz Biała Szlachecka (zachód).
Historia.
Pierwsze wzmianki o wsi pochodzą z 1483, kiedy właściciel wsi procesował się z proboszczem z Siemkowic. Była to wieś prywatna, prawdopodobnie założona przez zasadźcę na prawie niemieckim.
W 1511 właścicielem wsi był Andrzej Lwowski. We wsi mieszkało ośmiu kmieci na sześciu łanach. O wsi jest również wzmianka w kronikach kościelnych w parafii w Pajęcznie, która mówi, że 25 marca 1533 zostało cudownie przywrócone do życia, przez Matkę Boską Pajęcką, dziecko z Gawłowa. Od XVI wieku istniał folwark, a od XVIII wieku dwór. W 1800 właścicielem był Starczewski, a mieszkańców było 250 osób, w tym 11 Żydów. Od 1900 we wsi funkcjonował młyn.
Około 1928 w Gawłowie powstała szkoła czteroklasowa bez stałej siedziby. W 1950 szkoła została przeniesiona do budynku remizy strażackiej, a w 2000 zlikwidowana. 
Od 1948 we wsi istnieje jednostka OSP.

</doc>
<doc id="396143" url="https://pl.wikipedia.org/wiki?curid=396143" title="Gawłów (województwo małopolskie)">
Gawłów (województwo małopolskie)

Gawłów – wieś w Polsce położona w województwie małopolskim, w powiecie bocheńskim, w gminie Bochnia. Znajduje się na Podgórzu Bocheńskim, na prawym brzegu rzeki Raba.
W latach 1975–1998 miejscowość administracyjnie należała do województwa tarnowskiego. Integralne części miejscowości: Gęsiarnia, Niemiecka Wieś, Polska Wieś, Zastawie.
W miejscowości ma swoją siedzibą parafia św. Andrzeja Boboli. W strukturze kościoła rzymskokatolickiego parafia należy do metropolii krakowskiej, diecezji tarnowskiej, dekanatu Bochnia Wschód.
Symbolika i etymologia.
Herbem wsi jest panna w złotym polu, w czerwonej sukni, z rozpuszczonymi włosami, w koronie złotej, na niedźwiedziu czarnym, kroczącym. Ponieważ nie odnaleziono godła wcześniejszej osady, historycy proponują wykorzystać herb Rawicz, należący do założycieli i pierwszych właścicieli wsi.
Nazwa wioski według Piotra Galasa jest nazwą patroniczną i pochodzi od imienia Gaweł.
Oświata.
W Gawłowie znajduje się Zespół Szkół Gminnych im. Mikołaja Kopernika, w której uczą się dzieci z klas szkoły podstawowej oraz gimnazjum. Pod patronatem szkoły działa szkolne obserwatorium astronomiczne, które zostało otwarte 21 czerwca 2007 roku. Obok szkoły znajduje się gminne przedszkole.
Historia.
Historia wczesnego osadnictwa na terenach obecnego Gawłowa.
Na terenie dzisiejszego Gawłowa, w dolinie Raby znaleziono materiały neolityczne, które świadczą o zasiedleniu terenów w tym okresie przez ludność różnych grup kulturowych. W trakcie badań powierzchniowych odkryto także ślady osadnictwa wczesnośredniowiecznego z XI–XIII wieku.
Gawłów w okresie od XIV do XVII wieku.
Jako dziedzice Gawłowa byli w okresie 1365–1419 poświadczeni trzej kolejni właściciele: Leonard, jego syn Leonard i krewny Dominik. Przodkowie Leonarda prawdopodobnie już sto lat wcześniej osiedlili się na terenie południowej Bocheńszczyzny. Pierwsze dokumenty („Inter villam Gavlov et Puszczynam siue Niepolomice”) wymieniają Gawłów dopiero w 1365 roku. Wówczas to Kazimierz Wielki przybył do Gawłowa i osobiście w towarzystwie swego orszaku i zaprzysiężonych świadków wyznaczył granicę wsi. Wydarzenie to było skutkiem skargi, jaką złożył pierwszy, znany właściciel wioski – Leonard na zarządcę dóbr niepołomickich, Władysławowi Łokietkowi. Król nie ograniczył się tylko do wytyczenia spornej granicy z dobrami niepołomickimi, ale wyznaczył również granicę Gawłowa z przylegającymi wioskami. Osada była wówczas dwukrotnie większa niż obecnie, bo należały do niej tereny dzisiejszego Baczkowa i Gawłówka (początkowo Wola Gawłowska). Przy tej okazji Gawłów otrzymał od króla prawo magdeburskie i immunitet sądowy. Lokacja na prawie magdeburskim uprawniała do targu raz na tydzień, co wpływało na rozwój wsi jako ośrodka rolniczo – handlowego.
Między 1419 a 1433 posiadłości dotychczas szlacheckie gawłowskie (Gawłów, Gawłówek i Baczków) stały się własnością królewską i były w zasięgu dóbr niepołomickich. W 1433 Gawłów zastawiony został przez króla Mikołajowi Stadnickiemu, a od 1464 na stałe znajdował się w rękach szlacheckich, zaś dwie pozostałe wsie (Gawłówek i Baczków) powróciły do dóbr monarszych. W 1465 Gawłowem przejściowo władali Kmitowie, będący właścicielami Wiśnicza. Jednak zbyt odległe położenie Gawłowa od Wiśnicza zadecydowało o odsprzedaży tych ziem.
W II połowie XV wieku osadą władali Kuropatwowie z Łańcuchowa, herbu Szreniawa (Szreniawici). W tym czasie na terenie regionu bocheńskiego nastąpił silny rozwój przemysłu spożywczego. Rzemiosła spożywcze powiązane były ściśle z hodowlą bydła i trzody w samej Bochni i wsiach okolicznych. W Gawłowie zbudowano młyn (pierwsza wzmianka o nim pochodzi z 1395), w wiosce była również karczma. Słodownictwo i piwowarstwo było oparte na produkcji słodu w miejscowych młynach oraz o plantacjach chmielu. Gawłów był głównym dostawcą ryb słodkowodnych do Bochni. Posiadał „rybniki” w pobliżu Grobki, po których została nazwa przysiółka Zastawie. Przez Gawłów wiodła droga solna z Bochni, przez Uście Solne ku Słomnikom. Szlak solny uściecki był pod bezpośrednią opieką i kontrolą żupy bocheńskiej, ona też, jak świadczy ordynacja z 1626, naprawiała drogę przez Gawłów.
Gawłów w okresie porozbiorowym.
W czasie I rozbioru Polski, gdy Bocheńszczyzna znalazła się w rękach austriackich, Gawłów należał do dominium krzeczowskiego. Stało się to w czerwcu 1772 roku. Dobrami krzeczowskimi zarządzał wtedy podstarości Ignacy Dydyński, jednak te dobra utracił. Austriacy przejęli bowiem polskie królewszczyzny. Na ogół jednak szybko się ich wyzbywali w drodze licytacji publicznej, ponieważ dążyli do jak najszybszego doraźnego wzbogacenia skarbu monarchii.
W latach 1785–1790 w Gawłowie nastąpiła kolonizacja niemiecka tzw. józefińska. W pierwszym okresie nastąpił masowy napływ kolonistów. Koloniści musieli najpierw dostać w Wiedniu paszporty kolonizacyjne, później wysyłani byli do poszczególnych miejscowości w Galicji. Tam z kolei nie zawsze były przygotowane dla nich parcele i domy. Spowodowało to wydanie czasowego wstrzymania napływu kolonistów i ich podział na grupy i klasy. Uprzywilejowani byli ci, którzy posiadali własny majątek, oni też dostawali większe parcele i domy na koszt państwa. Reszta przyjeżdżała na własne ryzyko. Jednym z ważniejszych ośrodków kolonizacji stała się Bochnia, na którą zaborcy zwrócili szczególną uwagę w związku z zawładnięciem kopalni soli. Bardziej intensywna działalność kolonizacyjna rozpoczęła się po śmierci cesarzowej Marii Teresy i wstąpieniu na tron jej syna Józefa II, który wzorując się na rozwiązaniach kolonizacyjnych Fryderyka Wielkiego wydał nowy patent kolonizacyjny. Celem rozpoczętych działań miało być „przyjście krajowi z pomocą w podniesieniu stanu gospodarki”. Dopuszczał on także kolonizację rolniczą, w odróżnieniu od patentu kolonizacyjnego swojej matki.
Koloniści, którzy przybyli do Gawłowa, utworzyli Nowy Gawłów. Założyli oni tu na mocy Patentu tolerancyjnego zbór luterański, dla którego w 1809 wybudowali drewniany dom modlitwy, który stoi do dziś.
Gmina ewangelicka w Gawłowie utrzymała w sąsiednich Majkowicach (obecnie remiza OSP) prywatną szkołę dla mniejszości niemieckiej. Koloniści gawłowscy pracowali w kopalni soli w Bochni. Szybko zasymilowali się z miejscową ludnością, część z nich przyjęła nawet katolicyzm. Dużym problemem była niewystarczająca liczba kwater, co przyczyniło się do wyrzucania z domów Żydów, którzy nie płacili podatków. Jednak później zaczęto płacić chłopom i Żydom za wynajmowanie pomieszczeń dla kolonistów. Bałagan organizacyjny związany z kolonizacją, brak domostw, szerzące się choroby i wysokie koszty spowodowały, że 4 sierpnia 1785 cesarz wstrzymał – formalnie czasowo, jednak w praktyce na zawsze – akcję kolonizacyjną.
W 1834 poprzez licytację właścicielem Nowego i Starego Gawłowa został Jakub Łasiński. W 1835 w poświadczonym dokumencie zakupu klucza krzeczowskiego przez Edwarda Homolacsa, został wymieniony Stary i Nowy Gawłów.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="396144" url="https://pl.wikipedia.org/wiki?curid=396144" title="Gawłów (województwo mazowieckie)">
Gawłów (województwo mazowieckie)

Gawłów – wieś w Polsce, położona w województwie mazowieckim, w powiecie sochaczewskim, w gminie Sochaczew, nad rzeką Bzurą. Przez wieś przebiega droga powiatowa Kamion – Witkowice – Sochaczew. 
Gawłów należy do parafii pod wezwaniem św. Brata Alberta w Sochaczewie. We wsi jest Szkoła Podstawowa im. księdza Jana Twardowskiego.
W latach 1975–1998 miejscowość administracyjnie należała do województwa skierniewickiego. 
W 1944 roku w Gawłowie był obóz, w którym do ucieczki Niemców 10 stycznia 1945 więziono mężczyzn z Warszawy po upadku Powstania Warszawskiego.
Transport.
Na terenie wsi funkcjonuje komunikacja miejska obsługiwana przez Zakład Komunikacji Miejskiej w Sochaczewie. Czynne są 3 linie autobusowe:

</doc>
<doc id="396145" url="https://pl.wikipedia.org/wiki?curid=396145" title="Gawrony (województwo dolnośląskie)">
Gawrony (województwo dolnośląskie)

Gawrony – wieś w Polsce położona w województwie dolnośląskim, w powiecie lubińskim, w gminie Rudna.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
Nazwa miejscowości wywodzi się od gawrona ("Corvus frugilegus") gatunku ptaka z rodziny krukowatych. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Gawroni".

</doc>
<doc id="396146" url="https://pl.wikipedia.org/wiki?curid=396146" title="Gawrony (powiat koniński)">
Gawrony (powiat koniński)

Gawrony – wieś w Polsce położona w województwie wielkopolskim, w powiecie konińskim, w gminie Skulsk.
W latach 1975–1998 miejscowość administracyjnie należała do województwa konińskiego.

</doc>
<doc id="396147" url="https://pl.wikipedia.org/wiki?curid=396147" title="Telekamery 2003">
Telekamery 2003

Telekamery 2003 – szóste wręczenie nagrody Telekamery Tele Tygodnia za rok 2002 dla postaci telewizyjnych. Gościem zagranicznym była Catherine Deneuve. Nagrody przyznano w 8 kategoriach. Gala odbyła się 20 stycznia 2003.
Zwycięzcy.
Publicystyka.
Wręczyła Elżbieta Jaworowicz
Informacje.
Wręczył Andrzej Turski
Serial Komediowy.
Wręczył Jerzy Gruza
Aktor.
Wręczyła Beata Tyszkiewicz
Aktorka.
Wręczył Olgierd Łukaszewicz
Serial.
Wręczył Leon Niemczyk
Teleturniej.
Wręczył Stefan Friedmann
Widowisko Telewizyjne.
Wręczył Tadeusz Drozda

</doc>
<doc id="396148" url="https://pl.wikipedia.org/wiki?curid=396148" title="Gąbin (województwo kujawsko-pomorskie)">
Gąbin (województwo kujawsko-pomorskie)

Gąbin – wieś w Polsce położona w województwie kujawsko-pomorskim, w powiecie nakielskim, w gminie Szubin.
Podział administracyjny.
Wieś duchowna, własność kościoła w Słupach, położona była w XVII wieku w powiecie kcyńskim województwa kaliskiego. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 241 mieszkańców. Jest dwudziestą co do wielkości miejscowością gminy Szubin.

</doc>
<doc id="396149" url="https://pl.wikipedia.org/wiki?curid=396149" title="Gąbin (województwo zachodniopomorskie)">
Gąbin (województwo zachodniopomorskie)

Gąbin – wieś sołecka w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów.
Według danych z 28 lutego 2009 wieś miała 181 mieszkańców.
W latach 1946–1998 miejscowość administracyjnie należała do województwa szczecińskiego.
Przez wieś przechodzi droga powiatowa nr 0126Z z Mirosławic do Brojc. W miejscowości znajduje się przystanek kolejowy Gąbin. Ok. 1,1 km na wschód od zabudowy wsi znajduje się Lewicka Góra.
Gmina Trzebiatów utworzyła "Sołectwo Gąbin", będące jej jednostką pomocniczą. Obejmuje ono jedynie wieś Gąbin, której mieszkańcy wybierają sołtysa i 5-osobową radę sołecką.

</doc>
<doc id="396150" url="https://pl.wikipedia.org/wiki?curid=396150" title="Gąsiorowo (województwo kujawsko-pomorskie)">
Gąsiorowo (województwo kujawsko-pomorskie)

Gąsiorowo – wieś w Polsce położona w województwie kujawsko-pomorskim, w powiecie włocławskim, w gminie Izbica Kujawska.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 156 mieszkańców. Jest czternastą co do wielkości miejscowością gminy Izbica Kujawska.

</doc>
<doc id="396151" url="https://pl.wikipedia.org/wiki?curid=396151" title="Gąsiorowo (województwo wielkopolskie)">
Gąsiorowo (województwo wielkopolskie)

Gąsiorowo – wieś w Polsce położona w województwie wielkopolskim, w powiecie wrzesińskim, w gminie Nekla.
W latach 1975–1998 miejscowość administracyjnie należała do województwa poznańskiego.

</doc>
<doc id="396152" url="https://pl.wikipedia.org/wiki?curid=396152" title="Gąsiorów (województwo łódzkie)">
Gąsiorów (województwo łódzkie)

Gąsiorów – kolonia w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.

</doc>
<doc id="396153" url="https://pl.wikipedia.org/wiki?curid=396153" title="Gąsiorów (powiat kolski)">
Gąsiorów (powiat kolski)

Gąsiorów – wieś w Polsce położona w województwie wielkopolskim, w powiecie kolskim, w gminie Kościelec.
Wieś królewska "Gąsiorowo" należąca do starostwa kolskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego.
Informacje ogólne.
Miejscowość położona jest 8 km na zachód od centrum Koła, przy drodze lokalnej łączącej Kościelec z Krzymowem.
Zobacz też.
Gąsiorów 

</doc>
<doc id="396154" url="https://pl.wikipedia.org/wiki?curid=396154" title="Gąski (województwo kujawsko-pomorskie)">
Gąski (województwo kujawsko-pomorskie)

Gąski – wieś w Polsce położona w województwie kujawsko-pomorskim, w powiecie inowrocławskim, w gminie Gniewkowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 397 mieszkańców. Jest szóstą co do wielkości miejscowością gminy Gniewkowo.
Oświata.
Wieś ma charakter czysto rolniczy. We wsi znajduje się niepubliczna szkoła podstawowa oraz niepubliczne gimnazjum. Stara część szkoły została wzniesiona w 1905 roku. W roku 1989 szkole nadano imię Józefa Kostrzewskiego (1885-1969), polskiego archeologa, pod którego przewodnictwem prowadzono prace archeologiczne na terenie wsi i w jej okolicach.
Religia.
W Gąskach kościół został zbudowany w latach 1906-1909 przez gminę protestancką i do niej należał do 1945 roku. Po II wojnie światowej świątynia została przekazana parafii rzymskokatolickiej w Parchaniu jako mienie poniemieckie. Parafia rzymskokatolicka z kościołem parafialnym pw. Chrystusa Króla została erygowana w Gąskach w lipcu 1974 roku, a pierwszym proboszczem został ksiądz Eugeniusz Kuberka.

</doc>
<doc id="396155" url="https://pl.wikipedia.org/wiki?curid=396155" title="Gąski (wieś w województwie łódzkim)">
Gąski (wieś w województwie łódzkim)

Gąski – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
W latach 1975–1998 miejscowość administracyjnie należała do województwa piotrkowskiego.

</doc>
<doc id="396156" url="https://pl.wikipedia.org/wiki?curid=396156" title="Gąski (powiat olecki)">
Gąski (powiat olecki)

Gąski – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.
Historia.
Wieś nad Jeziorem Przytulskim, była zakładana dwukrotnie. Pierwsza lokacja miała miejsce jeszcze w czasach w 1519 roku. Najprawdopodobniej nie zakończyła się sukcesem, bo ponowna lokacja nastąpiła 20 lat później, w 1539 roku, kiedy to książę Albrecht za pośrednictwem starosty "Wawrzyńca von Hallego" nadał sześć włók sołeckich "Marcinowi Gąsce" i jego synowi "Stanisławowi", powierzając im zadanie założenia na 60 włókach wsi czynszowej na prawie chełmieńskim.
Szkoła powstała tu podczas reformy szkolnictwa w Prusach między 1737 a 1740 rokiem. W roku 1741 zbudowano tu drewniany kościół, kryty strzechą, a w 1749 roku zorganizowano parafię. Parafia ta była w ciągu XVIII i XIX wieku całkowicie polska. Obecnie istniejący kościół (neogotycki) był postawiony w latach 1831-1833, a wieżą dobudowano w latach 1908-1909. W 1833 roku do szkół położonych na obszarze tej parafii uczęszczało 435 dzieci polskich i ani jedno dziecko narodowości niemieckiej. Około 1890 roku mieszkało tu 3320 parafian, w tym tylko 200 Niemców. Jednakże już w 1912 roku spośród 3113 parafian jedynie 1000 osób zaliczano do kategorii Mazurów, pozostałe uważano za Niemców. Niemniej aż do II wojny światowej, wymagano od pastora znajomości języka "mazurskiego".
Urząd pocztowy w Gąskach zorganizowano w 1860 r., a w latach międzywojennych – inne urzędy i instytucje niezbędne do obsługi ludności wiejskiej: urząd stanu cywilnego, kontroli mięsa, posterunek żandarmerii i in. W 1935 roku w tutejszej szkole dwaj nauczyciele kształcili w klasach od pierwszej do czwartej 57 dzieci, a w klasach od piątej do ósmej – 55 dzieci.
W 1938 roku zniemczoną starą nazwę wsi "Gonsken" zmieniono na "Herzogskirchen". W 1939 roku Gąski miały 675 mieszkańców.
W roku 1912 według oficjalnych statystyk na 3113 parafian jedynie 1000 zaliczano do Mazurów, pozostałych do Niemców, ale od pastora wymagano tu znajomości języka polskiego aż do II wojny światowej.
Po II wojnie światowej kościół został przekazany napływowej ludności katolickiej. Odświeżono go i wymalowano w roku 1961. Plebania i kościół należą do zabytków architektury.

</doc>
<doc id="396157" url="https://pl.wikipedia.org/wiki?curid=396157" title="Gębarzewo (województwo pomorskie)">
Gębarzewo (województwo pomorskie)

Gębarzewo (kaszb. "Gãbarzewò") – osada w Polsce położona w województwie pomorskim, w powiecie człuchowskim, w gminie Człuchów.
Wcześniej wieś obecnie osada kaszubska w pobliżu trasy linii kolejowej Chojnice-Człuchów-Szczecinek. Wieś jest częścią składową sołectwa Biskupnica.
W latach 1975–1998 miejscowość administracyjnie należała do województwa słupskiego.
Historia.
Wieś sięga historią w XIV wiek, w roku 1344 pisano „"in campo Gambarzow"” ("Preussisches Urkundenbuch. Politische (allgemeine Abteilung)"). Od czternastego wieku miała też wieś niemiecki odpowiednik nazwy Bischofswalde, później. też nazwę oboczną Biskupnica. Jako Bischofswalde – Gębarzewo alias Biskupnica opisuje wieś Kętrzyński w 1879 roku. Z kolei nota Słownika geograficznego Królestwa Polskiego z roku 1880, wymienia wieś jako: Biskupnica, Gębarzewo, niem. Bischofswalde – wieś włościańska mająca 10587 mórg gruntu. 95 domów zamieszkałych przez 763 mieszkańców. W okresie powojennym przejściowo funkcjonowały nazwy Dolny Dwór, Gębaczewo, Polny Dwor, 1972 Gabarzewo, 1980 Gębarzewo.
Współcześnie istnieją dwa byty osadnicze, Gębarzewo osada i Biskupnica wieś.

</doc>
<doc id="396158" url="https://pl.wikipedia.org/wiki?curid=396158" title="Gębarzewo (województwo wielkopolskie)">
Gębarzewo (województwo wielkopolskie)

Gębarzewo – wieś w Polsce położona w województwie wielkopolskim, w powiecie gnieźnieńskim, w gminie Czerniejewo.
W latach 1975–1998 miejscowość administracyjnie należała do województwa poznańskiego.
W Gębarzewie znajdował się dom drewniany z 1829 r., który w 1958 został przeniesiony na skansen na Lednicy.
Stacja kolejowa na linii Gniezno-Oleśnica, Zakłady Kolejowe i Zakład Karny (w stanie wojennym miejsce internowania). Wieś Gębarzewo przylega do południowo-zachodniej granicy miasta Gniezna.
We wsi istniała szkoła podstawowa, obecnie budynek dawnej szkoły wykorzystywany jest na cele mieszkalne.
Dzieci z Gębarzewa uczęszczają do Szkoły Podstawowej im. Jana Pawła II w Żydowie.
Na terenie wsi znajduje się stary cmentarz ewangelicko-augsburski.
Sołectwo Gębarzewo obejmuje również miejscowość Gębarzewko oddalone od Gębarzewa o 1,5 km

</doc>
<doc id="396159" url="https://pl.wikipedia.org/wiki?curid=396159" title="Gębice (województwo dolnośląskie)">
Gębice (województwo dolnośląskie)

Gębice – wieś w Polsce położona w województwie dolnośląskim, w powiecie strzelińskim, w gminie Strzelin.
Podział administracyjny.
W latach 1945–1954 siedziba gminy Nowolesie. W latach 1975–1998 miejscowość administracyjnie należała do województwa wrocławskiego.

</doc>
<doc id="396160" url="https://pl.wikipedia.org/wiki?curid=396160" title="Gęsice (województwo dolnośląskie)">
Gęsice (województwo dolnośląskie)

Gęsice – wieś w Polsce położona w województwie dolnośląskim, w powiecie oławskim, w gminie Domaniów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="396161" url="https://pl.wikipedia.org/wiki?curid=396161" title="Gęsice (województwo świętokrzyskie)">
Gęsice (województwo świętokrzyskie)

Gęsice – wieś w Polsce położona w województwie świętokrzyskim, w powiecie kieleckim, w gminie Łagów.
Do 1954 roku istniała gmina Gęsice. Były wsią biskupstwa włocławskiego w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa kieleckiego.
Historia.
Wieś założona w I połowie XIV w. Nazwa pochodzi od formy osobowej "Gęś". W roku 1356 zwane "Ganssycze", u Długosza jako "Gaschycze".
W latach 1470-1480 Jan Długosz opisał Gęsice jako wieś w parafii łagowskiej, należącą do biskupstwa włocławskiego. Wówczas było tu 6 łanów kmiecych, z których dziesięcina o wartości 6 grzywien oddawana była plebanowi w Baćkowicach. Kmiecie osadzeni na "półłankach", płacili 34 grosze czynszu oraz jeden wiardunek obiednego, odrabiali po jednym dniu w tygodniu jutrzyny i powaby oraz zapewniali podróże do Opatowa i Bodzentyna. Dawali również po 3 kapłony, 30 jaj i po jednym wozie siana.
W 1510 r. wymieniono dwa łany sołtysie. W inwentarzu dóbr biskupich z 1534 r. "Gassicze" miały 4½ łanów osiadłych i dwa "puste". Kmiecie dawali czynsz w wysokości 28 groszy oraz po 6 korczyków owsa, 3 kapłony i 30 jaj. Odrabiali jeden dzień w tygodniu. Karczmarz opłacał ½ grzywny. W rejestrze z roku 1578 wymieniono 6 kmieci osadzonych na trzech łanach. Wieś należała do parafii w Baćkowicach.
Na początku XIX wieku wieś rządowa w województwie sandomierskim i powiecie opatowskim. W roku 1827 w Gęsicach były 24 domy i 192 mieszkańców.
Do 1835 r. zachował się tu niwowy układ gruntów. Wieś podzielona była na kilka niw, do każdej prowadziła oddzielna droga. Na "niwie domowej" o powierzchni około 43,8 ha, skupiła się zabudowa. Jej długość wynosiła 690, a szerokości 580–690 m. Nawsie miało długość 110 m., szerokość 106 m., a powierzchnię 1,2 ha.
W roku 1840 wieś włączono do utworzonej "Ekonomii Piórków". W latach 1848-1860 jej dzierżawcą był Maksymilian Zakrzewski. Po komasacji gruntów, każdy gospodarz otrzymał rolę w jednym kawałku. Po północnej stronie każdej działki wydzielono miejsce pod zabudowę. W roku 1859 było tu 40 zagród. Gospodarzy "całorolnych", posiadających powyżej 10 ha było 6, "półwolnych" (do 10 ha) – 28, resztę stanowili małorolni i komornicy. Grunt gospodarzy całorolnych obejmował 135 morgów i 149 prętów, półrolnych 285 morgów i 174 prętów, małorolni i komornicy posiadali 19 morgów i 295 prętów. Kowal posiadał jedną morgę i 20 prętów. Wspólne pastwiska o powierzchni 175 morgów i 275 prętów.
Na mapie Galicji Zachodniej wieś oszacowano na 26 domów, 30 mężczyzn i 6 koni.
Pod koniec XIX w. we wsi 49 domów i 269 mieszkańców, powierzchnia ziemi włościańskiej 618, a dworskiej 3 morgi.
W XIX w. Gęsice były rządową wsią gminną, do której należały takie okoliczne miejscowości jak: Duraczów, Kozłów, Łagowica, Melonek, Ruda, Sadków, "Zbilutka".
W roku 1921 miejscowość gminna. W "Gminie Gęsice" naliczono 459 budynków z przeznaczeniem mieszkalnym i 2462. mieszkańców. Narodowość polską podało 2442. mieszkańców, żydowską 20. Do "Gminy Gęsice" należały wsie: Duraczów (136. mieszkańców), Gęsice, Kozłów (72.), Łagowica (158.), Melonek (206.), Ruda (118.), Sadków (484.), "Zbielutka" (754.) oraz kolonie: "Zbielutka Majorat" (113.) i "Zbielutka Poduchowna" (61. mieszkańców.
W Gęsicach naliczono 65 budynków mieszkalnych oraz 360. mieszkańców (170. mężczyzn i 190 kobiet). Wszyscy zgłosili narodowość polską i wyznanie rzymskokatolickie.
„Przewodnik Gospodarczy” z roku 1938 wymienia funkcjonującą tu firmę usługową: "Józef Dederski – powidła".
Położenie.
Gęsice położone są w południowo-wschodniej części gminy Łagów, na wschód od drogi łączącej Łagów z Rakowem. Od południa wieś sąsiaduje z Sadkowem i Zbelutką, od wschodu z Rudą i Melonkiem, od północnego wschodu z Duraczowem, a od północnego zachodu z Wolą Łagowską.
Miejscowość leży w centralnej części województwa świętokrzyskiego, we wschodniej części ziemskiego powiatu kieleckiego. Pod względem fizjograficznym jest to teren Gór Świętokrzyskich.
Warunki naturalne.
Powierzchnia sołectwa wynosi 340 ha. W 2002 r. użytki rolne zajmowały obszar 299 ha, użytki zielone – 37 ha, sady - 10 ha. We wsi występują gleby od III do VI klasy. Urozmaiconej rzeźbie terenów lessowych towarzyszą także dolinne krajobrazy, charakteryzujące się lokalnym nagromadzeniem gleb madowych, okresowo nadmiernie uwilgotnionych, użytkowane jako łąki i pastwiska. Gleby lessowe tworzą kompleksy pszenne. W obrębie obszaru wsi występują obszary narażone na działanie wodnej erozji spowodowanej opadami atmosferycznymi, oraz wiosennymi spływami roztopowymi.
Znajdująca się w Gęsicach studnia o głębokości 27,05 m. należy do sieci krajowego monitoringu IMiGW badania jakości zwykłych wód podziemnych w województwie świętokrzyskim.
Obszar wsi należy do tzw. otuliny Cisowsko-Orłowińskiego Parku Krajobrazowego.
Demografia.
Wykres liczby ludności Gęsic od 1827 roku:
Źródła:,
Klimat.
Według A. Wosia Gęsice położone są w regionie klimatycznym zachodniomałopolskim, w strefie małej zmienności występowania poszczególnych typów pogody. Przeważają wiatry zachodnie (pow. 35%). Podstawowe parametry klimatyczne przedstawiają się następująco:
Współcześnie.
Układ przestrzenny wsi składa się z ciągu zwartej zabudowy po północnej stronie drogi oraz kilku gospodarstw po jej stronie południowej.
W czasie spisu powszechnego w roku 2011 naliczono tu 246 mieszkańców. Powierzchnia gruntów we wsi 348,18 ha.

</doc>
<doc id="396162" url="https://pl.wikipedia.org/wiki?curid=396162" title="Gęś (województwo lubelskie)">
Gęś (województwo lubelskie)

Gęś – wieś w Polsce położona w województwie lubelskim, w powiecie parczewskim, w gminie Jabłoń.
Miejscowość jest siedzibą rzymskokatolickiej parafii Parafia św. Jozafata.
Wieś posiadał w 1673 roku starościc lubelski Mikołaj Andrzej Firlej, leżała w ziemi mielnickiej województwa podlaskiego w 1795 roku. W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Jabłoń.
Etymologia.
Nazwa wsi pochodzi od apelatywu gęś, w języku białoruskim „huś”. Stąd w roku 1576 występuje Husz, Huss w roku 1578. Nazwa Gęś występuje w dokumentach źródłowych od roku 1662.
Historia.
W wieku XIX opisano Gęś jako wieś i folwark w powiecie radzyńskim, gminie Jabłoń, parafii Gęś. We wsi cerkiew parafialna dla ludności rusińskiej (była tu już w 1665) i szkoła początkowa.
W spisie z roku 1827 zliczono w Gęsi 113 domów i 918 mieszkańców. W roku 1881 było tu 137 domów i 865 mieszkańców z gruntem 2816 morgi, W roku 1861 fol wsi Gęś miał 450 mórg ziemi.

</doc>
<doc id="396163" url="https://pl.wikipedia.org/wiki?curid=396163" title="Gęś (województwo pomorskie)">
Gęś (województwo pomorskie)

Gęś – wieś w Polsce położona w województwie pomorskim, w powiecie lęborskim, w gminie Wicko w pobliżu drogi wojewódzkiej nr . 
Historia.
W czasie II wojny światowej znajdował się tutaj podobóz ewakuacyjny KL Stutthof. Śmierć poniosło tutaj ok. 200-u więźniów tego obozu. Po wojnie prochy ich przeniesiono na cmentarz w Krępie Kaszubskiej. W 2001 roku odsłonięto pomnik pamięci ofiar Marszu Śmierci w miejscu byłego obozu, autorstwa Tomasza Sobisza. 
W latach 1975–1998 miejscowość położona była w województwie słupskim.

</doc>
<doc id="396164" url="https://pl.wikipedia.org/wiki?curid=396164" title="Giełczyn (województwo mazowieckie)">
Giełczyn (województwo mazowieckie)

Giełczyn – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396165" url="https://pl.wikipedia.org/wiki?curid=396165" title="Giełzów (województwo łódzkie)">
Giełzów (województwo łódzkie)

Giełzów – wieś w Polsce położona w województwie łódzkim, w powiecie opoczyńskim, w gminie Drzewica.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jadwigi Królowej w Radzicach.

</doc>
<doc id="396166" url="https://pl.wikipedia.org/wiki?curid=396166" title="Giełzów (województwo świętokrzyskie)">
Giełzów (województwo świętokrzyskie)

Giełzów – wieś sołecka w Polsce położona w województwie świętokrzyskim, w powiecie koneckim, w gminie Gowarczów.
W latach 1975–1998 miejscowość administracyjnie należała do województwa radomskiego.
W Giełzowie znajduje się XIX-wieczny park, wpisany do rejestru zabytków nieruchomych (nr rej.: A.482 z 10.06.1986).
Wierni kościoła rzymskokatolickiego należą do parafii Świętych Apostołów Piotra i Pawła w Gowarczowie.

</doc>
<doc id="396167" url="https://pl.wikipedia.org/wiki?curid=396167" title="Gierałtowice (województwo małopolskie)">
Gierałtowice (województwo małopolskie)

Gierałtowice – wieś w Polsce położona w województwie małopolskim, w powiecie wadowickim, w gminie Wieprz. Położona jest na wysokości 265 m n.p.m., nad rzeką Wieprzówką, na Pogórzu Śląskim, u podnóża Zbójeckiej Góry (304 m n.p.m.), przy
drodze wojewódzkiej nr 781 na odcinku Andrychów – Zator (11 km od Andrychowa, a 10 km od Zatora).
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1325 w dokumencie zapisanym w języku łacińskim jako "Villa Gerardi", 1336 "Villa Gerhardi", 1378 "Gieraltowice", 1396 "Goralthouicze, Gerdalbowicze", 1400 "Geraltsdorf", 1441 "Geraltowicze", 1445 "Gyeralthow", 1499 "Kyeraltovice", 1529 "Gyerharthowicze, Gyertholthowicze, Gierathowicze, Gierhalthowicze".
Nazwę miejscowości w zlatynizowanej staropolskiej formie "Geralthowycze villa" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Historia.
Pierwsze udokumentowane wzmianki pochodzą z 1325 r. W latach 1470–1480 Jan Długosz w księdze "Liber beneficiorum dioecesis Cracoviensis" jako właściciela Gierałtowic podaje Mikołaja Saszowskiego herbu Saszor (błędnie cytowany przez "Długosza" jako herbu Topacz) we fragmencie "„Geralthowycze, villa, ubi ecclessia parochialis, cuius haeres Nicolaus Schaschowsky de domo Fossorum, quae in polonico Copaczowye appellantur”".
Od 1526 r. należała do Jana Saszowskiego, który od miejscowości przyjął nazwisko Gierałtowski herbu Saszor, następnie do sędziego oświęcimskiego, zmarłego w 1546 r. Jakuba Gierałtowskiego i jego potomków.
W 1588 wieś kupił Joachim Bielski sekretarz Zygmunta III, kronikarz, poeta i pisarz.
W XVII w. jako właściciel Gierałtowic występuje Łukasz Starowieyski, od którego nabywa je Andrzej Żydowski h.Doliwa. Po śmierci Antoniego Żydowskiego syna Andrzeja Żydowskiego w 1728 r. (patrz Wielka Genealogia Minakowskiego), Gierałtowice były w posiadaniu Lubomirskich, a pod koniec XVIII w. W. Golaskiej, od której w pocz. XIX w. nabywa je właściciel Zatora gen. Stanisław Wąsowicz h. Gozdawa. Po Wąsowiczach wieś od 1817 r. dziedziczą Potoccy, którzy utrzymują się przy niej do 1925 r.
W latach 1975–1998 miejscowość administracyjnie należała do województwa bielskiego.
Religia.
Na terenie wsi działalność duszpasterską prowadzi Kościół Rzymskokatolicki (parafia św. Marcina).

</doc>
<doc id="396168" url="https://pl.wikipedia.org/wiki?curid=396168" title="Gierałtowice (województwo opolskie)">
Gierałtowice (województwo opolskie)

Gierałtowice (niem. "Gerolsdorf", dodatkowa nazwa w j. niem. Gieraltowitz) – wieś w Polsce, położona w województwie opolskim, w powiecie kędzierzyńsko-kozielskim, w gminie Reńska Wieś.
W latach 1975–1998 miejscowość należała administracyjnie do województwa opolskiego.
W miejscowości funkcjonuje m.in. jednostka OSP.
Nazwa.
W dokumentach z 1531 r. miejscowość występuje pod nazwą Geraltowitze.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą Gierotowice oraz nazwą niemiecką Gieraltowitz. Wykaz notuje także leżący w pobliżu wsi folwark o nazwie Kopanin. 1 kwietnia 1937 r. w miejsce nazwy Gieraltowitz wprowadzono nazwę Gerolsdorf. 9 września 1947 r. nadano miejscowości polską nazwę Gierałtowice.
Historia.
Najstarsze znane wzmianki o miejscowości pochodzą z 1380 roku. Dokumenty z 1418 r. potwierdzają istnienie w tym czasie w miejscowości drewnianego kościoła. W 1484 r. ówczesny właściciel Gierałtowic, Hans Suchowski, sprzedał je Janowi Klemie. W 1556 r. w miejscowości powstała szkoła.
W 1830 r. w Gierałtowicach znajdowały się m.in. wiatrak, cegielnia i leśniczówka. W 1865 r. w miejscowości znajdowały się m.in. wiatrak i karczma.
W 1901 r. wybudowano nowy budynek szkoły. W 1910 roku miejscowość liczyła 1473 mieszkańców z czego 1379 deklarowało język polski, 16 polski i niemiecki oraz 77 niemiecki.
Do głosowania podczas plebiscytu na Górnym Śląsku uprawnionych było w Gierałtowicach 205 osób, z czego 177, ok. 86,3%, stanowili mieszkańcy (w tym 176, ok. 85,9% całości, mieszkańcy urodzeni w miejscowości). Oddano 204 głosy (ok. 99,5% uprawnionych), w tym 204 (100%) ważne; za Niemcami głosowały 134 osoby (ok. 65,7%), a za Polską 70 osób (ok. 34,3%). W obszarze dworskim rozkład głosów prezentował się następująco: uprawnionych było 120 osób, z czego 76, ok. 63,3%, stanowili mieszkańcy (w tym 75, 62,5% całości, mieszkańcy urodzeni w obszarze dworskim). Oddano 118 głosów (ok. 98,3% uprawnionych), w tym 118 (100%) ważnych; za Niemcami głosowało 112 osób (ok. 94,9%), za Polską 6 osób (ok. 5,1%).
Demografia.
W 1865 r. w miejscowości mieszkało 3 chłopów, 17 zagrodników i 21 chałupników; do 1-salowej szkoły uczęszczało 160 uczniów. Wedle spisu z 1 grudnia 1910 r. w miejscowości mieszkało 289 Polaków, natomiast w dworze – 130.
Zabytki.
"Katalog zabytków sztuki w Polsce" z 1965 r. wymienia:
Sport.
W Gierałtowicach działa klub piłkarski LZS Gierałtowice, który od sezonu 2005/2006 gra w „B klasie”.

</doc>
<doc id="396169" url="https://pl.wikipedia.org/wiki?curid=396169" title="Gierczyce (województwo małopolskie)">
Gierczyce (województwo małopolskie)

Gierczyce – wieś w Polsce, położona w województwie małopolskim, w powiecie bocheńskim, w gminie Bochnia.
W latach 1975–1998 wieś administracyjnie należała do województwa tarnowskiego.
Wieś w średniowieczu nazywała się "Giedczyce", od "Gedko", czyli formy zdrobniałej imienia Gedeon. Nazwa w postaci Gierczyce ustaliła się dopiero w II poł. XVI wieku.
W 1595 roku wieś położona w powiecie szczyrzyckim województwa krakowskiego była własnością kasztelana małogoskiego Sebastiana Lubomirskiego.
Zabytki.
Obiekt wpisany do rejestru zabytków nieruchomych województwa małopolskiego.
Inne zabytki.
Ze szczytu wzniesienia Patria (364 m n.p.m.) widoki na Kraków, Beskid Wyspowy, pasmo Babiej Góry, Pieniny i Tatry.
Grzbietem wzniesienia wiedzie turystyczna trasa rowerowo – piesza Czyżyczka – Berdyczów z panoramą na Las Kolanowski i drogę Via Regia. Przy trasie dąb – pomnik przyrody.

</doc>
<doc id="396170" url="https://pl.wikipedia.org/wiki?curid=396170" title="Gierczyce (województwo świętokrzyskie)">
Gierczyce (województwo świętokrzyskie)

Gierczyce – wieś sołecka w Polsce, położona w województwie świętokrzyskim, w powiecie opatowskim, w gminie Wojciechowice. Leży przy drodze krajowej nr 74.
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość położona była w województwie tarnobrzeskim.
Historia.
Gierczyce, u Długosza "„Gedczycze”", wieś w powiecie opatowskim. 
W r. 1390 dziedzice „de Trezczin* (może ze wsi Tresta, w ówczesnym powiecie opoczyńskim, jak świadczy nazwisko: „Pascho Trestka”), oświadczają, iż założywszy świeżo kościół parafii we wsi „Genczicze“ i uposażywszy parafię dochodami ze wsi Ruda, położonej dość daleko od Gierczyc (w opoczyńskie -lokalizacja niepewna) zamieniają tę wieś z biskupem krakowskim, Janem na dziesięciny z Gierczyc i Łukawki (Kodeks katedry krakowskiej t.II s.147). 
W połowie XV w. jak podaje Długosz (1470-80) istnieje tu kościół parafialny pw. św. Mikołaja. Dziedzicami są Gryfowie. Dziesięcinę ze wsi (do 12 grzywien) bierze miejscowy pleban (Długosz L.B. t.II s.498).
W roku 1827 była to wieś prywatna, domów było 36 mieszkańców 148.
Według spisu powszechnego z roku 1921 we wsi Gierczyce było 40 domów i 227 mieszkańców, natomiast folwark Gierczyce posiadał domów 10 i 206 mieszkańców 
Hultajka (obecnie część wsi Gierczyce), była w roku 1921 kolonią z 7 domami i 47 mieszkańcami.

</doc>
<doc id="396171" url="https://pl.wikipedia.org/wiki?curid=396171" title="Gilów (województwo lubelskie)">
Gilów (województwo lubelskie)

Gilów – wieś w Polsce położona w województwie lubelskim, w powiecie biłgorajskim, w gminie Goraj.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 183 mieszkańców i była dziewiątą co do wielkości miejscowością gminy Goraj. Wieś stanowi sołectwo.
Zabytki.
W Gilowie znajdują się zabytkowe: drewniany rzymskokatolicki kościół parafialny pw. Najświętszego Serca Pana Jezusa z lat 1929–1932, również drewniana dzwonnica z tego samego okresu oraz cmentarz.

</doc>
<doc id="396172" url="https://pl.wikipedia.org/wiki?curid=396172" title="Gilów (województwo lubuskie)">
Gilów (województwo lubuskie)

Gilów – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość administracyjnie należała do województwa gorzowskiego.
We wsi w 1946 urodził się Edward Włodarczyk – historyk, profesor nauk humanistycznych, nauczyciel akademicki, rektor Uniwersytetu Szczecińskiego w kadencjach 2012–2016 i 2016–2020.

</doc>
<doc id="396173" url="https://pl.wikipedia.org/wiki?curid=396173" title="Gilów (województwo świętokrzyskie)">
Gilów (województwo świętokrzyskie)

Gilów – wieś w Polsce, położona w województwie świętokrzyskim, w powiecie skarżyskim, w gminie Bliżyn. W roku 2011 wieś liczyła 378 mieszkańców.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Ludwika w Bliżynie.

</doc>
<doc id="396174" url="https://pl.wikipedia.org/wiki?curid=396174" title="Gisiel (województwo pomorskie)">
Gisiel (województwo pomorskie)

Gisiel (niem. "Geisseln") – osada w Polsce położona w województwie pomorskim, w powiecie sztumskim, w gminie Stary Dzierzgoń. Wieś wchodzi w skład sołectwa Myślice.
W latach 1975–1998 miejscowość administracyjnie należała do województwa elbląskiego.
Wieś wzmiankowana w dokumentach z roku 1329, jako wieś pruska na 9 włókach. Pierwotna nazwa "Gestalieye" najprawdopodobniej jest pochodzenia pruskiego. W roku 1782 we wsi odnotowano 16 domów, natomiast w 1858 w 16 gospodarstwach domowych było 126 mieszkańców. W latach 1937–39 było 166 mieszkańców. W roku 1973 jako majątek Gisiel należał do powiatu morąskiego, gmina Stary Dzierzgoń, poczta Myślice.
Zabytki.
Według rejestru zabytków NID na listę zabytków wpisany jest zespół dworski:
W skład zespołu rezydencjonalnego wchodzi zrujnowany późnobarokowy dwór z 1783 nakryty mansardowym dachem i oficyna z końca XIX wieku. Całość otacza park.
Zobacz też.
Inne miejscowości o tej lub podobnej nazwie: Gisiel, Giślinek 

</doc>
<doc id="396175" url="https://pl.wikipedia.org/wiki?curid=396175" title="Gisiel (województwo warmińsko-mazurskie)">
Gisiel (województwo warmińsko-mazurskie)

Gisiel (niem. "Geislingen") – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty. W latach 1975–1998 miejscowość administracyjnie należała do województwa olsztyńskiego.
Historia.
Wieś założona w 1389 r. na prawie chełmińskim przez wielkiego mistrza "Konrada Zöllnera von Rotensteina". Później były tu dwa majątki rycerskie (dobra rycerskie), położone nad nieistniejącymi obecnie jeziorami: "Dymerskim" i "Gisielskim" (oba jeziora osuszono około roku 1869 i zamieniono na łąki). W czasie wielkiej zarazy (epidemii), która panowała w Prusach w latach 1709-1711, wieś została prawie całkowicie wyludniona. Ponownie została zasiedlona dopiero w 1728 r.
Zabytki.
Zobacz też: Gisiel 

</doc>
<doc id="396176" url="https://pl.wikipedia.org/wiki?curid=396176" title="Giżyce (województwo lubelskie)">
Giżyce (województwo lubelskie)

Giżyce – wieś w Polsce położona w województwie lubelskim, w powiecie lubartowskim, w gminie Michów, w sołectwie Giżyce wieś.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Michów. Według Narodowego Spisu Powszechnego (III 2011 r.) wieś liczyła 195 mieszkańców.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Kocku.

</doc>
<doc id="396177" url="https://pl.wikipedia.org/wiki?curid=396177" title="Giżyce (województwo mazowieckie)">
Giżyce (województwo mazowieckie)

Giżyce – wieś w Polsce położona w województwie mazowieckim, w powiecie sochaczewskim, w gminie Iłów.
Prywatna wieś szlachecka położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.

</doc>
<doc id="396178" url="https://pl.wikipedia.org/wiki?curid=396178" title="Giżynek (województwo kujawsko-pomorskie)">
Giżynek (województwo kujawsko-pomorskie)

Giżynek – wieś w Polsce położona w województwie kujawsko-pomorskim, w powiecie rypińskim, w gminie Brzuze.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 329 mieszkańców. Jest szóstą co do wielkości miejscowością gminy Brzuze.

</doc>
<doc id="396179" url="https://pl.wikipedia.org/wiki?curid=396179" title="Giżynek (województwo mazowieckie)">
Giżynek (województwo mazowieckie)

Giżynek – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396180" url="https://pl.wikipedia.org/wiki?curid=396180" title="Giżyno (województwo mazowieckie)">
Giżyno (województwo mazowieckie)

Giżyno – wieś w Polsce położona w województwie mazowieckim, w powiecie płockim, w gminie Bielsk.
W latach 1975–1998 miejscowość administracyjnie należała do województwa płockiego. 1 stycznia 2003 będąca dotychczasową częścią wsi Stara Wieś została zlikwidowana jako osobna miejscowość.

</doc>
<doc id="396181" url="https://pl.wikipedia.org/wiki?curid=396181" title="Giżyno (województwo zachodniopomorskie)">
Giżyno (województwo zachodniopomorskie)

Giżyno (niem. "Giesen") – wieś sołecka w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 401 mieszkańców.
W roku 2011 liczba mieszkańców spadła do 385 osób.
Osada wchodząca w skład sołectwa: Wierzchucin.
Geografia.
Wieś leży ok. 3,5 km na północny wschód od Kalisza Pomorskiego, nad jeziorem Giżyno, między Kaliszem Pomorskim a miejscowością Stara Studnica. 
Historia.
Wieś wspomniana już w 1337 roku, jako należąca do ziemi kaliskiej. Wieś przez wieki znajdowała się w posiadaniu Wedlów. Od XVI wieku związana z Polską, bowiem wchodziła w skład dóbr zamkowych Mirosławca. Jerzy von Wedel z Mirosławca, zapisał swej żonie Dorocie von Massow Giżyno ("Gisno"), Hanki i Sadowo jako oprawę. W 1568 roku wspomniany został jako właściciel Łowicza i Giżyna Franciszek von Güntersberg. W 1594 roku we wsi zarządzał jego szwagier Sebald von der Goltz. W 1600 roku w Giżynie posiadał dobra Bernard von Borcke, w 1615 roku Andreas von Zernicke, polski szlachcic, który kupił Giżyno za siedem tysięcy guldenów z młynem w Łowiczu. Potem wieś znajdowała się w rękach von der Goltzów. W latach 1702 - 1745 należała do Joachima Reigera von der Goltz, właściciela części Mirosławca. Jego żona Joanna Apolonia, córka generała von Wedel z Suchowa, wniosła w posagu majątek ojcowski w Suchowie. Z pięciorga dzieci, Karl August Wilhelm przejął Giżyno i Ogardy, a Ernst Fritz Ludwik - Suchowo. Najstarsza z córek Christina Karoline wyszła za mąż za pułkownika Fryderyka Wilhelma von Blackenburga, pana Mirosławca. Po śmierci Karla Augusta Wilhelma von der Goltza, Giżyno miała wdowa Joanna Karolina Fryderyka von Blanckenburg, która na stałe osiedliła się we dworze w Giżynie.
W 1772 roku mieszkali tutaj według ksiąg kościelnych: baron Hans Reiger von der Goltz, zagrodnik, pastuch bydła, kowal, owczarz, młynarz, murarz, ogrodnik i chłopi. W 1816 roku wieś znalazła się w powiecie wałeckim ("Landkreis Deutsch Krone"). Majątek należał wtedy do rodziny von Bonin. W 1821 roku dobra posiadał pułkownik von Brünneck. W roku 1857 majątek należał do wdowy Glahn, z domu Blümchen. W 1938 roku majątek liczył 1 890 ha. W 1939 roku mieszkało tutaj 418 osób. Po II wojnie światowej tutejszy majątek objęło państwo i utworzono tu duże Przedsiębiorstwo Gospodarki Rolnej.
Zabytki.
Do wojewódzkiego rejestru zabytków wpisany jest:
inne zabytki:
Kultura.
W Giżynie prężnie działa świetlica wiejska.

</doc>
<doc id="396182" url="https://pl.wikipedia.org/wiki?curid=396182" title="Telekamery 2004">
Telekamery 2004

Telekamery 2004 – siódme wręczenie nagrody Telekamery Tele Tygodnia za rok 2003 dla postaci telewizyjnych. Gościem zagranicznym był Roger Moore. Nagrody przyznano w 9 kategoriach. Oprócz tego honorową nagrodę za całokształt twórczości, Złote Spinki, otrzymał Leon Niemczyk. Złote Telekamery zdobyli zaś: serial "Na dobre i na złe" oraz jego aktorzy: Artur Żmijewski i Małgorzata Foremniak (cała trójka zdobyła nagrody w latach 2001, 2002 i 2003). Gala odbyła się 16 stycznia 2004.

</doc>
<doc id="396183" url="https://pl.wikipedia.org/wiki?curid=396183" title="Giżyn (województwo mazowieckie)">
Giżyn (województwo mazowieckie)

Giżyn – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.
Obok miejscowości przepływa niewielka rzeka Rosica, dopływ Wkry.
W Giżynie urodził się Stefan Matuszewski, minister informacji i propagandy w Rządzie Tymczasowym Rzeczypospolitej Polskiej, a także Gerarda Śliwińska, badaczka historii Zgromadzenia Sióstr Świętej Katarzyny Dziewicy i Męczennicy.

</doc>
<doc id="396184" url="https://pl.wikipedia.org/wiki?curid=396184" title="Giżyn (województwo wielkopolskie)">
Giżyn (województwo wielkopolskie)

Giżyn (niem. "Geischen") – wieś w Polsce położona w województwie wielkopolskim, w powiecie rawickim, w gminie Bojanowo.
W latach 1975–1998 miejscowość administracyjnie należała do województwa leszczyńskiego oraz gminy Czernina.
Niemiecka nazwa – Geischen; przez kilka lat po II wojnie światowej używano nazwy Gajczyn.
Historia.
Pierwsze wzmianki o tej starej wsi leżącej w granicach historycznego Śląska pochodzą z XIII w. Wymieniona została jako GISINO w dokumentach papieża Klemensa IV. W owym czasie wieś płaciła dziesięciny klasztorowi trzebnickiemu. Pierwszy kościół wybudowano prawdopodobnie na początku XV w. Z tego bowiem okresu pochodzi pierwsza nota o tutejszym proboszczu katolickim, który zwał się – Johannes. W roku 1524 całe księstwo wołowskie, na terytorium którego leżał Giżyn przeszło na protestantyzm w związku z czym powstała tu parafia ewangelicka. Początkowo jako świątynia służył miejscowym ewangelikom kościół katolicki. Wzmianka o pierwszym pastorze pochodzi z roku 1634. Istniejący do dziś kościół pw. Narodzenia NMP to dawny zbór ewangelicki wybudowany w 1652 r. na miejscu kościoła katolickiego. Charakteryzuje się tradycyjnym jednoprzestrzennym układem. Budowla jest orientowana, drewnianej konstrukcji zrębowej i szachulcowej z podwaliną na niskiej podmurówce. Z zewnątrz kościół jest oszalowany deskami, a korpus budowli pokrywa dach dwuspadowy, gontowy konstrukcji krokwiowej. Długość wnętrza wynosi 21,5 m. Od północy przylega do niego zakrystia. Obok kościoła stoi drewniana dzwonnica konstrukcji słupowo-ramowej na rzucie prostokąta nakryta dachem czterospadowym, gontowym. Teren przy kościele był kiedyś cmentarzem. Wiszący w drewnianej wieży dzwon jest jednym z trzech odlanych w 1666 r. przez Lorenza Kockriza z Wrocławia. W inskrypcji dzwonu wymieniony został Książę Krystian – przedostatni przedstawiciel piastowskiej dynastii, zmarły w 1672 r. Dwa pozostałe dzwony przewieziono w latach 50. do Norderstedt koło Hamburga gdzie osiedlił się po II wojnie światowej ostatni giżyński pastor, Hugo Hischer. Nie wiadomo kiedy świątynię powiększono o boczne niskie nawy. Do początku lat 70. XX w. istniała chorągiewka sygnaturki, na której umieszczono datę remontu „1924” i być może w tym właśnie okresie je dobudowano. W roku 1945 świątynie przejęli katolicy. Podczas remontu w 1956 usunięto boczne balkony i wybielono wnętrze. Nie wiadomo co stało się z XVII-wiecznym ołtarzem znanym historykom sztuki tylko z fotografii. Obecny ołtarz pochodzi z nieistniejącego już zboru w Czerninie. Inskrypcja na nim umieszczona informuje, że fundatorem ołtarza była wdowa Martha Elżbieta Mevius z domu Bernhard. Ufundowała go w roku 1743. Z pierwotnego wyposażenia przetrwały m.in. świeczniki cynowe z 1784 r. oraz drewniany krucyfiks ołtarzowy z 1817. Kościół ten należy do nielicznych zachowanych przykładów budownictwa sakralnego na pograniczu śląsko-wielkopolskim. Powstał jako kościół ucieczkowy na terenach cieszących się swobodą wyznaniową.
Zabytki.
W rejestrze zabytków województwa wielkopolskiego znajdują się następujące obiekty zlokalizowane we wsi Giżyn:
Charakterystyka wsi.
Giżyn to wieś średniej wielkości. Zabudowa obustronna wzdłuż drogi z właściwym przewietrzeniem. Droga przez wieś asfaltowa z nieregularnym poboczem, przez część wsi poprowadzony jednostronnie chodnik. Budynki mieszkalne jednokondygnacyjne – duże, w dobrym i średnim stanie technicznym, z czerwonej cegły lub otynkowane. Dachy dwuspadowe kryte dachówką. Zabudowa zagrodowa z czerwonej cegły, posiadająca niejednokrotnie ciekawe detale architektoniczne. Duża część budynków mieszkalnych zwrócona szczytami do drogi, niektóre posiadają wystawki. Nieliczne nowe domy. Jeden budynek wielorodzinny z lat 60. – obcy architekturze wiejskiej.
Cegielnia.
Na terenie wsi znajdują się zasoby surowców ilastych ceramiki budowlanej – złoża gliny, są one zagospodarowane i eksploatowane już od kilkudziesięciu lat przez zakład Cegielnia „Giżyn”. Zakład produkuje głównie cegłę.
Zabudowa cegielni w średnim stanie technicznym. Trzy kominy tworzą element dominujący. Zabudowa z czerwonej cegły. Obok cegielni zabudowa w ruinie – otoczenie zaniedbane. Dwa budynki wielorodzinne z lat 60. i 70. na otwartej przestrzeni.
Żwirownie.
W Giżynie znajdują się dwie kopalnie odkrywkowe żwiru i piasku. Pierwsza znajdująca się na drodze do Bronowa była aktywna do roku 1998, a druga w położona niedaleko końca wioski w stronę Czechnowa jest aktywna do dziś.

</doc>
<doc id="396185" url="https://pl.wikipedia.org/wiki?curid=396185" title="Glina (województwo pomorskie)">
Glina (województwo pomorskie)

Glina – wieś w Polsce położona w województwie pomorskim, w powiecie kwidzyńskim, w gminie Sadlinki.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Glina: Glina, Glina Duża, Glina Mała

</doc>
<doc id="396186" url="https://pl.wikipedia.org/wiki?curid=396186" title="Glinianka (województwo mazowieckie)">
Glinianka (województwo mazowieckie)

Glinianka – wieś w Polsce położona w województwie mazowieckim, w powiecie otwockim, w gminie Wiązowna, nad rzeką Świder. Dawniej miasto.
Na terenie wsi są utworzone dwa sołectwa Glinianka I (807 mieszkańców) i Glinianka II (176 mieszkańców).
Glinianka uzyskała lokację miejską w 1557 roku, zdegradowana w 1820 roku. Położona była w drugiej połowie XVI wieku w powiecie garwolińskim ziemi czerskiej województwa mazowieckiego. Do 1954 roku siedziba wiejskiej gminy Glinianka. W latach 1975–1998 miejscowość administracyjnie należała do województwa warszawskiego.
Toponimia.
Nazwa wsi wywodzi się od gliny, której duże pokłady zalegają licznie na okolicznych terenach. Po uzyskaniu praw miejskich przez Gliniankę, osadę zaczęto nazywać "Wawrzyńczewem" od imienia Wawrzyńca Dobrzynieckiego, który znacznie przyczynił się do rozwoju miejscowości. Nazwy tej zaprzestano używać w pierwszych dekadach XIX wieku, choć w opisach kartograficznych mogło nastąpić to już wcześniej, być może nawet po potopie szwedzkim, jak sądzi Mirosław Grzęda.
Położenie.
Glinianka położona jest na prawym brzegu Wisły, na Równinie Garwolińskiej, zdominowanej przez łąki i sosnowe lasy. Licznie występują tam polodowcowe piaszczyste wydmy i gliniaste wzgórza morenowe. Wieś leży nad mającą swe źródła w pobliżu Stoczka Łukowskiego rzeką Świder. Dawniej wokół wioski rozlokowane były kolonie i przysiółki, dziś już samodzielnie nieistniejące: Poduchowno, Podsmólnik, Uleś, Wrzos. Historycznie Glinianka leży w obrębie ziemi czerskiej. Rozległe lasy rozciągające się wokół niej wchodziły w skład Puszczy Dębskiej, Starogrodzkiej i Osieckiej, których skromne pozostałości wchodzą dziś w skład Mazowieckiego Parku Krajobrazowego.
Historia.
Średniowiecze.
Początki osadnictwa na terenie Glinianki, zwanej dawniej też Glinianami lub Drugą Wolą, przypadają na przełom XII i XIII wieku. W okresie średniowiecza wieś leżała w obrębie ziemi czerskiej, w powiecie czerskim, na terenie parafii Kołbiel. Była ważną osadą, położoną na trakcie wiodącym z przeprawy na Bugu pod Włodawą do Solca pod Jazdowem. Okoliczne ziemie należały do rycerskiego rodu Dobrzynieckich herbu Ciołek, którego kolebką była rycerska osada Dobrzyniec, położona nad Świdrem, której rozwój nastąpił w dużej mierze dzięki przywilejom, nadanym w 1476 roku przez księcia czerskiego Konrada III Rudego.
Z czasem Dobrzynieccy stali się jednym z ważniejszych rodów w ziemi czerskiej. Piastowali liczne urzędy na dworach książąt mazowieckich. Przykładem tego jest Mikołaj Dobrzyniecki, syn Ziemaka, w 1502 roku podstoli czerski, a od 1507 zakroczymski. Ów Mikołaj miał pięciu synów: Wawrzyńca, Jana, Andrzeja, Pawła i Franciszka. Pierwszy z nich, Wawrzyniec odziedziczył po ojcu ziemie nad Świdrem, wśród nich Dobrzyniec, Wolę Dobrzyniecką i Gliniankę z przynależnościami.
Lokalna ludność utrzymywała się głównie z eksploatacji zasobów leśnych, rolnictwa, rybołówstwa, bartnictwa. Lasy bogate były w dziką zwierzynę: łosie, jelenie, sarny, dziki, żubry, tury, dzikie konie. Jednak łowiectwo było wyłącznie domeną panującego, a polowanie przez członków niższych warstw społecznych było zabronione. Las obfitował także w grzyby, żołędzie, owoce, które chętnie zbierano. Z drewna wyrabiano smołę i potaż. Wielu chłopów pracowało w rycerskich folwarkach, zajmując się hodowlą koni, bydła, trzody chlewnej lub drobiu lub na należących do pana ziemiach, gdzie uprawiano zboża, takie jak żyto, proso, owies.
Miasto Wawrzyńczew.
Okres Rzeczypospolitej Obojga Narodów.
Wawrzyniec Dobrzyniecki, który jak wyżej wspomniano odziedziczył Gliniankę i pozostałe włości nad Świdrem po ojcu, Ziemaku, wniósł bardzo duży wkład w rozwój Glinianki. Z jego inicjatywy wzniesiono dwór, kościół farny, erygowano wydzieloną z obszaru Kołbieli parafię, sama wieś została znacznie rozbudowana. 3 lipca 1557 roku król Zygmunt II August nadał osadzie prawa miejskie. W tym czasie utrwaliła się pochodząca od imienia właściciela nazwa "Wawrzyńczew". Wawrzyńczew był miastem prywatnym, należącym do Dobrzynieckich, wyjętym spod władzy urzędników królewskich, oddanym pod jurysdykcję wójta, podlegającego właścicielowi. Wójt posiadał szerokie uprawnienia prawno-administracyjne, poza tym pełnił funkcję sędziego w sprawach przestępstw pospolitych, takich jak kradzież, włamanie czy zabójstwo. Wójt mógł sądzić także ludzi spoza miasta, przybywających na targi, jarmarki lub na dłużej zatrzymujących się w gospodzie podczas podróży. Kary śmierci wykonywał sprowadzany z Czerska lub Warszawy kat. O sprawach ekonomiczno-gospodarczych decydowali wybierani spośród mieszkańców miasta rajcy miejscy.
Wraz z lokacją miasta nadano Gliniance liczne przywileje, m.in. udzielano jej prawa handlu i organizowania pięciu jarmarków rocznie (w święto Zwiastowania Najświętszej Maryi Pannie, w dniu Świętej Heleny, w święto Nawiedzenia Najświętszej Maryi Dziewicy, w dniu Narodzenia Błogosławionej Maryi Dziewicy i w dniu Świętego Mikołaja). Ludność mogła ponadto każdego wtorku organizować targi. Ustalono także warunki wykonywania rzemiosła, obowiązki mieszczan zwolnionych z płacenia podatków na rzecz Skarbu Koronnego przez najbliższe piętnaście lat.
W 1566 roku dzięki działaniom Wawrzyńca Dobrzynieckiego król nadał Wawrzyńczewowi kolejny przywilej. Objął on rzemieślników i kupców. Na jego mocy wszyscy posiadający świadectwa kunsztu rzemieślniczego mieli prawo przenieść się do innego, dowolnego miasta i tam zamieszkać.
Miasto rozwijało się bardzo wolno, było biedne, mieszkańcy zajmowali się najczęściej uprawą roli i pozyskiwaniem zasobów leśnych, rzemieślników było niewielu. Wśród nich byli bartnicy, rybacy, woźnice, karczmarze, piwowar, młynarz, kołodziej, kowal i stelmach.
XVI-wieczny historyk Marcin Kromer pisał o sytuacji ludności w takich miastach, jak ówczesny Wawrzyńczew:
Około 1558 roku z fundacji Wawrzyńca Dobrzynieckiego powstał w Gliniance kościół pod wezwaniem Św. Ducha, znacznie mniejszy od parafialnego, zbudowany z drewna i leżący poza miastem. Dobrzyniecki uposażył go w wioskę Kruszówiec o powierzchni 1 włoki ziemi ornej.
Po 1566 roku zmarł Wawrzyniec Dobrzyniecki, pozostawiając po sobie dwoje dzieci: Bartłomieja i Annę, którzy jednak szybko zmarli bezpotomnie. Miasto i pozostałe włości przejęli ich kuzyni, potomkowie Jana, brata Wawrzyńca. Jednak i oni nie władali długo Wawrzyńczewem, już w 1571 roku bowiem dostał się on w ręce rodu Karczewskich herbu Jasieńczyk. W 1601 roku Jan Karczewski odsprzedał miasto wraz z okolicznymi wioskami Janowi Boglewskiemu. Kilka lat później Wawrzyńczew odziedziczył jego brat, Wojciech Boglewski, który w 1630 roku sprzedał go z przyległościami Sapiehom. W 1643 roku ziemie te należały już do Jana Sędziwoja Leżańskiego, syna Abrahama, który zakupił je od siostry Doroty.
Rozwój miasta na pewien czas zahamował w 1577 roku pożar, który prawie doszczętnie strawił Wawrzyńczew. Ocalały tylko nieliczne zabudowania, wśród nich kościół farny, leżący poza miastem kościół Św. Ducha, szpital parafialny i szkoła parafialna. Mieszkańcy, w celu odbudowy, zostali zwolnieni z opłat na rzecz króla i właściciela miasta.
Kolejna katastrofa spadła na miasto, gdy w 1655 roku rozpoczął się trwający do 1660 roku potop szwedzki, połączony z najazdem wojsk siedmiogrodzkich Jerzego II Rakoczego. Wróg prawie natychmiast opanował cały obszar Rzeczypospolitej. Wawrzyńczew został zajęty, obrabowany i spustoszony. Doprowadziło to do upadku pozycji miasta w wymianie handlowej. Na dodatek ludność dziesiątkowały epidemie i głód.
Według rejestru pogłównego właścicielem Wawrzyńczewa i okolicznych włości był w 1663 roku Szczęsny Leżański, zamieszkujący wraz z nieliczną rodziną, 12 dworzanami, 18 czeladnikami i 97 chłopami w dworze "Glinianka". Prócz tego do poddanych Leżańskiego należało także 27 ludzi z Woli Karczewskiej, 43 z Woli Duckiej, 26 z Czarnówki, 9 z Kopek, razem 232 osoby.
W 1666 roku miasto wraz z częścią okolicznych wsi Szczęsny Leżański, syn Jana Sędziwoja Leżańskiego wydzierżawił staroście Krasińskiemu, a jakiś czas później ziemie te weszły w posiadanie Bielińskich herbu Junosza i Komierowskich.
Wymienieni wyżej Bielińscy byli ważnym polskim rodem magnackim, władającym olbrzymimi dobrami, m.in. ziemią karczewską i otwocką. Po przejęciu Wawrzyńczewa przyczynili się do rozwoju miasta, wspierając je finansowo. Dzięki ich pomocy, wykorzystując drewno z lasów Dziechcińca, wybudowano nowy ratusz, wyremontowano kościół parafialny, starą karczmę, której dach pokryto nowymi gontami, ponadto wzniesiono drugą karczmę i nowy młyn na Świdrze. Przez długi czas w imieniu Bielińskich dobrami w Gliniance zarządzali administratorowie – Żarynowie.
Wawrzyńczew był w XVIII wieku miasteczkiem rolniczym, mieszkańcy utrzymywali się przede wszystkim z uprawy roślin takich jak żyto, pszenica, jęczmień, owies, tatarka, rzepak, proso, czy groch oraz z przetwarzania ich w miejscowym młynie na kaszę jęczmienną, ospę, otręby żytnie i pszenne. Miasto rozwijało się bardzo wolno, było biedne, mimo położenia w pobliżu ważnych szlaków handlowych. Mieszkańców z czasem zaczęło ubywać: u schyłku XVII wieku było ich 430, w II połowie XVIII wieku natomiast – zaledwie nieco ponad 200.
W 1789 roku Wawrzyńczew oraz wsie: Czarnówka, Wola Ducka, Wola Karczewska, Wólka Mlądzka i Świerk weszły w posiadanie cześnika inowrocławskiego Józefa Antoniego Komierowskiego, który wydzierżawił je podczaszemu czernichowskiemu Chajęckiemu.
Czas rozbiorów i wojen napoleońskich. Utrata praw miejskich.
Po III rozbiorze Rzeczypospolitej Wawrzyńczew znalazł się w granicach Monarchii Habsburgów w składzie tzw. Nowej Galicji.
Kiedy na przełomie 1806 i 1807 wojska napoleońskie wkroczyły na ziemie dawnej Rzeczypospolitej, a wkrótce potem na mocy pokoju w Tylży utworzono zależne od Francji Księstwo Warszawskie Wawrzyńczew znalazł się na granicach Księstwa i Cesarstwa Austriackiego. W 1809 roku Austriacy wykorzystując zaangażowanie Francji na innych frontach zaatakowali Księstwo Warszawskie. Wojskami polskimi dowodził książę Józef Poniatowski, który postanowił stawić opór nieprzyjaciołom na przedpolach Warszawy. Jednak plan nie powiódł się i po nierozstrzygniętej bitwie pod Raszynem Austriacy podeszli pod Warszawę. Książę Poniatowski zgodnie ze swoim planem oddał stolicę wrogowi, tym samym wiążąc część jego sił, które nieprzyjaciel musiał pozostawić w pozbawionym fortyfikacji mieście, sam zaś zamierzał ruszyć na południe, by zająć Galicję.
Okolice Warszawy były miejscem licznych starć, m.in. pod Radzyminem, na Pradze, Grochowie. 1 maja 1809 roku kawaleria i konna artyleria polska dotarły nad Świder i nad Mienię, a 3 dni później Polacy przełamali austriacką obronę przeprawy na Wiśle pod Ostrówkiem i wkroczyli na zajmowane wcześniej przez Austriaków ziemie. Niebawem w rejon Wawrzyńczewa przybył sam książę Józef Poniatowski wraz z najważniejszymi oficerami. Dowódcy obrali sobie za siedziby pałac w Wiązownie i dwór w Gliniance. Posunięcie to miało charakter wyłącznie propagandowy, Wawrzyńczew znajdował się bowiem blisko linii frontu, a także leżał na ziemiach dawnego zaboru austriackiego. Poniatowski w Wiązownie, chcąc pozyskać sobie wsparcie ludności tegoż zaboru, wydał 6 maja manifest patriotyczny: "Do Polaków w zaborze austriackim", wzywający do wstępowania do wojska:
Odczytawszy odezwę Poniatowski na czele liczącego około 11 tysięcy żołnierzy wojska ruszył na południe. 14 maja Polacy dotarli do Lublina, 6 dni później do Zamościa, 27 maja zajęli Lwów. Atak księcia Józefa na Galicję zmusił Austriaków do wycofania się z Księstwa Warszawskiego, w tym z Warszawy, która na powrót wróciła do rąk Polaków. 14 października 1809 roku podpisano pokój w Schönbrunn z Austrią, na mocy którego zatwierdzono przynależność zdobytych ziem do Księstwa Warszawskiego. Tereny te podzielono administracyjnie według systemu obowiązującego już we Francji i w pozostałej części Księstwa: utworzono departamenty, prefektury i podprefektury. Wawrzyńczew wraz z okolicznymi terenami znalazł się w departamencie warszawskim, prefekturze stanisławowskiej, podprefekturze siennickiej.
Po Kongresie Wiedeńskim w 1815 roku Wawrzyńczew znalazł się w obrębie Królestwa Kongresowego, pozostającego w unii personalnej z Imperium Rosyjskim, a de facto będącego jego częścią. Należał do województwa mazowieckiego, obwodu stanisławowskiego, powiatu siennickiego.
Okres wojen napoleońskich był dla miasta Wawrzyńczewa czasem kryzysu, z którego miasto już nigdy się nie wydźwignęło. Ciągłe przemarsze wojsk francuskich, austriackich, rosyjskich i polskich doprowadziły jego gospodarkę do całkowitej ruiny. W konsekwencji tego w 1820 roku osada utraciła prawa miejskie. W tym czasie nazwy "Wawrzyńczew" przestano używać, a wieś zaczęto nazywać, tak jak dawniej, "Glinianką".
Po utracie praw miejskich.
Powstanie listopadowe.
Podczas powstania listopadowego w okolicach Glinianki doszło do walk między powstańcami a oddziałami carskimi. Stacjonowały tu wojska rosyjskie pod dowództwem feldmarszałka Iwana Dybicza, które 25 lutego 1831 roku starły się z Polakami pod Olszynką Grochowską na przedmieściach Warszawy. Mimo przewagi liczebnej, Rosjanie nie zdołali sforsować obrony, i po nierozstrzygniętej bitwie wycofali się znacznie wykrwawieni. Wiosną wojska polskie odniosły szereg zwycięstw, m.in. pod Wawrem, Dębem Wielkim i Iganiami, zmuszając tym samym Rosjan do wycofania się aż po Siedlce. Ziemia otwocka, w tym Glinianka zostały wyzwolone.
Po klęsce powstańców pod Ostrołęką Rosjanie, licząc na łatwe zwycięstwo, zaatakowali Mińsk Mazowiecki, Stanisławów, Okuniew i Karczew. Obszar ten był broniony przez wojska polskie pod dowództwem gen. Macieja Rybińskiego i gen. Girolamo Ramorino. Obaj dowódcy nie zdołali odeprzeć ofensywy i wraz z wojskami wycofali się w okolice wsi Glinki pod Karczewem. Zaniepokojony tym Naczelny Wódz gen. Jan Skrzynecki skierował im na pomoc oddziały gen. Wojciecha Chrzanowskiego. 12 lipca połączone siły powstańcze w liczbie około 20 tysięcy żołnierzy przeprowadziły kontrofensywę i wyzwoliły Mińsk, poza tym jednak Polakom nie udało się odnieść innych sukcesów, wróg bowiem w porę uszedł ze swoich pozycji.
Do kolejnych potyczek polsko-rosyjskich doszło w sierpniu 1831 roku na ziemiach od Karczewa po Mińsk Mazowiecki. Wkrótce Polacy pod dowództwem wspomnianego Girolamo Ramorino przeprowadzili kontratak, jednak został on odparty. 23 sierpnia ułani rozbili w okolicach przeprawy na Wiśle pod Karczewem carską jazdę ppłk. Duczyńskiego, który został wzięty do niewoli. Było to ostatnie zwycięskie starcie powstańców z Rosjanami. Wkrótce potem, 21 października 1831 roku powstanie listopadowe upadło. Liczne walki Polaków z wojskami carskimi doprowadziły do kolejnego spustoszenia ziem otwockich, wskutek tego gospodarka okolicznych miast i wsi, w tym Glinianki została jeszcze bardziej osłabiona.
Reformy podziału administracyjnego w latach 1837–1845.
Na polecenie cara 7 marca 1837 roku dokonano na ziemiach zaboru rosyjskiego reformy podziału administracyjnego: województwa przemianowano w gubernie, natomiast po 11 października 1842 roku obwody stały się powiatami, dotychczasowe powiaty, natomiast – okręgami. Komisarzy wojewódzkich przemianowano na naczelników powiatowych, komisje wojewódzkie na rządy gubernialne, a prezesów komisji wojewódzkich na gubernatorów cywilnych. Istniejący dotąd powiat siennicki, do którego należała Glinianka, stał się okręgiem w nowo utworzonym powiecie stanisławowskim. Od okręgu siennickiego odłączone zostały na mocy postanowienia gubernatora z 24 sierpnia 1838 roku dobra wiązowskie, do których należały wsie: Wiązowna, Mlądz, Ryczyn (dzisiejsze Rycice-część Józefowa); Góraszka, Borysza (dzisiejszy Boryszew), Izabela, Michałówek, a także młyny Białek, Rudka, Majdan i atencja Zbójna Góra. Wszystkie te osady przyłączono do obwodu warszawskiego guberni mazowieckiej. 1 stycznia 1845 roku gubernie mazowiecką i kaliską połączono, tworząc gubernię warszawską.
Powstanie styczniowe.
Glinianki nie ominęło powstanie styczniowe. Już 3 marca 1863 roku między nią a Porębami doszło do potyczki pomiędzy liczącym około 300 powstańców oddziałem płk Ziemomysła Kuczyka, a 500 osobową grupą żołnierzy carskich z kostromskiego pułku piechoty pod dowództwem Rejnthala, wspieraną przez sotnię kozacką. Wobec znacznej przewagi liczebnej wroga, Polacy wycofali się w kierunku Karczewa. Wkrótce, we wsi Glinki zostali zaatakowani przez Rosjan, jednak korzystając z dogodnych pozycji, stawili twardy opór i, przy stratach własnych w liczbie 15 zabitych i rannych, odparli nieprzyjaciela, który utracił 40 żołnierzy i wycofał się do Karczewa. Oddział płk Kuczyka przeprawił się po lodzie przez Wisłę, a następnego dnia został rozbity pod Górą Kalwarią, a sam dowódca został ranny.
25 maja 1863 roku w Rudce pod Glinianką oddział partyzantów pod dowództwem mjr Józefa Jankowskiego zaatakował carski konwój ze 180 rekrutami, maszerujący traktem uściługskim (dzisiejsza Szosa Lubelska) od strony Dęblina. Mimo przewagi Rosjan, udało się ich pokonać, odbijając 40 poborowych. Pozostała część konwoju rozpoczęła ucieczkę w kierunku Warszawy. Podczas starcia Polacy utracili 6 żołnierzy i 4 rekrutów, 8 ludzi zaś zostało rannych. Wróg natomiast stracił 36 żołnierzy, jednego oficera, a 8 osób odniosło rany. Poległych powstańców pochowano na cmentarzu w Wiązownie. Mszę świętą w ich intencji odprawił ówczesny proboszcz Franciszek Banaszewski. Ku ich pamięci stoi dziś przy Szosie Lubelskiej, kilkadziesiąt metrów za zakrętem do Żanęcina drewniany krzyż.
Jednym z ostatnich epizodów powstania styczniowego była próba pojmania przez Kozaków siedmiu partyzantów 23 stycznia 1864 roku nad Świdrem, być może w Mlądzu. Jeden z nich podjął heroiczną próbę stawienia wrogowi oporu, zabijając czterech nieprzyjaciół, jednak ostatecznie sam poległ. Pozostałą szóstkę wzięto do niewoli i osadzono w forcie na Pradze w Warszawie.
Nieco później, 21 lutego, doszło do niedużego starcia w Miedzeszynie, gdzie pięciu powstańców, którzy pochodzili z rozbitego oddziału, podczas próby wykonania egzekucji zleconej przez Rząd Narodowy, zostało zaatakowanych przez Kozaków. W walce jeden z Polaków zginął, pozostali natomiast dostali się do niewoli.
XX wiek.
W czasie wojny polsko-bolszewickiej 17–18 sierpnia 1920 miała tu miejsce zwycięska dla Polaków bitwa, w której 62 pułk piechoty ppłk. Władysława Grabowskiego rozbił pododdziały sowieckich 8, 10 i 17 Dywizji Strzelców.
W 1939 roku Gliniankę zamieszkiwało 718 osób. W czasie II wojny światowej hitlerowcy zamordowali 12 osób. Mieszkańcy angażowali się w działalność ruchu oporu.
W 1975 r. w wyniku nowego podziału administracyjnego państwa zlikwidowano powiaty. Wprowadzono dwustopniowy podział kraju – gminy i województwa. Gmina Glinianka została zlikwidowana i przyłączona do gminy Wiązowna.
XXI wiek.
W Gliniance 28 sierpnia 2005 r. powstała pętla linii autobusowej 720 łączącej Gliniankę z Warszawą.
Kościół w Gliniance stał się plenerem zdjęć dla seriali: Ojciec Mateusz i Plebania.
Religia.
Parafia pw. Św. Wawrzyńca.
Kościół w Gliniance wybudowano przed 1556 rokiem z fundacji Wawrzyńca Dobrzynieckiego i zaraz potem erygowano parafię. Z aktu erekcji odczytać możemy:
Budynek kościoła znajdował się na wzgórzu, przy potoku, płynącym z pól Czarnówki. Dobrzyniecki podarował parafii półtora łana ziemi rolnej, dwie sadzawki, domy dla plebana, dwóch wikariuszy, budynek przeznaczony na szkołę parafialną, ponadto pół łana ziemi dla organisty. Dał także prawo połowu ryb w Świdrze i wolny wyrąb lasu.
Dzięki ofiarom przekazywanym przez okoliczną szlachtę, m.in. Dobrzynieckich wyposażono kościół, zakupując monstrancje, krzyże, obrazy, dzwony, organy, szaty liturgiczne, wznoszono także kaplice. Wspomniane organy ze względu na brak funduszy na ich odnawianie popadły w zniszczenie. Wizytatorzy z 1617 roku stwierdzili, że były w bardzo złym stanie.
Pierwszym proboszczem w Gliniance został w 1556 roku Mikołaj Milanowski herbu Jastrzębiec, równocześnie proboszcz w Milanowie (dzisiejszy Wilanów). Po nim nastąpił Rafał Dembowski herbu Jelita, syn Andrzeja i Anny ze Śladkowskich, równocześnie ksiądz w Osiecku. W latach 1640–1667 posługę kapłańską w Gliniance sprawowali Grzegorz i Michał Leżański, spokrewnieni z właścicielem miasta i folwarku, jak twierdzi ks. W. Knapiński, często zastępowani przez ks. Stanisława Sagackiego, być może wikariusza. Od 1667 do około 1693 roku proboszczem był Jan Tadeusz Gąsecki, z tym, że w latach 1678–1681 jego obowiązki pełnił w zastępstwie komendariusz ks. Jan Wiśniewski. Około 1693 roku plebanem w Gliniance był Kazimierz Kotaski, a po nim zmarły w 1723 roku Albert Nowociński. W latach 1743–1761 parafia w Wawrzyńczewie z powodu braku stałego proboszcza zarządzana była przez wyznaczonych przez biskupa komendariuszy. W późniejszym czasie proboszczem był ks. Kazimierz Bojakowski, a od 1797 do około 1810 roku – Franciszek Mucke. W drugiej połowie XIX wieku funkcję tę pełnili m.in. Krzysztof Buczyński i Andrzej Nowacki, który znacznie przyczynił się do konserwacji i modernizacji kościoła.
Kościół Św. Wawrzyńca.
Obecny kościół został wzniesiony w 1763 roku na miejscu poprzedniego, z XVI wieku. W 1883 roku dobudowano dwie zakrystie (murowaną i drewnianą). Na początku XXI wieku został wyremontowany (wymiana poszycia dachowego na gont, odnowienie elewacji zewnętrznej). Jest to drewniany, jednonawowy budynek konstrukcji zrębowej, oszalowany. Ma nawę na planie prostokąta. Prezbiterium jest mniejsze i zamknięte trójbocznie z bocznymi kwadratowymi zakrystiami. Dwie kruchty pozwalają na wejście od frontu i z boku nawy. Gontowy dach dwukalenicowy, ze smukłą, czworoboczną blaszaną wieżyczką na sygnaturkę zwieńczoną latarnią i kulą. Od frontu, na dachu nawy stoi krzyż.
Wnętrze kościoła jest podzielone dwoma rzędami słupów po dwa, tworząc dwie wąskie pseudo-nawy boczne. Strop jest płaski w nawie, w prezbiterium – pozorne sklepienie kolebkowe. Chór jest wysunięty ku wnętrzu i wsparty na dwóch słupach. Na belce tęczowej znajduje się późnogotycki krucyfiks z 2. połowy XVI wieku. Wystrój wnętrza ma charakter barokowo-ludowy z XIX wieku. Na ścianach wiszą obrazy z XVIII wieku. W ołtarzu bocznym znajduje się otoczony lokalnym kultem obraz „Matka Boża Gliniecka”, pochodzący z przełomu XIX i XX wieku, będący kopią fragmentu „Madonny Sykstyńskiej” Rafaela Santi. Ruchomą zasłonę obrazu stanowi wizerunek Matki Bożej w srebrnej sukience, ufundowany przez parafian w 1956 roku.
Wokół kościoła znajduje się kilka pamiątkowych krzyży i kamieni, w tym kamienie poświęcone pamięci żołnierzy Obwodu „Mewa” Armii Krajowej, ofiar katastrofy smoleńskiej, dęby pamięci poświęcone Lechowi i Marii Kaczyńskim.
Kościół, stojąca obok drewniana dzwonnica z drugiej połowy XIX wieku oraz cmentarz przykościelny są zabytkami wpisanymi w 1962 roku do rejestru zabytków województwa mazowieckiego pod numerem 1013/685/62.
W kościele nagrywano fragmenty serialu TVP „Plebania”.
Kościół Św. Ducha.
Kościół pod wezwaniem Ducha Świętego powstał około 1558 roku z fundacji Wawrzyńca Dobrzynieckiego herbu Ciołek. Był to drewniany budynek, znacznie mniejszy od kościoła parafialnego, położony poza miastem. Józef Łukaszewicz pisał, że uposażony był dość znacznie, "bo posiadał wioskę z sześcioma włościanami odpracowujących pańszczyznę u plebana na jego dwóch jugerach roli". Wspomnianą wioską był Kruszówiec – ofiarowana kościołowi przez Wawrzyńca Dobrzynieckiego osada na lewym brzegu Świdra o powierzchni 1 włóki ziemi ornej. Na początku XVII wieku w wiosce tej żyli chłopi: Szymon Barbarzyk, Szymon Łożek, Mateusz Łożek, Piotr Pindara, Franciszek Pindara oraz Szymon Machiadar z rodzinami.
Przy kościele znajdował się cmentarz grzebalny i szpital-przytułek.
Kościół przetrwał pożar Wawrzyńczewa w 1577 roku jako jeden z nielicznych budynków, jednak wkrótce zaczął popadać w ruinę, głównie ze względu na brak funduszy na przeprowadzenie remontu. Na jego zły stan techniczny zwrócili uwagę wizytatorzy parafii już w 1603 roku. Po potopie szwedzkim kościół ulegał dalszej dewastacji. W 1728 roku pozostał już tylko sam szkielet, pozbawiony zadaszenia. Obecnie po świątyni nie ma żadnych śladów.
Księgi metrykalne.
Obowiązek prowadzenia przez parafia ksiąg metrykalnych uchwalono na trwającym w latach 1545–1563 soborze trydenckim. Najwcześniejsze zachowane księgi z parafii w Gliniance pochodzą dopiero z II połowy XVII wieku, a są to: "Liber baptysterium" (księga chrztów) z lat 1667–1683 i 1743 – 1762, "Liber martrimonio" (księga ślubów) z lat 1743–1796 oraz "Liber mortuorum" (księga zgonów) z lat 1711–1724, 1783 i 1797. Część informacji, zawartych w księgach urodzeń z lat 1794–1888, księgach ślubów 1794 – 1927 oraz księgach zgonów 1794 – 1945 dostępna jest na stronie http://geneteka.genealodzy.pl/.
Oświata.
Szkoła parafialna.
Pierwszą istniejącą w Gliniance placówką oświaty była szkoła parafialna. Grunty pod budynek o powierzchni 3 prętów i fundusze na budowę szkoły ofiarował w 1556 roku Wawrzyniec Dobrzyniecki. Uczniowie uczyli się czytania, pisania, liczenia, śpiewu, podstaw wiary rzymskokatolickiej. Jednym z pierwszych, jeżeli nie pierwszym rektorem był Jan z Sochaczewa, kantorem Grzegorz z Kazimierza. Rektorem w roku 1618 i być może następcą Jana z Sochaczewa był niejaki Grzegorz. Szkoła prawdopodobnie przetrwała potop szwedzki, gdyż z 1810 roku, kiedy to Gliniankę wizytował biskup, wzmianka, iż do miejscowej szkoły uczęszczało 36 dzieci.
Szkoła podstawowa im. Wincentego Witosa.
Początki istniejącej obecnie w Gliniance szkoły podstawowej im. Wincentego Witosa sięgają przełomu drugiej i trzeciej dekady XX wieku. Początkowo lekcje odbywały się w izbach w prywatnych domach, udostępnionych przez mieszkańców wsi. Szkoła ta była dwuklasowa. Mniejsze, jednoklasowe mieściły się w miejscowościach Ruda, Grzebowilk, Rudzienko, Zamienia, Rzakta i Celinów. W 1919 roku na sejmiku powiatowym w Mińsku Mazowieckim zadecydowano o wzniesieniu w Gliniance budynku szkoły. Zarząd gminy podjął decyzję w tej sprawie w 1928 roku, a wykupienie działki pod budynek nastąpiło, ze względu na brak funduszy, dopiero w 1934 roku. Wkrótce rozpoczęto budowę i w 1935 roku część gmachu szkoły oddano już do użytku. Pierwszym kierownikiem został Franciszek Czyż. II piętro ukończono w roku 1938. Wybuch II wojny światowej przerwał roboty i doprowadził do zamknięcia szkoły, w której budynku urządzono szpital. Szkołę ponownie otwarto w 1940 roku. Niemcy ograniczyli program nauczania, zakazując m.in. nauki historii. Uczono takich przedmiotów jak język polski, religia, przyroda, arytmetyka z geometrią, rysunki, zajęcia praktyczne, ćwiczenia cielesne, w niektórych klasach również roboty kobiece. W 1943 roku Gestapo przesłuchiwało w szkole mieszkańców Glinianki, w tym Franciszka Czyża, podejrzanych o działalność konspiracyjną. W roku szkolnym 1944/45 ponownie wśród przedmiotów pojawiły się historia i geografia. W kolejnym roku szkolnym uczono także języka francuskiego.
W 1945 roku dyrektorem szkoły został po Franciszku Czyżu Kazimierz Wierzbicki, który piastował ten urząd do 1950 roku. Następnie władzę przejął Władysław Kulesza, dyrektor do 1964 roku.
Ochrona zdrowia.
Przy wybudowanym około 1558 roku kościele Św. Ducha, leżącym poza Wawrzyńczewem znajdował się przytułek-szpital. Szpital ten nie cieszył się zbytnią popularnością, z czasem, z braku funduszy na jego utrzymanie zaczął popadać w ruinę. W 1603 roku został uposażony w 200 złp ówczesnych u właściciela Siennicy, pobliskiego miasta, Kaspra Siennickiego, była to jednak kwota zbyt niska, by móc zapewnić utrzymać budynek w odpowiednim stanie i zapewnić pensjonariuszom dobre warunki. W 1618 roku w szpitalu przebywało jedynie dwóch kuracjuszy pod opieką medyka. W XIX wieku szpital przeniesiono do drewnianego, krytego słomą budynku o wymiarach 10 na 5 metrów. Chałupa podzielona była na dwie części: w jednej przebywali pacjenci, druga natomiast stanowiła mieszkanie organisty. Szpitalik zamknięto po powstaniu styczniowym, kiedy nastąpiły zmiany systemowe finansowania duchowieństwa.
W Gliniance znajduje się jedna apteka – „Matuszewski Grzegorz Apteka”, położona przy ulicy Napoleońskiej 46c.

</doc>
<doc id="396187" url="https://pl.wikipedia.org/wiki?curid=396187" title="Gliniany (województwo dolnośląskie)">
Gliniany (województwo dolnośląskie)

Gliniany – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Jedna z najstarszych wsi w okolicy. Miejscowość została wymieniona w zlatynizowanej formie "Vglinau" w łacińskim dokumencie wydanym w 1202 roku wydanym we Wrocławiu. W dokumencie z 1217 roku wydanym przez biskupa wrocławskiego Lorenza miejscowość wymieniona jest w formie "Glynane".
W 1970 r. odkryto tu cmentarzysko kultury łużyckiej (epoka brązu, lata 1100-700 p.n.e.) W grobach znaleziono naczynia ceramiczne i wyroby metalowe, w tym figurkę kultową tzw. "idol z Glinian" (męskie bóstwo o dużej głowie, związane z kultem słońca i płodności). 

</doc>
<doc id="396188" url="https://pl.wikipedia.org/wiki?curid=396188" title="Gliniany (województwo świętokrzyskie)">
Gliniany (województwo świętokrzyskie)

Gliniany – dawne miasto, obecnie osada w Polsce położona w województwie świętokrzyskim, w powiecie opatowskim, w gminie Ożarów. W latach 1595–1869 miasto.
W latach 1975–1998 Gliniany położone były w województwie tarnobrzeskim.
Historia.
Miasto Gliniany zostało lokowane przez Krzysztofa Bidzińskiego herbu Janina (z pobliskich Bidzin) przywilejem królewskim Stefana Batorego z 21 kwietnia 1585 roku, na prawie magdeburskim. Pierwszy burmistrz miasteczka wybrany został 23 czerwca 1585 r. Został nim Michał Skorupka.
W końcu XVI wieku okolica Glinian była świadkiem walk religijnych, które tu przybrały bardzo ostrą formę.
Założyciel miasteczka Krzysztof Bidziński, sprowadził do Glinian pastora luterańskiego, kościół katolicki zamienił na zbór, pola plebańskie zagarnął dla siebie, oddawszy ich część do użytku pastora luterańskiego. Plebana katolickiego wygnał.
Stan taki trwał przez 20 lat, po czym Bidziński uciekł do Węgier, w obawie przed represjami. Pastor luterański nie mogąc się tu utrzymać bez protekcji możnego pana, uciekł także.
Przez Gliniany przechodziły w roku 1704 wojska Karola XII króla Szwecji, który z wojskiem szedł na Sandomierz (do Błonia pod Warszawą na Mszczonów, Bidą, Nowe Miasto, Ulów, Przytyk, Radom, Kobylany, Czerwoną, Sienno, Borję, Gliniany, Ożarów i Wyszmontów do Sandomierza).
W wieku XIX miasto wymieniane jest jako: Gliniany, osiedle włościańskie powiat opatowski w gminie Julianów, parafii Gliniany.
Posiada kościół parafialny drewniany z XVII w.
W 1827 r. było tu 48 domów, 270 mieszkańców.
W roku 1860 liczyło 47 domów, 379 mieszkańców i 1838 mórg ziemi włościańskiej, tudzież 93 mórg po probostwie w parafii Gliniany.
Około 1862 r. Gliniany należały do Teofila Nowakowskiego jako prywatne miasteczko.
Dobra Gliniany składały się z folwarku Stróże, attynencji Gliniany i osady miejskiej Gliniany. Podług opisu z roku 1869 rozległość dóbr dworskich wynosiła mórg 939, grunta orne i ogrody mórg 359, nieużytki i place mórg 376. Osada miejska Gliniany liczyła 87 domów.
Na skutek reformy administracyjnej przeprowadzonej w zaborze rosyjskim, w 1869 roku, Gliniany utraciły prawa miejskie i stały się osadą.
W rejestrze miejscowości w Polsce (TERYT) w 2008 roku umieszczono miejscowość o nazwie Gliniany Poduchowne (SIMC 1018321). Była to nazwa części wsi Gliniany, jednak w praktyce nazwa ta nie była używana. Na wniosek gminy z 1 stycznia 2015 roku nazwa została zniesiona.

</doc>
<doc id="396189" url="https://pl.wikipedia.org/wiki?curid=396189" title="Glinica (województwo małopolskie)">
Glinica (województwo małopolskie)

Glinica – wieś i sołectwo w Polsce położona w województwie małopolskim, w powiecie miechowskim, w gminie Miechów.
W latach 1975–1998 miejscowość administracyjnie należała do województwa kieleckiego. Wierni kościoła rzymskokatolickiego należą do parafii Sławice.
Z Glinicy pochodzi kpt. Piotr Kuler, żołnierz Armii Polskiej gen. Andersa.

</doc>
<doc id="396190" url="https://pl.wikipedia.org/wiki?curid=396190" title="Glinica (województwo śląskie)">
Glinica (województwo śląskie)

Glinica (niem. "Glinitz") – wieś w Polsce położona w województwie śląskim, w powiecie lublinieckim, w gminie Ciasna. Początki wioski sięgają początku XII wieku.
W latach 1975–1998 miejscowość administracyjnie należała do województwa częstochowskiego.
W okresie międzywojennym w miejscowości stacjonowała placówka Straży Granicznej I linii „Glinica”.
Nazwa.
Nazwa pochodzi od słowa glina i odnosi się do właściwości terenu, na którym zostało położone. W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest pod staropolską nazwą "Glinicza".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Glinice" oraz nazwą zgermanizowaną "Glinitz".

</doc>
<doc id="396191" url="https://pl.wikipedia.org/wiki?curid=396191" title="Glinik (województwo lubuskie)">
Glinik (województwo lubuskie)

Glinik (niem. "Altensorge") – wieś w Polsce położona w województwie lubuskim, w powiecie gorzowskim, w gminie Deszczno.
W latach 1975–1998 miejscowość administracyjnie należała do województwa gorzowskiego.
Wieś połączona jest z Gorzowem Wielkopolskim liniami komunikacyjnymi MZK.
Glinik - wieś położona 10 km na południowy wschód od Gorzowa, na północnym skraju lasów sulęcińsko-skwierzyńskich, 2 km na północ od jeziora Parsko. Ulicówka złożona ze 103 gospodarstw. We wsi kościół neogotycki z 1896 r.
Jest to stara słowiańska osada, której początek dał zapewne gród położony na bagiennym obszarze. Jego lokalizację kojarzy się ze wzgórzem (pierwotnie było to wzgórze pośród bagien) zwanym Zbójecką Górą lub Wzgórzem Zbójeckim (niem. Raeberberge), położoną 3,5 km na północny zachód od Glinika, 1,5 km od Maszewa.
Właśnie w pobliżu starego maszewskiego cmentarza odkryto urny okresu kultury łużyckiej (ok. 800 r. p.n.e.). Obszar ten w okresie wczesnopiastowskim należał do Wielkopolski, na przełomie XIII-XIV wieku. Zagarnięty przez margrabiów brandenburskich został włączony do Nowej Marchii. Jurysdykcją kościelną do czasów Reformacji należała do biskupów poznańskich.
Historia.
Wieś najprawdopodobniej została założona przez Słowian co najmniej przed XIII wiekiem, być może już w wieku IX – o czym świadczy w zasadzie jedna kwestia,
a mianowicie jej nazwa. Najstarsza znana nazwa „Glinick” (przy czym wszyscy niemieccy historycy podając znaczenie tego słowa tłumaczą to jako TOM albo LEM, co znaczy po polsku glina - byłaby to więc nazwa topograficzna charakteryzująca właściwości terenu), pochodzi z 1319r. W późniejszych dokumentach zachował się zapisek, iż „Glynike” zamieniono na „Altensorge”. Taka nazwa utrzymała się do 1944 r. „Glinki” w 1945 r. „Glinik” w 1947 r.
Niektórzy naukowcy datują początek współczesnej osady na połowę XII wieku. 6.08.1319 r. margrabia Waldemar na 8 dni przed swoją śmiercią podarował wieś radzie miejskiej Gorzowa. Była to prawdopodobnie mała wioska, która mogła ulec zniszczeniu w trakcie wyprawy Władysława Łokietka na Nową Marchię w 1326 r. Spalono wówczas większość wiosek w okolicy i większość klasztorów, w tym również Glinik. Sytuacja Glinika była wówczas dość dziwna. Jak wiadomo w 1250 roku Niemcy przejęli Ziemię Torzymską, którą my nazywamy Ziemią Lubuską, a w 1257 przejęli Nową Marchię, czyli tereny na północ od Warty i Noteci. W tym układzie powstał klin ziemi należący do Polski. Tworzyły go wioski: Karnin, Deszczno, Ulim, Glinik (aż po Trzebiszewo). Cały ten klin należący do Polski przejęty został przez Niemców na zasadzie wykupów. Polegało to na tym, że Rada Miejska lub mieszkańcy Gorzowa kupowali poszczególne wioski i w momencie, kiedy zmieniał się właściciel zmieniała się również zależność państwowa tychże wiosek. Powstawała sytuacja bardzo dziwna. W ten sposób granica przesunęła się aż do Trzebiszewa, jednakże Trzebiszewo było własnością biskupa. Zachował się tutaj młyn, później miasto założyło folwark.
W 1347 r. burmistrz Henryk Bulen między Trzebiszewem i Glinikiem zorganizował pasieki. W 1409 r. wieś wymieniono w związku ze sporem między Polską a Nową Marchią. W 1654r. wybudowany został tartak, a w 1677r. stępor do prosa. Młynarz płacił rocznie 24 talary czynszu gruntowego i musiał dostarczać miastu 2 kopy grubych desek. W połowie XVIII wieku osadę zamieszkiwało 20 zagrodników, poddanych gorzowskiego magistratu.
W 1763 r. król Fryderyk II przekształcił folwark w kolonię, co oznaczało uwolnienie mieszkańców od pańszczyzny. Okres ten nazywany jest „kolonizacją frydrycjańską”. Obejmowała ona co prawda głównie dolinę Warty i Noteci (tereny bardzo mocno zabagnione), ale nieraz sięgała także nieco dalej (zaraz za Glinikiem). Powiększono więc również dość znacznie Glinik.
13.05.1763 r. osadzono tu 16 „polnischen Colonisten Familien”, a liczba gospodarstw tym samym wzrosła do 36. Koloniści, reemigranci z Polski, otrzymali po 30 mórg ziemi uprawnej, 12 mórg łąk i jednomorgowy ogród, a także darmowe drewno do budowy zagród i 3 lata wolnizny, po upływie której mieli płacić kamerze po 20 talarów dzierżawy. Grunty wsi obejmowały 1548 mórg, było tu wówczas 50 owiec, 4 woły i 2 konie. Ponadto mieszkało tu dwóch pasterzy i bakałarz.
W 1784 r. liczba ludności wynosiła 369 osób. W roku 1797 wybudowano pierwszy szachulcowy kościół, a po jego spaleniu się, postawiono w 1896 r. nowy, istniejący do dziś. W 1861 r. wieś liczyła już 117 domów i 848 ludzi, w tym 3 Żydów, w 1925 ludność zmniejszyła się do 685 osób, a w 1933r. – do 667. grunty wsi obejmowały 2901 ha. Przed II wojną światową działało we wsi niemieckie schronisko młodzieżowe Jugendherberge. Podczas wojny, ze względu na specyficzny klimat, schronisko to przekształcono w sanatorium leczenia chorób górnych dróg oddechowych dla oficerów Luftwaffe. Po wojnie rozebrane.
Wieś została wyzwolona 31.01.1945 r. i szybko zasiedlona przez Polaków. 19.08.1945 r. poświęcony został kościół, a 09.09 tego roku odbyły się tu pierwsze lubuskie dożynki z udziałem wojewody F.Widy-Wirskiego. W okresie powojennym Glinik był wsią gromadzką, a od 1954 r. należał do Gr. RN
w Deszcznie. W 1958 r. liczył ponad 320 mieszkańców.
Aktualnie w Gliniku zamieszkuje 500 osób, powierzchnia wsi wynosi 324 ha

</doc>
<doc id="396192" url="https://pl.wikipedia.org/wiki?curid=396192" title="Glinik (województwo podkarpackie)">
Glinik (województwo podkarpackie)

Glinik – wieś w Polsce, położona w województwie podkarpackim, w powiecie ropczycko-sędziszowskim, w gminie Wielopole Skrzyńskie.
Leży nad rzeką Wielopolką dopływem Wisłoki.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii św. Maksymiliana Marii Kolbe, należącej do dekanatu Wielopole Skrzyńskie, diecezji rzeszowskiej.

</doc>
<doc id="396193" url="https://pl.wikipedia.org/wiki?curid=396193" title="Glinka (województwo dolnośląskie)">
Glinka (województwo dolnośląskie)

Glinka – wieś w Polsce położona w województwie dolnośląskim, w powiecie górowskim, w gminie Góra.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Historia.
Najstarsze wzmianki o Glince pochodzą z 1244 r. Przez długi czas była ona własnością zakonu cystersów w Lubiążu. Kolejna wzmianka o miejscowości znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w zlatynizowanej, obecnie używanej, polskiej formie "„Glinka”".
W 2015 stowarzyszenie POMOST dokonało ekshumacji 27 ciał niemieckich żołnierzy. Prawdopodobnie ukrywali się tam, zostali wytropieni przez żołnierzy Armii Czerwonej i zabici w walce. Zbiorowa mogiła znajdowała się pod ścianą domu, w którym się ukrywali. Po wojnie dom ten miał opinię przeklętego, nawiedzanego przez duchy i został podpalony.
Zabytki.
Do wojewódzkiego rejestru zabytków wpisane są obiekty:
inne zabytki:

</doc>
<doc id="396196" url="https://pl.wikipedia.org/wiki?curid=396196" title="Glinki (powiat ełcki)">
Glinki (powiat ełcki)

Glinki (niem. "Glinken") – osada w Polsce położona w województwie warmińsko-mazurskim, w powiecie ełckim, w gminie Prostki.
W latach 1975–1998 miejscowość administracyjnie należała do województwa suwalskiego.
Zobacz też: Glinki, Glinki Mokre, Glinki Suche, Glinki-Rafały 

</doc>
<doc id="396197" url="https://pl.wikipedia.org/wiki?curid=396197" title="Glinnik (województwo lubelskie)">
Glinnik (województwo lubelskie)

Glinnik – wieś w Polsce położona w województwie lubelskim, w powiecie lubartowskim, w gminie Abramów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Abramów. Według Narodowego Spisu Powszechnego (III 2011 r.) wieś liczyła 433 mieszkańców. 

</doc>
<doc id="396198" url="https://pl.wikipedia.org/wiki?curid=396198" title="Glinnik (województwo podlaskie)">
Glinnik (województwo podlaskie)

Glinnik – wieś w Polsce położona w województwie podlaskim, w powiecie bielskim, w gminie Brańsk.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Brańsku.

</doc>
<doc id="396199" url="https://pl.wikipedia.org/wiki?curid=396199" title="Glinno (województwo dolnośląskie)">
Glinno (województwo dolnośląskie)

Glinno – wieś w Polsce położona w województwie dolnośląskim, w powiecie wałbrzyskim, w gminie Walim.
Położenie.
Glinno to luźno zabudowana wieś o długości około 2,9 km, leżąca w dolinie Młynówki, na wysokości 520-680 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsza wzmianka o Glinnie pochodzi z 1385 roku, w tym czasie w miejscowości istniało wolne sędziostwo, karczma i kościół. W XVII wieku nastąpił wzrost liczny ludności związany z rozwojem tkactwa chałupniczego. Od 1728 roku we wsi istniała szkoła ewangelicka, a w roku 1767 były tam: kościół, nowa szkoła ewangelicka zbudowana w 1767 roku, folwark i cztery młyny wodne. Na początku XIX wieku w Glinnie było około 89 domów i 134 warsztaty tkackie, które były głównym źródłem utrzymania mieszkańców, w roku 1861 było tam już 139 domów. W drugiej połowie XIX wieku wioska znalazła się na szlaku turystycznym wiodącym na Wielką Sowę i na potrzeby turystów wybudowano gospodę. Po II wojnie światowej część domów nie została ponownie zasiedlona i popadła w ruinę, dopiero w latach siedemdziesiątych XX wieku nastąpiło ponowne ożywienie ruchu turystycznego. Obecnie Glinno jest wsią rolniczo-letniskową, w 1988 roku były tu 34 gospodarstwa rolne.
Zabytki.
Do wojewódzkiego rejestru zabytków wpisane są:
Inne zabytki:
Szlaki turystyczne.
Przez dolną część Glinna przechodzi szlak turystyczny z Zagórza Śląskiego na Wielką Sowę.

</doc>
<doc id="396200" url="https://pl.wikipedia.org/wiki?curid=396200" title="Gliny (powiat chełmski)">
Gliny (powiat chełmski)

Gliny – kolonia w Polsce położona w województwie lubelskim, w powiecie chełmskim, w gminie Siedliszcze.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 34 mieszkańców i była 29. co do wielkości miejscowością gminy Siedliszcze.
Historia.
Wieś wymieniona z nazwy w 1839 roku. Według Słownika geograficznego Królestwa Polskiego z roku 1881 Gliny stanowiły folwark w powiecie chełmskim, gminie Cyców, parafii Świerszczów.

</doc>
<doc id="396201" url="https://pl.wikipedia.org/wiki?curid=396201" title="Gliny (województwo wielkopolskie)">
Gliny (województwo wielkopolskie)

Gliny – wieś w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.

</doc>
<doc id="396203" url="https://pl.wikipedia.org/wiki?curid=396203" title="Gliśnica (województwo pomorskie)">
Gliśnica (województwo pomorskie)

Gliśnica (dodatkowa nazwa w j. kaszub. Glësnica; niem. "Gliesnitz") – osada kaszubska w Polsce położona w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Rokitki.
W latach 1975–1998 osada administracyjnie należała do województwa słupskiego.

</doc>
<doc id="396205" url="https://pl.wikipedia.org/wiki?curid=396205" title="Gliśnica (województwo wielkopolskie)">
Gliśnica (województwo wielkopolskie)

Gliśnica – wieś w Polsce położona w województwie wielkopolskim, w powiecie ostrowskim, w gminie Odolanów. Leży ok. 11 km na południowy zachód od Ostrowa Wlkp. przy drodze powiatowej Odolanów-Raszków, nad Kurochem.
Wzmiankowana po raz pierwszy w 1652 roku. Do roku 1793 w rękach starostów odolanowskich, a od 1819 roku w dobrach książąt Thurn und Taxis. W skład wsi wchodziły także: kolonia Kaczory oraz pustkowie Biadaszki. Folwark Gliśnica obejmował majątki Baby i Kaczory. W 1789 roku wieś liczyła 164 mieszkańców, w 1822 roku już 200, a pod koniec XIX wieku ponad 400, z czego około połowę stanowili ewangelicy. Co najmniej od 1859 roku istniała we wsi katolicka szkoła elementarna, do której w zimie z roku 1866 na 1867 uczęszczało 65 dzieci, których językiem ojczystym był polski. Posadę nauczyciela pełnił wówczas Hieronim Woliński. Podczas okupacji hitlerowskiej (1939-1945) miejscowość przejściowo nosiła niemiecką nazwę "Schönfeld".
Przed 1932 rokiem miejscowość położona była w powiecie odolanowskim, w latach 1975–1998 w województwie kaliskim, w latach 1932-1975 i od 1999 w powiecie ostrowskim.
Na terenie dawnego folwarku stoją trzy pomniki przyrody - dęby szypułkowe. Ich obwody to: 504, 598 i 658 cm, a wysokość do 29 metrów. Obok stoją zabudowania dawnego nadleśnictwa z początku XX wieku. Na skraju boiska sportowego znajduje się cmentarz ewangelicki funkcjonujący od XIX wieku do lat 40. XX w. W pobliżu wsi (na północny wschód) odkryto jedno ze zgrupowań kurhanów w Dąbrowach Krotoszyńskich.
Inne miejscowości z prefixem "Gliś": Gliśnica, Gliśno Wielkie, Małe Gliśno

</doc>
<doc id="396206" url="https://pl.wikipedia.org/wiki?curid=396206" title="Głazów (województwo świętokrzyskie)">
Głazów (województwo świętokrzyskie)

Głazów – wieś sołecka w Polsce położona w województwie świętokrzyskim, w powiecie sandomierskim, w gminie Obrazów.
Prywatna wieś duchowna położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga krajowa nr 77 z Lipnika do Przemyśla.
Historia.
Głazów, wieś w powiecie sandomierskim, parafii Obrazów.
Żegota, kasztelan krakowski nadaje r. 1292 klasztorowi św. Ducha w Krakowie, wsie: Życ, Głazów i las Zawierzbie.
Wieś Głazów otrzymał Żegota od Falisława „de Zadowe” jako zadośćuczynienie „pro satiafactione neptis noatre, quam peccatis exii gentibue interfeeit” (Kod. Małop. II, 185). Wedle Długosza (L.B. t. II s. 352, 111, 53), była to wieś królewska, dana przez Kazimierza Wielkiego drogą zamiany za Mąkoszyn, szpitalowi św. Ducha w Sandomierzu. Miała 12 łanów kmiecych, karczmę, folwark, dające dziesięcinę (do 12 groszy), kościołowi w Obrazowie. Istniały tu kopalnie ołowiu (montes plumbei).
Do końca II wojny światowej należał do ziemiańskiej rodziny Strużyńskich. W dawnym dworze znajduje się dzisiaj szkoła podstawowa.
Zabytki.
Park dworski, wpisany do rejestru zabytków nieruchomych (nr rej.: A.704 z 25.10.1991).

</doc>
<doc id="396208" url="https://pl.wikipedia.org/wiki?curid=396208" title="Głazów (województwo zachodniopomorskie)">
Głazów (województwo zachodniopomorskie)

Głazów () – wieś w Polsce, położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 wieś administracyjnie należała do województwa gorzowskiego.
Wieś składa się z dwóch części, na zachód stara wieś owalnica założona przez Słowian. Znajduje się tam neogotycki kościół z XIX wieku. Na wschód nowa część wsi, która powstała po przeprowadzeniu linii kolejowej i ulokowaniu tu stacji. 

</doc>
<doc id="396209" url="https://pl.wikipedia.org/wiki?curid=396209" title="Głażewo (województwo kujawsko-pomorskie)">
Głażewo (województwo kujawsko-pomorskie)

Głażewo – wieś w Polsce położona w województwie kujawsko-pomorskim, w powiecie chełmińskim, w gminie Unisław.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 132 mieszkańców. Jest dziewiątą co do wielkości miejscowością gminy Unisław.

</doc>
<doc id="396210" url="https://pl.wikipedia.org/wiki?curid=396210" title="Głażewo (województwo wielkopolskie)">
Głażewo (województwo wielkopolskie)

Głażewo – średniej wielkości wieś sołecka w Polsce położona w województwie wielkopolskim, w powiecie międzychodzkim, w gminie Międzychód, przy drodze wojewódzkiej nr 160.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XIII wieku. Wymieniona pierwszy raz w dokumencie zapisanym po łacinie z 1236 jako Glasow, a później także w 1394 „Glaszeva”, 1426 „Glaszewo”, 1428 „Glaschewo”, 1448 „Glazewo”, 1469 „Glaszewo, Maior Glaszewo|, 1472 „Glazewo Maior”, 1475 „Glaszewo Maior, alia Minor”, 1509 „Minor Glazewo”, 1564 „Głazeuo, Glazew”, 1580 „Głaszewo”.
Wieś wspominały historyczne dokumenty prawne, własnościowe i podatkowe. Była początkowo własnością szlachecką w dobrach międzychódzkich, ale w wyniku nadań, darowizn i wykupów od 1508 stała się wsią duchowną, własnością biskupa poznańskiego w kluczu pszczyńskim w Koronie Królestwa Polskiego. W latach 1394–1428 notowany w dokumentach Mikołaj Zatomski z Głażewa, który w 1394 prowadził spór sądowy z Dobiesławem Kwileckim o połowę Krobielewa z przysiółkami oraz połowę Głażewa. W 1448 Andrzej Słomowski herbu Leszczyc, właściciel Szczytna, Nienawiszcza, Zatomia i Głażewa był w sporze z Andrzejem niegdyś z Dąbrówki o 90 grzywien szkód. W 1461 właściciel wsi Piotr Słomowski sprzedał altaryście Michałowi dla nowej altarii w kościele parafialnym w Trzcielu 8 złotych węgierskich czynszu rocznego na swej połowie Głażewa za 100 zł węgierskich z zastrzeżeniem prawa wykupu.
W 1563 odnotowano we wsi pobór podatku z 7 łanów, a także od karczmy dorocznej oraz od kowala. W 1564 miejscowość była wsią biskupią w kluczu pszczyńskim. Liczyła 12,5 łana osiadłego. Mieszkańcy płacili z nich po 1 grzywnie czynszu, po 2 kapłony i 30 jaj. Z jednego łana opustoszałego pobierano jedną grzywnę jeśli był wynajęty. We wsi były również dwie karczmy, z których pobierano po 24 groszy. W miejscowości gospodarowało czterech zagrodników, którzy dawali po kogucie i 15 jaj. Ogółem mieszkańcy płacili 13 grzywien 24 grosze, a także 4 koguty, 25 kapłonów, 6,5 kop jaj. Na folwarku na jesień wysiewało się ok. 5 małdratów i tyle na wiosnę. Przy wsi nie było łąk. Był za to bór. Mieszkańcy dawali owies w zamian za uschłe drzewa z lasu.
W 1580 położona w powiecie poznańskim województwa poznańskiego w Rzeczypospolitej Obojga Narodów. W latach 1975–1998 miejscowość administracyjnie należała do województwa gorzowskiego.

</doc>
<doc id="396211" url="https://pl.wikipedia.org/wiki?curid=396211" title="Głębocko (województwo opolskie)">
Głębocko (województwo opolskie)

Głębocko – wieś w Polsce położona w województwie opolskim, w powiecie brzeskim, w gminie Grodków.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="396213" url="https://pl.wikipedia.org/wiki?curid=396213" title="Głębocko (województwo wielkopolskie)">
Głębocko (województwo wielkopolskie)

Głębocko – wieś sołecka w Polsce położona w województwie wielkopolskim, w powiecie poznańskim, w gminie Murowana Goślina.
Historia.
Miejscowość ta nazywana była w przeszłości "Holendrami Głębockimi". Zamieszkiwali ją w dużym stopniu Niemcy (pozostałością tej społeczności są resztki cmentarza ewangelickiego). Zdrobniałe nazwy dla osad poholenderskich, czyli olędrów, zostały wprowadzone po I wojnie światowej. Według danych z 1841 właścicielem Głębocka był Ferdynand Luter. W latach 1975–1998 miejscowość administracyjnie należała do województwa poznańskiego.

</doc>
<doc id="396214" url="https://pl.wikipedia.org/wiki?curid=396214" title="Głębock (województwo dolnośląskie)">
Głębock (województwo dolnośląskie)

Głębock (niem. "Glausnitz") – wieś w Polsce położona w województwie dolnośląskim, w powiecie karkonoskim, w gminie Podgórzyn.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Położenie.
Wieś położona na wysokości około 390 m n.p.m.
Demografia.
Jest to najmniejsza miejscowość gminy Podgórzyn. Według Narodowego Spisu Powszechnego posiadała 97 mieszkańców (III 2011 r.).
Zabytki.
Do wojewódzkiego rejestru zabytków wpisany jest obiekt:
W gminnej ewidencji zabytków widnieją budynki o nr 8, 20 (dwukrotnie), 23, 28, 37, a także remiza i stanowiska archeologiczne we wsi.

</doc>
<doc id="396216" url="https://pl.wikipedia.org/wiki?curid=396216" title="Głębock (wieś w województwie warmińsko-mazurskim)">
Głębock (wieś w województwie warmińsko-mazurskim)

Głębock (niem. "Tiefensee") – stara wieś warmińska w Polsce położona w województwie warmińsko-mazurskim, w powiecie braniewskim, w gminie Lelkowo nad jeziorem Głębock i przy drodze wojewódzkiej nr 510.
W latach 1975–1998 miejscowość administracyjnie należała do województwa elbląskiego.
Zobacz też: Głębock, Głębockie Pierwsze, Głębocko

</doc>
<doc id="396217" url="https://pl.wikipedia.org/wiki?curid=396217" title="Głęboczek (gmina Chrostkowo)">
Głęboczek (gmina Chrostkowo)

Głęboczek – wieś w Polsce położona w województwie kujawsko-pomorskim, w powiecie lipnowskim, w gminie Chrostkowo.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 161 mieszkańców. Jest dziewiątą co do wielkości miejscowością gminy Chrostkowo.

</doc>
<doc id="396218" url="https://pl.wikipedia.org/wiki?curid=396218" title="Głęboczek (powiat strzelecko-drezdenecki)">
Głęboczek (powiat strzelecko-drezdenecki)

Głęboczek – wieś w Polsce położona w województwie lubuskim, w powiecie strzelecko-drezdeneckim, w gminie Stare Kurowo.
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:

</doc>
<doc id="396219" url="https://pl.wikipedia.org/wiki?curid=396219" title="Głęboczek (województwo podlaskie)">
Głęboczek (województwo podlaskie)

Głęboczek – wieś w Polsce, położona w województwie podlaskim, w powiecie siemiatyckim, w gminie Perlejewo.
Wieś duchowna położona była w 1795 roku w ziemi drohickiej województwa podlaskiego.
W latach 1975–1998 miejscowość administracyjnie należała do województwa łomżyńskiego.
Historia.
Wieś położona w dolinie rzeczki wpadającej do Buga i stąd wywodzi się jej nazwa.
Pod koniec XV w. własność "Miska", dziedzica "na Sielcu i Krzemieniu" i jego syna "Jana Miszkowicza", łowczego Wielkiego Księstwa Litewskiego. Wymienieni właściciele w roku 1491 przekazali miejscowość i 5 włók ziemi na uposażeniu kościoła w Grannem. 
Wieś wykazana w spisie podatkowym z roku 1676: ("w Głębocku, z Głębocka").
Z czasem Głęboczek stał się częścią rozległych "dóbr rudzkich" należących do Ossolińskich. W pierwszej połowie XIX wieku należały one do Jana Kajetana, hrabiego Ossolińskiego. Po jego śmierci zostały odziedziczone przez syna Wiktora. Obejmowały dziesięć folwarków. Głęboczek wraz z kilkoma innymi wsiami wchodził w skład "klucza Kabaćki". 
W 1861 "dobra rudzkie" znajdowały się w rękach Wandy Potockiej. W tym samym roku wieś została uwłaszczona. 
Pod koniec XIX w. Głęboczek znajdował się w gminie Skórzec w powiecie bielskim. Należał do parafii Granne, po jej rozwiązaniu, został w 1892 roku przyłączony do parafii Perlejewo.
W roku 1921 we wsi 15 domów i 124 mieszkańców, w tym jedna narodowości białoruskiej. 

</doc>
<doc id="396220" url="https://pl.wikipedia.org/wiki?curid=396220" title="Głęboczek (wieś w powiecie poznańskim)">
Głęboczek (wieś w powiecie poznańskim)

Głęboczek – wieś sołecka w Polsce położona w województwie wielkopolskim, w powiecie poznańskim, w gminie Murowana Goślina, 7 km na wschód od Murowanej Gośliny, pośród lasów Puszczy Zielonki, nad jeziorem Głęboczek, nad rzeką Trojanką. W XV-XVI w. samodzielne miasto.
Historia.
Miejscowość zwana była niegdyś "Głębodziec", "Mniszek", "Księży Borek" i "Obroczne". Wieś wzmiankowana została po raz pierwszy w 1368 roku. Z kolei w roku 1453 wzmiankowany jest jako kasztelan rogoziński Piotr z Głęboczka herbu Łodzia. Od 1458 r. Głęboczek uzyskał prawa miejskie i na wyprawę malborską przeciw zakonowi krzyżackiemu wystawił jednego pieszego woja. Od roku 1580 w źródłach występuje już ponownie jako wieś. 
Jako wieś szlachecka Głęboczek leżał w 1580 roku w powiecie poznańskim województwa poznańskiego. W XVI wieku należał do Strykowskich, h. Korzbok i Rej, w XVIII w. do bu . Pod datą 1580 wzmiankowany jest również kościół parafialny obejmujący zasięgiem wsie Wiesiołowo, Worowo i Zielonka. W 1628 roku w wyniku wizytacji stwierdzono, że kolatorem był kalwin Rej, a kościół stał w ruinie nieużytkowany od 12 lat. Dekretem z dnia 15.06.1739 roku parafię zlikwidowano, a następnie po roku 1744 świątynię rozebrano.
W latach 1793-1807 i 1815-1918 Głęboczek wchodził w skład Prus. Według danych z 1841 r. właścicielem Głęboczka był Ferdynand Luther. 
W latach 1975–1998 miejscowość administracyjnie należała do województwa poznańskiego.
Zabytki.
Nie zachowały się cechy miejskiego rozplanowania przestrzennego. 
Transport.
Najbliższe stacje kolejowe i przystanki autobusowe znajdują się w Łopuchowie (5 km) i Murowanej Goślinie (7 km, częste połączenia autobusowe z Poznaniem). Oprócz szlaków pieszych przez wieś przebiega konny Wilczy szlak.

</doc>
<doc id="396221" url="https://pl.wikipedia.org/wiki?curid=396221" title="Głęboczek (województwo zachodniopomorskie)">
Głęboczek (województwo zachodniopomorskie)

Głęboczek (niem. "Winkel") – wieś sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. Najbardziej na zachód położona miejscowość gminy. 
W roku 2011 wieś liczyła 41 mieszkańców. 
Geografia.
Wieś leży ok. 10 km na wschód od Czaplinka, ok. 4 km na północny zachód od drogi krajowej nr 20 ze Stargardu do Gdyni, nad jeziorami: Krosino i Okole Wielkie.
Zabytki.
Do wojewódzkiego rejestru zabytków wpisany jest:
Turystyka.
We wsi znajdują się gospodarstwa agroturystyczne.

</doc>
<doc id="396222" url="https://pl.wikipedia.org/wiki?curid=396222" title="Mayday">
Mayday

Mayday (wym. ) – komunikat o bezpośrednim zagrożeniu życia używany w łączności radiotelefonicznej i teleksowej; odpowiednik sygnału SOS w radiotelegrafii. Wywodzi się z francuskiego "m’aider" oznaczającego „pomocy”.
Użycie.
Aby zasygnalizować bezpośrednie zagrożenie życia ludzi statku powietrznego lub wodnego w komunikacji głosowej, słowo „mayday” należy wypowiedzieć trzykrotnie – „mayday, mayday, mayday”. Zwykle podaje się również znaki rozpoznawcze statku, jego pozycję i powód zgłoszenia sygnału. Używany także w lotach wahadłowców kosmicznych, kiedy narażone jest życie załogi.
Sytuacje, które usprawiedliwiają zgłoszenie tego sygnału to między innymi konieczność opuszczenia statku (na przykład w przypadku statku powietrznego – na skutek uszkodzenia strukturalnego uniemożliwiającego bezpieczne lądowanie), eksplozja na jego pokładzie czy też zagrożenie utonięciem statku wodnego.
W przypadku istotnych awarii, które jednak nie powodują bezpośredniego zagrożenia życia, w lotnictwie i żegludze używa się sygnału "pan-pan".
Komunikat mayday w praktyce.
W razie odwrócenia się złego losu należy natychmiast odwołać sygnał Mayday.
Historia.
Uważa się, że pierwszy raz „mayday” zostało użyte w 1923. Frederick Stanley Mockford (1897–1962), który wówczas pracował jako radiooficer na lotnisku Croydon w Londynie, został poproszony, aby znalazł słowo, które będzie łatwo rozumiane przez wszystkich pracowników naziemnych oraz pilotów w sytuacji zagrożenia. Ponieważ większość ruchu odbywała się pomiędzy Croydon i lotniskiem Le Bourget w Paryżu, zaproponował słowo „Mayday” opierając się na francuskim "m’aider".

</doc>
<doc id="396223" url="https://pl.wikipedia.org/wiki?curid=396223" title="Głęboka (województwo lubuskie)">
Głęboka (województwo lubuskie)

Głęboka – wieś w Polsce położona w województwie lubuskim, w powiecie zielonogórskim, w gminie Trzebiechów.
W latach 1975–1998 miejscowość administracyjnie należała do województwa zielonogórskiego.

</doc>
<doc id="396224" url="https://pl.wikipedia.org/wiki?curid=396224" title="Głęboka (województwo mazowieckie)">
Głęboka (województwo mazowieckie)

Głęboka – wieś w Polsce położona w województwie mazowieckim, w powiecie żuromińskim, w gminie Lutocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396225" url="https://pl.wikipedia.org/wiki?curid=396225" title="Głębokie (województwo kujawsko-pomorskie)">
Głębokie (województwo kujawsko-pomorskie)

Głębokie (niem. "Gut Deipenhof") – osada w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) osada liczyła 149 mieszkańców. Jest 31. co do wielkości miejscowością gminy Kruszwica.
Zabytki.
Według rejestru zabytków NID na listę zabytków wpisany jest zespół dworski z 2 poł. XIX w. i 1913, nr rej.: 140/A z 15.06.1985:

</doc>
<doc id="396226" url="https://pl.wikipedia.org/wiki?curid=396226" title="Głębokie (województwo małopolskie)">
Głębokie (województwo małopolskie)

Głębokie – wieś w Polsce położona w województwie małopolskim, w powiecie nowosądeckim, w gminie Piwniczna-Zdrój. We wsi znajduje się zdrój św. Kingi, działa publiczna szkoła podstawowa i jednostka Ochotniczej Straży Pożarnej. W 2011 Głębokie liczyło 479 mieszkańców.
Położenie.
Głębokie, najmniejsze sołectwo miejsko-wiejskiej gminy Piwniczna-Zdrój, położone jest 4 km na północ od Piwnicznej-Zdroju. Miejscowość leży na prawym brzegu Popradu, w dolinie potoku Głęboczanka w Beskidzie Sądeckim. Na południe od wsi wznoszą się szczyty Pasma Jaworzyny: Bystra (520 m), Dermanowski Wierch (558 m) i Cycówka (593 m), a na wschodzie Skała (773 m). Głębokie graniczą: od północy ze Suchą Strugą (gm. Rytro), od wschodu z Kokuszką, od południa na krótkim odcinku z miastem Piwniczna-Zdrój, od zachodu z Młodowem.
Toponimia.
Nazwa wsi pochodzi od położenia w głębokiej dolinie. Wspomniana już w 1348 jako „Glembokie” w akcie lokacji miasta Piwniczna-Szyja. W 1887 (1880) wymieniana była jako „Głęboka”. Do lat 30. XX w. w użyciu była też przezwiskowa nazwa wsi „Miechury” od nazwiska Miechur.
Historia.
Niewielka wieś, najczęściej wymieniana razem z położonym po drugiej stronie Popradu Młodowem, istniała już przed 1348, gdy Kazimierz Wielki lokował Piwniczną. Głębokie było przysiółkiem Piwnicznej i wraz z nią była własnością królewską (starostwo sądeckie).
W sierpniu 1770 wieś znalazła się w granicach państwa Habsburgów, początkowo w Królestwie Węgierskim, a od stycznia 1773 w Galicji. W 1785 wieś włączono do skarbu cesarskiego zwanego „Kamerą” (K.k. Cameral Amt). W czasach autonomii galicyjskiej Głębokie należało do gminy miejskiej Piwniczna. W 1887 wieś liczyła 24 domy i 137 mieszkańców.
W 1814 w wąskiej dolince potoku Głęboczanka pasterz Michał Cięciwa odkrył źródła wody mineralnej. Pierwsze badania tych wód przeprowadził w 1860 dr Onufry Trembecki (lekarz zdrojowy ze Szczawnicy), zbadał skład chemiczny 4 źródeł, m.in. zdroju zwanego później „Kinga”. W 1882 dr B. Radziszewski, profesor chemii Uniwersytetu Lwowskiego, dokonał analizy chemicznej wody (szczawa wodorowo-węglanowo-sodowo-wapniowo-magnezowa). W 1877 właściciel F. Jadek doprowadził do zagospodarowania i eksploatowania źródeł. Źródła obudowane kamienną cembrowiną znalazły się pod dachem drewnianego, częściowo murowanego budynku. Amatorzy wodolecznictwa przeprowadzali kuracje na własną rękę, ponieważ nie było lekarza zdrojowego. Butelkowaną wodę do 1914 rozwożono po okolicy. Pożar i wielka powódź w 1934 zniszczyła urządzenia zdrojowe. Dopiero w 1971 ponownie zagospodarowano źródła (3 odwierty) i zadaszono pijalnię. Nie dozorowana została z czasem zdewastowana. W 2007 Stowarzyszenie Kobiet na Rzecz Rozwoju wsi Młodów i Głębokie rozpoczęło restaurowanie zdewastowanego źródła. Powyżej ujęcia wody znajduje się nieduży park.
6 października 1954 Głębokie usamodzielniło się. W latach 1954-1972 wchodziło w skład gromady Piwniczna, a od 1973 stanowi sołectwo w MiG Piwniczna-Zdrój. W latach 1975–1998 miejscowość administracyjnie należała do województwa nowosądeckiego.
W 1952 otwarto w Głębokiem nową szkołę podstawową.
W 1980 powstała tu jednostka OSP, którą w 2002 włączono ją do KSRG .
W 1981 erygowano parafię pod wezwaniem Trójcy Przenajświętszej, obejmującą Głębokie, Młodów, część Suchej Strugi (na jej terenie stoi kościół parafialny) i część Kokuszki.

</doc>
<doc id="396227" url="https://pl.wikipedia.org/wiki?curid=396227" title="Jörgen Persson">
Jörgen Persson

Lars-Erik Jörgen Persson (ur. 22 kwietnia 1966 w Halmstad) – szwedzki tenisista stołowy, uczestnik siedmiu igrzysk olimpijskich (od 1988 do 2012), pięciokrotny mistrz świata, dziewięciokrotny mistrz Europy, dwukrotny zwycięzca pucharu świata. W 2013 zakończył zawodową karierę.
Przez 29 lat kariery reprezentacyjnej wygrał 193 z 243 spotkań w ramach meczów szwedzkiej kadry narodowej albo olimpijskiej.
Sukcesy.
"Na podstawie."

</doc>
<doc id="396228" url="https://pl.wikipedia.org/wiki?curid=396228" title="Głębokie (województwo podkarpackie)">
Głębokie (województwo podkarpackie)

Głębokie – wieś w Polsce, położona w województwie podkarpackim, w powiecie krośnieńskim, w gminie Rymanów.
W latach 1975–1998 miejscowość administracyjnie należała do województwa krośnieńskiego.
Geografia.
Głębokie rozciąga się po obu stronach doliny potoku Głębokiego, lewobrzeżnego dopływu Wisłoka wpadającego do niego w jego górnym biegu. Sama wieś położona jest w Kotlinie Sieniawsko –Rymanowskiej, stanowiącej część Dołów Jasielsko- Sanockich wciśniętych między pagórki Pogórza Karpackiego oraz lesistych gór Beskidu Niskiego, tzw. Bukowicy. Głębokie otoczone jest wzniesieniami: od wschodniej strony leży - Księża Góra (407 m n.p.m.), od południowo-wschodniej - góra Kiczura (500 m n.p.m.), od południowo- zachodniej - góra Kopiec (634 m n.p.m.), a od zachodniej - Przednia Góra (423 m n.p.m.).
Miejscowość położona jest 4 km na południe od DK28 Krosno – Sanok. Graniczy z Rymanowem Zdrojem, Rymanowem, Sieniawą i Rudawką Rymanowską, od wschodu graniczy z wodami Zalewu na Wisłoku.
Historia.
Początki dziejów sięgają XV w., kiedy to, jak głosi legenda, przez Rymanów jechał król Władysław Jagiełło, zatrzymał się w Rymanowie u Dobiesława Oleśnickiego rycerza spod Grunwaldu. Spotkanie przebiegało w miłej atmosferze przy suto zastawionym stole i wspomnieniach z bitwy pod Grunwaldem. Król wspominał walecznych i czujnych chłopów-rycerzy litewskich, którzy uratowali mu życie, gdy został zaatakowany przez krzyżaków. Odwaga litewskich rycerzy tak zaintrygowała żonę Dobiesława Katarzynę, że poprosiła Króla, by przysłał na jej ziemię 50 rodzin rycerskich z Litwy. W rok później przybyli osadnicy z Litwy i zostali osiedleni nad potokiem Silskim. Żyli tam przez kilkanaście lat, ale z powodu niedostatku wody, dużych odległości do pól uprawnych i nowo założonego sołectwa we wsi Pawłowa Wola (odrabiali tam pańszczyznę), osadników przeniesiono nad potok Głęboki powyżej Pawłowej Woli. Osadzie nadano nazwę Głębokie.
Głębokie lokowane w 1437 na prawie polskim, pod nazwą "Pawłowa Wola". Od XVII wieku stosowana nazwa – Głębokie. Do II wojny światowej wieś stanowiła enklawę o przewadze ludności polskiej na terenie zamieszkanym głównie przez ludność rusińską.
Akt lokacyjny dla wsi został wydany 29 września 1437 w Rymanowie przez Dobiesława z Oleśnicy dla Zygmunta za wierną służbę. Sołectwo Pawłowa Wola lokowane było na prawie niemieckim. Parafia w Głębokiem istniała do 1670, kiedy to został zabity proboszcz, a biskup nie wyraził zgody na przysłanie nowego duszpasterza. Od tego roku msze w kościele odbywały się sporadycznie. Parafia została przywrócona dopiero w 1932, natomiast ksiądz wikary oddelegowany z parafii rymanowskiej spełniał posługę kapłańską w kościółku od 1903.
W czasie reformacji właściciele folwarku hrabia Jan i Stanisław Janowscy przeszli na luteranizm.
W połowie XIX wieku właścicielami dóbr tabularnych byli Janowscy. Następnie jako właściciele tych dóbr figurowali: Eugeniusz i Ferdynand Janowscy, Ferdynand Janowski i spadkobiercy Eugeniusza Janowskiego, Ferdynand i Józefa Janowscy oraz spadkobiercy Eugeniusza, Ferdynand i Mieczysław Janowscy. Po śmierci Ferdynanda Janowskiego (1896) w 1898 dobra nabył Adolf Poźniak i posiadał je na początku XX wieku (zm. 1913). W 1905 posiadał on tam obszar niespełna 350 ha (dwa folwarki: górny 152,6 i dolny 193,8). W 1911 właścicielami tabularnymi byli Mechel Jakubowicz (folwark górny i dolny) i Adolf Poźniak, posiadający 214 ha. Później właścicielem dóbr w Głębokiem był Tadeusz Poźniak.
W 1863 Ferdynand Eligiusz Janowski wybudował jedną z pierwszych kopalni ropy naftowej w Polsce. Powstała na działkach pod lasem głębockim i w dolinie potoku Silskiego. W zakresie budowy i wydobycia ropy Janowski współpracował z Ignacym Łukasiewiczem, a z Zielińskimi z Kłęczan w sprawie sprzedaży ropy. Dochody ze sprzedaży ropy przeznaczył na uposażenie swoich córek. Kopalnia ta eksploatowana była do 1948, kiedy to wydobycie ropy stało się nieopłacalne. Po starej kopalni zostały obecnie tylko studnie zabezpieczone sosnowymi belkami porośnięte mchem i ślady po dawnych szybach zabezpieczone metalowymi rurami.
W czasie I wojny światowej stacjonowały wojska rosyjskie oraz kozacy. Wójtem został Paweł Hajduczek. Z tamtego okresu istnieją dwa dokumenty z pieczęcią okrągłą i napisem: Gmina Głębokie po obwodzie pieczęci, zaś w środku jest znak: skrzyżowana kosa z (prawdopodobnie) grabiami, a na nich sierp.
13 grudnia 1942 w wyniku prowokacji radzieckiego oficera, byłego jeńca, który przeszedł na kolaborację z Niemcami, wieś została spacyfikowana przez wojsko niemieckie, 13 domostw spłonęło. Partyzanci Jan Urbanik i Adam Golowski zostało powieszonych. 15 września 1944 Niemcy wysadzili kościół, plebanię i spalili 50 domów. Zginęło 21 mieszkańców.
Po II wojnie światowej odbudowano spalone domy, przeprowadzono parcelację gruntów podworskich, łącznie 77 ha, z parcelacji wyłączono park dworski a lasy upaństwowiono.
Zabytki.
Resztki podworskiego parku, kilka zabytkowych kapliczek przydrożnych, przykłady starego budownictwa ludowego oraz kościół powstały na ruinach starego drewnianego.
W protokole powizytacyjnym bp Jerzy Denhoff z 1699 napisał o nim:
Kościół, jak wynika z tych opisów, był dwukrotnie rozbudowywany. Pierwotnie miał mieć wieżę, którą zburzono przy powiększaniu nawy. Nastąpiło to przed 1745 bo w kolejnej wizytacji bpa Wacława Sierakowskiego czytamy:
Kolejna wizytacja bpa Wacława Sierakowskiego stwierdziła m.in.:
Remont lub rozbudowa kościoła miała miejsce ok. 1825, o czym wspomina ks. Pienta i na co może wskazywać fakt, że dziedzic wsi Antoni Janowski w 1822 przejął na siebie obowiązki kolatora i obowiązek restauracji kościoła. Ostatnie powiększenie kościoła, miało miejsce ok. 1905. Podczas wizytacji kościoła w 1909 stwierdzono m.in.:
Po 1909 zburzono starą zakrystię i w jej miejsce postawiono nową. Kościół ten rozebrano w lecie 1933. W miejscu starego kościółka w 1934 zaczęto budowę murowanego, konsekrowanego 22 lipca 1936. 15 września 1944 Niemcy wysadzili go w powietrze. Kolejny został złożony z drewnianych bali odzyskanych po rozebraniu czterech chałup w Odrzechowej, po rodzinach ukraińskich, które wyjechały do ZSRR. Obecny murowany kościół wzniesiono w tym miejscu i konsekrowano w 1973.

</doc>
<doc id="396230" url="https://pl.wikipedia.org/wiki?curid=396230" title="Głębowice (województwo dolnośląskie)">
Głębowice (województwo dolnośląskie)

Głębowice (niem. "Glumbowitz", w latach 1937–1945 "Alteichenau") – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczyły 462 mieszkańców. Jest trzecią co do wielkości miejscowością gminy Wińsko.
Fauna.
Od roku 2008 na łąkach koło Głębowic wypuszczane są susły moręgowane, w ramach programu przywracania tego gatunku faunie Polski, realizowanego przez Polskie Towarzystwo Ochrony Przyrody "Salamandra".
Zabytki.
Do wojewódzkiego rejestru zabytków wpisane są:

</doc>
<doc id="396231" url="https://pl.wikipedia.org/wiki?curid=396231" title="Głębowice (województwo małopolskie)">
Głębowice (województwo małopolskie)

Głębowice – wieś w Polsce, położona w województwie małopolskim, w powiecie oświęcimskim, w gminie Osiek.
W latach 1975–1998 wieś administracyjnie należała do województwa bielskiego.
Powierzchnia sołectwa wynosi 12,07 km².
Historia.
Wieś po raz pierwszy wzmiankowana została w spisie świętopietrza parafii dekanatu Zator diecezji krakowskiej z 1326 pod nazwą "Glambowicz".
Wieś politycznie znajdowała się wówczas w granicach powstałego w 1315 księstwa oświęcimskiego, od 1327 stanowiącego lenno Królestwa Czech. W 1457 zostało wykupione przez króla polskiego Kazimierza Jagiellończyka a w towarzyszącym temu dokumencie sprzedaży księstwa Koronie Polskiej wystawiony przez Jana IV oświęcimskiego 21 lutego 1457 miejscowość wymieniona została jako "Glambowicze". W 1564 księstw ostatecznie wcielono do Korony Królestwa Polskiego.
Zabytki.
We wsi znajduje się zabytkowy późnośredniowieczny kościół drewniany pw. Matki Bożej Szkaplerznej z murowaną dostawką z XIX wieku w parafii Matki Bożej Szklaperznej.
We wsi znajdują się ruiny pałacu rodowego Pisarzowskich, który w roku 1828 Jan Pisarzowski sprzedał Ludwikowi Duninowi.

</doc>
<doc id="396232" url="https://pl.wikipedia.org/wiki?curid=396232" title="Głodno (województwo lubelskie)">
Głodno (województwo lubelskie)

Głodno – wieś w Polsce położona w województwie lubelskim, w powiecie opolskim, w gminie Łaziska.
Wieś położona w odległości ok. 3 km od prawego brzegu Wisły około 5 km od siedziby gminy Łaziska.
Historia.
Od roku 1270 własność klasztoru świętokrzyskiego jak Braciejowice. Wieś benedyktynów świętokrzyskich w powiecie urzędowskim województwa lubelskiego w 1786 roku.
W latach 1470-80 graniczy z Kamieniem i Łaziskami (Długosz L.B.t.III s.242)
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="396233" url="https://pl.wikipedia.org/wiki?curid=396233" title="Głodowo (województwo mazowieckie)">
Głodowo (województwo mazowieckie)

Głodowo – wieś w Polsce położona w województwie mazowieckim, w powiecie pułtuskim, w gminie Pułtusk. Leży nad Pełtą.
Wierni Kościoła rzymskokatolickiego należą do parafii w Szwelicach.
Wieś duchowna położona była w drugiej połowie XVI wieku w powiecie makowskim ziemi różańskiej województwa mazowieckiego. W 1785 roku wchodziła w skład klucza góreckiego biskupstwa płockiego. W latach 1975–1998 miejscowość administracyjnie należała do województwa ciechanowskiego.

</doc>
<doc id="396234" url="https://pl.wikipedia.org/wiki?curid=396234" title="Głodowo (województwo wielkopolskie)">
Głodowo (województwo wielkopolskie)

Głodowo – wieś w Polsce położona w województwie wielkopolskim, w powiecie konińskim, w gminie Golina.
W latach 1975–1998 miejscowość administracyjnie należała do województwa konińskiego.

</doc>
<doc id="396236" url="https://pl.wikipedia.org/wiki?curid=396236" title="Głogowa (wieś w województwie łódzkim)">
Głogowa (wieś w województwie łódzkim)

Głogowa – wieś w Polsce położona w województwie łódzkim, w powiecie kutnowskim, w gminie Krośniewice.
W latach 1975–1998 miejscowość administracyjnie należała do województwa płockiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="396237" url="https://pl.wikipedia.org/wiki?curid=396237" title="Głowy (województwo kujawsko-pomorskie)">
Głowy (województwo kujawsko-pomorskie)

Głowy – wieś w Polsce położona w województwie kujawsko-pomorskim, w powiecie żnińskim, w gminie Gąsawa.
Wieś duchowna, własność opata kanoników regularnych w Trzemesznie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 57 mieszkańców. Jest 21. co do wielkości miejscowością gminy Gąsawa.

</doc>
<doc id="396238" url="https://pl.wikipedia.org/wiki?curid=396238" title="Główczyce (województwo opolskie)">
Główczyce (województwo opolskie)

Główczyce (dodatkowa nazwa w j. niem. Glowtschütz) – wieś w Polsce położona w województwie opolskim, w powiecie oleskim, w gminie Dobrodzień.
W latach 1975–1998 miejscowość administracyjnie należała do województwa częstochowskiego.
Nazwa.
Nazwa miejscowości notowana była w formach "Glowacz" (ok. 1300), "Głowczyce" (1559), "Glowczyce" (1679), "Glowzitz" (1743), "Glowz" auch "Glowschuͤz" (1783), "Glowczütz", "Głowczyce" (1845), "Głowczyce" ("Glowtschütz") – "Eichwege" (1939), "Eichwege" – "Główczyce", -"yc", "główczycki" (1947). 
Nazwa wywodzi się od nazwy osobowej "Głowacz", wtórnie od nazwy "Głowka", i została utworzona przez dodanie przyrostka -"ice". W języku niemieckim przyjęła ona formę "Glowtschütz", będącą adaptacją fonetyczną nazwy polskiej. W 1936 roku administracja III Rzeszy przemianowała wieś na "Eichwege".

</doc>
<doc id="396239" url="https://pl.wikipedia.org/wiki?curid=396239" title="Główczyn (województwo kujawsko-pomorskie)">
Główczyn (województwo kujawsko-pomorskie)

Główczyn – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 88 mieszkańców. Jest 21. co do wielkości miejscowością gminy Dobrzyń nad Wisłą.
Położenie.
Główczyn – wieś położona w gminie Dobrzyń nad Wisłą, w powiecie lipnowskim, województwo kujawsko-pomorskie. Usytuowana jest 6,3 km na północ od Dobrzynia nad Wisłą; 21,4 km na południe od Lipna i 19,8 km na wschód od centrum Włocławka. Główczyn graniczy z wsiami: Wierznica (odległość: 2,4 km), Płonczyn (3,2 km), Szpiegowo (4,4 km), Wylazłowo (1,8 km), Dyblin (2,8 km) i Kisielewo (3 km). Po prawej stronie szosy, tuż za zabudowaniami gospodarskimi płynie kręta struga, która w Kózkach wpada do Wisły. Po lewej stronie leży duży zagajnik, łąki, rozlewiska i bagna, z których do lat 60. XX wieku wydobywano torf. Przed wjazdem do wioski znajduje się krzyż, zbudowany dokładnie w tym miejscu, gdzie stała figura, zburzona przez hitlerowców we wrześniu 1939 r.
Zabudowa.
Główczyn posiada zwartą zabudowę i jest wsią typowo rolniczą. Zamieszkuje tu około 30 rodzin. Po drugiej wojnie światowej wieś bardzo zmieniła swój wygląd. Na miejscu glinianych chat oraz tzw. Drewniaków pod strzechą powstały domy murowane. Unowocześniono też budynki inwentarskie i stodoły. Na skraju wsi, po lewej stronie znajduje się najstarszy dom drewniany z roku 1920 (własność Alfreda Nowakowskiego). Posiada ciekawą sylwetkę i ozdobny ganek. Dom ten znajduje się pod ochroną i figuruje w rejestrze zabytków.
Opis miejscowości.
Przed ostatnią wojna w Główczynie miała siedzibę Publiczna Szkoła Powszechna, zbudowana na działce wydzielonej przez dziedzica majątku Wylazłowo - Jana Grabskiego. Szkołę zbudowano z inicjatywy miejscowej Straży Pożarnej ze składek społeczeństwa i przy jego czynnej pomocy. Była to szkoła 4-klasowa z jednym nauczycielem. Funkcjonowała ona również po wojnie w latach 1945-1948. Uczęszczały do niej dzieci z Dyblina i Wylazłowa. Obecnie w budynku mieści się remiza strażacka, a uprzednio przez wiele lat znajdowała się mleczarnia i sklep spożywczy. 
Częścią Główczyna jest Zjawjonek, w którym zamieszkują trzy rodziny. Znajduje się tu stary młyn drewniany, liczący przeszło 90 lat. Młyn był napędzany przy pomocy turbiny wonnej, później elektrycznie. Obecnie jest nieczynny. Nazwa tej części wioski wywodzi się od objawienia się w tym miejscu Matki Bożej.
Przed powstaniem styczniowym zamieszkiwali tu małorolni włościanie najmujący się do pracy folwarcznej w Wylazłowie. Po roku 1863 i wprowadzeniu w życie nakazu carskiego o reformie rolnej i uwłaszczeniu chłopów- przydzielono im po kilka mórg gruntu z majątku Jana Grabskiego. 
Według przekazów ustnych miał stąd pochodzić powszechnie znany i szanowany obywatel o nazwisku Główczyński i być może, od niego wywodzi się nazwa wsi.1 
Dawne nazwy.
Nazwa tej miejscowości pojawiła się w źródłach pierwszy raz w XV wieku. Oto wybrane zapisy: Glowczino 1437, Głowczyno 1564, przez środek wsi Głowczyna, gdzie jedna połowa tej wsi należy do parafii dobrzyńskiej, druga zaś połowa do parafii mokowskiej 1781, Głowczyno 1784, Głowczyn 1825, Główczyn, wśwłośc. SGKP, Główczyn, w. nad Wisłą 1926, Główczyn, wieś 1980.
Pierwotna postać nazwy to Głowczyno. Jest to nazwa dzierżawcza. Została utworzona za pomocą przyrostka dzierżawczego rodzaju nijakiego –ino(-yno) po stwardniałej spółgłosce cz od nazwy osobowej Głowka (dzisiejsza Główka), oznaczała wieś (sioło, pole) należącą do owego średniowiecznego Główki (Głowki). Nazwa dzierżawcza Główczyn (Głowczyno) została utworzona za pomocą przyrostka -in(-ino), gdyż nazwa osobowa, od której została utworzona ta nazwa, kończyła się na samogłoskę –a: Głowka (późniejsza Główka). Omawiana nazwa miejscowa uległa w ciągu wieków pewnym przekształceniom. Oto bowiem nastąpiła taka „skracająca” zmiana rodzaju nijakiego: to Głowczyno na rodzaj męski: ten Główczyn. W przypadku takich formacji z tymże przyrostkiem – ino (-yno) było to zjawisko bardzo częste np. dzisiejszy Chalin to wcześniejsze Chalino, Dyblin to wcześniejsze Dyblino itp. Istnieje również zmiana tematycznej spółgłoski – k na - cz przed przyrostkową samogłoską – i. Taką samą zmianę można zaobserwować np. w przymiotniku matczyn, matczyne serce (od: matka).
Dawniej, w epoce przedpiśmiennej nazwy z pochodzenia przymiotnikowe miały formę dwuwyrazową. Jednym z tych wyrazów był rzeczownik (np.: pole, wieś, mieśćce ‘miejsce’, gród, sioło (siodło) – czyje?, a drugim określający go przymiotnik, czyli tutaj Główczyno. Potem tenże rzeczownik zanikł, a pozostał jedynie pierwotny przymiotnik, który został utworzony od tejże nazwy osobowej Główka (Głowka) za pomocą tegoż przyrostka - ino (-yno). Przymiotnik ten odmienia się jak rzeczownik, gdyż kiedyś przymiotniki miały dwojaką odmianę: właśnie przymiotniki można było odmieniać według wzoru rzeczownikowego lub zaimkowego.2

</doc>
<doc id="396240" url="https://pl.wikipedia.org/wiki?curid=396240" title="Główczyn (województwo wielkopolskie)">
Główczyn (województwo wielkopolskie)

Główczyn – wieś w Polsce, w województwie wielkopolskim, w powiecie kaliskim, w gminie Szczytniki.
W latach 1975–1998 miejscowość administracyjnie należała do województwa kaliskiego.
W 1876 w Główczynie urodziła się Maria Koszutska.

</doc>
<doc id="396241" url="https://pl.wikipedia.org/wiki?curid=396241" title="Głuchowo (województwo kujawsko-pomorskie)">
Głuchowo (województwo kujawsko-pomorskie)

Głuchowo – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 592 mieszkańców. Jest piątą co do wielkości miejscowością gminy Chełmża.
Miejscowość w średniowieczu (XIV wiek) przeszła na własność prokuratora papowskiego (z Papowa Biskupiego).

</doc>
<doc id="396242" url="https://pl.wikipedia.org/wiki?curid=396242" title="Głuchowo (województwo lubuskie)">
Głuchowo (województwo lubuskie)

Głuchowo () – wieś w Polsce położona w województwie lubuskim, w powiecie sulęcińskim, w gminie Słońsk.
Historia.
W 1946 roku miejscowość została włączona do województwa poznańskiego na terenie powojennej Polski. W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:
inne zabytki:
Klub piłkarski.
W miejscowości swoją siedzibę ma piłkarski Klub Sportowy „Iskra” Głuchowo.

</doc>
<doc id="396244" url="https://pl.wikipedia.org/wiki?curid=396244" title="Głuchowo (województwo mazowieckie)">
Głuchowo (województwo mazowieckie)

Głuchowo – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.

</doc>
<doc id="396245" url="https://pl.wikipedia.org/wiki?curid=396245" title="Głuchówek (województwo łódzkie)">
Głuchówek (województwo łódzkie)

Głuchówek – wieś w Polsce położona w województwie łódzkim, w powiecie rawskim, w gminie Rawa Mazowiecka.
W latach 1975–1998 miejscowość administracyjnie należała do województwa skierniewickiego.

</doc>
<doc id="396246" url="https://pl.wikipedia.org/wiki?curid=396246" title="Głuchówek (województwo mazowieckie)">
Głuchówek (województwo mazowieckie)

Głuchówek – wieś w Polsce położona w województwie mazowieckim, w powiecie siedleckim, w gminie Przesmyki. 
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Parafia św. Michała Archanioła w Mordach.
Wieś tworzy ok. 50 zagród w tym 5 niezamieszkanych. 
Działające organizacje: Ochotnicza straż pożarna oraz 2 kółka różańcowe. Dzieci z Głuchówka uczęszczają do szkół w Przesmykach oraz – coraz częściej – w Mordach.
Linki zewnętrzne.
 

</doc>
<doc id="396247" url="https://pl.wikipedia.org/wiki?curid=396247" title="Głuchów (powiat zielonogórski)">
Głuchów (powiat zielonogórski)

Głuchów – wieś w Polsce położona w województwie lubuskim, w powiecie zielonogórskim, w gminie Trzebiechów. Wieś jest siedzibą sołectwa "Głuchów", w którego skład wchodzi również przysiółek Sadowo.
W latach 1975–1998 miejscowość administracyjnie należała do województwa zielonogórskiego.

</doc>
<doc id="396248" url="https://pl.wikipedia.org/wiki?curid=396248" title="Głuchów (województwo podkarpackie)">
Głuchów (województwo podkarpackie)

Głuchów – wieś w Polsce położona w województwie podkarpackim, w powiecie łańcuckim, w gminie Łańcut.
Głuchów jest położony przy drodze krajowej nr 94 oraz magistrali kolejowej Kraków-Przemyśl. Przez miejscowość przebiega także droga powiatowa Głuchów – Wola Dalsza.
Wieś w części północnej zlokalizowana jest na terenie Pradoliny Podkarpackiej, która ma charakter płaskich terenów rolniczych, łąk oraz zabagnień. Natomiast południowa część miejscowości usytuowana jest na obszarze Podgórza Rzeszowskiego, które jest geologicznym początkiem Karpat i jest lekko pofałdowaną krainą o glebach wysokiej klasy bonitacyjnej (II, III). Południkowo przez wieś przepływa rzeka Sawa, prawy dopływ Wisłoka, która ma długość ok. 40 km. W południowo-wschodniej części zlokalizowany jest zbiornik wodny na potoku Granicznym, spełniający funkcje retencyjne.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą rzymskokatolickiej parafii Wniebowstąpienia Pańskiego.
Gospodarka i przemysł.
W roku 1993 w Głuchowie powstała firma Bispol - producent świec, podgrzewaczy, wkładów i zniczy. Firma zajmuje ponad 3 hektary, w tym ponad hektar to hale produkcyjne. W sezonie zatrudnionych jest nawet 700 pracowników. Firma stale powiększa i aktualizuje oferty, a jej produkty trafiają do ponad 40 krajów świata..

</doc>
<doc id="396250" url="https://pl.wikipedia.org/wiki?curid=396250" title="Głuchów (powiat kazimierski)">
Głuchów (powiat kazimierski)

Głuchów – wieś sołecka w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość administracyjnie należała do województwa kieleckiego.
Historia.
Wieś notowana w początkach XIII wieku, w roku 1228 własność książęca w tym samym 1228 roku własność rycerska. Od 1243 własność klasztoru Benedyktynek staniątkowskich. W roku 1388 ponownie własność szlachecka. W roku 1228 Kazimierz książę opolski nadaje komesowi Klemensowi z Ruszczy (Klemens Jaksa Gryfita) między innymi Głuchów z narocznikami. W roku 1243 Konrad Mazowiecki potwierdza klasztorowi w Benedyktynek Staniątkach nadanie przez tegoż Klemensa między innymi wsi Głuchów z narokiem.
Według Długosza (nota spisana w latach 1470–1480) własność prebendy Głuchowskiej w kolegiacie w Skalbmierzu. Folwark kanonika na 2 łany uprawiane przez kmieci. Do prebendy należy tu połowa gaju w kierunku Przybenic, łąka i miejsce zwane Poświętne przeznaczone na budowę dworu kanonika, koło dworu Mikołaja Piwki herbu Habdank (Długosz L.B. t.I s. 525–526, 528 t.II s.324).
Według zapisu z księgi beneficjów z roku 1529 prebenda kolegiaty skalbmierskiej pobiera 1 kopę groszy czynszu z niektórych ról kmiecych, inna prebenda tejże kolegiaty 1 1/2 grzywny czynszu z ról pustych. (Liber Retaxationum s. 325, 341).
W końcu XVI wieku wieś w powiecie proszowskim województwa krakowskiego była własnością klasztoru bożogrobców w Miechowie.

</doc>
<doc id="396251" url="https://pl.wikipedia.org/wiki?curid=396251" title="Głuszyna (województwo mazowieckie)">
Głuszyna (województwo mazowieckie)

Głuszyna – wieś w Polsce położona w województwie mazowieckim, w powiecie przysuskim, w gminie Klwów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Macieja Apostoła w Klwowie.
Linki zewnętrzne.
 

</doc>
<doc id="396252" url="https://pl.wikipedia.org/wiki?curid=396252" title="Głuszyna (województwo opolskie)">
Głuszyna (województwo opolskie)

Głuszyna (niem. "Glausche") – wieś w Polsce położona w województwie opolskim, w powiecie namysłowskim, w gminie Namysłów.
W okresie przedwojennym miejscowość ta była podzielona pomiędzy Polskę a Niemcy, a w latach 1945-54 była to siedziba gminy Głuszyna. W latach 1975–1998 miejscowość administracyjnie należała do ówczesnego województwa opolskiego.
Nazwa.
W 1295 r., w kronice łacińskiej "Liber fundationis episcopatus Vratislaviensis" miejscowość wymieniona jest jako "Glussina". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Gasniny" oraz nazwą zgermanizowaną "Glausche".
Zabytki.
Do wojewódzkiego rejestru zabytków wpisana jest:
II wojna światowa.
W styczniu 1945 r. wieś była widownią wielokrotnych mordów. Żołnierze Wehrmachtu lub SS rozstrzelali tutaj budowniczych systemu obronnego tzw. linii Berthold: Polaków robotników przymusowych wziętych do niewoli po Powstaniu Warszawskim oraz grupę ochotników niemieckich z Hitlerjugend. W kilka dni później sowieckie oddziały 3 Gwardyjskiej Armii Pancernej dokonały masakry mordując zebranych na dworcu kolejowym niemieckich cywili oczekujących na ewakuację. 20 stycznia 1945 Dowództwo Grupy Armii A zameldowało, że wkraczające oddziały radzieckie dopuściły się zbrodni wojennej, rozstrzeliwując wszystkich mieszkańców miejscowości.

</doc>
<doc id="396253" url="https://pl.wikipedia.org/wiki?curid=396253" title="Głuszyna (województwo wielkopolskie)">
Głuszyna (województwo wielkopolskie)

Głuszyna – wieś w Polsce położona w województwie wielkopolskim, w powiecie ostrzeszowskim, w gminie Kraszewice.
W latach 1975–1998 miejscowość administracyjnie należała do województwa kaliskiego.
Na lata 2009 – 2011 zapowiadana jest realizacja przebiegającego przez miejscowość, 70-kilometrowego traktu „kalisko–wieluńskiego” łączącego Kalisz z Wieluniem. 

</doc>
<doc id="396254" url="https://pl.wikipedia.org/wiki?curid=396254" title="Gnatowo (województwo podlaskie)">
Gnatowo (województwo podlaskie)

Gnatowo – wieś w Polsce położona w województwie podlaskim, w powiecie kolneńskim, w gminie Grabowo.
Wierni kościoła rzymskokatolickiego należą do parafii Nawiedzenia Najświętszej Maryi Panny w Romanach.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku we wsi mieszkały 43 osoby w 7 budynkach. Miejscowość należała do miejscowej parafii rzymskokatolickiej w m. Romany. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Jedwabne.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.
Zobacz też.
Gnatowo

</doc>
<doc id="396255" url="https://pl.wikipedia.org/wiki?curid=396255" title="Gnatowo (wieś w województwie warmińsko-mazurskim)">
Gnatowo (wieś w województwie warmińsko-mazurskim)

Gnatowo (niem. "Rastenburgswise") – wieś w Polsce położona w województwie warmińsko-mazurskim, w powiecie kętrzyńskim, w gminie Kętrzyn, wieś sołecka.
W latach 1975–1998 miejscowość administracyjnie należała do województwa olsztyńskiego.
W roku 2000 w Gnatowie było 80 mieszkańców.

</doc>
<doc id="396256" url="https://pl.wikipedia.org/wiki?curid=396256" title="Gniazdowo (województwo mazowieckie)">
Gniazdowo (województwo mazowieckie)

Gniazdowo – wieś w Polsce położona w województwie mazowieckim, w powiecie ostrowskim, w gminie Stary Lubotyń.Leży nad rzeką Orz, lewym dopływem rzeki Narew.
Wierni kościoła rzymskokatolickiego należą do parafii Nawiedzenia Najświętszej Maryi Panny w Starym Lubotyniu.
Historia.
W 1921 roku miejscowość liczyła 41 domów i 15 innych budynków mieszkalnych. Mieszkało w niej 314 osób, w tym 17 Żydów.
10 września 1939, w odwecie za udaną akcję polskiej 18 Dywizji Piechoty w okolicy pobliskiej Jakaci, żołnierze Wehrmachtu spalili Gniazdowo i sąsiednie Stare Rogowo i rozstrzelali 21 mieszkańców tych miejscowości.
W latach 1975–1998 miejscowość administracyjnie należała do województwa ostrołęckiego.

</doc>
<doc id="396257" url="https://pl.wikipedia.org/wiki?curid=396257" title="Gniazdowo (województwo pomorskie)">
Gniazdowo (województwo pomorskie)

Gniazdowo (niem. "Schönhorst") – wieś w Polsce położona w województwie pomorskim, w powiecie nowodworskim, w gminie Ostaszewo na obszarze Żuław Wiślanych.
Wieś królewska położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.
Zabytki.
Według rejestru zabytków NID na listę zabytków wpisany jest dom podcieniowy nr 28/29, szach., 1 poł. XIX, nr rej.: A-731 z 21.12.1972. 
Zobacz też.
Inne miejscowości o podobnej nazwie: Gniazdowo, Gniazdów

</doc>
<doc id="396259" url="https://pl.wikipedia.org/wiki?curid=396259" title="Gniazdów (województwo śląskie)">
Gniazdów (województwo śląskie)

Gniazdów – wieś w Polsce położona w województwie śląskim, w powiecie myszkowskim, w gminie Koziegłowy.
W latach 1975–1998 miejscowość administracyjnie należała do województwa częstochowskiego.
Nazwa.
Miejscowość ma metrykę średniowieczną i istniała już w pierwszej połowie XV wieku. Nazwa "Gniazdów" wymieniona została po raz pierwszy w 1439, 1440 "Gnaszdow", 1469 "Gniazdow". W latach 1470-80 nazwę miejscowości w zlatynizowanej formie "Gnyazdow" w księdze Liber beneficiorum dioecesis Cracoviensis odnotował polski kronikarz Jan Długosz.
Historia.
Początkowo miejscowość była wsią szlachecką leżącą w kluczu koziegłowskim. W początku XV wieku tereny, na których powstała stanowiły własność kasztelana sądeckiego Krystyna z Kozichgłów.
W 1440 Koziegłowscy herbu Lis dzielą należące do nich dobra w wyniku czego Koziegłowy wraz z sąsiednimi wsiami; w tym Gniazdów, przypadł Janowi seniorowi. W 1519 Krzczon Koziegłowski, syn Jana seniora, sprzedał za 10 000 florenów swoje dobra: zamek koziegłowski oraz miasto Koziegłowy wraz z okolicznymi wsiami, w tym Gniazdów, biskupowi krakowskiemu Janowi Konarskiemu. Od tego momentu miejscowość stanowi własność biskupstwa krakowskiego leżącą w kluczu siewierskim tzw. księstwie siewierskim znajdującym się w Koronie Królestwa Polskiego, a od unii lubelskiej z 1569 w Rzeczypospolitej Obojga Narodów.
Pod koniec XIX wieku wymienia ją Słownik geograficzny Królestwa Polskiego. W 1827 roku w miejscowości znajdowało się 41 domów, w których zamieszkiwało 833 mieszkańców. We wsi urodził się Michał Juszyński znany bibliograf i historyk literatury.
Zabytki.
W Gniazdowie znajdują się:

</doc>
<doc id="396260" url="https://pl.wikipedia.org/wiki?curid=396260" title="Gniazdów (województwo wielkopolskie)">
Gniazdów (województwo wielkopolskie)

Gniazdów – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, w Kaliskiem, ok. 2 km od Nowych Skalmierzyc, ok. 9 km od Kalisza.
W okolicach wsi Gniazdów wypływa struga Lipówka.
Podział administracyjny.
Miejscowość przynależała administracyjnie przed rokiem 1887 do powiatu odolanowskiego, W latach 1975–1998 do województwa kaliskiego, a w latach 1887–1975 i od 1999 do powiatu ostrowskiego.
Historia.
Znany od 1402 roku jako własność rycerska. Z 1507 roku pochodzą wzmianki o sołectwie Gniazdów. Wieś była w posiadaniu Gniazdowskich (2 poł. XVI /początek XVII wieku), Walentego Jedleckiego, Jana Czachowskiego, Sebastiana Starczewskiego (początek XVII wieku).
Według "Słownika geograficznego Królestwa Polskiego" z 1881 w Gniazdowie było 11 domów i 79 mieszkańców, istniał także folwark "Gniazdów" należący do sąsiedniego Kurowa.
Według danych z 2003 roku wieś liczyła 107 mieszkańców.

</doc>
<doc id="396262" url="https://pl.wikipedia.org/wiki?curid=396262" title="Gniewkowo (województwo mazowieckie)">
Gniewkowo (województwo mazowieckie)

Gniewkowo – wieś w Polsce położona w województwie mazowieckim, w powiecie płockim, w gminie Bulkowo.
W latach 1975–1998 miejscowość administracyjnie należała do województwa płockiego.

</doc>
<doc id="396263" url="https://pl.wikipedia.org/wiki?curid=396263" title="Gniewkowo (województwo wielkopolskie)">
Gniewkowo (województwo wielkopolskie)

Gniewkowo – wieś w Polsce położona w województwie wielkopolskim, w powiecie gnieźnieńskim, w gminie Kiszkowo.
W latach 1975–1998 miejscowość administracyjnie należała do województwa poznańskiego.
Linki zewnętrzne.
Zobacz też: Gniewkowo, Gniewków 

</doc>
<doc id="396264" url="https://pl.wikipedia.org/wiki?curid=396264" title="Gniewoszów (powiat kłodzki)">
Gniewoszów (powiat kłodzki)

Gniewoszów (niem. "Seitendorf") – wieś w Polsce położona w województwie dolnośląskim, w powiecie kłodzkim, w gminie Międzylesie, w Górach Bystrzyckich.
Położenie.
Gniewoszów to wieś łańcuchowa leżąca w Górach Bystrzyckich, w dolinie potoku Głownia, na zachód od szczytu Gniewosz, na wysokości około 570–760 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Gniewoszów powstał najprawdopodobniej w XIII wieku jako wieś służebna przy zamku Szczerba. Pierwszy raz miejscowość była wzmiankowana w roku 1358 przy podziale dóbr międzyleskich. W XVI i XVII wieku Gniewoszów należał do rodziny Wandlerów, w drugiej połowie XVIII wieku funkcjonowały tu szkoła i dwa młyny, a nieco później wapiennik, olejarnia, szpital oraz gospoda. W 1840 roku było tu 66 domów, w tym kościół i szkoła katolicka, 4 młyny wodne, olejarnia, kamieniołom, 2 sztolnie oraz 30 warsztatów tkackich. W tym czasie wieś była znana w całej okolicy z hodowli wołów. Na początku XX wieku Gniewoszów stał się letniskiem, ale nigdy nie zyskał większej popularności.
Po 1945 roku miejscowość utraciła funkcje letniskowe i stał się wsią wyłącznie rolniczą. W 1978 roku było tu 25 indywidualnych gospodarstw rolnych. Obecnie sytuacja demograficzna jest ustabilizowana i wsi nie zagraża zanik.
Zabytki.
Do wojewódzkiego rejestru zabytków wpisany jest obiekt:
Atrakcje turystyczne.
W pobliżu Gniewoszowa znajdują się ruiny zamku Szczerba i jaskinia Solna Jama. Przez wieś przebiega także Autostrada Sudecka zwana też "trasą Göringa.
Przez Gniewoszów przechodzi niebieski szlak turystyczny z przełęczy Spalona do Międzylesia.

</doc>
<doc id="396266" url="https://pl.wikipedia.org/wiki?curid=396266" title="Gniewoszów (województwo mazowieckie)">
Gniewoszów (województwo mazowieckie)

Gniewoszów – wieś w Polsce położona w województwie mazowieckim, w powiecie kozienickim, w gminie Gniewoszów. 
Wieś jest siedziba gminy Gniewoszów oraz parafii Niepokalanego Serca Maryi. W latach 1693–1869 miejscowość posiadała prawa miejskie. 
Miejscowość leży przy drodze wojewódzkiej nr 738, najbliższa stacja kolejowa znajduje się 10 km na północ w Bąkowcu na linii kolejowej Dęblin-Radom.
Historia.
Miasto założył podstoli sandomierski Jan Kazimierz Gniewosz w 1693 roku na gruncie wsi Oleksów. Do 1954 roku siedziba gminy Sarnów. W latach 60. XX w. Gniewoszów połączono z miejscowością Granica. W latach 1975–1998 miejscowość administracyjnie należała do województwa radomskiego.
Z Gniewoszowa pochodzi Stanisław Gogacz, polski polityk, prawnik, samorządowiec, senator IV, VII, VIII, IX i X kadencji.

</doc>
<doc id="396267" url="https://pl.wikipedia.org/wiki?curid=396267" title="Gniewowo (województwo wielkopolskie)">
Gniewowo (województwo wielkopolskie)

Gniewowo – wieś w Polsce położona w województwie wielkopolskim, w powiecie kościańskim, w gminie Śmigiel.
Wieś duchowna, własność opata benedyktynów w Lubiniu pod koniec XVI wieku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Gniewowo należała do wsi mniejszych w ówczesnym pruskim powiecie Kosten rejencji poznańskiej. Gniewowo należało do okręgu śmigielskiego tego powiatu i stanowiło część majątku Wojnice (Wojnieść), który należał wówczas do Bojanowskiego. Według spisu urzędowego z 1837 roku Gniewowo liczyło 75 mieszkańców, którzy zamieszkiwali 8 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="396268" url="https://pl.wikipedia.org/wiki?curid=396268" title="Gnojno (województwo lubelskie)">
Gnojno (województwo lubelskie)

Gnojno – wieś w Polsce, położona w województwie lubelskim, w powiecie bialskim, w gminie Konstantynów.
W latach 1975–1998 miejscowość administracyjnie należała do województwa bialskopodlaskiego.
O wsi.
Gnojno jest najdalej na północ wysuniętą wsią województwa lubelskiego. Położona jest niedaleko przełomu Bugu, naprzeciw Niemirowa, do którego można dotrzeć promem rzecznym. Jest to ostatnia przeprawa promem na Bugu przed granicą białoruską (najbliższy most kolejowy znajduje się we Fronołowie, a drogowy w Kózkach, odległych o ponad 25 km). Odcinek ten stanowi bardzo krótką granicę pomiędzy województwami lubelskim i podlaskim. Gnojno ma lokalne znaczenie turystyczne. Są tu pola namiotowe i biwakowe, schron turystyczny oraz punkt widokowy u szczytu kilkunastometrowej skarpy podmywanej przez Bug. W okolicy kręcono zdjęcia do filmu "Nad Niemnem" i "Diabły, diabły".
Zabytki.
W Gnojnie znajduje się zabytkowy kościół św. Antoniego, wzniesiony w latach 1880–1883 jako prawosławna cerkiew św. Paraskiewy. Obiekt przejęty został przez Kościół rzymskokatolicki po wysiedleniu prawosławnej ludności ukraińskiej w 1947.
We wsi znajduje się również zaniedbany cmentarz prawosławny z nagrobkami z XIX w.

</doc>
<doc id="396269" url="https://pl.wikipedia.org/wiki?curid=396269" title="Gnojno (województwo łódzkie)">
Gnojno (województwo łódzkie)

Gnojno – wieś w Polsce położona w województwie łódzkim, w powiecie kutnowskim, w gminie Kutno.
Wieś szlachecka położona była w drugiej połowie XVI wieku w powiecie gostynińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.

</doc>
<doc id="396270" url="https://pl.wikipedia.org/wiki?curid=396270" title="Gnojno (województwo mazowieckie)">
Gnojno (województwo mazowieckie)

Gnojno – wieś w Polsce położona w województwie mazowieckim, w powiecie pułtuskim, w gminie Pułtusk. Leży nad Narwią.
Wieś duchowna położona była w drugiej połowie XVI wieku w powiecie makowskim ziemi różańskiej województwa mazowieckiego. W 1785 roku wchodziła w skład klucza przemiarowskiego biskupstwa płockiego. W latach 1975–1998 miejscowość administracyjnie należała do województwa ciechanowskiego.
Wierni kościoła rzymskokatolickiego należą do parafii św. Wojciecha w Zambskach Kościelnych.

</doc>
<doc id="396271" url="https://pl.wikipedia.org/wiki?curid=396271" title="Gnojno (województwo świętokrzyskie)">
Gnojno (województwo świętokrzyskie)

Gnojno – wieś w Polsce położona w województwie świętokrzyskim, w powiecie buskim, w gminie Gnojno.
W latach 1975–1998 miejscowość administracyjnie należała do województwa kieleckiego. Miejscowość jest siedzibą gminy Gnojno.
Przez miejscowość przebiega droga wojewódzka nr 765.
Historia Gnojna sięga czasów rzymskich. Wioska leżała na bursztynowym szlaku, a grodzisko zostało założone przez Słowian kultury łużyckiej. Pierwsza historyczna wzmianka datowana jest na 18 marca 1241 i dotyczy spalenia miejscowego kościoła przez Tatarów podczas bitwy pod Chmielnikiem, która faktycznie rozegrała się na polach wsi Glinka i Skadla, na wschód od Gnojna.
Miejscowość związana z działalnością braci polskich. W Gnojnie zbudowano zbór ariański ufundowany przez wyznającą ideologię braci polskich rodzinę Gnoińskich. Zbór z portretem założyciela Jana Gnoińskiego zburzono całkowicie w 1945. Z arianizmem związana była również żona założyciela zboru, Janina Gnoińska Sienieńska herbu Rak.
Zabytki.
We wsi znajdują się obiekty wpisane do rejestru zabytków nieruchomych:

</doc>
<doc id="396272" url="https://pl.wikipedia.org/wiki?curid=396272" title="Gnojno (województwo warmińsko-mazurskie)">
Gnojno (województwo warmińsko-mazurskie)

Gnojno – wieś w Polsce położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396273" url="https://pl.wikipedia.org/wiki?curid=396273" title="Godków (województwo dolnośląskie)">
Godków (województwo dolnośląskie)

Godków – wieś w Polsce, położona w województwie dolnośląskim, w powiecie średzkim, w gminie Kostomłoty.
Podział administracyjny.
W latach 1975–1998 miejscowość administracyjnie należała do województwa wrocławskiego.
Obiekty zabytkowe.
We wsi znajduje się XVIII-wieczny kościół pw. Siedmiu Boleści NMP, zbudowany z kamienia i cegły, filia parafii św. Szymona i św. Judy Tadeusza w Gościsławiu.

</doc>
<doc id="396274" url="https://pl.wikipedia.org/wiki?curid=396274" title="Godków (województwo zachodniopomorskie)">
Godków (województwo zachodniopomorskie)

Godków () – wieś w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 wieś administracyjnie należała do województwa szczecińskiego.
Wieś składa się z dwóch części, starsza jest owalnicą z zabytkowym kościołem z XIII wieku, nowa to ulicówka powstała pod koniec XIX wieku w związku z budową stacji kolejowej Godków położonej na tzw. magistrali odrzańskiej.

</doc>
<doc id="396275" url="https://pl.wikipedia.org/wiki?curid=396275" title="Godów (województwo lubelskie)">
Godów (województwo lubelskie)

Godów – wieś w Polsce położona w województwie lubelskim, w powiecie opolskim, w gminie Chodel.
Wieś szlachecka położona była w drugiej połowie XVI wieku w powiecie lubelskim województwa lubelskiego. Do 1954 roku istniała gmina Godów. 
Przynależność administracyjna.
Specyficzne położenie wsi sprawiło, że wyjątkowo często zmieniała ona przynależność powiatową:

</doc>
<doc id="396276" url="https://pl.wikipedia.org/wiki?curid=396276" title="Godów (województwo śląskie)">
Godów (województwo śląskie)

Godów (niem. "Godow") – wieś w Polsce położona w województwie śląskim, w powiecie wodzisławskim, siedziba gminy Godów. 
Położenie geograficzne.
Godów znajduje się 9 km na południe od Wodzisławia Śląskiego. Geograficznie leży w dolinie rzeki Olzy, w Kotlinie Ostrawskiej, historycznie zaś na ziemi wodzisławskiej na Górnym Śląsku.
Przez Godów przepływają rzeki: Olza, Szotkówka, Pietrówka i Leśnica. Trzy ostatnie rzeki uchodzą w Godowie do Olzy.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie. Wieś występuje pod polską nazwą "Godowa" oraz nazwą zgermanizowaną "Godow".
Historia.
Początki istnienia wsi.
Pierwsze wzmianki o Godowie spotyka się w latach 1294, 1300 oraz 1315. Wszystkie one odnoszą się do wsi jako do nowo osadzonej na prawie niemieckim. W roku 1300 Godów figuruje jako wieś osadzona na 21 łanach. Na te lata datowane jest także powstanie godowskiej parafii św. Jakuba. Pierwszym wspomnianym panem na Godowie był Jan Godowski, do którego wieś należała w latach 1430-1456. W roku 1514 Godów jest w rękach Jerzego Godowskiego. Następnie wieś przejął ród Foglarów. W 1632 Godów należy do Jerzego von Frankensteina. Druga połowa XVII wieku to w Godowie czasy rodu Rostków z Bzia. W tym czasie (od XV w.) Godów należał do Wodzisławskiego Państwa Stanowego.
Pod koniec XVII w. wieś przejął P. de Blacha z Lub, następnie Godów był w rękach F. A. de Harras. W 1721 spłonął kościół godowski. Mieszkańcy zbudowali nowy, pw. św. Rodziny.
Panowanie pruskie.
W wyniku wojen śląskich Godów wraz z całą ziemią wodzisławską znalazł się w Królestwie Pruskim. Od 1746 majątek godowski przechodził w szybkim tempie z rąk do rąk. Pod koniec XVIII wieku powstał w Godowie urząd sołtysa, którym został Jerzy Mikołajczyk. Następnie funkcję tę sprawowali właściciele dworu. W XVIII wieku powstała także pierwsza godowska szkoła oraz młyn wodny nad rzeką Szotkówką. Od 1839 panem na Godowie był V. von Helm. Dobra godowskie należały do rodziny von Helm aż do roku 1898.
W 1919 wybuchło I powstanie śląskie. Godowianie brali w nim czynny udział. Godów był także miejscem bitwy w sierpniu 1919 między powstańcami a oddziałem Grenzschutzu. W 1922 znalazł się w granicach Polski.
Godów w Polsce.
Kościół pw. św. Rodziny spłonął w Wielkanoc 1921. Wkrótce zaczęto budować nowy kościół, pw. św. Józefa. Został on poświęcony w 1930. W 1922 nowego właściciela znalazł majątek dworski. Kupił go bowiem hrabia Henryk Larysz-Mönnich z Karwiny, który posiadał go do 1945. 
W okresie międzywojennym w miejscowości stacjonowała placówka Straży Granicznej I linii „Godów”.
Podczas II wojny światowej przez Godów przez 6 tygodni – od marca do maja 1945, biegła linia frontu. Ostatecznie po 6 latach hitlerowskiej okupacji, 1 maja 1945 do Godowa wkroczyła Armia Czerwona. Godów był wolny, ale zniszczony: zniszczona została wieża kościelna oraz wszystkie mosty w Godowie. W latach 1975–1998 miejscowość administracyjnie należała do województwa katowickiego. Dzisiaj Godów jest dużą wsią w powiecie wodzisławskim oraz siedzibą władz gminy.
W latach 1945–1991 stacjonowała tu strażnica Wojsk Ochrony Pogranicza. Z dniem 16 maja 1991 strażnica została przejęta przez Straż Graniczną i funkcjonowała do 15 sierpnia 2005, kiedy to została rozformowana.
W 1928 r. w Godowie urodził się aktor Franciszek Pieczka.
Ochrona środowiska.
Według raportu Światowej Organizacji Zdrowia w 2016 roku Godów został sklasyfikowany jako ósma najbardziej zanieczyszczona miejscowość Unii Europejskiej.

</doc>
<doc id="396277" url="https://pl.wikipedia.org/wiki?curid=396277" title="Godów (województwo świętokrzyskie)">
Godów (województwo świętokrzyskie)

Godów – wieś w Polsce, położona w województwie świętokrzyskim, w powiecie starachowickim, w gminie Pawłów.
W latach 1975–1998 miejscowość administracyjnie należała do województwa kieleckiego.
Z Godowa pochodzi Józef Kwiecień, polski polityk, samorządowiec, w latach 2001–2002 marszałek województwa świętokrzyskiego.
Wieś jest siedzibą rzymskokatolickiej parafii św. Maksymiliana Kolbe. W Godowie znajduje się Sanktuarium Maryjne Bolesnej Królowej Polski (bardziej znane jako Kałków-Godów), a w nim m.in. Golgota, małe zoo, szopka betlejemska.
Turystyka.
Przez wieś przechodzi czerwony Szlak Milenijny ze Skarżyska-Kamiennej do Kałkowa.
Historia wsi.
W wieku XV wieś należała do biskupa krakowskiego. (Jan Długosz L.B. t II s.486).
W wieku XIX Godów wieś i folwark rządowy w powiecie iłżeckim, gminie Chybice, parafii Krynki.
W 1827 r. było tu 29 domów i 137 mieszkańców.
W 1885 liczył 47 domów 298 mieszkańców 648 mórg ziemi włościańskiej i 2 morgi folwarku .
Godów był wsią biskupstwa krakowskiego w województwie sandomierskim w ostatniej ćwierci XVI wieku.

</doc>
<doc id="396279" url="https://pl.wikipedia.org/wiki?curid=396279" title="Godzimierz (województwo kujawsko-pomorskie)">
Godzimierz (województwo kujawsko-pomorskie)

Godzimierz – wieś w Polsce położona w województwie kujawsko-pomorskim, w powiecie nakielskim, w gminie Szubin.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
W 1969 roku wieś liczyła 187 mieszkańców. Według Narodowego Spisu Powszechnego (III 2011 r.) liczyła 134 mieszkańców. Jest 31. co do wielkości miejscowością gminy Szubin.
Krótki opis.
We wsi w formie szczątkowej zachował się dawny cmentarz niemiecki. W centrum miejscowości stoi duży, murowany budynek, mieszczący kiedyś jednoizbową szkołę nauczania początkowego wraz z zapleczem sanitarnym, boiskiem, "szkolnym" polem, stawem i plażą oraz mieszkaniem dla nauczyciela i jego rodziny. Dawniej w Godzimierzu istniały rodzinne zakłady, takie jak smolarnia i cegielnia. Wieś zelektryfikowano oraz podłączono do sieci wodociągowej.

</doc>
<doc id="396281" url="https://pl.wikipedia.org/wiki?curid=396281" title="Godzimierz (województwo mazowieckie)">
Godzimierz (województwo mazowieckie)

Godzimierz – wieś w Polsce położona w województwie mazowieckim, w powiecie grójeckim, w gminie Nowe Miasto nad Pilicą.
Wieś szlachecka "Gozimierz" położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość administracyjnie należała do województwa radomskiego.

</doc>
<doc id="396283" url="https://pl.wikipedia.org/wiki?curid=396283" title="Godziszewo (województwo pomorskie)">
Godziszewo (województwo pomorskie)

Godziszewo (kaszb. "Gòdzëszewò") – wieś kociewska w Polsce, położona w województwie pomorskim, w powiecie starogardzkim, w gminie Skarszewy. 
Wieś jest siedzibą sołectwa Godziszewo, w którego skład wchodzą również Marianka.
Wieś leży na skrzyżowaniu szlaków komunikacyjnych Gdańsk - Starogard Gdański 222 i Tczew - Skarszewy 224, połączenie autobusami PKS z tymi miejscowościami. Ludność według spisu powszechnego z roku 2011 wynosi 611 osób.
Wieś położona nad jeziorem Godziszewskim i rzeką Styną. 
Historia.
Według Słownika geograficznego Królestwa Polskiego z roku 1881, Godziszewo jest jedną z najstarszych osad pomorskich. W roku 1258 rycerz (eques) Jan z Wyssenburga, pochodzący z otoczenia pomorskiego księcia Sambora II, podarował tę wieś zakładającemu się właśnie nowemu klasztorowi oo. cystersów w Pogódkach (który to klasztor został potem przeniesiony do Pelplina).
W roku 1301 zakonnicy pelplińscy odstąpili wieś wraz z trzema innymi biskupowi kujawskiemu Gerwardowi, który w zamian darował swoje dziesięciny biskupie z całego klucza pelplińskiego dóbr biskupich. 
W roku 1328 biskup kujawski Maciej oddał ją na własność oo. cystersom w Lądzie w zamian za inne dobra. Odtąd klasztor lędzki posiadał Godziszewo aż do rozbioru Polski. W roku 1772 rząd pruski zabrał je klasztorowi i po sekularyzacji dóbr duchownych wydał na własność tutejszym włościanom.
Nazwa wsi notowana jest od roku 1583. Wcześniejsze nazwy to Gotsowe, Godeschowe, Goseszewo, Godessewo, Godzessewo, Gardczan, Gardschau. 
Na terenie wsi znajduje się zabytkowy rokokowy kościół z 1748 roku (parafia św. Jana Nepomucena), cmentarz parafialny, szkoła podstawowa, 2 sklepy spożywczo-przemysłowe.
Do 1954 roku miejscowość była siedzibą gminy Godziszewo. W latach 1954–1971 wieś należała i była siedzibą władz gromady Godziszewo, po jej zniesieniu w gromadzie Turze. W latach 1945–1975 miejscowość administracyjnie należała do tzw. dużego województwa gdańskiego, a w latach 1975-1998 do tzw. małego województwa gdańskiego.
Zabytki.
Według rejestru zabytków NID na listę zabytków wpisany jest kościół parafialny pw. św. Jana Nepomucena, 1748, nr rej.: A-602 z 30.05.1972.

</doc>
<doc id="396284" url="https://pl.wikipedia.org/wiki?curid=396284" title="Godziszewo (wieś w województwie wielkopolskim)">
Godziszewo (wieś w województwie wielkopolskim)

Godziszewo – wieś w Polsce położona w województwie wielkopolskim, w powiecie wolsztyńskim, w gminie Siedlec.
W okresie Wielkiego Księstwa Poznańskiego (1815-1848) miejscowość wzmiankowana jako Godziszewo należała do wsi większych w ówczesnym powiecie babimojskim rejencji poznańskiej. Godziszewo należało do tuchorskiego okręgu policyjnego tego powiatu i stanowiło część majątku Chobienice, który należał wówczas do Konstancji Mielżyńskiej. Według spisu urzędowego z 1837 roku Godziszewo liczyło 286 mieszkańców, którzy zamieszkiwali 25 dymów (domostw).
Folwark Godziszewo, własność hrabiego Macieja Mielżyńskiego, położony był w 1909 roku w powiecie babimojskim rejencji poznańskiej w Wielkim Księstwie Poznańskim.
W latach 1975–1998 miejscowość administracyjnie należała do województwa zielonogórskiego.

</doc>
<doc id="396285" url="https://pl.wikipedia.org/wiki?curid=396285" title="Godziszów (województwo lubelskie)">
Godziszów (województwo lubelskie)

Godziszów – wieś w Polsce położona w województwie lubelskim, w powiecie janowskim, w gminie Godziszów. Leży nad rzeką Białką.
W latach 1975−1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) wieś liczyła 2163 mieszkańców.
Miejscowość jest siedzibą gminy Godziszów. Jest największą wsią w powiecie janowskim i jedną z 20 największych wsi w województwie lubelskim. Na terenie wsi utworzono trzy sołectwa: "Godziszów Pierwszy", "Godziszów Drugi" i "Godziszów Trzeci".
Historia.
Osadnictwo słowiańskie w górnym biegu Białki pojawiło się w IX-X wieku, kiedy na obszarze między Bugiem i Wisłą miała miejsce jego intensyfikacja. Z tego okresu pochodzi kompleks czterech osad, w tym trzy wielohektarowe (do 5 ha) z Godziszowa I (były zlokalizowane od strony Kolonii Godziszów). Osadnictwo to upadło wraz z przyłączeniem Lubelszczyzny do państwa piastowskiego, względnie z powodu walk z Rusinami. Osadnictwo powróciło na te tereny dopiero w XV wieku. Wieś wzmiankowano w źródłach historycznych w 1451 r. W następnym roku wymienieni byli najstarsi mieszkańcy miejscowości – kmiecie Kwoszcz (imię słowiańskie), Mikołaj i Anna. Początkowo wieś stanowiła własność Szamotulskich, a w 1540 roku przeszła w ręce, także wielkopolskiego, rodu Górków. Wieś już w XVI w. była dość duża, liczyła w 1582 roku 90 gospodarzy. Jej mieszkańcy uczestniczyli w akcji osadniczej nowych wsi lokowanych w połowie XVI wieku koło Radzięcina (Rzeczyc, Kątów, Sokołówki). Pod koniec XVI wieku miejscowość liczyła 41,5 łana ziemi uprawnej, istniał folwark i karczma. W 1596 roku wieś przeszła na własność kanclerza koronnego Jana Zamoyskiego i w 1601 r. została włączona do ordynacji. Około połowy XVII wieku wybrano we wsi 11 ćwierci chłopskich, których użytkownicy wchodzili w skład prywatnego wojska ordynackiego (dragonii polowej), pełniącego także obowiązki państwowe. W okresie wojny północnej wojska moskiewskie wyrządziły pewne straty we wsi. W drugiej połowie XVIII w. chłopi skarżyli się na zawyżanie powinności pańszczyźnianych – kazano im odbywać stróżę, czego wcześniej nie czynili. Wielu z nich musiało pracować więcej niż wynikało to z inwentarza. W 1779 r. eksperymentalnie zniesiono pańszczyznę i oczynszowano włościan, lecz z biegiem czasu włościanie płacili czynsz wraz z odrabianiem pańszczyzny. Około 1780 roku miał miejsce duży pożar – 12 pogorzelców zwolniono z opłat. W 1800 roku wieś liczyła 268 domów i 1,5 tys. mieszkańców, włościanie użytkowali 5480 morgów ziemi (największe gospodarstwa liczyły nawet ponad 40-50 morgów). Okres wojen napoleońskich i związane z tym przemarsze i kwaterunki wojsk, nadzwyczajne podatki, głód, nieurodzaj i epidemie, spowodował duże spustoszenia w inwentarzu i ubytek ludności. W XIX wieku Godziszów był przez kilkadziesiąt lat siedzibą gminy i klucza krzemieńskiego. Włościanie zajmowali się także hodowlą koni, tkactwem, kowalstwem i garncarstwem. Istniał młyn wietrzny pracujący na potrzeby gorzelni folwarcznej oraz 3 karczmy. Reforma uwłaszczeniowa przyniosła prawo własności 292 gospodarzom do 2854 mórg ziemi. W kwietniu 1864 r. chłopski oddział powstańczy dokonał napadu na dom rządcy klucza krzemieńskiego, nieprzychylnego powstaniu. W 1905 roku odnotowano patriotyczne wystąpienia ludności. Na początku I wojny światowej, w 1914 roku, w okolicach wsi miała miejsce potyczka rosyjsko-austriacka. Walki frontowe przyniosły miejscowości ogromne zniszczenia (w części I – 61% posesji, a w II – 79%). Dodatkowo Rosjanie ewakuowali część ludności. W 1921 r. Godziszów liczył 500 domów i 3072 mieszkańców. W okresie międzywojennym powstały dwie szkoły, straż pożarna, Koło Młodzieży Wiejskiej. W 1929 roku erygowano parafię. Dzierżawcą folwarku w tym okresie był Władysław Belina-Prażmowski. Tuż przed wojną dokonano parcelacji dóbr ordynackich.
W 1941 i 1942 roku okupanci zabili 16 osób. Rok później przeprowadzili pacyfikację. W marcu 1944 roku przez wieś przetoczyły się walki okupanta z oddziałem partyzantki ukraińskiej, zaś w lipcu zgrupowanie AL i BCh zagrodziło drogę przedzierającym się kolumnom niemieckim. W wyniku tych walk uszkodzone zostały 232 zagrody. W lipcu 1946 roku oddziały NSZ i WiN zorganizowały zasadzkę na patrol milicji, w wyniku czego zabili 8 milicjantów. Po II wojnie światowej powstała poczta, ośrodek zdrowia i dom kultury. W 1955 roku utworzono gromadę, a w 1973 roku gminę.
W referendum unijnym w 2003 roku mieszkańcy tej gminy okazali się największymi eurosceptykami (choć miejscowością o największym udziale głosów na "nie" w Polsce okazał się pobliski Chrzanów). W Gminie Godziszów 88% osób głosowało przeciw.

</doc>
<doc id="396287" url="https://pl.wikipedia.org/wiki?curid=396287" title="Gogolewo (województwo zachodniopomorskie)">
Gogolewo (województwo zachodniopomorskie)

Gogolewo (niem. "Pegelow") – wieś w Polsce położona w województwie zachodniopomorskim, w powiecie stargardzkim, w gminie Marianowo
Wieś leży przy linii kolejowej 202 Gdańsk-Stargard Szczeciński (przystanek Gogolewo) oraz drodze krajowej nr 20, położona 6,5 km na zachód od Marianowa (siedziby gminy) i 9 km na północny wschód od Stargardu (siedziby powiatu), od wschodu granicą wsi jest rzeka Krępiel.
W latach 1954–1961 wieś należała i była siedzibą władz gromady Gogolewo, po jej zniesieniu w gromadzie Dzwonowo. W latach 1975–1998 miejscowość administracyjnie należała do województwa szczecińskiego. Do 1945 wieś nosiła nazwę Pegelow. Przed 1945 istniał barokowy pałac, rozebrany w okresie powojennym.
Przypisy.
Zobacz też: Gogolewo 

</doc>
<doc id="396288" url="https://pl.wikipedia.org/wiki?curid=396288" title="Gogolin (województwo łódzkie)">
Gogolin (województwo łódzkie)

Gogolin – wieś w Polsce położona w województwie łódzkim, w powiecie rawskim, w gminie Sadkowice.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego.

</doc>
<doc id="396289" url="https://pl.wikipedia.org/wiki?curid=396289" title="Gogołów (województwo dolnośląskie)">
Gogołów (województwo dolnośląskie)

Gogołów – wieś w Polsce, na Śląsku, położona w województwie dolnośląskim, w powiecie świdnickim, w gminie Świdnica. 
Położenie.
Gogołów leży na Równinie Świdnickiej, u podnóża Masywu Ślęży. Pod względem geologicznym zaś, na bloku przedsudeckim. Na południe i południowy wschód od Gogołowa rozciąga się serpentynitowy masyw Gogołów-Jordanów.
Historia.
Jedna z najstarszych wsi regionu, wymieniana w kronikach z końca XII wieku jako własność klasztoru kanoników regularnych św. Augustyna. Wymieniono ją jako miejsce uprawy winorośli. Pierwsza wzmianka o miejscowości znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w zlatynizowanej, obecnie używanej polskiej formie "„Gogolov”". Nazwa została później zgermanizowana przez Niemców na "Goglau".
W latach 1975–1998 miejscowość administracyjnie należała do województwa wałbrzyskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="396290" url="https://pl.wikipedia.org/wiki?curid=396290" title="Golanka (województwo małopolskie)">
Golanka (województwo małopolskie)

Golanka – wieś w Polsce położona w województwie małopolskim, w powiecie tarnowskim, w gminie Gromnik.
Wieś opactwa benedyktynów tynieckich w powiecie bieckim województwa krakowskiego w końcu XVI wieku. W latach 1975–1998 miejscowość administracyjnie należała do województwa tarnowskiego.
Przez miejscowość przebiega droga wojewódzka nr 980.
Położenie.
Znajduje się na obszarze Pogórza Ciężkowickiego. Zabudowania i pola uprawne Golanki zajmują płaskie w tym miejscu dno doliny Rzepianki (na jej prawym brzegu) oraz okoliczne wzniesienia pogórza: Golanka (355 m) i Nosalowa (365 m). Na północnych stokach Golanki znajduje się pochodzący z I wojny światowej cmentarz wojenny nr 147 – Golanka.

</doc>
<doc id="396291" url="https://pl.wikipedia.org/wiki?curid=396291" title="Golanka (województwo mazowieckie)">
Golanka (województwo mazowieckie)

Golanka – wieś w Polsce położona w województwie mazowieckim, w powiecie ostrołęckim, w gminie Kadzidło.
Wierni kościoła rzymskokatolickiego należą do parafii Parafia pw. Ducha Świętego w Kadzidle.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Kadzidło).
Według Powszechnego Spisu Ludności z 1921 roku wieś zamieszkiwały 374 osoby w 74 budynkach mieszkalnych. Miejscowość należała do parafii rzymskokatolickiej w Kadzidle. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Kadzidle.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="396292" url="https://pl.wikipedia.org/wiki?curid=396292" title="Gola (województwo łódzkie)">
Gola (województwo łódzkie)

Gola – wieś w Polsce położona w województwie łódzkim, w powiecie wieruszowskim, w gminie Bolesławiec, nad samym korytem rzeki Prosny. 
W okresie międzywojennym w miejscowości stacjonowały: Komisariat Straży Celnej „Gola” , placówka Straży Celnej „Gola” i Placówka Straży Granicznej I linii „Gola”.
W latach 1975–1998 miejscowość administracyjnie należała do województwa kaliskiego.
Gola przynależy do parafii w Wójcinie.
Historia.
W końcu XVI wieku pojawił się nowy folwark o nazwie „Gola”. Nazwa ta wzięła się zapewne od określenia miejsca pośród lasów, nieporośniętego drzewami, polany leśnej. Pierwsza pisana wzmianka zachowała się z dokumentów lustracyjnych majątków królewskich. Dowiadujemy się tam dwukrotnie, że istniał w tamtych czasach folwark w Goli (Na Golej, na Golicy). Przy tym folwarku znajdowała się też komora celna i młyn, a mieszczanie z Bolesławca otrzymali przywilej od króla Stefana Batorego w 1579 roku, uprawniający ich do pobierania opłat celnych w trzech miejscowościach nad Prosną: w Bolesławcu, Wieruszowie i przy folwarku Goli. Ten przywilej Stefana Batorego byłby więc pierwszą zachowaną informacją o Goli.

</doc>
<doc id="396293" url="https://pl.wikipedia.org/wiki?curid=396293" title="Golce (województwo podkarpackie)">
Golce (województwo podkarpackie)

Golce – wieś w Polsce, położona w województwie podkarpackim, w powiecie niżańskim, w gminie Jarocin.
W latach 1975–1998 wieś administracyjnie należała do województwa tarnobrzeskiego.
10 lipca 1943 Wehrmacht i SS spacyfikowały wieś. Niemcy zamordowali 16 osób. Z wsi Golce, Kurzyna Mała, Średnia i Wielka wywieźli 50 mieszkańców do obozu w Budzyniu, a następnie część do obozu w Majdanku a część na roboty przymusowe do Niemiec.
27 grudnia 1943 Niemcy dokonali drugiej pacyfikacji wsi. Zamordowali 6 kobiet i schwytanego partyzanta.
W Golcach działa Publiczna Szkoła Podstawowa im. św. Stanisława Kostki.

</doc>
<doc id="396294" url="https://pl.wikipedia.org/wiki?curid=396294" title="Golce (województwo śląskie)">
Golce (województwo śląskie)

Golce – wieś w Polsce położona w województwie śląskim, w powiecie kłobuckim, w gminie Wręczyca Wielka.
Położenie.
Wieś położona jest na północny zachód od Wręczycy Wielkiej. We wsi znajduje się źródło rzeki Czarnej Okszy.
Historia.
Wieś Golce leży w Częstochowskim Obszarze Rudonośnym. W 1964 roku w sąsiedztwie wsi została oddana do eksploatacji kopalnia rud żelaza „XX lecia PRL”, po której pozostała hałda pokopalniana. Przy drodze wojewódzkiej nr 494, w lesie między Golcami a Wręczycą Wielką, znajduje się drewniany krzyż postawiony na cześć poległych powstańców styczniowych. W latach 1975–1998 miejscowość administracyjnie należała do województwa częstochowskiego.
Oświata.
Szkoła podstawowa w Golcach powstała w 1920 roku i stanowiła filię szkoły w Truskolasach. Po upływie pięciu lat zlikwidowano ją. Ponownie zaczęła działać dopiero w 1953 roku i mieściła się wówczas w prywatnym budynku. Szkoła wielokrotnie zmieniała swoją siedzibę, dlatego pod koniec lat 60. podjęto decyzję o wybudowaniu budynku na jej potrzeby. Prace rozpoczęto w 1967 roku. Naukę w nowej szkole rozpoczęto 1 lutego 1968 roku, zapisanych było wówczas do niej 30 uczniów. Placówka działała do lat 90., następnie w jej budynku funkcjonowała filia przedszkola w Truskolasach.
Ochotnicza Straż Pożarna w Golcach.
Według kroniki OSP w Golcach pierwsza jednostka straży w miejscowości powstała w 1942 na polecenie okupanta hitlerowskiego. Na komendanta straży wyznaczony został wówczas Antoni Hyra. Pomieszczenie na sprzęt wyznaczono u jednego z rolników. Po wojnie społeczeństwo wsi postanowiło zorganizować jednostkę OSP. W następnych latach powstała niewielka szopa strażacka, w której przechowywano sprzęt. W 1959 roku zapadła decyzja o wybudowaniu ze zgromadzonych funduszy i oszczędności remizy. Prace rozpoczęto 10 lat później, a zakończono je w 1973 roku. Budynek pełni swą funkcję do dziś.
Parafia.
Wieś należy do parafii św. Mikołaja w Truskolasach.

</doc>
<doc id="396295" url="https://pl.wikipedia.org/wiki?curid=396295" title="Golce (województwo zachodniopomorskie)">
Golce (województwo zachodniopomorskie)

Golce – wieś w Polsce położona w województwie zachodniopomorskim, w powiecie wałeckim, w gminie Wałcz, nad rzeką Dobrzycą. Przez miejscowość przechodzi droga wojewódzka nr 163.
W latach 1975–1998 miejscowość administracyjnie należała do województwa pilskiego.
W środku miejscowości przy drodze znajduje się monument upamiętniający walki o Wał Pomorski w czasie II wojny światowej. Na skale zapisana jest inskrypcja: "W nocy z 7/8 II 1945 r. 11 PP 3 DP uczestnicząc w bitwie I Armii Wojska Polskiego o przełamanie Wału Pomorskiego toczył tu ciężkie walki z kilkakrotnie kontratakującym wrogiem".

</doc>
<doc id="396296" url="https://pl.wikipedia.org/wiki?curid=396296" title="Golczowice (powiat brzeski)">
Golczowice (powiat brzeski)

Golczowice (niem. "Golschwitz", 1936–1945 "Eichenried")– wieś w Polsce położona w województwie opolskim, w powiecie brzeskim, w gminie Lewin Brzeski.
W latach 1975–1998 miejscowość położona była w województwie opolskim.
Historia.
Wieś wzmiankowana po raz pierwszy w łacińskim dokumencie z 1223 roku wydanym przez biskupa wrocławskiego Lorenza gdzie zanotowana została w zlatynizowanej, staropolskiej formie "„Golchevici”".

</doc>
<doc id="396298" url="https://pl.wikipedia.org/wiki?curid=396298" title="Golejewo (województwo kujawsko-pomorskie)">
Golejewo (województwo kujawsko-pomorskie)

Golejewo – wieś w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 196 mieszkańców. Jest dziewiątą co do wielkości miejscowością gminy Jeziora Wielkie.

</doc>
<doc id="396299" url="https://pl.wikipedia.org/wiki?curid=396299" title="Golejewo (województwo mazowieckie)">
Golejewo (województwo mazowieckie)

Golejewo – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.
To tędy przebiegał utwardzony dziś trakt, łączący Płock (stolicę średniowiecznego północnego Mazowsza) z Sierpcem i północnymi dzielnicami. Była to ważna droga dla rycerstwa polskiego zmierzającego w kierunku ziemi chełmińskiej na potyczki z Krzyżakami. W opowiadaniach mieszkańców pojawia się wątek kamiennej karczmy, sytuowanej przy drodze, która jeszcze do połowy XVIII wieku miała służyć przejezdnym gościną. Nie zachowały się znaczące ślady z tego miejsca.
We wsi znajduje się niefunkcjonująca już remiza Ochotniczej Straży Pożarnej której załoga mogła poszczycić się w czasie świetności regionalnych OSP (I poł. XX w.) najlepszymi wynikami w lokalnych zawodach pożarniczych. W skład wyposażenia jednostki wchodził zabytkowy konny wóz strażacki, eksponowany dziś przed budynkiem remizy w Gozdowie. Do lat 80. XX w. funkcjonowała tu także szkoła podstawowa, zamknięta z uwagi na brak dostatecznej liczby uczniów. Przez wieś otoczoną niewielkimi lasami przepływa rzeczka Wierzbica (Dopływ Skrwy Prawej, dorzecze Wisły).
Na krajobrazie Golejewa i okolic nieodwracalne piętno wycisnęła budowa w 1981 roku linii elektroenergetycznej wysokiego napięcia (400 kV). Inwestycja przecięła malownicze pasmo pagórków otaczające wieś, wycince poddano wiele wiekowych drzew otaczających rzekę Wierzbicę i zespół gospodarczo-parkowy położony w centralnej części wsi.

</doc>
<doc id="396300" url="https://pl.wikipedia.org/wiki?curid=396300" title="Golejewo (województwo wielkopolskie)">
Golejewo (województwo wielkopolskie)

Golejewo – wieś w Polsce położona w województwie wielkopolskim, w powiecie rawickim, w gminie Pakosław.
Wieś Goleiewo położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Golejewo należało do okręgu jutroszyńskiego tego powiatu i stanowiło część majątku Golejewko, którego właścicielem był wówczas (1846) von Zastrow. Według spisu urzędowego z 1837 roku wieś liczyła 106 mieszkańców, którzy zamieszkiwali 16 dymów (domostw). W skład majątku Golejewko wchodziły wówczas także wsie: Drogi (10 domów, 136 osób) oraz Olbina (6 domów, 84 osoby).
W latach 1975–1998 miejscowość administracyjnie należała do województwa leszczyńskiego.
Zobacz też: Golejewo

</doc>
<doc id="396301" url="https://pl.wikipedia.org/wiki?curid=396301" title="Gole (województwo kujawsko-pomorskie)">
Gole (województwo kujawsko-pomorskie)

Gole – wieś w Polsce położona w województwie kujawsko-pomorskim, w powiecie włocławskim, w gminie Lubień Kujawski.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 236 mieszkańców. Jest szóstą co do wielkości miejscowością gminy Lubień Kujawski.

</doc>
<doc id="396302" url="https://pl.wikipedia.org/wiki?curid=396302" title="Gole (województwo mazowieckie)">
Gole (województwo mazowieckie)

Gole – wieś w Polsce położona w województwie mazowieckim, w powiecie grodziskim, w gminie Baranów.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa skierniewickiego.
Student Maciej syn Jakuba z Gól pobiera nauki w Akademii Krakowskiej.
Wieś Gole w parafii Pawłowice, stanowiąca części Jana Gawarta, Stanisława Gawarta, Jana Kałęckiego, Mikołaja Kałęckiego, Osińskiego, Tomasza Dąbrowskiego, Wojciecha Dąbrowskiego oraz Kołeckich i Pruskich .
Dobra Ziemskie Gole na przełomie XVIII i XIX wieku były własnością starosty wyszogrodzkiego Michała Szymanowskiego a po jego śmierci należały do wdowy po nim Anieli ze Świdzińskich Szymanowskiej oraz ich córek Barbary zamężnej z hr. Piotrem Łubieńskim i Doroty zamężnej z Piotrem Galichet.
Wieś i folwark, powiat błoński, gmina Pass, parafia Izdebno. W 1827 r. było tu 27 domostw i 265 mieszkańców., obecnie liczą 497 mieszkańców. Folwark Gole z przyległością, Dąbrowa i wsiami Gole., Dorocin, Łysa Góra zwana Basinem, od Błonia wiorst 6. Nabyte w roku 1874 za rubli srebrnych 50,000. Rozległość wynosi mórg 689, grunta orne i ogrody mórg 513, łąk mórg 126, pastwisk mórg 5, nieużytki i place mórg 45, budynki murowane 19, drewniane 6, płodozmian 6- i 7-połowy. Wiatrak, pokłady marglu. Wieś Gole osad 52, grunty mórg 581; wieś Dorocin osad 11, grunty mórg 119; wieś Łysa Góra zwana Basinem osad 13, gruntu mórg 49.2.
Ostatnim właścicielem dóbr Gole był Adam i Zofia Hirszman, spoczywają na cmentarzu w Izdebnie Kościelnym.
Linki zewnętrzne.
 

</doc>
<doc id="396303" url="https://pl.wikipedia.org/wiki?curid=396303" title="Golice (województwo lubuskie)">
Golice (województwo lubuskie)

Golice (niem. "Gohlitz") – wieś sołecka w Polsce położona w województwie lubuskim, w powiecie słubickim, w gminie Słubice.
Wieś położona jest przy drodze krajowej nr 31 Słubice – Szczecin.
Od 1873 do 1945 roku wieś wchodziła w skład powiatu Weststernberg.
W latach 1954–1957 wieś należała i była siedzibą władz gromady Golice, po jej zniesieniu w gromadzie Górzyca. W latach 1975–1998 miejscowość administracyjnie należała do województwa gorzowskiego.
Działały tu Rolnicza Spółdzielnia Produkcyjna „Nowa Wieś” w Golicach oraz państwowe gospodarstwo rolne – Obiekt w Golicach należący do Zakładu Rolnego w Pamięcinie, wchodzącego w skład Lubuskiego Kombinatu Rolnego w Rzepinie.. Po likwidacji PGR-u RSP przejęła Obiekt w Golicach i do dziś kontynuuje działalność zatrudniając ponad 70 osób.
Dawniej we wsi istniał piłkarski Klub Sportowy „Zryw” Golice.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="396304" url="https://pl.wikipedia.org/wiki?curid=396304" title="Golice (województwo łódzkie)">
Golice (województwo łódzkie)

Golice – wieś w Polsce położona w województwie łódzkim, w powiecie poddębickim, w gminie Poddębice. Wieś położona jest w odległości 5 km na północ od Poddębic.
Historia.
Wieś pojawia się w dokumentach po raz pierwszy w 1391 r. jako własność Bogusława i Bolesty, prawdopodobnie z rodu Jastrzębców lub łęczyckich Sulimczyków. Przez cały czas pozostawała w rękach prywatnych rodziny Golickich, choć w 2 połowie XVI w. miał tu swój dział Mikołaj Bratkowski. Zachował się XIX-wieczny murowany dwór, stojący w dużym parku. Ponadto jest tu relikt siedziby obronnej w postaci wyniosłego, stromego kopca o średnicy ok. 25 m i wysokości ok. 4 m położony ok. 300 m na południe od dworu. Obiekt ten powstał z inicjatywy prywatnych fundatorów w XIII-XIV w. Badania przeprowadzone w 1985 r. pod kierunkiem Leszka Kajzera z Łodzi wykazały, że ta siedziba na kopcu użytkowana była co najmniej dwa razy i ostatecznie zniszczona została pod koniec XIII lub na początku XIV w. 
W latach 1975–1998 miejscowość administracyjnie należała do województwa sieradzkiego. 

</doc>
<doc id="396305" url="https://pl.wikipedia.org/wiki?curid=396305" title="Golice (województwo zachodniopomorskie)">
Golice (województwo zachodniopomorskie)

Golice – wieś w Polsce położona w województwie zachodniopomorskim, w powiecie gryfińskim, w gminie Cedynia.
W latach 1975–1998 miejscowość administracyjnie należała do województwa szczecińskiego.
Przez wieś przebiega droga wojewódzka nr 125. 
W centrum miejscowości znajduje się kamienny, rzymskokatolicki kościół filialny z 2 poł. XIII w. pw. św. Jakuba Apostoła, poświęcony w 1947 r.
Dwór z 1825 wzniesiony na planie prostokąta o nieznacznych cechach klasycystycznych, obok XIX wieczny kompleks zabudowań gospodarczych.
Zobacz też: Golice, Golice-Kolonia

</doc>
<doc id="396306" url="https://pl.wikipedia.org/wiki?curid=396306" title="Golina (województwo dolnośląskie)">
Golina (województwo dolnośląskie)

Golina (niem. "Heidersdorf") – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="396307" url="https://pl.wikipedia.org/wiki?curid=396307" title="Golina (powiat stargardzki)">
Golina (powiat stargardzki)

Golina – wieś w Polsce położona w województwie zachodniopomorskim, w powiecie stargardzkim, w gminie Stargard, 13 km na północny wschód od Stargardu.
W latach 1975-1998 miejscowość administracyjnie należała do województwa szczecińskiego.
Wieś w kształcie okolnicy z centralnie położonym kościołem. W średniowieczu Golina była lennem joannitów.

</doc>
<doc id="396308" url="https://pl.wikipedia.org/wiki?curid=396308" title="Golin (województwo lubuskie)">
Golin (województwo lubuskie)

Golin (niem. "Guhlen") – wieś w Polsce położona w województwie lubuskim, w powiecie żarskim, w gminie Jasień.
W latach 1954–1961 wieś należała i była siedzibą władz gromady Golin, po jej zniesieniu w gromadzie Jasień. W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisana jest:

</doc>
<doc id="396309" url="https://pl.wikipedia.org/wiki?curid=396309" title="Golin (powiat wałecki)">
Golin (powiat wałecki)

Golin – wieś w Polsce położona w województwie zachodniopomorskim, w powiecie wałeckim, w gminie Człopa.
W latach 1975–1998 miejscowość administracyjnie należała do województwa pilskiego.

</doc>
<doc id="396310" url="https://pl.wikipedia.org/wiki?curid=396310" title="Goliszew (województwo łódzkie)">
Goliszew (województwo łódzkie)

Goliszew – wieś w Polsce położona w województwie łódzkim, w powiecie kutnowskim, w gminie Krzyżanów.
Prywatna wieś szlachecka "Goliszewo" położona była w drugiej połowie XVI wieku w powiecie orłowskim województwa łęczyckiego. W latach 1975–1998 miejscowość administracyjnie należała do województwa płockiego.
Historia.
Nazwa wsi jest związana z nazwiskiem rodziny Goliszewskich herbu Jelita, którzy byli jej właścicielami w XVI wieku. Antoni Goliszewski był w XVIII wieku stronnikiem króla Augusta III Sasa i komornikiem ziemskim łęczyckim. Na początku XIX wieku majątek należał do Walentego Kalińskiego i jego żony Magdaleny ze Stokowskich, a następnie przeszedł na Józefa Gamrata, który wcześniej go dzierżawił. (Józef Gamrat był m.in. pradziadem Anny Podgórskiej). Po jego śmierci w 1822 roku dobra te przeszły na jego dzieci: Hipolita, Mariannę i Julitę. Trzy lata później odkupił je od nich Michał Sikorski, mąż Marianny. Od niego majątek w 1835 roku kupił Jan Chrzciciel Karol van Pradelles de Palmeart (1785–1837). Kolejnymi właścicielami majątku były wdowa po nim, Sabina Zaborowska (1798–1854, herbu Grzymała) z czwórką małych dzieci. (Ludwika wyszła później za Konstantego Starzyńskiego, byli dziadkami prezydenta Warszawy Stefana Starzyńskiego). Sabina wyszła powtórnie za mąż, w 1838 roku, za Jana Jakuba Palmera, mając z nim kolejnych sześcioro dzieci. Po jej śmierci w Goliszewie jej mąż odkupił cały majątek od wszystkich sukcesorów. W 1867 roku dobra ponownie zmieniły właściciela: zostały kupione przez Aleksandra Bogusza. Ostatnimi właścicielami majątku przed II wojną światową byli Karol i Bronisława Wysoccy. Karol zmarł w 1928 roku. Majątek po nim odziedziczył jego syn Tadeusz Wysocki, który w 1939 roku wywiózł swoją rodzinę do Warszawy, a sam wziął udział w wojnie obronnej. 
Majątek w Goliszewie został w 1945 roku upaństwowiony i rozparcelowany. Tutejszy dwór był budynkiem murowanym, parterowym, z mieszkalnym poddaszem. Został całkowicie zniszczony po 1945 roku. Podobny los spotkał park otaczający dwór.

</doc>
<doc id="396311" url="https://pl.wikipedia.org/wiki?curid=396311" title="Goliszew (województwo wielkopolskie)">
Goliszew (województwo wielkopolskie)

Goliszew – wieś w Polsce, w województwie wielkopolskim, w powiecie kaliskim, w gminie Żelazków.
W latach 1954–1959 wieś należała i była siedzibą władz gromady Goliszew, po jej zniesieniu w gromadzie Żelazków. W latach 1975–1998 miejscowość administracyjnie należała do województwa kaliskiego.

</doc>
<doc id="396312" url="https://pl.wikipedia.org/wiki?curid=396312" title="Gołaszewo (województwo wielkopolskie)">
Gołaszewo (województwo wielkopolskie)

Gołaszewo – wieś w Polsce położona w województwie wielkopolskim, w powiecie wągrowieckim, w gminie Mieścisko.
W latach 1975–1998 miejscowość administracyjnie należała do województwa poznańskiego.
Wieś leży przy trasie Mieścisko – Janowiec Wielkopolski. Jest to średniej wielkości miejscowość. W centrum wznosi się kościół ze strzelistą wieżą, a na skraju znajduje się leśniczówka, otoczona szkółką drzew i krzewów. 
Osada musiała tu istnieć już w XIV wieku, ponieważ pierwsza wzmianka o miejscowości Golaszino pochodzi z 1387 r. W późniejszych wiekach wieś podzieliła się na części - folwarczną i włościańską. W okresie międzywojennym folwark był już podzielony. Jedną część (składającą się z 179 ha), drugą (120 ha), trzecią (200 ha) Istniało tu także ponad 20 gospodarstw chłopskich. Wieś liczyła wówczas około 300 mieszkańców, w zdecydowanej większości (ok. 230) Polaków. Stał tu wiatrak, była torfiarnia, funkcjonowały dwa sklepy kolonialne, pracowało dwóch kowali i dwóch stolarzy, działała straż pożarna. 
Murowany kościół został wybudowany w 1853 r. dla gminy ewangelicko-unijnej. W 1945 r. został przekazany do użytku ludności wyznania rzymskokatolickiego. W 1971 r. utworzono w Gołaszewie parafię pw. św. Stanisława Biskupa Męczennika, w skład której weszły: Gołaszewo, Gółka, Piastowice, Jaworówko, Strzeszkówko, Gorzewo, Tumidaj. Nieco później powstał cmentarz, wcześniej zmarłych z Gołaszewa chowano na nekropolii w Łopiennie. W 2003 r. miały miejsce uroczystości jubileuszowe kościoła, na które zaproszono Niemców – przedwojennych mieszkańców wsi. Dla upamiętnienia tego faktu na cmentarzu postawiono obelisk z tablicą, na której umieszczono napis: ,"Niech to miejsce przenosi w następne pokolenia pamięć o Siostrach i Braciach Wspólnoty Ewangelickiej tu mieszkających. W 150 rocznicę wybudowania przez nich kościoła. Rzymsko-katolicka Parafia Gołaszewo"”.
Bardzo aktywna jest Ochotnicza Straż Pożarna, tutejszy Dom Strażaka wyremontowano w 2005 r. Nie należy on jednak do tutejszej straży, tylko do Gminy Mieścisko. Jest w nim sala ogrzewana kominkiem, która może pomieścić ok. 250 osób. W pobliżu znajduje się boisko sportowe (nieczynne z powodu zaniedbania). Tu odbywają się liczne imprezy, m.in. dożynki i zabawy. Od sierpnia 2006 r. we wsi istnieje Zakładu Aktywności Zawodowej (dziesiąty w Wielkopolsce). Mieści się on w budynku dawnej szkoły (obecnie dzieci i młodzież są dowożone do placówek w Mieścisku).
W Gołaszewie funkcjonuje sklep z punktem pocztowym, jest też bar. Dokoła wsi rosną administrowane przez Nadleśnictwo Łopuchówko.
Zobacz też: Gołaszewo 

</doc>
<doc id="396313" url="https://pl.wikipedia.org/wiki?curid=396313" title="Gołaszyn (województwo lubuskie)">
Gołaszyn (województwo lubuskie)

Gołaszyn – wieś w Polsce, położona w województwie lubuskim, w powiecie nowosolskim, w gminie Nowe Miasteczko.
W latach 1975–1998 miejscowość położona była w województwie zielonogórskim.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="396314" url="https://pl.wikipedia.org/wiki?curid=396314" title="Gołąbki (województwo lubelskie)">
Gołąbki (województwo lubelskie)

Gołąbki – wieś w Polsce położona w województwie lubelskim, w powiecie łukowskim, w gminie Łuków. 
Pod względem fizycznogeograficznym miejscowość jest położona na Równinie Łukowskiej, przy początkowym biegu strugi Stanówki, w dorzeczu Bystrzycy (tej, która jest dopływem Tyśmienicy).
W 1740 roku w Jeziorach-Gołąbkach urodził się Franciszek Salezy Jezierski.
Do 1954 roku istniała gmina Gołąbki. W latach 1954–1959 wieś należała i była siedzibą władz gromady Gołąbki, po jej zniesieniu w gromadzie Aleksandrów. 
W latach 1975–1998 wieś administracyjnie należała do województwa siedleckiego. 
Według danych z 30 czerwca 2013 roku miejscowość liczyła 243 mieszkańców.
Wierni Kościoła rzymskokatolickiego należą do parafii Podwyższenia Krzyża Świętego w Łukowie.

</doc>
<doc id="396315" url="https://pl.wikipedia.org/wiki?curid=396315" title="Gołąbki (województwo warmińsko-mazurskie)">
Gołąbki (województwo warmińsko-mazurskie)

Gołąbki – osada w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego.
Zobacz też: Gołąbki

</doc>
<doc id="396316" url="https://pl.wikipedia.org/wiki?curid=396316" title="Gołąbki (województwo wielkopolskie)">
Gołąbki (województwo wielkopolskie)

Gołąbki – wieś w Polsce położona w województwie wielkopolskim, w powiecie gnieźnieńskim, w gminie Trzemeszno.
W latach 1975–1998 miejscowość administracyjnie należała do województwa bydgoskiego.
Zobacz też: Gołąbki

</doc>
<doc id="396317" url="https://pl.wikipedia.org/wiki?curid=396317" title="Gołębiewko (województwo kujawsko-pomorskie)">
Gołębiewko (województwo kujawsko-pomorskie)

Gołębiewko – wieś w Polsce położona w województwie kujawsko-pomorskim, w powiecie grudziądzkim, w gminie Gruta.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 213 mieszkańców. Jest, wespół ze wsią Kitnowo (213 mieszkańców), trzynastą co do wielkości miejscowością gminy Gruta.

</doc>
<doc id="396318" url="https://pl.wikipedia.org/wiki?curid=396318" title="Gołębiewko (województwo pomorskie)">
Gołębiewko (województwo pomorskie)

Gołębiewko (kaszb. "Gołãbiewkò") – wieś w Polsce położona w województwie pomorskim, w powiecie gdańskim, w gminie Trąbki Wielkie przy drodze wojewódzkiej nr 222 i na trasie rozebranej linii kolejowej Pszczółki-Skarszewy-Kościerzyna.
W latach 1975–1998 miejscowość administracyjnie należała do województwa gdańskiego.
We wsi znajduje się parterowy pałac rodu Steffensów z II połowy XIX wieku, z piętrowym, trójkątnie zwieńczonym ryzalitem na osi oraz asymetryczną dobudówką od wschodu.
Inne miejscowości o nazwie "Gołębiewo": Gołębiewo, Gołębiów, Gołębiewo Średnie

</doc>
<doc id="396320" url="https://pl.wikipedia.org/wiki?curid=396320" title="Gołębie (województwo lubelskie)">
Gołębie (województwo lubelskie)

Gołębie (dawniej "Hołubie") – wieś w Polsce położona w województwie lubelskim, w powiecie hrubieszowskim, w gminie Dołhobyczów.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 264 mieszkańców i była piątą co do wielkości miejscowością gminy Dołhobyczów.
Historia.
Wieś istniała już w 1472 roku. Pierwsza wzmianka o prawosławnej cerkwi św. Michała Archanioła w Hołubiu pochodzi z 1578 roku. Parafia wchodziła w skład dekanatu hrubieszowskiego. Po zawarciu unii brzeskiej świątynia przeszła na katolicyzm w obrządku unickim, zaś po likwidacji unickiej diecezji chełmskiej ponownie przyjęła prawosławie. Prywatna wieś szlachecka "Hołubie", położona w województwie bełskim, w 1739 roku należała do klucza Uhrynów Lubomirskich. Ostatnią murowaną cerkiew wybudowano w 1876 roku. We wsi w połowie XIX w. powstał cmentarz unicki, następnie przemianowany na prawosławny, czynny do końca II wojny światowej. Pierwsza szkoła gramoty powstała we wsi w XIX wieku. W 1921 roku notowano 138 domów i 689 mieszkańców; 594 Ukraińców i 20 Żydów.
W latach 1937–1939 postanowiono utworzyć w Gołębiu parafię neounicką. Nieczynna w okresie międzywojennym prawosławna cerkiew została zniszczona w 1938 roku. W czasie wojny reaktywowano prawosławną parafię, nabożeństwa odbywały się w budynku mieszkalnym. Po wojnie i wysiedleniach ukraińskich mieszkańców do ZSRR, parafia przestała istnieć. Murowana świątynia stała nieużytkowana, później przerobiono ją na magazyn PGR.
Znane osoby.
W miejscowości urodził się:

</doc>
<doc id="396322" url="https://pl.wikipedia.org/wiki?curid=396322" title="Gołębie (województwo mazowieckie)">
Gołębie (województwo mazowieckie)

Gołębie – wieś w Polsce położona w województwie mazowieckim, w powiecie pułtuskim, w gminie Świercze.
Do 1954 roku istniała gmina Gołębie. W latach 1975–1998 miejscowość administracyjnie należała do województwa ciechanowskiego.

</doc>
<doc id="396323" url="https://pl.wikipedia.org/wiki?curid=396323" title="Gołębie (województwo podlaskie)">
Gołębie (województwo podlaskie)

Gołębie – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość administracyjnie należała do województwa białostockiego.
Na terenie Gołębi istnieje szkoła podstawowa i gimnazjum .
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="396324" url="https://pl.wikipedia.org/wiki?curid=396324" title="Gołębiewo (województwo kujawsko-pomorskie)">
Gołębiewo (województwo kujawsko-pomorskie)

Gołębiewo – wieś w Polsce położona w województwie kujawsko-pomorskim, w powiecie grudziądzkim, w gminie Radzyń Chełmiński.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 210 mieszkańców. Jest szóstą co do wielkości miejscowością gminy Radzyń Chełmiński.

</doc>
<doc id="396325" url="https://pl.wikipedia.org/wiki?curid=396325" title="Gołębiewo Wielkie">
Gołębiewo Wielkie

Gołębiewo Wielkie (do 2012 "Gołębiewo") – wieś w północnej Polsce położona w województwie pomorskim, w powiecie gdańskim, w gminie Trąbki Wielkie przy drodze wojewódzkiej nr 222.
W latach 1975–1998 miejscowość administracyjnie należała do województwa gdańskiego.
W 2012 r. przywrócono urzędowo dawną nazwę miejscowości – "Gołębiewo Wielkie".
W miejscowości znajduje się strzelnica sportowa.

</doc>
<doc id="396326" url="https://pl.wikipedia.org/wiki?curid=396326" title="Gołębiewo (województwo warmińsko-mazurskie)">
Gołębiewo (województwo warmińsko-mazurskie)

Gołębiewo (niem. "Wiersbau", w latach 1928–1945 "Taubendorf") – osada w Polsce położona w województwie warmińsko-mazurskim, w powiecie nidzickim, w gminie Kozłowo.
W latach 1975–1998 miejscowość administracyjnie należała do województwa olsztyńskiego.
Obok miejscowości przepływa Lipówka, dopływ Szkotówki.

</doc>
<doc id="396327" url="https://pl.wikipedia.org/wiki?curid=396327" title="Gołębiów (województwo świętokrzyskie)">
Gołębiów (województwo świętokrzyskie)

Gołębiów – wieś sołecka w Polsce, położona w województwie świętokrzyskim, w powiecie opatowskim, w gminie Lipnik.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga krajowa nr 77 z Lipnika do Przemyśla.
Historia.
Gołębiów u Długosza (1470-80) „Golambyow” wieś w powiecie sandomierskim. Wymieniony w dokumencie z r. 1378. 
W połowie XV w. połowa wsi należy do klasztoru ojców cystersów w Koprzywnicy, a drugiej połowie dziedzicem jest niejaki Wydźga („Vidzga”) herbu Janina. Łany kmiece dają dziesięcinę do 8 grzywien, biskupowi krakowskiemu (Długosz L.B. t.II, 333).
Inne.
W Gołębiowie znajduje się przetwórnia owoców, produkująca zagęszczone soki owocowe, między innymi z jabłek, truskawek, wiśni i malin.

</doc>
<doc id="396328" url="https://pl.wikipedia.org/wiki?curid=396328" title="Gołkowice (województwo opolskie)">
Gołkowice (województwo opolskie)

Gołkowice (niem. "Golkowitz", 1936–1945 "Alteichen") – wieś w Polsce, położona w województwie opolskim, w powiecie kluczborskim, w gminie Byczyna.
W latach 1975–1998 miejscowość administracyjnie należała do ówczesnego województwa opolskiego.
Historia.
Nieoficjalnym przysiółkiem wsi w latach 1945–2020 była miejscowość/osiedle Piaski (nad samą rzeką Prosną, graniczące z Golą, dzisiaj (2022) noszą nazwę Daniszów.
Zabytki.
Do wojewódzkiego rejestru zabytków wpisane są:

</doc>
<doc id="396330" url="https://pl.wikipedia.org/wiki?curid=396330" title="Gołogóra (województwo warmińsko-mazurskie)">
Gołogóra (województwo warmińsko-mazurskie)

Gołogóra (niem. "Blankenberg") – wieś w Polsce położona w województwie warmińsko-mazurskim, w powiecie olsztyńskim, w gminie Świątki.
W latach 1954–1957 wieś należała i była siedzibą władz gromady Gołogóra, po jej zniesieniu w gromadzie Świątki. W latach 1975–1998 miejscowość administracyjnie należała do województwa olsztyńskiego.
W 1918 urodził się tu Karol Müller, twórca współczesnej misjologii.

</doc>
<doc id="396331" url="https://pl.wikipedia.org/wiki?curid=396331" title="Gołogóra (województwo zachodniopomorskie)">
Gołogóra (województwo zachodniopomorskie)

Gołogóra (dawniej:niem. "Breitenberg") – wieś w Polsce położona w województwie zachodniopomorskim, w powiecie koszalińskim, w gminie Polanów. Wieś jest siedzibą sołectwa Gołogóra w którego skład wchodzą również miejscowości Dalimierz, Gosław, Bagnica, Chróstowo, Czyżewo, Gostkowo, Kępiec, Kopaniec, Lipki, Małomierz, Pieczyska, Racław i Stare Wiatrowo.
W latach 1975–1998 wieś położona była w województwie koszalińskim.
Położenie wsi.
Od drogi wojewódzkiej nr 205 (Darłowo-Sławno-Polanów-Bobolice), na granicy gmin Polanów i Bobolice - 3 km na wschód zygzakiem pod wysoką górę ciągnie się asfaltowa droga prowadząca do małej wsi Gołogóra.
Wieś usytuowana jest wokół jeziora na morenowym wypiętrzeniu o wysokości ok. 252 m n.p.m. Na zabudowę wioski składa się kilkanaście domów jednorodzinnych i budynek Radiowo Telewizyjnego
Centrum Nadawczego z dwoma wysokimi masztami. Wyższy, uruchomiony 21.12.1997 r. ma wysokość ok. 250 m. Gołogóra to wieś poniemiecka, osiedlona przez Polaków po II wojnie światowej. Według danych statystycznych ze stycznia 2011 r. wieś liczyła 184 mieszkańców.
Linki zewnętrzne.
Oficjalna strona wsi Gołogóra

</doc>
<doc id="396332" url="https://pl.wikipedia.org/wiki?curid=396332" title="Gołoty (województwo kujawsko-pomorskie)">
Gołoty (województwo kujawsko-pomorskie)

Gołoty – wieś w Polsce położona w województwie kujawsko-pomorskim, w powiecie chełmińskim, w gminie Unisław.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 229 mieszkańców. Jest siódmą co do wielkości miejscowością gminy Unisław.
Historia wsi.
Nie wiadomo dokładnie, skąd pochodzi nazwa miejscowości. Sama nazwa, po raz pierwszy w dokumentach, pojawiła się w latach 1423-1424. Prawdopodobnie pochodzi od statusu majątkowego pierwszych mieszkańców miejscowości lub też od nazwiska właścicieli wsi od 1570 roku (wówczas Gołoty należały do braci Michała i Wojciecha Gołockich). W czasach krzyżackich wieś była własnością rycerską, która podlegała administracyjnie komturii unisławskiej. Od 1922 roku okoliczne dobra przeszły do rąk Adolfa Bentheima.

</doc>
<doc id="396333" url="https://pl.wikipedia.org/wiki?curid=396333" title="Gołoty (województwo mazowieckie)">
Gołoty (województwo mazowieckie)

Gołoty – wieś (do 14 lutego 2002 gajówka) w Polsce położona w województwie mazowieckim, w powiecie ciechanowskim, w gminie Ciechanów.
W latach 1975–1998 miejscowość administracyjnie należała do województwa ciechanowskiego. 15 lutego 2002 ówczesna gajówka Gołoty stała się wsią.
W okolicznym lesie, w latach 1945–1948 oddziały UB mordowały żołnierzy Armii Krajowej, Narodowych Sił Zbrojnych oraz Narodowego Zjednoczenia Wojskowego. 

</doc>
<doc id="396334" url="https://pl.wikipedia.org/wiki?curid=396334" title="Gołuchowice (województwo małopolskie)">
Gołuchowice (województwo małopolskie)

Gołuchowice – wieś w Polsce położona w województwie małopolskim, w powiecie krakowskim, w gminie Skawina.
Powierzchnia miejscowości liczy 193,54 ha.
Historia.
Miejscowość została po raz pierwszy wzmiankowana w dokumencie lokacyjnym wsi Rzozów w 1335, która miała sięgać do "wsi Gołucha" ([villa] "Goluchonis"). Później częściej bywała nazwana Zorzowem Małym ("Zorzow Pervum"), "Zorzowek", "Zorzowiec", zamiennie z nazwą Gołuchowiec, które utrwaliło się w XVI wieku, a w XVIII zostało zastąpione przez Gołuchowice. Od XV wieku należało do starostwa barwałdzkiego w księstwie oświęcimskim, stopniowo zakupionego przez Koronę Polską jeszcze przed pozostałą częścią księstwa.
W latach 1975–1998 miejscowość administracyjnie należała do województwa krakowskiego.

</doc>
<doc id="396335" url="https://pl.wikipedia.org/wiki?curid=396335" title="Gołuchów (województwo świętokrzyskie)">
Gołuchów (województwo świętokrzyskie)

Gołuchów – wieś sołecka w Polsce, położona w województwie świętokrzyskim, w powiecie pińczowskim, w gminie Kije.
W latach 1975–1998 miejscowość administracyjnie należała do województwa kieleckiego.
Historia.
Wieś wspominana w dokumencie z roku 1213, stanowiła uposażenie altari Św. Jakuba w Kijach obok Rębowic i Niedzwiwedzi. Spis z roku 1827 umiejscawia Gołuchow w obwodzie stopnickim, powiecie szydłowskim, parafii Kije – występuje jako wieś prywatna, posiadał wówczas 34 domy i 245 mieszkańców.
Według spisu powszechnego z roku 1921 wieś i folwark Gołuchów posiadały 57 domów i 425 mieszkańców

</doc>
<doc id="396336" url="https://pl.wikipedia.org/wiki?curid=396336" title="Goraj">
Goraj

Goraj – miasto w Polsce, położone w województwie lubelskim, w powiecie biłgorajskim, siedziba miejsko-wiejskiej gminy Goraj. Historycznie położona jest w Małopolsce (początkowo w ziemi sandomierskiej, a następnie w ziemi lubelskiej).
Miejscowość uzyskała lokację miejską przed 1405 rokiem. Prawa miejskie utracił 13 stycznia 1870. Miejscowość uzyskała ponownie status miasta 1 stycznia 2021.
Od 1870 do 1954 siedziba gminy Goraj w powiecie zamojskim; od 1923 w powiecie biłgorajskim. 1 kwietnia 1930 gminę Goraj zniesiono, a Goraj włączono do gminy Frampol. Rozporządzenie to uchylono retroaktywnie 29 lipca 1939. W latach 1954–1972 siedziba gromady Goraj, a od 1973 ponownie gminy Goraj. W latach 1975–1998 miejscowość administracyjnie należała do województwa zamojskiego. 
Według Narodowego Spisu Powszechnego (marzec 2011 r.) liczyła 968 mieszkańców.
Toponimia.
Goray 1377, Goraj 1581 – położenie górzyste okolicy tłumaczy nazwę topograficzną, gdyż goraj „miejsce górzyste” pochodzi od "góra", jest kilka identycznych nazw miejscowości np. koło Czarnkowa, Łęczycy, i Międzyrzecza. Zapis z 1377 informuje o wariancie nazewniczym Łada (rzeka przepływająca przez Goraj)
Historia.
Początki Goraja nie są dotąd w pełni poznane. Powstanie Goraja łączy się z nadaniem Dymitrowi i Iwoni z Klecia, w 1377 roku przez Ludwika Węgierskiego „castrum nostrum Goray alio Lada... cum villis Lada, Radzięcin...”. Zamek Goraj, nazwany też Łada, musiał mieć zaplecze gospodarcze w formie podgrodzia, którym mogła być właśnie osada Goraj, a nie Łada oddzielnie wymieniona wśród innych nadanych wsi. Nazwa Goraj występuje zresztą wcześniej, „Demetrio de Goray” jest podpisany na dokumencie Władysława Opolczyka z 1375 roku nadającym prawo Magdeburskie dla miasta Jarosławia. Słusznie więc S. Arnold przyjmuje, że nadania dokonał jeszcze Kazimierz Wielki zaś Ludwik je tylko potwierdził. Nie jest też znana data nadania Gorajowi prawa magdeburskiego jako „oppidum” jest wymieniony dopiero pod rokiem 1405, lecz już w 1379 roku nastąpiła erekcja parafii, musiał więc być Goraj już wtedy miastem. W źródłach historycznych Dymitr z przydomkiem „z Goraja” występuje już w roku 1373 można więc zakładać, że wtedy Goraj otrzymał prawa miejskie. Jest wprawdzie wymieniony niekiedy rok 1398 jako data nadania Gorajowi prawa magdeburskiego, a przodkowie Dymitra z przydomkiem „Goray” wspomniani już w roku 1290, jednakże informacje te nie znalazły potwierdzenia w materiałach źródłowych. Nadanie Goraja Dymitrowi zostało potwierdzone przez Władysława Jagiełłę w 1389 roku. Po śmierci Dymitra nastąpiły w latach 1400 i 1405 działy rodzinne. Goraj pozostawał w rękach rodziny Gorajskich do roku 1508 kiedy dobra przejął Mikołaj Firlej z Dąbrowicy, sprzedając je w 1517 roku Wiktorowi Sienieńskiemu, ten w 1540 roku Andrzejowi Górce, od którego syna Stanisława w 1579 roku nabył je Paweł Trojanowski. Jako właściciel połowy włości gorajskiej i pełnomocnik posiadaczy drugiej połowy należącej do braci Czarnkowskich, na mocy umowy z 1595 roku Trojanowski sprzedał dobra gorajskie Janowi Zamoyskiemu, który objął je w posiadanie w 1596 roku i wcielił do ordynacji. Odtąd też Goraj stale już pozostawał w Ordynacji Zamojskiej. Wydaje się, że żaden z Gorajskich nie rezydował w Goraju włość bowiem dziedziczyli kolejni, liczni zresztą spadkobiercy wymienieni w aktach z 1428, 1445, 1468, 1480, 1501 roku. Tym bardziej nie mieszkali tu następujący po nich nabywcy obcy mający rezydencje w siedzibach swoich rodów. W Goraju rządzili dzierżawcy dbający przede wszystkim o swoje dochody i to też było przyczyną zupełnego upadku jednego z najstarszych na Zamojszczyźnie zamku. Z jego gruzów został zapewne wzniesiony dwór zarządcy klucza gorajskiego Ordynacji, który przetrwał do 1615 roku, kiedy zbudowano nowy dom dworski. Po zamku pozostały jedynie wspomnienia, że nad stawem, „nad, którym stoi folwark Zagrody, spod zabudowań tegoż wydobywają się szczątki kamienia i wapna w dość obfitej ilości i o znacznych rozmiarach”. Z czasów posiadania miasta przez Stanisława Górkę należy wspomnieć założony przez niego zbór kalwiński, który przetrwał być może do 1625 roku.
Parafia w Goraju została erygowana w 1379 roku i wtedy też Dymitr fundował kościół drewniany pod wezwaniem św. Bartłomieja przeznaczając na jego fundusz wieś Branewkę. W 1520 roku zbudowano nowy kościół. Była też wówczas w Goraju stara kaplica. Kościół z 1520 roku został zniszczony wraz z kaplicą przez kalwinów w 1598 roku. Trzeci z kolei kościół zniszczyli Szwedzi. Ostatni kościół drewniany spłonął w 1780 roku. W latach 1779–1782 ówczesny proboszcz, a zarazem profesor Akademii Zamojskiej ks. Baltazar Dulewski wzniósł obecny kościół murowany, który również uległ pożarowi w 1795 roku, lecz wkrótce został odbudowany. Zniszczona przez Niemców podczas okupacji murowana synagoga pochodziła z pierwszej połowy XVII wieku, odbudowywana była w końcu XVII wieku po wojnach szwedzkich.
Goraj był miasteczkiem przede wszystkim rzemieślniczym. Już w 1566 roku powstał tu cech tkacki, w 1637 roku kuśnierski, w 1639 roku szewski. Z czasem osiedlili się tu nawet sukiennicy Niemcy mając w 1861 roku 25 warsztatów. Przemysł tkacki upadł w czasie pierwszej wojny światowej. Zabudowa miasteczka była wyłącznie drewniana, murowany był tylko kościół i synagoga. Rynek otaczały domy podcieniowe ustawione szczytowo, jeden dom narożny, zapewne karczma, usytuowany był równolegle do pierzei rynku, miał on nadto nietypowy dach łamany. Domy gorajskie należały do najpiękniejszych jakie znamy z terenów południowej Lubelszczyzny. Większość z nich była pokryta wysokimi dachami naczółkowymi, ale właśnie w Goraju reprezentowane były niemal wszystkie typy dachów: najliczniej występujący naczółkowy, dalej łamany polski, krakowski, mansardowy, półszczytowy, czterospadowy i dwuspadowy. Podcienia przy rynku były wsparte na profilowanych słupach, większość domów miała drzwi zewnętrzne frontowe z półkolistymi zamknięciami nadproży. Zabudowa ta została spalona w czasie pierwszej wojny światowej, znana jest dzięki zachowanym fotografiom i dawniejszym opisom. Nikłym wspomnieniem tej zabudowy są przetrwałe dotąd dwa bardzo skromne domy z półkolistymi nadprożami: przy ulicy Kościelnej z 1795 roku i przy ulicy Nadrzecznej z tego samego okresu.
Zamek Goraj został założony na wzgórzu wznoszącym się nad przylegającym do niego od południa dużym stawem, przez który przepływała rzeczka Biała Łada. Od północnego zachodu rozciągały się bagniste łąki, od wschodu teren znacznie się wznosił. Warunki fizjograficzne wyznaczały miejsce na zaplecze gospodarcze zamku – podgrodzie – ulokowane na południu, łączące się z zamkiem drogą biegnącą brzegiem stawu. Ukształtowanie terenu wyraźnie wyznaczało obszar rozwijającego się miasteczka i możliwości jego rozbudowy. Zakładając, iż lokalizacja miasta nastąpiła w 1373 roku wypada przyjąć, że wówczas wytyczono kwadratowy rynek zorientowany narożami do stron świata. Za narożem północnym, od strony zamku, wyznaczono miejsce na kościół, który stanął tu w 1379 roku. Względnie płaskie tereny za narożem południowym przeznaczono na zabudowę mieszczańską założoną na układzie szachownicowym. I to w zasadzie wyczerpywało możliwości rozwojowe właściwego organizmu miejskiego. Przybywająca ludność musiała osiedlić się po wschodniej stronie rzeczki, za łąkami we wsi nazwanej Zastawie, oraz na południu w Wólce Gorajskiej nazwanej później Bononią. Mimo całkowitego zniszczenia dawnej zabudowy, pierwotny układ urbanistyczny Goraja został zachowany do dziś.
13 stycznia 1870 r. pozbawiono Goraj praw miejskich i zmieniono go na osadę. W długiej historii Goraja znane są pieczęcie z herbami: z 1581 roku z herbem „Łodzia” Górków i trzy pieczęcie późniejsze z herbem Zamoyskich „Jelita”. W posiadaniu Górków pozostawał Goraj bardzo krótko, był już zresztą miastem, podobnie jak był miastem za Zamoyskich. Prawa miejskie uzyskał Goraj za sprawą Dymitra z Goraja, wydaje się słusznym by za herb Goraja uznać herb Dymitra „Korczak”.
W październiku 1943 roku gorajscy Żydzi zostali wywiezieni do Frampola, a stąd do obozu zagłady w Bełżcu.
Goraj w kulturze.
W Goraju z czasów po najazdach Chmielnickiego, miasteczku do 1943 roku zamieszkałym przez wielu Żydów, rozgrywa się akcja debiutanckiej powieści Izaaka Baszewisa Singera "Szatan w Goraju" (opublikowanej w odcinkach w latach 1933–1934 w czasopiśmie literackim "Globus")"."
Sport.
W Goraju funkcjonuje Ludowy Klub Sportowy Metalowiec Goraj – amatorski klub piłkarski. Obecnie drużyna seniorów gra w klasie okręgowej, grupa: Zamość.

</doc>
<doc id="396337" url="https://pl.wikipedia.org/wiki?curid=396337" title="Goraj (województwo lubuskie)">
Goraj (województwo lubuskie)

Goraj (niem. "Eibendorf") – wieś w Polsce położona w województwie lubuskim, w powiecie międzyrzeckim, w gminie Przytoczna.
Historia.
Osada wzmiankowana w 1415 r., jej nazwa pochodzi od nazwiska właścicieli – Gorajskich.
Wieś szlachecka Goray położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Goraj należał do okręgu rokitnickiego tego powiatu i stanowił odrębny majątek, którego właścicielem był Prusimski. Według spisu urzędowego z 1837 roku wieś liczyła 370 mieszkańców, którzy zamieszkiwali 34 dymy (domostwa).
W skład majątku Goraj wchodziły wówczas także: wieś Szlozany (14 domów, 84 osoby), Krobielewo Olendry (29 domów, 213 osób), Orłowce Olendry (10 domów, 66 osób) oraz folwarki: Janowo (3 domy, 54 osoby), Annadwor (1 dom, 10 osób) oraz Nowinki (4 domy, 30 osób).
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisane są:

</doc>
<doc id="396338" url="https://pl.wikipedia.org/wiki?curid=396338" title="Goraj (województwo wielkopolskie)">
Goraj (województwo wielkopolskie)

Goraj – wieś w Polsce położona w województwie wielkopolskim, w powiecie czarnkowsko-trzcianeckim, w gminie Lubasz.
Wieś szlachecka Goray położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
Znajduje się tam Zespół Szkół Leśnych, którego internat znajduje się w zamku Hochbergów z pocz. XX w.

</doc>
<doc id="396339" url="https://pl.wikipedia.org/wiki?curid=396339" title="Gortatowo (województwo kujawsko-pomorskie)">
Gortatowo (województwo kujawsko-pomorskie)

Gortatowo – wieś w Polsce położona w województwie kujawsko-pomorskim, w powiecie brodnickim, w gminie Brodnica.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyło 229 mieszkańców. Jest dwunastą co do wielkości miejscowością gminy Brodnica.

</doc>
<doc id="396340" url="https://pl.wikipedia.org/wiki?curid=396340" title="Antoni Baranowski">
Antoni Baranowski



</doc>
<doc id="396341" url="https://pl.wikipedia.org/wiki?curid=396341" title="Gortatowo (województwo wielkopolskie)">
Gortatowo (województwo wielkopolskie)

Gortatowo – wieś w Polsce położona w województwie wielkopolskim, w powiecie poznańskim, w gminie Swarzędz.
Wzmiankowana już w 1353 jako Gotharthowo. Początkowo była to własność szlachecka, a następnie przynależała do kapituły poznańskiej katedry. Wieś duchowna Gotartowo położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.
Położona w sąsiedztwie doliny rzeki Cybiny. Ze skarpy nad doliną rozciąga się widok na rozlewiska rzeki. Planuje się objąć dolinę ochroną w ramach Parku Krajobrazowego Doliny Cybiny.
Na terenie wsi znajduje się cmentarz komunalny gminy Swarzędz.

</doc>
<doc id="396342" url="https://pl.wikipedia.org/wiki?curid=396342" title="Goryń (województwo łódzkie)">
Goryń (województwo łódzkie)

Goryń – wieś w Polsce położona w województwie łódzkim, w powiecie łaskim, w gminie Widawa.
W latach 1975–1998 miejscowość administracyjnie należała do województwa sieradzkiego.

</doc>
<doc id="396344" url="https://pl.wikipedia.org/wiki?curid=396344" title="Goryń (województwo warmińsko-mazurskie)">
Goryń (województwo warmińsko-mazurskie)

Goryń (niem. "Guhringen") – wieś w Polsce położona w województwie warmińsko-mazurskim, w powiecie iławskim, w gminie Kisielice.
W latach 1954–1959 wieś należała i była siedzibą władz gromady Goryń, po jej zniesieniu w gromadzie Kisielice. W latach 1975–1998 miejscowość administracyjnie należała do województwa elbląskiego.
Przez miejscowość Goryń przebiega trasa rowerowa (szlak niebieski o łącznej długości 26,1 km, biegnący również przez miejscowości Kisielice – Krzywka – Wałdowo – Trupel).

</doc>
<doc id="396345" url="https://pl.wikipedia.org/wiki?curid=396345" title="Gorzeń (województwo kujawsko-pomorskie)">
Gorzeń (województwo kujawsko-pomorskie)

Gorzeń – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią, na krawędzi Pradoliny Toruńsko-Eberswaldzkiej, nad Kanałem Bydgoskim.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 368 mieszkańców. Jest dziewiątą co do wielkości miejscowością gminy Nakło nad Notecią.

</doc>
<doc id="396346" url="https://pl.wikipedia.org/wiki?curid=396346" title="Gorzeń (województwo mazowieckie)">
Gorzeń (województwo mazowieckie)

Gorzeń – wieś w Polsce położona w województwie mazowieckim, w powiecie sierpeckim, w gminie Szczutowo.
Podział administracyjny.
W latach 1975–1998 miejscowość administracyjnie należała do województwa płockiego.
Demografia.
Według Narodowego Spisu Powszechnego (III 2011 r.) wieś liczyła 58 mieszkańców.
Według spisu powszechnego z 1921 we wsi było 17 budynków i 112 mieszkańców, spośród których wszyscy deklarowali się jako osoby wyznania rzymskokatolickiego.

</doc>
<doc id="396347" url="https://pl.wikipedia.org/wiki?curid=396347" title="Gorzuchowo (województwo kujawsko-pomorskie)">
Gorzuchowo (województwo kujawsko-pomorskie)

Gorzuchowo – wieś w Polsce położona w województwie kujawsko-pomorskim, w powiecie chełmińskim, w gminie Stolno. 
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 190 mieszkańców. Jest dziewiątą co do wielkości miejscowością gminy Stolno.
Położenie.
Przez wieś przechodzi droga wojewódzka nr 543. Przecina ją także linia kolejowa nr 207.
Historia.
W średniowieczu miejscowość istniała pod nazwami: Gorszechow, Gorsechaw, Gorszechau. Majątek w Gorzuchowie w 1922 roku kupił generał Józef Haller. W skład majątku (określanego "resztówką") wchodziło 120-150 hektarów gruntu i zabudowania. Majątek był wpierw dzierżawiony p. Stanisławowi Piechockiemu, a od 1932 roku generał Haller mieszkał tam na stałe do 1939 roku, gdy wybuchła wojna. Generał Haller ufundował m.in. krzyż, grotę Matki Boskiej i kaplicę z figurą św. Andrzeja Boboli. Po II wojnie światowej majątek został skonfiskowany przez państwo polskie.
Zabytki.
Według rejestru zabytków NID na listę zabytków wpisany jest park dworski z połowy XIX w., nr rej.: 448 z 1.10.1985.
Znane osoby.
W latach 20. XX wieku osiedlił się w miejscowym majątku generał Józef Haller. Na Górze św. Jana przy drodze do Sarnowa ufundował grotę Matki Bożej. Mieszkał tu do wybuchu II wojny światowej.

</doc>
<doc id="396348" url="https://pl.wikipedia.org/wiki?curid=396348" title="Gorzuchowo (województwo wielkopolskie)">
Gorzuchowo (województwo wielkopolskie)

Gorzuchowo – wieś w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość administracyjnie należała do województwa poznańskiego.
We wsi Gorzuchowo 30 września 1761 roku żywcem spalono dziesięć niewinnych kobiet oskarżonych o uprawianie czarów. Obecnie w pobliżu miejsca stracenia, na wzgórzu zwanym "Kuś", stoi pomnik zielarki.
Zobacz też: Gorzuchowo, Gorzuchów 

</doc>
<doc id="396349" url="https://pl.wikipedia.org/wiki?curid=396349" title="Gorzupia (województwo lubuskie)">
Gorzupia (województwo lubuskie)

Gorzupia – wieś w Polsce położona w województwie lubuskim, w powiecie żagańskim, w gminie Żagań.
W latach 1975–1998 miejscowość administracyjnie należała do województwa zielonogórskiego.

</doc>
<doc id="396350" url="https://pl.wikipedia.org/wiki?curid=396350" title="Gorzyca (województwo dolnośląskie)">
Gorzyca (województwo dolnośląskie)

Gorzyca (także: Górzyca, dawniej Skowronków, niem. "Lerchenborn") – wieś w Polsce położona w województwie dolnośląskim, w powiecie lubińskim, w gminie Lubin. 
Historia.
Przed rokiem 1945 wieś, pod nazwą Lerchenborn, należała do Niemiec. Była częścią majątku rodziny von Bohlen. 
Początkową powojenną nazwą wsi był „Skowronków”, co było nawiązaniem do nazwy niemieckiej. W latach 1975–1998 miejscowość administracyjnie należała do województwa legnickiego.
Położenie.
Wieś znajduje się około 8 km od miasta - Lubin i 71 km od Wrocławia - miasta wojewódzkiego.
Demografia.
Wieś liczy 461 mieszkańców (III 2011 r.). Od roku 2003 coraz chętniej wprowadzają się tu mieszkańcy z najbliższego miasta - Lubina.
Jubileusz.
Rok 2006 to rok 650-lecia wioski.
Kultura i rekreacja.
Na terenie miejscowości działa: Świetlica prowadząca zajęcia artystyczne, sportowe i aerobik. Przy świetlicy mieści się również ogrodzony plac zabaw.
Komunikacja.
Do wioski regularnie kursują autobusy PKS, komunikacji miejskiej w Lubinie (linia nr 101) oraz busy.
Zabytki.
Do wojewódzkiego rejestru zabytków wpisane są:

</doc>
<doc id="396351" url="https://pl.wikipedia.org/wiki?curid=396351" title="Gorzyca (województwo lubuskie)">
Gorzyca (województwo lubuskie)

Gorzyca (niem. "Ober Görzig") – wieś w Polsce, położona w województwie lubuskim, w powiecie międzyrzeckim, w gminie Międzyrzecz.
W latach 1975–1998 wieś administracyjnie należała do województwa gorzowskiego.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XIII wieku. Wymieniona w dokumencie z 1259 pod łacińską nazwą "Goriere", 1259 "Gorcere", 1303 "Gorithsic", 1312 "Goriz, Ghoriz", 1390 "Gorzyc", 1403 "Gorzicze", 1418 "Gorzicza, Gorzice, Gorziczsko", 1462 "Maior Gorzicza", 1580 "Gorzica", 1944 "Ober Görzig".
W 1239 odnotowani zostali właściciele wsi Beniamin i Bogumił z Gorzycy przy okazji rozgraniczania Gorzycy z Popowem jakie miało miejsce za czasów panowania księcia wielkopolskiego Władysława Odonica. Wieś w 1303 wymieniona jako siedziba własnej parafii należąca do dekanatu Międzyrzecz. Miejscowość była wsią szlachecką i w 1449 leżała w powiecie poznańskim Korony Królestwa Polskiego.
Miejscowość wspominały liczne historyczne dokumenty prawne, własnościowe i podatkowe. Według dokumentu wystawionego przez Domarata z Pierzchna starostę geneneralnego Wielkopolski datowanego na lata 1377-1383 wieś, lub jej część, sprzedana została Nitartowi, którego później odnotowują liczne dokumenty sądowe z procesów o majętności z lokalną szlachtą. Procesy te później toczą także jego potomkowie. W 1430 Stanisław Nitart z Gorzycy toczy proces z młynarzem opatrznym Wojciechem z Głupoń. W latach 1417-18 odnotowany został także Bogusław dziedzic z Gorzycy, w 1418 Lubiekowski, w 1424 Adam Oganka z Gorzycy. W latach 1468-1517 właścicielem wsi był Maciej Gorzycki z Gorzycy, syn Sędziwoja Waty z Gorzycy. W 1540 Jan Wata Gorzycki sprzedał mansjonariuszom kolegiaty w Sierakowie 6 grzywien czynszu rocznego za 100 grzywien na połowie należącej do niego części Gorzycy. W 1508 miał miejsce pobór podatków z 8 łanów, z dwóch karczm po 6 groszy. W 1563 odbył się pobór z 4 łanów, karczmy dorocznej, od kowala oraz 6 komorników. W 1564 w Gorzycy było 8 łanów. W latach 1564-65 Gorzyca była wsią ziemiańska należącą do szlachty. Właściciele majętności w miejscowości płacili poradlne do zamku międzyrzeckiego. W 1580 płatnikami poboru byli Sebastian i Piotr Gorzyccy, którzy zapłacili z 5 łanów oraz od 18 zagrodników, 53 komorników, 3 kolonistów z czego każdy od 2 pługów, a także od pasterza wypasającego 50 owiec.
W okresie Wielkiego Księstwa Poznańskiego (1815-1848) miejscowość wzmiankowana jako "Gorzyca nowa" należała do wsi większych w ówczesnym pruskim powiecie Międzyrzecz w rejencji poznańskiej. Gorzyca nowa należała do okręgu rokitnickiego tego powiatu i stanowiła odrębny majątek, którego właścicielem był wówczas Żychliński. Według spisu urzędowego z 1837 roku wieś liczyła 212 mieszkańców, którzy zamieszkiwali 22 dymy (domostwa). Do majątku należał także folwark "Brzozowy" (1 dom, 8 osób).
Do wojewódzkiego rejestru zabytków wpisane są: kościół ewangelicki, obecnie rzymskokatolicki pod wezwaniem Najśw. Serca Pana Jezusa, szachulcowy, z 1736 roku oraz zespół pałacowy (pałac, spichlerz, dwie stajnie, gołębnik).

</doc>
<doc id="396352" url="https://pl.wikipedia.org/wiki?curid=396352" title="Gorzyca (gmina Malechowo)">
Gorzyca (gmina Malechowo)

Gorzyca (do 1945 niem. "Göritz") – wieś w Polsce położona w województwie zachodniopomorskim, w powiecie sławieńskim, w gminie Malechowo.
W latach 1975–1998 miejscowość administracyjnie należała do województwa koszalińskiego.

</doc>
<doc id="396353" url="https://pl.wikipedia.org/wiki?curid=396353" title="Gorzyce (województwo kujawsko-pomorskie)">
Gorzyce (województwo kujawsko-pomorskie)

Gorzyce – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1973–1976 miejscowość była siedzibą władz gminy Gorzyce. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 335 mieszkańców. Jest dziesiątą co do wielkości miejscowością gminy Żnin.
Urodził się tu Tadeusz Konstanty Jeszke (ur. 18 lutego 1894, zm. wiosną 1940 w Katyniu) – kapitan piechoty Wojska Polskiego, kawaler Krzyża Niepodległości, ofiara zbrodni katyńskiej.

</doc>
<doc id="396354" url="https://pl.wikipedia.org/wiki?curid=396354" title="Gorzyce (województwo małopolskie)">
Gorzyce (województwo małopolskie)

Gorzyce – wieś w Polsce, położona w województwie małopolskim, w powiecie tarnowskim, w gminie Żabno.
W XVI–XVII w. wieś była ośrodkiem klucza dóbr należącego do kasztelana wiślickiego Mikołaja Ligęzy, a następnie na mocy podziału z 1600 do jego syna, kasztelana sandomierskiego Mikołaja Spytka. Po śmierci tego ostatniego w 1637 klucz stanowił dożywotnią oprawę wdowią jego żony, Zofii z Krasińskich, ale zajmowali go kolejno na drodze zbrojnego zajazdu zięciowie Ligęzów, ks. Władysław Dominik Zasławski-Ostrogski (1637–8) i Jerzy Sebastian Lubomirski (od 1640), który po śmierci Zofii w 1642 już legalnie na mocy aktu podziałowego Mikołaja Spytka Ligęzy z 1631 włączył Gorzyce do swoich posiadłości.
W latach 1975–1998 miejscowość administracyjnie należała do województwa tarnowskiego.
We wsi znajdują się m.in. zakład produkcji mebli i placówka szkolna, należąca do Zespołu Szkoły Podstawowej i Przedszkola w Otfinowie, w której mieści się Przedszkole Publiczne w Gorzycach oraz pobierają naukę uczniowie klas I–III.
Gorzyce to wieś z dużą ilością pól uprawnych, szczególnie zbóż i truskawek. Większość mieszkańców zajmuje się rolnictwem.

</doc>
<doc id="396355" url="https://pl.wikipedia.org/wiki?curid=396355" title="Gorzyce (województwo śląskie)">
Gorzyce (województwo śląskie)

Gorzyce (niem. "Gorschütz") – wieś w Polsce położona w województwie śląskim, w powiecie wodzisławskim, siedziba gminy Gorzyce przy drodze krajowej nr 78. 
Historia.
Dzieje Gorzyc ściśle były powiązane z dziejami odległego o około 10 km. miasta Wodzisławia i ziemi wodzisławskiej.
Najwcześniejsza datowana wzmianka o Gorzycach pochodzi z roku 1226, kiedy to mieszkańcy tej wsi dawali daniny klasztorowi Benedyktynów w Tyńcu pod Krakowem. Trzy lata później, bo 26 maja 1229 r. w bulli papieża Grzegorza IX dla benedyktynów tynieckich, zatwierdzającej ich posiadłości w okolicy Orłowej, w tym wieś "maiori Gorzice". Powstała w 1268 filia tegoż klasztoru w Orłowej posiadała pod koniec XIII wieku prawa do dochodów z tej wsi.
W 1869 roku urodził się tu Georg Graf von Arco, niemiecki naukowiec i wynalazca z dziedziny radiotelegrafii i radiofonii.
W okresie międzywojennym w miejscowości stacjonował komisariat Straży Granicznej i placówka II linii SG „Gorzyce”.
W latach 1945–1991 stacjonowała tu strażnica Wojsk Ochrony Pogranicza. Z dniem 16.05.1991 roku strażnica została przejęta przez Straż Graniczną i funkcjonowała do października 1999 roku, kiedy to została rozformowana.
W latach 1954–1972 wieś należała i była siedzibą władz gromady Gorzyce. W latach 1975–1998 miejscowość administracyjnie należała do województwa katowickiego.
W Gorzycach żył i tworzył malarz Józef Sowada.

</doc>
<doc id="396356" url="https://pl.wikipedia.org/wiki?curid=396356" title="Gorzyczki (województwo wielkopolskie)">
Gorzyczki (województwo wielkopolskie)

Gorzyczki – wieś w Polsce położona na Równinie Kościańskiej, w województwie wielkopolskim, w powiecie kościańskim, w gminie Czempiń.
Skrajem miejscowości przebiega granica Parku Krajobrazowego im. gen. Dezyderego Chłapowskiego.
Historia.
W okresie Wielkiego Księstwa Poznańskiego (1815-1848) wzmiankowane były dwie miejscowości: Gorzyczki I i Gorzyczki II. Obie leżały w okręgu czempińskim pruskiego powiatu Kosten rejencji poznańskiej. Gorzyczki I stanowiły - wraz z Gorzycami - odrębny majątek, którego właścicielem był wówczas Edward Potworowski. Natomiast Gorzyczki II należały do majątku Gołembin (Stary Gołębin), którego właścicielem był wówczas Melchior Szołdrski. Według spisu urzędowego z 1837 roku Gorzyczki I liczyły 217 mieszkańców, którzy zamieszkiwali 24 dymy (domostwa). Z kolei Gorzyczki II liczyły 78 mieszkańców w 6 domach.
Pod koniec XIX wieku Gorzyczki liczyły 17 domów i 134 mieszkańców, wszyscy byli wyznania rzymskokatolickiego.
W latach 1954–1959 wieś należała i była siedzibą władz gromady Gorzyczki, po jej zniesieniu w gromadzie Czempiń. W latach 1975–1998 miejscowość administracyjnie należała do województwa poznańskiego. W 2009 wieś liczyła 254 mieszkańców.
Zabytki.
W Gorzyczkach znajduje się zabytkowy pałac z 1868, w stylu neorenesansowym, otoczony parkiem o pow. 4,2 ha z pomnikowymi drzewami. Zachował się także dworek z poł. XVIII wieku.

</doc>
<doc id="396357" url="https://pl.wikipedia.org/wiki?curid=396357" title="Gorzysław (województwo pomorskie)">
Gorzysław (województwo pomorskie)

Gorzysław – wieś w Polsce położona w województwie pomorskim, w powiecie słupskim, w gminie Główczyce.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Gorzysław: Gorzysław

</doc>
<doc id="396358" url="https://pl.wikipedia.org/wiki?curid=396358" title="Gorzysław (województwo zachodniopomorskie)">
Gorzysław (województwo zachodniopomorskie)

Gorzysław – wieś sołecka w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów. Nieopodal wsi znajduje się mieszalnia i kopalnia gazu.
Według danych z 28 lutego 2009 wieś miała 128 mieszkańców.
Przez wieś przebiega droga powiatowa nr 0123Z z Bieczyna do Nowielic, która łączy wieś z drogą wojewódzką nr 109. Do Gorzysławia prowadzi także droga powiatowa nr 0124Z z wsi Roby.
W latach 1946–1998 miejscowość administracyjnie należała do województwa szczecińskiego. W latach 1954–1971 wieś należała i była siedzibą władz gromady Gorzysław, po jej zniesieniu w gromadzie Trzebiatów. 
Gmina Trzebiatów utworzyła "Sołectwo Gorzysław", będące jej jednostką pomocniczą. Obejmuje ono jedynie wieś Gorzysław, której mieszkańcy wybierają sołtysa i 5-osobową radę sołecką.

</doc>
<doc id="396359" url="https://pl.wikipedia.org/wiki?curid=396359" title="Gosławice (województwo dolnośląskie)">
Gosławice (województwo dolnośląskie)

Gosławice (niem. "Gniefgau") – wieś w Polsce położona w województwie dolnośląskim, w powiecie średzkim, w gminie Miękinia.
Podział administracyjny.
W latach 1954–1961 wieś należała i była siedzibą władz gromady Gosławice, po jej zniesieniu w gromadzie Pisarzowice. W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="396360" url="https://pl.wikipedia.org/wiki?curid=396360" title="Gosławice (województwo kujawsko-pomorskie)">
Gosławice (województwo kujawsko-pomorskie)

Gosławice – wieś w Polsce położona w województwie kujawsko-pomorskim, w powiecie aleksandrowskim, w gminie Zakrzewo.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Zakrzewo w BIP.
Demografia.
Według Narodowego Spisu Powszechnego (III 2011 r.) liczyły 51 mieszkańców. Są najmniejszą miejscowością gminy Zakrzewo.
Historia.
W wieku XIX Gosławice opisano jako wieś, w powiecie nieszawskim, gminie Sędzin, parafii Siniarzewo. Odległość od miasta Nieszawy wiorst 14 (około 14,9 km) i takaż odległość od Aleksandrowa pogranicznego.
W roku 1827 Gosławice miały 16 domów i 135 mieszkańców. W roku 1864 uwłaszczono w Gosławicach 21 gospodarzy na 26 morgach i 110 prętach. Kwestia służebności dotąd niezałatwiona. Stan włościan względnie zamożny. Właściciel Gosławic skasował tu istniejącą karczmę ().
Własność Józefa Trzebińskiego, w spisie majętności gminy Sędzin jako właściciel w roku 1881 występuje Jolanta Trzebińska. Ogólna rozległość gruntów dominialnych wynosi 780 mórg nowopolskich (około 436,6 ha), w tym gruntu ornego morgów 535, łąk mórg 152 i 54 morgów lasu brzozowego. Klasa ziemi pszenna, role wymarglowane, płodozmian 11-polowy. Dobra te oprócz zboża produkują i wełnę z kilkuset owiec jak podaje Słownik "rasy poprawnej". 
Pod względem topograficznym Gosławice położone są na płaszczyźnie, pośród której biegnie wieś składająca się z kilkunastu chałup przy drodze. Nad stawem dźwiga się piękny piętrowy pałac murowany, w ostatnim dziesięcioleciu przed 1885 r. wystawiony na miejsce dawnego modrzewiowego dworu, zamienionego dziś na budynek folwarczny.

</doc>
<doc id="396362" url="https://pl.wikipedia.org/wiki?curid=396362" title="Gosławice (województwo małopolskie)">
Gosławice (województwo małopolskie)

Gosławice – wieś w Polsce położona w województwie małopolskim, w powiecie tarnowskim, w gminie Wierzchosławice.
W latach 1975–1998 miejscowość administracyjnie należała do województwa tarnowskiego.
Od 1992 r. znajduje się tam jeden z dwóch w Polsce, klasztor sióstr Kanosjanek, których założycielką była św. Magdalena z Kanossy.
Zobacz też: Gosławice

</doc>
<doc id="396363" url="https://pl.wikipedia.org/wiki?curid=396363" title="Gosławice (województwo opolskie)">
Gosławice (województwo opolskie)

Gosławice (dodatkowa nazwa w j. niem. Goslawitz) – wieś w Polsce położona w województwie opolskim, w powiecie oleskim, w gminie Dobrodzień.
W latach 1975–1998 miejscowość administracyjnie należała do województwa częstochowskiego.
Częścią miejscowości jest Wilimownia.
Nazwa.
Heinrich Adamy zalicza nazwę miejscowości do grupy nazw patronomicznych wywodząc ją od staropolskiego imienia męskiego "Gosława", które należało do pierwszego założyciela lub właściciela miejscowości. W swoim dziele o nazwach miejscowych na Śląsku wydanym w 1888 roku we Wrocławiu Adamy wymienia jako starszą od niemieckiej polską nazwę wsi w obecnie używanej formie "Gosławice" podając jej znaczenie "Dorf des Gosław" czyli po polsku "Wieś Gosława". W 1936 roku hitlerowska administracja III Rzeszy, chcąc zatrzeć słowiańskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Goselgrund".
Zobacz też: Gosławice

</doc>
<doc id="396364" url="https://pl.wikipedia.org/wiki?curid=396364" title="Gosław (województwo opolskie)">
Gosław (województwo opolskie)

Gosław (niem. "Goslau")– wieś w Polsce położona w województwie opolskim, w powiecie kluczborskim, w gminie Byczyna.
W latach 1975–1998 miejscowość administracyjnie należała do ówczesnego województwa opolskiego.
Przez miejscowość przepływa niewielka rzeka Pratwa, dopływ Prosny.
Nazwa.
Nazwa należy do grupy nazw patronomicznych i pochodzi od staropolskiego męskiego imienia założyciela miejscowości Gosława. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Gosław" podając jej znaczenie "Dorf des Gosław" czyli po polsku "Wieś Gosława".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Cosilwicz".
Zabytki.
Do wojewódzkiego rejestru zabytków wpisany jest:

</doc>
<doc id="396366" url="https://pl.wikipedia.org/wiki?curid=396366" title="Odmowa asertywna">
Odmowa asertywna



</doc>
<doc id="396367" url="https://pl.wikipedia.org/wiki?curid=396367" title="Gosław (powiat gryficki)">
Gosław (powiat gryficki)

Gosław – wieś sołecka w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów.
Według danych z 28 lutego 2009 wieś miała 297 mieszkańców.
W latach 1946–1998 miejscowość administracyjnie należała do województwa szczecińskiego.
Do Gosławia prowadzi droga powiatowa nr 0130Z z Gołańczy Pomorskiej, gdzie biegnie droga wojewódzka nr 102.
We wsi znajduje się zabytkowy kościół parafialny pw. Chrystusa Króla oraz parterowy dwór kryty dachem naczółkowym z końca XIX w.
Gosław jest siedzibą leśnictwa.
Gmina Trzebiatów utworzyła "Sołectwo Gosław", będące jej jednostką pomocniczą. Obejmuje ono jedynie wieś Gosław, której mieszkańcy wybierają sołtysa i 5-osobową radę sołecką.
W 2007 roku do Gosławia została włączona gajówka Jawory, która jest odległa o 2 km na południowy wschód od wsi.
Na cmentarzu rośnie grupa 20 drzew lipy drobnolistnej o obwodach ok. 3,0 m.

</doc>
<doc id="396368" url="https://pl.wikipedia.org/wiki?curid=396368" title="Gostkowice (województwo dolnośląskie)">
Gostkowice (województwo dolnośląskie)

Gostkowice – osada w Polsce położona w województwie dolnośląskim, w powiecie oławskim, w gminie Domaniów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="396369" url="https://pl.wikipedia.org/wiki?curid=396369" title="Gostkowice (województwo lubuskie)">
Gostkowice (województwo lubuskie)

Gostkowice – wieś sołecka w Polsce położona w województwie lubuskim, w powiecie gorzowskim, w gminie Bogdaniec. Według danych z 2012 r. liczyła 113 mieszkańców. Miejscowość została założona w 1773 r. w ramach kolonizacji fryderycjańskiej – zagospodarowania tzw. łęgów warciańskich. Od 1945 r. leży w granicach Polski.
W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położone są Gostkowice należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Kotlina Gorzowska.
Miejscowość położona jest 15 km na południowy zachód od Gorzowa Wielkopolskiego.
Demografia.
Ludność w ostatnich 3 stuleciach:
Nazwa.
"Gerlachsthal" 1773; "Colonie Gerlachsthal" 1882; "Gostkowice" 1947.
Niemiecka nazwa została nadana na cześć pruskiego radcy skarbowego Friedricha Wilhelma (von) Gerlach (ur. 15.12.1711 w Słupsku - zm. 19.12.1780 w Berlinie).
Administracja.
Miejscowość jest siedzibą sołectwa Gostkowice.
Edukacja i nauka.
Dzieci uczęszczają do szkoły podstawowej w Jenińcu, zaś młodzież do gimnazjum w Bogdańcu.
Religia.
Miejscowość należy do parafii św. Jana Chrzciciela w Bogdańcu; we wsi nie ma kościoła.
Gospodarka.
W 2013 r. liczba zarejestrowanych podmiotów gospodarczych wyniosła 1 (podmiot prywatny), działający w sekcji G dział 45 (handel hurtowy i detaliczny pojazdami samochodowymi; naprawa pojazdów samochodowych) według klasyfikacji PKD 2007.

</doc>
<doc id="396371" url="https://pl.wikipedia.org/wiki?curid=396371" title="Gostkowo (powiat bytowski)">
Gostkowo (powiat bytowski)

Gostkowo (dodatkowa nazwa w j. kaszub. Gòstkòwò; niem. "Gross Gustkow") – wieś kaszubska w Polsce, położona w województwie pomorskim, w powiecie bytowskim, w gminie Bytów, na Pojezierzu Bytowskim, na południowych obrzeżach Parku Krajobrazowego Dolina Słupi, przy trasie drogi wojewódzkiej nr 212. Siedziba sołectwa Gostkowo, w którego skład wchodzą również Zbysław i Sarniak (28 mieszkańców).
W latach 1954–1957 wieś należała i była siedzibą władz gromady Gostkowo, po zmianie siedziby i nazwy gromady w gromadzie Bytów. W latach 1975–1998 wieś administracyjnie należała do województwa słupskiego.
Znajduje się tu placówka Ochotniczej Straży Pożarnej. W kierunku północnym od Gostkowa znajduje się rezerwat "Gołębia Góra".
Zabytki.
Według rejestru zabytków NID na listę zabytków wpisany jest zespół pałacowy z XIX w., nr rej.: A-253 z 19.03.1960: pałac klasycystyczny z początku XIX w. przebudowany ok. 1850 i park. We wsi ryglowa kuźnia.

</doc>
<doc id="396372" url="https://pl.wikipedia.org/wiki?curid=396372" title="Gostkowo (województwo wielkopolskie)">
Gostkowo (województwo wielkopolskie)

Gostkowo – wieś w Polsce położona w województwie wielkopolskim, w powiecie rawickim, w gminie Miejska Górka.
W okresie Wielkiego Księstwa Poznańskiego (1815-1848) miejscowość wzmiankowana jako Gostkowo należała do wsi większych w ówczesnym pruskim powiecie Kröben (krobskim) w rejencji poznańskiej. Gostkowo należało do okręgu sarnowskiego tego powiatu i stanowiło odrębny majątek, którego właścicielem byli wówczas (1846) Gepner. Według spisu urzędowego z 1837 roku Gostkowo liczyło 238 mieszkańców, którzy zamieszkiwali 32 dymy (domostwa).
W latach 1975–1998 miejscowość administracyjnie należała do województwa leszczyńskiego.
Zobacz też: Gostkowo, Gostków

</doc>
<doc id="396373" url="https://pl.wikipedia.org/wiki?curid=396373" title="Gostków (województwo dolnośląskie)">
Gostków (województwo dolnośląskie)

Gostków – niem. Giesmannsdorf, wieś w Polsce położona w województwie dolnośląskim, w powiecie wałbrzyskim, w gminie Stare Bogaczowice, w obniżeniu na terenie Masywu Trójgarbu i Krąglaka, nad rzeką Ciekliną.
Podział administracyjny.
1 I – 8 XII 1973 w gminie Marciszów. W latach 1975–1998 miejscowość administracyjnie należała do województwa wałbrzyskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="396374" url="https://pl.wikipedia.org/wiki?curid=396374" title="Gostków (województwo świętokrzyskie)">
Gostków (województwo świętokrzyskie)

Gostków – wieś w Polsce, położona w województwie świętokrzyskim, w powiecie skarżyskim, w gminie Bliżyn. 
W latach 1975–1998 miejscowość administracyjnie należała do województwa kieleckiego.
Gostków położony jest na zboczu jednego z wzniesień pasma Gór Świętokrzyskich. Wieś położona równolegle do drogi krajowej nr 42 z którą łączy ją droga powiatowa 0443T Bliżyn-Ubyszów (Szydłowiecka).
We wsi przeważa budownictwo typowe dla regionu, czyli niska zabudowa wiejska. W Gostkowie dolnym niektórzy właściciele utrzymują jeszcze stare zabudowania gospodarcze o konstrukcji węzłowego łączenia ścian wykonanych z pali drewnianych. Niegdyś pola uprawne łączyły Gostków Górny i Dolny, obecnie ziemie porastają trawy. We wsi Gostków Górny znajduje się las.
Nieopodal Gostkowa znajdują się pozostałości rampy załadunkowej dawnego kamieniołomu kamienia wapiennego, eksploatowanego jeszcze na początku XX wieku, stanowiącego dziś cenny zabytek przyrody nieożywionej.
Kamieniołom składał się z 3 dużych, leżących obok siebie, i kilku małych wyrobisk. W środkowym wyrobisku można na jednej ze ścian rozpoznać ślady po kominie krasowym. W obrębie kamieniołomu (prawdopodobnie w najbardziej na zachód wysuniętym wyrobisku) leży niedostępna już dziś jaskinia, której większość otworów została zasypana. O dość silnie zachodzących zjawiskach krasowych świadczy odkrycie okresowego ponoru. Jest to potok pojawiający się najczęściej wiosną wypływający spod wsi Gostków i płynący mokrą doliną w stronę kamieniołomu. Przed samym kamieniołomem znika, wsiąkając w ziemię. Jego długość to około 200 metrów.

</doc>
<doc id="396375" url="https://pl.wikipedia.org/wiki?curid=396375" title="Gostomia (województwo mazowieckie)">
Gostomia (województwo mazowieckie)

Gostomia – wieś w Polsce położona w województwie mazowieckim, w powiecie grójeckim, w gminie Nowe Miasto nad Pilicą. We wsi znajduje się zabytkowy zespół pałacowo-parkowy i kompleks stawów rybnych.
Przez miejscowość przepływa rzeczka Lubanka, lewobrzeżny dopływ Pilicy.
W latach 1975–1998 miejscowość administracyjnie należała do województwa radomskiego.

</doc>
<doc id="396376" url="https://pl.wikipedia.org/wiki?curid=396376" title="Gostomia (województwo opolskie)">
Gostomia (województwo opolskie)

Gostomia (dodatkowa nazwa w j. niem. Simsdorf, ) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Wysoczyzny Bialskiej, będącej częścią Niziny Śląskiej.
W latach 1954–1972 wieś należała i była siedzibą władz gromady Gostomia. W latach 1975–1998 miejscowość administracyjnie należała do ówczesnego województwa opolskiego.
Według danych na 2011 wieś była zamieszkana przez 450 osób.
Częścią wsi jest Róża.
Geografia.
Położenie.
Wieś jest położona w południowo-zachodniej Polsce, w województwie opolskim, około 7,5 km od granicy z Czechami, na Wysoczyźnie Bialskiej. Należy do Euroregionu Pradziad. Leży na terenie Nadleśnictwa Prudnik (obręb Prudnik).
Środowisko naturalne.
W Gostomi panuje klimat umiarkowany ciepły. Średnia temperatura roczna wynosi +8,2 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Biedrzychowic wynoszą 623 mm. Dominują wiatry zachodnie.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Gostomio" oraz niemiecką – "Simsdorf" we fragmencie "„Der Ort wird im generallen Simsdorf, polnisch Gostomio genannt.”". Topograficzny opis Górnego Śląska z 1865 roku notuje wieś pod polską nazwą "Gostomie", a także niemiecką "Simsdorf" podając również nazwy wynotowane z historycznych dokumentów we fragmencie: "„Simsdorf (1223 Goscoma, 1401 Semisdorf, 1534 Gostomi, polnisch Gostomie)”". 15 marca 1947 r. nadano miejscowości polską nazwę "Gostomia".
Historia.
Wieś po raz pierwszy wzmiankowana była w 1233 jako „Gostoma”. Pierwsza wzmianka o tutejszej parafii Aniołów Stróżów pochodzi z rejestru dziesięcin z 1335.
Obecny kościół Aniołów Stróżów został wybudowany w 1788.
Według spisu ludności z 1 grudnia 1910, na 650 mieszkańców Gostomi 39 posługiwało się językiem niemieckim, 608 językiem polskim, a 3 było dwujęzycznych. Po I wojnie światowej we wsi powstał pomnik upamiętniający mieszkańców wsi, którzy zginęli podczas niej. W 1921 w zasięgu plebiscytu na Górnym Śląsku znalazła się tylko część powiatu prudnickiego. Gostomia znalazła się po stronie wschodniej, w obszarze objętym plebiscytem. Do głosowania uprawnione były w Gostomi 543 osoby, z czego 329, ok. 60,6%, stanowili mieszkańcy (w tym 315, ok. 58% całości, mieszkańcy urodzeni w miejscowości). Oddano 533 głosy (ok. 98,2% uprawnionych), w tym 533 (100%) ważne; za Niemcami głosowało 426 osób (ok. 79,9%), a za Polską 107 osób (ok. 20,1%).
W latach 1945–1950 Gostomia należała do województwa śląskiego, a od 1950 do województwa opolskiego. W latach 1945–1954 wieś była siedzibą gminy Gostomia, a w latach 1954–1972 gromady Gostomia. Podlegała urzędowi pocztowemu w Białej.
W marcu 1951 pochodząca z Gostomi praczka Waleria Kaczor uczestniczyła w największej lądowej ucieczce polskich żołnierzy na Zachód.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Goloki".
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Gostomi chronione są ponadto:
Kultura.
W Gostomi działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.

</doc>
<doc id="396378" url="https://pl.wikipedia.org/wiki?curid=396378" title="Gostomia (województwo zachodniopomorskie)">
Gostomia (województwo zachodniopomorskie)

Gostomia (niem. Arnsfelde) – wieś w Polsce, położona w województwie zachodniopomorskim, w powiecie wałeckim, w gminie Wałcz.
W latach 1954–1959 wieś należała i była siedzibą władz gromady Gostomia, po jej zniesieniu w gromadzie Różewo. W latach 1975–1998 wieś administracyjnie należała do województwa pilskiego.
Wieś królewska starostwa wałeckiego, pod koniec XVI wieku leżała w powiecie wałeckim województwa poznańskiego.
We wsi krzyżuje się droga wojewódzka nr 178 oraz droga wojewódzka nr 179.
We wsi znajduje się kościół filialny pw. św. Jana Chrzciciela o stylu neoromańskim, który wybudowano w 1820 roku.
Wieś stanowi sołectwo, które obejmuje jedynie Gostomię.
Gostomia posiada także wydzieloną część wsi Łąki, która znajduje się ok. 2,3 km na południowy zachód i stanowi osobne sołectwo Łąki.

</doc>
<doc id="396379" url="https://pl.wikipedia.org/wiki?curid=396379" title="Gostomin (województwo mazowieckie)">
Gostomin (województwo mazowieckie)

Gostomin (niem. Goßtomin) – wieś w Polsce położona w województwie mazowieckim, w powiecie ciechanowskim, w gminie Ojrzeń.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396380" url="https://pl.wikipedia.org/wiki?curid=396380" title="Gostomin (województwo zachodniopomorskie)">
Gostomin (województwo zachodniopomorskie)

Gostomin (niem. "Justemin") – wieś sołecka w Polsce, położona w województwie zachodniopomorskim, w powiecie łobeskim, w gminie Radowo Małe.
W latach 1818-1945 wieś administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie.
W latach 1946-1998 wieś administracyjnie należała do województwa szczecińskiego.
Ok. 0,6 km na zachód od miejscowości znajduje się Jezioro Gostomińskie. Od nazwy wsi pochodzi także nazwa strugi Gostominka.

</doc>
<doc id="396381" url="https://pl.wikipedia.org/wiki?curid=396381" title="Gostyń (województwo dolnośląskie)">
Gostyń (województwo dolnośląskie)

Gostyń – wieś w Polsce położona w województwie dolnośląskim, w powiecie polkowickim, w gminie Gaworzyce.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="396382" url="https://pl.wikipedia.org/wiki?curid=396382" title="Gostyń (województwo śląskie)">
Gostyń (województwo śląskie)

Gostyń (niem. "Gostin") – wieś w Polsce położona w województwie śląskim, w powiecie mikołowskim, w gminie Wyry.
W latach 1975–1998, miejscowość administracyjnie należała do województwa katowickiego.
Według danych Urzędu Stanu Cywilnego w Wyrach z 31 grudnia 2019, wieś Gostyń liczyła 4160 mieszkańców.
Nazwa.
W alfabetycznym spisie miejscowości na terenie prowincji śląskiej, wydanym w 1830 roku we Wrocławiu przez Johanna Knie, wieś wymieniona jest jako "Gostin".
Historia.
Podczas plebiscytu w 1921 w Gostyni 585 głosów padło za Polską, a 39 za Niemcami.
W dniach 1–2 września 1939 w Gostyni Wehrmacht rozstrzelał 14 miejscowych Polaków.
Zabytki.
Schron bojowy „Sowiniec”, odrestaurowany i udostępniony dla zwiedzających – znajduje się przy ulicy Tęczowej.
Zwiedzać go można w sezonie, tj. od maja do października:
II (druga) i IV (czwarta) niedziela miesiąca, w godzinach od 14:00 do 18:00.
Wstęp wolny.
Schron wpisano do rejestru zabytków 1 lutego 2021 (nr rej. A/756/2021).
Komunikacja.
Komunikację miejską w Gostyni tworzą linie autobusowe ZTM − 157 i 294.
Religia.
Kościół rzymskokatolicki.
Na terenie wsi istnieją dwie parafie katolickie:
Znani mieszkańcy.
Gabriela Morawska-Stanecka – senatorka Senatu RP X kadencji, wiceprezeska partii Wiosna,
Lidia Duda – autorka reportaży i filmów dokumentalnych.

</doc>
<doc id="396384" url="https://pl.wikipedia.org/wiki?curid=396384" title="Gostyń (województwo zachodniopomorskie)">
Gostyń (województwo zachodniopomorskie)

Gostyń (do 1946 "Gostyń Wielki", niem. "Groß Justin") – wieś sołecka w Polsce położona w województwie zachodniopomorskim, w powiecie kamieńskim, w gminie Świerzno.
W latach 1945-1954 siedziba gminy Gostyń. W latach 1975–1998 miejscowość administracyjnie należała do województwa szczecińskiego.
Miejscowość położona jest około 4 kilometrów od morza. We wsi znajduje się szkoła podstawowa, kościół, remiza Ochotniczej Straży Pożarnej, a także agencja pocztowa. Lokalną drużyną piłkarską jest Bałtyk Gostyń. Obecnym prezesem klubu jest Jan Cirko. W sezonie 2008/2009 piłkarze Bałtyku grali w A-klasie.
Historia.
Pierwsza historyczna wzmianka o miejscowości pochodzi z 1432 roku. Wzmianka z 1449 roku wspomina o istnieniu we wsi pałacu i parku. Miejscowość od czasów średniowiecza aż do końca II wojny światowej należała do jednej rodziny von Brockhüsenów. Od XVII do XIX wieku wieś była podzielona na cztery części. W XVIII wieku we wsi istniał folwark. W 1892 roku majątek złożony z 585 ha ziemi i hodowli 850 owiec, 75 sztuk bydła, 70 sztuk trzody chlewnej i 36 koni był skupiony w rękach jednego właściciela. W 1925 roku właścicielem majątku był Hans Heinrich von Brockhüsen. W 1939 roku majątek obejmował 576 ha i inwentarz złożony z 43 koni, 209 sztuk bydła i 264 sztuk trzody chlewnej. 
Po 1945 roku folwark został przejęty przez Państwowe Nieruchomości Ziemskie. W 1958 roku majątek wszedł w skład samodzielnego PGR, od 1971 roku w skład KPGR Wrzosowo z siedzibą w Kamieniu Pomorskim. 

</doc>
<doc id="396385" url="https://pl.wikipedia.org/wiki?curid=396385" title="Goszczyno (województwo mazowieckie)">
Goszczyno (województwo mazowieckie)

Goszczyno – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.
Linki zewnętrzne.
 

</doc>
<doc id="396386" url="https://pl.wikipedia.org/wiki?curid=396386" title="Goszczyno (powiat pucki)">
Goszczyno (powiat pucki)

Goszczyno (kaszb. "Gòszczëno", niem. "Goschin") – wieś kaszubska w Polsce położona w województwie pomorskim, w powiecie puckim, w gminie Krokowa.
Wieś szlachecka położona była w II połowie XVI wieku w powiecie puckim województwa pomorskiego. 
W Goszczynie znajdowała się do września 1939 roku strażnica Straży Granicznej. Na północ od Goszczyna znajduje się utworzony w 1983 roku rezerwat przyrody "Zielone", o powierzchni 16 ha. Goszczyno wraz z sąsiednią Krokową i innymi miejscowościami ościennymi: Minkowicami i Sławoszynem tworzy zwarty obszar zabudowany o charakterze "małomiasteczkowym".
W latach 1975–1998 miejscowość administracyjnie należała do województwa gdańskiego.
Inne miejscowości z prefksem Goszcz: Goszczyno, Goszcz, Goszczyn, Goszczyna, Goszczynno

</doc>
<doc id="396387" url="https://pl.wikipedia.org/wiki?curid=396387" title="Goszyce (województwo opolskie)">
Goszyce (województwo opolskie)

Goszyce (dodatkowa nazwa w j. niem. Goschütz) – wieś w Polsce położona w województwie opolskim, w powiecie kędzierzyńsko-kozielskim, w gminie Bierawa.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Goszyce" oraz zgermanizowaną nazwą "Goschütz". Ze względu na polskie pochodzenie nazistowska administracja III Rzeszy zmieniła w 1936 roku nazwę na nową, całkowicie niemiecką - "Meisenbusch".
Historia.
Najstarsze wzmianki o wsi Goszyce pochodzą z 1534. W XVIII wieku wybudowano tutaj wysoki piec, w którym wypalano smołę. Według "Słownika Geograficznego" istniał on w latach 1700-1848.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="396388" url="https://pl.wikipedia.org/wiki?curid=396388" title="Gościejewo (województwo mazowieckie)">
Gościejewo (województwo mazowieckie)

Gościejewo – wieś w Polsce położona w województwie mazowieckim, w powiecie makowskim, w gminie Karniewo.
Wieś duchowna położona była w drugiej połowie XVI wieku w powiecie makowskim ziemi różańskiej województwa mazowieckiego. W 1785 roku wchodził w skład klucza czarnostowskiego biskupstwa płockiego. W latach 1975–1998 miejscowość administracyjnie należała do województwa ciechanowskiego.

</doc>
<doc id="396389" url="https://pl.wikipedia.org/wiki?curid=396389" title="Gościejewo (województwo wielkopolskie)">
Gościejewo (województwo wielkopolskie)

Gościejewo (niem. "Gosciejewo") – wieś sołecka w Polsce położona w województwie wielkopolskim, w powiecie obornickim, w gminie Rogoźno przy drodze krajowej nr 11.
Wieś królewska należąca do starostwa rogozińskiego, pod koniec XVI wieku leżała w powiecie poznańskim województwa poznańskiego.
W 1942 okupanci niemieccy wprowadzili dla miejscowości nazwę hitlerowską "Bülowsthal". W latach 1954–1959 wieś należała i była siedzibą władz gromady Gościejewo, po jej zniesieniu w gromadzie Rogoźno. W latach 1975–1998 miejscowość administracyjnie należała do województwa pilskiego. We wsi zachował się park dworski wpisany do pod numerem A-390 z 28.03.1981.
We wsi można obejrzeć Wystawę pojazdów militarnych.
Zobacz też: Gościejewo

</doc>
<doc id="396390" url="https://pl.wikipedia.org/wiki?curid=396390" title="Gościejewo (województwo zachodniopomorskie)">
Gościejewo (województwo zachodniopomorskie)

Gościejewo – osada w Polsce położona w województwie zachodniopomorskim, w powiecie gryfickim, w gminie Płoty.
W latach 1975–1998 miejscowość administracyjnie należała do województwa szczecińskiego.
W 2002 roku osada liczyła 5 mieszkalnych budynków, w nich 8 mieszkań ogółem, z nich 7 zamieszkane stale. Z 7 mieszkań zamieszkanych 4 mieszkań wybudowany między 1945 a 1970 rokiem i 3 — między 1979 a 1988.
Od 38 osób 14 było w wieku przedprodukcyjnym, 14 — w wieku produkcyjnym mobilnym, 6 — w wieku produkcyjnym niemobilnym, 4 — w wieku poprodukcyjnym. Od 27 osób w wieku 13 lat i więcej 3 mieli wykształcenie wyższe, 8 — średnie, 6 — zasadnicze zawodowe, 6 — podstawowe ukończone i 4 — podstawowe nieukończone lub bez wykształcenia.
Ludność.
W 2011 roku w osadzie żyło 36 osób, z nich 20 mężczyzn i 16 kobiet; 10 było w wieku przedprodukcyjnym, 15 — w wieku produkcyjnym mobilnym, 5 — w wieku produkcyjnym niemobilnym, 6 — w wieku poprodukcyjnym.
Zobacz też.
Gościejewo

</doc>
<doc id="396391" url="https://pl.wikipedia.org/wiki?curid=396391" title="Gościeszyn (województwo kujawsko-pomorskie)">
Gościeszyn (województwo kujawsko-pomorskie)

Gościeszyn – wieś w województwie kujawsko-pomorskim, w powiecie żnińskim, w gminie Rogowo.
Wieś duchowna "Gościszyno", własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. 
Współczesność i zabytki.
We wsi znajduje się kościół pw. Nawiedzenia Najświętszej Marii Panny z lat 1959–1960 (sanktuarium maryjne). Wewnątrz wisi cudowny obraz Matki Boskiej w Ogrodzie Mistycznym z XV w., najprawdopodobniej szkoła niderlandzka z kręgu artystycznego Dirka Boutsa. Obecnie funkcję proboszcza pełni ks. Henryk Sawiński.
We wsi działa Zespół Szkół Publicznych, jednostka OSP, zakład produkcyjny drewnianej architektury ogrodowej i więźb dachowych, dwa sklepy spożywczo-przemysłowe, przystanek autobusowy, punkt pocztowy.
W latach 1934–1939 istniała gmina Gościeszyn. W latach 1954–1971 wieś należała i była siedzibą władz gromady Gościeszyn, po jej zniesieniu w gromadzie Rogowo. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 247 mieszkańców. Jest dziewiątą co do wielkości miejscowością gminy Rogowo.
Geografia.
Wieś położona jest na Pojezierzu Gnieźnieńskim, tuż za południową granicą Pałuk.
Historia.
Dokładna data założenia wsi nie jest znana, historycy uważają, że istniała już w okresie bulli protekcyjnej wydanej przez papieża Innocentego II w roku 1136. Nazwa wsi wywodzi się od imienia Gościsza, które to wymienia wspomniana bulla. Osadnik ten lub jego syn mógł być założycielem miejscowości, świadczyć może o tym końcówka w nazwie „-szyn”, która początkowo mogła mieć wydźwięk „-syn”. Od wieków związany z Wielkopolską. Wieś stała się ośrodkiem religijnego i społecznego oddziaływania po wybudowaniu w XIV w. pierwszego kościoła i utworzeniu parafii.
Przed 1929 r. powstaje agencja pocztowa. Pierwsza łączność pocztowa wsi odbywała się już w drugiej połowie XIX w. poprzez pocztę konną. Z Gniezna lasami przez Ganinę i Sarnówko jeździł dyliżans pocztowy, w Gościeszynku przed oberżą wydawano listy, dalsza podróż odbywała się przez Budzisław, gdzie wymieniano konie i dalej ruszano w kierunku Żnina i Bydgoszczy. W okresie międzywojennym wieś była siedzibą gminy, która kierował wójt Franciszek Sobczak, właściciel ziemski wywieziony w 1939 r. do Generalnego Gubernatorstwa. Pierwsza szkoła powstała w XVIII w. W latach 1919-1939 szkoła miała kategorię II stopnia z klasami od I do VI. W czasie okupacji hitlerowskiej do szkoły uczęszczały tylko niemieckie dzieci, polskie musiały przenieść się do pobliskiej wsi Cegielnia. W 1968 r. Społeczny Komitet Budowy Szkoły zaczął budowę nowej siedziby, którą otwarto 4 września 1971 r. Od 1954 r. działała pierwsza regularna linia PKS zapewniająca dojazd do Żnina.

</doc>
<doc id="396392" url="https://pl.wikipedia.org/wiki?curid=396392" title="Gościeszyn (województwo wielkopolskie)">
Gościeszyn (województwo wielkopolskie)

Gościeszyn (niem. "Goscieszyn") – wieś w Polsce położona w województwie wielkopolskim, w powiecie wolsztyńskim, w gminie Wolsztyn, 7 km na południowy wschód od siedziby gminy, przy szosie z Wolsztyna do Wielichowa, nad rzeczką Czartoria (prawym dopływem Obry).
Wieś Goscieszino położona była w 1581 roku w powiecie kościańskim województwa poznańskiego. W latach 1975–1998 miejscowość administracyjnie należała do województwa zielonogórskiego.
Historia.
Miejscowość powstała w Królestwie Polskim i istnieje co najmniej od XIV wieku. Od początku stanowiła posiadłość szlachecką należącą na przestrzeni dziejów do wielu polskich rodów: Rostarzewskich, Ossowskich, Żegockich, Radomickich, Malczewskich, Koczorowskich i Mielżyńskich.
Po raz pierwszy wymieniony w 1405 roku (Gosczischino), gdy wchodził jako własność Wojciecha Rostarzewskiego i jego syna Szczepana w skład dóbr rostarzewskich. W roku 1419 wieś należała do Dobrogosta Nałęcza z Kębłowa, a potem często zmieniała właścicieli. W 1633 roku kupił ją Maciej Żegocki (ojciec słynnego Krzysztofa Żegockiego). W pierwszej połowie XVIII wieku wieś była w rękach Radomickich. W latach (1655–1660) wieś została dotknięta zniszczeniami przez potop szwedzki. Słownik geograficzny Królestwa Polskiego podaje, że 2,5 km. na południe od miejscowości znajduje się szaniec szwedzki z tego okresu. Około 1740 roku przeszła w posiadanie miecznika kaliskiego Macieja Skarbka Malczewskiego, który przypuszczalnie wzniósł tu pierwszą rezydencję i założył ogród ozdobny. Do końca XVIII wieku wieś leżała w Rzeczypospolitej Obojga Narodów.
Po rozbiorach Polski miejscowość znalazła się w zaborze pruskim. W okresie Wielkiego Księstwa Poznańskiego (1815-1848) miejscowość wzmiankowana jako Gościeszyn należała do wsi większych w ówczesnym powiecie babimojskim rejencji poznańskiej. Gościeszyn należał do rakoniewickiego okręgu policyjnego tego powiatu i stanowił siedzibę majątku Gościeszyn, który należał wówczas do Macieja Mielżyńskiego. Według spisu urzędowego z 1837 roku Gościeszyn liczył 239 mieszkańców, którzy zamieszkiwali 21 dymów (domostw).
W pierwszej połowie XIX wieku majątek przejęła rodzina Koczorowskich, a po nich – wskutek koligacji rodzinnych – Mielżyńscy z Iwna. Być może na początku stycznia 1832 roku gościł u Tertuliana Koczorowskiego Adam Mickiewicz. We wrześniu 1847 roku w majątku u Macieja Mielżyńskiego bawił poeta Wincenty Pol.
W XIX wiecznym Słowniku geograficznym Królestwa Polskiego miejscowość wymieniona jest jako wieś leżąca w powiecie babimojskim. Liczyła w sumie 3832 morg powierzchni i dzieliła się na część wiejską, oraz folwark o nazwie "Zdrogowo". Według słownika pod koniec XIX wieku miejscowość liczyła 16 domów, w których mieszkało 357 mieszkańców wyznania katolickiego. Do końca tego wieku była własnością Mielżeńskich.
Po 1900 roku Gościeszyn przeszedł na własność Zygmunta Kurnatowskiego. Wieś rycerska, własność hrabiny Marii Kurnatowskiej, położona była w 1909 roku w powiecie babimojskim rejencji poznańskiej w Wielkim Księstwie Poznańskim.
Pałac i park.
Głównym akcentem monumentalnego założenia pałacowo-parkowego w Gościeszynie jest okazały, neogotycki pałac Kurnatowskich z lat 1904–1911. Powstał on w wyniku przebudowy dworu zbudowanego po 1740 roku przez Malczewskich i rozbudowanego w drugiej połowie XIX wieku przez Mielżyńskich. Jednopiętrową bryłę urozmaicają wieże w fasadzie frontowej – w tym wieża zegarowa z tarasem widokowym. Wejście główne prowadzi przez arkadowy portyk z balkonem i kolumnową loggię na piętrze, nad którą znajduje się łaciński napis „Módl się i pracuj”. Do 2011 roku mieścił się w nim Dom Dziecka. We wnętrzu pałacu ciekawa jest posadzka z bogato zdobionych płytek fajansowych w holu, kręte schody drewniane z filarem (ozdobione rzeźbą lwa trzymającego przed sobą kartusz) i sztukaterie o motywach roślinnych i hipicznych. W bibliotece cenna jest sztukateria o motywach roślinnych i geometrycznych, a w dwukondygnacyjnej sali balowej – kamienny balkon dla orkiestry.
Przed pałacem na reprezentacyjnym dziedzińcu rośnie lipa szerokolistna o obwodzie 520 cm, rozwidlająca się na dwa konary. Po obu stronach pałacu rozmieszczono symetrycznie stajnię i ujeżdżalnię, neoklasyczne z 1913 roku. W północno-wschodnim narożniku dziedzińca stoi neogotycka oficyna z drugiej połowy XIX wieku, z wieżyczkami sześciobocznymi w narożnikach. Częściowo zachowało się murowane ogrodzenie z roku 1913, zwieńczone krenelażem, z trzema basztami, a od frontu – dorycka kolumnada z kutym ogrodzeniem na kamiennym cokole. Po bokach głównej bramy stoją dwie kolumny, które pierwotnie zdobiły rzeźby lwów wspierające łapami tarcze herbowe.
Za pałacem na powierzchni 12,52 ha rozciąga się park krajobrazowy z drugiej połowy XVIII wieku, powiększony w drugiej połowie XIX wieku i znacznie przekształcony na początku XX wieku. Rośnie w nim wiele drzew pomnikowych: platany o obwodzie do 620 cm, jesiony do 530 cm, dęby do 590 cm, wiązy do 410 cm i olsza czarna 360 cm. Park otoczony jest alejami: lipową od północy i dębowo-lipową od południa. Wzdłuż wschodniej granicy parku rośnie czterorzędowa aleja lipowa. W pobliżu, za małym stawem stoi figura Chrystusa wystawiona przez Zygmunta Kurnatowskiego ku pamięci zmarłej żony.
Na południe od pałacu położony jest folwark ze starymi zabudowaniami, m.in. gorzelnią z 1873 roku i spichrzem z drugiej połowy XIX wieku.
Kościół św. Stanisława Biskupa.
W zachodniej części wsi wznosi się kościół św. Stanisława Biskupa, kompozycyjnie powiązany z założeniem pałacowym. Zbudowany został w stylu późnobarokowym w 1778 roku z fundacji kasztelanowej santockiej Ludwiki Malczewskiej oraz jej syna Józefa Malczewskiego starosty dembińskiego. W latach 1914–1916 został rozbudowany przez Kurnatowskich. Pod prezbiterium wybudowana została krypta grobowa Kurnatowskich. Z wyposażenia na uwagę zasługują dwa ołtarze boczne, barokowo-rokokowe z około 1780 roku, barokowe rzeźby czterech Ewangelistów z około połowy XVIII wieku na ambonie, neobarokowa chrzcielnica z płaskorzeźbą dłuta Marcina Rożka oraz obraz Opłakiwanie Chrystusa z XVII/XVIII wieku.
Na ścianie zewnętrznej kościoła wmurowano dwa epitafia: ks. Józefa Kuta (1905-42) proboszcza w latach 1936–1942, zamęczonego w Dachau (w 1999 roku został ogłoszony przez papieża Jana Pawła II błogosławionym) i ks. Alfonsa Graszyńskiego (1879-1943), proboszcza w latach 1912–1936, duchowego przywódcy powstania wielkopolskiego w Wolsztyńskiem oraz tablicę poświęconą pochowanemu w kościele Krzysztofowi Żegockiemu.
Na murze obok kościoła widnieje tablica poświęcona 62 ofiarom wojny i terroru hitlerowskiego z Gościeszyna i okolic. Po przeciwnej stronie szosy znajdują się plebania, sala parafialna i organistówka z 2 połowy XIX wieku oraz szachulcowa stodoła z początku XIX wieku. Dalej przy szosie stoi na grubym cokole figura Matki Boskiej z 2 połowy XIX wieku, za którą zaczyna się aleja dębowa.
Cmentarz.
Na cmentarzu, położonym na północno-wschodnim skraju wsi przy drodze do Rakoniewic, znajduje się symboliczny grób 16 obrońców Ojczyzny z Gościeszyna i okolicznych wsi, poległych w latach 1919–1920. W 1985 roku umieszczono na nim tablicę upamiętniającą ks. Alfonsa Graszyńskiego. Ponadto są tu dwie groty z pierwszej połowy XX wieku: Matki Boskiej i Chrystusa. Przy pierwszej z nich upamiętniono ppor. Franciszka Koczorowskiego, poległego pod Warszawą 19 września 1939 roku. Przy cmentarzu murowana kostnica z początku XX wieku.
W Gościeszynie urodził się Antoni Bukowski (1812-87) działacz społeczny i narodowy. Walczył w powstaniu listopadowym, brał czynny udział w Wiośnie Ludów w Poznańskiem i w powstaniu styczniowym. Był działaczem oświatowym wśród ludności wiejskiej. Spoczywa na Cmentarzu Zasłużonych Wielkopolan w Poznaniu.
Grodzisko.
Trzy kilometry na południe od Gościeszyna na lewym brzegu Obrzańskiego Kanału Północnego, zachowało się w lesie grodzisko pierścieniowate o średnicy 100 m, otoczone podwójnym wysokim na 5 metrów wałem.
Z grodziskiem związane jest podanie mówiące, iż w okresie najazdu Szwedów tutejszy dziedzic okopał się w bagnach i przeniósł tam swój dobytek. Szwedzi dowiedzieli się o tym i długo szukali wśród rozległych mokradeł. Dopiero po ryku bydła rozpoznali to miejsce, lecz potonęli w bagnach wraz z końmi. Stąd miejsce to nazwano Koniotopa.

</doc>
<doc id="396393" url="https://pl.wikipedia.org/wiki?curid=396393" title="Gozdanin (województwo dolnośląskie)">
Gozdanin (województwo dolnośląskie)

Gozdanin (niem. "Lauterbach") – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Gozdanin to niewielka wieś leżąca na Pogórzu Izerskim, we wschodniej części Równiny Zgorzeleckiej, na wysokości około 230-240 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="396394" url="https://pl.wikipedia.org/wiki?curid=396394" title="Gozdanin (województwo kujawsko-pomorskie)">
Gozdanin (województwo kujawsko-pomorskie)

Gozdanin – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 279 mieszkańców. Jest 21. co do wielkości miejscowością gminy Mogilno.

</doc>
<doc id="396395" url="https://pl.wikipedia.org/wiki?curid=396395" title="Nieustanne Tango">
Nieustanne Tango



</doc>
<doc id="396396" url="https://pl.wikipedia.org/wiki?curid=396396" title="Gozdawa (województwo dolnośląskie)">
Gozdawa (województwo dolnośląskie)

Gozdawa – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczyła 63 mieszkańców. Jest najmniejszą miejscowością gminy Środa Śląska.
Zabytki.
Do wojewódzkiego rejestru zabytków wpisany jest:

</doc>
<doc id="396398" url="https://pl.wikipedia.org/wiki?curid=396398" title="Gozdawa (województwo kujawsko-pomorskie)">
Gozdawa (województwo kujawsko-pomorskie)

Gozdawa – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 103 mieszkańców. Jest 35. co do wielkości miejscowością gminy Mogilno.
Zabytki.
Według rejestru zabytków NID na listę zabytków wpisany jest zespół dworski z końca XIX w.: dwór i park, nr rej.: A/1180 z 20.10.1983.

</doc>
<doc id="396399" url="https://pl.wikipedia.org/wiki?curid=396399" title="Gozdawa (województwo mazowieckie)">
Gozdawa (województwo mazowieckie)

Gozdawa – wieś w Polsce położona w województwie mazowieckim, w powiecie lipskim, w gminie Sienno.
W latach 1954–1959 wieś należała i była siedzibą władz gromady Gozdawa, po jej zniesieniu w gromadzie Krępa Kościelna. W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii Matki Boskiej Częstochowskiej. W kościele znajduje się zabytkowy ołtarz poniemiecki z oryginalnymi zdobieniami oraz napisem w języku niemieckim. Gozdawa po wojnie została zasiedlona przez Polaków "zza Buga" 

</doc>
<doc id="396400" url="https://pl.wikipedia.org/wiki?curid=396400" title="Gozdawa (wieś w województwie pomorskim)">
Gozdawa (wieś w województwie pomorskim)

Gozdawa (niem. "Neustädterwald") – wieś w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych.
Wieś komornictwa zewnętrznego Elbląga w XVII i XVIII wieku. W latach 1975–1998 miejscowość administracyjnie należała do województwa elbląskiego.

</doc>
<doc id="396402" url="https://pl.wikipedia.org/wiki?curid=396402" title="Gozdowo (województwo wielkopolskie)">
Gozdowo (województwo wielkopolskie)

Gozdowo – wieś w Polsce położona w województwie wielkopolskim, w powiecie wrzesińskim, w gminie Września.
Historia.
Wieś duchowna, własność prepozyta kapituły katedralnej gnieźnieńskiej, pod koniec XVI wieku leżała w powiecie pyzdrskim województwa kaliskiego.
W latach 1954–1959 wieś należała i była siedzibą władz gromady Gozdowo, po jej zniesieniu w gromadzie Września-Południe. W latach 1975–1998 miejscowość administracyjnie należała do województwa poznańskiego.
Obiekty.
Przy kościele św. Filipa i Jakuba znajduje się grób generała Kazimierza Grudzielskiego, uczestnika powstania wielkopolskiego.
W pobliżu miejscowości znajduje się Miejsce Obsługi Podróżnych (MOP Gozdowo) dla jadących autostradą A2 w kierunku Warszawy.
Osoby.
W miejscowości mieszkał Józef Kowalski – w latach 1923–1927 poseł na Sejm Rzeczypospolitej Polskiej z ramienia Narodowej Partii Robotniczej.

</doc>
<doc id="396403" url="https://pl.wikipedia.org/wiki?curid=396403" title="Gozdów (województwo lubelskie)">
Gozdów (województwo lubelskie)

Gozdów (ukr. "Гоздів") – wieś (dawniej miasto) w Polsce położona w województwie lubelskim, w powiecie hrubieszowskim, w gminie Werbkowice.
Gozdów uzyskał lokację miejską w 1548 roku, zdegradowany w 1698 roku. W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 736 mieszkańców i była drugą co do wielkości miejscowością gminy Werbkowice.
W połowie marca 1944 bojówka OUN-B Pawła Pyłypczuka ps. "Karp" zabiła w Gozdowie 32 Polaków, w tym 23 kolejarzy.
W latach 1954–1968 wieś należała i była siedzibą władz gromady Gozdów, po jej zniesieniu w gromadzie Werbkowice.
W Gozdowie znajduje się drewniano-murowany dwór, z początku XX wieku.

</doc>
<doc id="396404" url="https://pl.wikipedia.org/wiki?curid=396404" title="Gozdów (województwo łódzkie)">
Gozdów (województwo łódzkie)

Gozdów – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość administracyjnie należała do ówczesnego województwa łódzkiego.
Urodziła się tu Zofia Lorentz – polska powieściopisarka, autorka utworów prozatorskich i teatralnych dla dzieci i młodzieży.

</doc>
<doc id="396406" url="https://pl.wikipedia.org/wiki?curid=396406" title="Gozdów (powiat kolski)">
Gozdów (powiat kolski)

Gozdów – wieś w Polsce położona w województwie wielkopolskim, w powiecie kolskim, w gminie Kościelec.
W latach 1975–1998 miejscowość administracyjnie należała do województwa konińskiego.
Informacje ogólne.
Miejscowość położona jest 3 km na zachód od centrum Koła, na północ od drogi krajowej nr 92 łączącej Warszawę z Poznaniem. Wieś bezpośrednio styka się z miastem Koło, granica przebiega wzdłuż ulicy Kazimierza Wielkiego.
Ruiny zamku.
W granicach administracyjnych Gozdowa znajdują się ruiny gotyckiego zamku. Warownia została wybudowana w ostatnich latach panowania króla Kazimierza Wielkiego, jeszcze przed 1362 rokiem. Była typową gotycką fortecą, ale też siedzibą starostów kolskich. Zamek był odwiedzany przez królów polskich, a od 1433 r. odbywały się w nim zjazdy wielkopolskiej szlachty. Warownia podupadła już w XVI wieku. Do naszych czasów dotrwały jedynie ruiny budowli – fragmenty zewnętrznych murów, fundamenty wieży bramnej i dolna część drugiej wieży. Położone nad rzeką Wartą ruiny są dziś celem letnich wycieczek nie tylko turystów, ale również mieszkańców okolic.
Zobacz też.
Gozdów, Gozdowo

</doc>
<doc id="396407" url="https://pl.wikipedia.org/wiki?curid=396407" title="Mikrofizyka chmur">
Mikrofizyka chmur

Mikrofizyka chmur – dział fizyki atmosfery zajmującym się opisem powstawania, rozwoju i oddziaływania kropel wody i kryształów lodu tworzących chmury.
Badania mikrofizyki chmur wymagają wielodyscyplinarnej wiedzy z zakresu chemii, dynamiki ośrodków polidyspersyjnych i wymiany promieniowania.
Powstawanie kropel lub kryształów lodu.
Krople chmurowe (o wielkości około 10 mikrometrów) powstają prawie zawsze na jądrach nukleacji, gdy para wodna jest przesycona. Zarodkami nukleacji są aerozole atmosferyczne. Według ostatnich badań na intensywność tworzenia się chmur wpływa wielkość cząstek aerozoli oraz ich jasność.
Przesycenie pary wodnej występuje w atmosferze w wyniku obniżenia temperatury lub ciśnienia. Następuje to w wyniku ruchów wstępujących, dla przykładu w czasie konwekcji wywołanej podgrzewaniem lądu w czasie dnia lub przy wielkoskalowych ruchach powietrza wstępujących np. na frontach atmosferycznych.
Dalszym etapem życia kropel chmurowych lub kryształów lodu jest wzrost kondensacyjny lub depozycja (sublimacja) pary wodnej na kryształach. W przypadku chmur konwekcyjnych nad oceanami w obszarach tropikalnych lub w obszarach wiatrów pasatowych, cząstki aerozolu soli morskiej mogą być dostatecznie duże (ultra wielkie jądra nukleacji), żeby utworzyć krople chmurowe bezpośrednio.
Krople deszczowe i mżawka.
Zjawisko transformacji (powiększania się) 10 mikrometrowych kropel chmurowych w krople mżawki (100 mikrometrów) lub krople deszczu (powyżej 100 mikrometrów) w chmurach ciepłych, czyli takich w których temperatura otoczenia jest wyższa od 0 °C, nie jest do końca zrozumiane. Wzrost kondensacyjny jest zbyt powolny jak na obserwowany w chmurach wzrost wielkości kropel. W takim razie krople muszą rosnąć w wyniku łączenia się, ale problem polega na tym, że opracowane modele określają zbyt małe szanse na zderzenia i łączenie się kropel. Opady deszczu z chmur mieszanych (lodowo-wodnych) są lepiej zrozumiane i tłumaczone za pomocą procesu Bergerona-Findeisena, w którym cząstki lodu rosną kosztem kropel wody.
Opady deszczu.
Krople deszczowe o wielkości powyżej 100 mikrometrów oddziaływają efektywnie z innymi kroplami deszczowymi i chmurowymi a procesy koagulacje (zderzenie i zlewanie) przebiegają wydajnie, krople mogą wtedy gwałtownie rosnąć. Jedna z wcześniejszych teorii powstawania deszczu została opracowana przez Langmuira (teoria wybranych kropel). Równanie koagulacji zderzeń podwójnych zostało m.in. opracowane przez polskiego fizyka Mariana Smoluchowskiego.
Duże krople.
Małe krople spadające w powietrzu mają kształt dokładnie kulisty, siły napięcia powierzchniowego dążą do utrzymania jak najmniejszej powierzchni kropli.
Im krople są większe, tym spadają szybciej, a ruch ten zmienia ciśnienie wokół kropel. Krople o średnicy powyżej 1 mm tracą kulisty kształt, a rozrastając się spłaszczają się coraz bardziej. Krople o średnicy powyżej 5 mm są tak spłaszczone, że niewielkie zaburzenia w przepływie rozrywają je na mniejsze krople. Dlatego krople deszczu nie mogą być większe od kilku milimetrów.
Parametryzacja mikrofizyki chmur.
Chmury przechodzą przez cykl życiowy: tworzą się, rozwijają i wyparowują lub opadają jako deszcz lub virga. Modele chmur opisują ten proces ewolucji. Parametryzacja procesów mikrofizyki chmur polega na uproszczonym opisie procesów nukleacji, kondensacji i koagulacji. Często wydziela się klasy wody (np. krople chmurowe, krople deszczowe, kryształy lodu) i na podstawie masy tych klas definiuje się prawdopodobieństwo transformacji jednej klasy wody w drugą. To jest tzw. objętościowa parametryzacja mikrofizyki chmur. Objętościowa parametryzacja daje możliwość oceny ilości ciekłej wody i lodu w atmosferze, ocenę szybkości transformacji chmur wodnych w chmury lodowe, i wiele praktycznych zastosowań od oceny oblodzenia skrzydeł samolotu w czasie przelotu przez chmury do definicji ziemskiego albedo (odbicia) promieniowania słonecznego od chmur.
Mikrofizyka chmur i klimat.
Mikrofizyka chmur jest obecnie uważana za jeden z dominujących mechanizmów oddziaływania promieniowania słonecznego i podczerwonego (efekt cieplarniany) z chmurami. W związku z tym struktura mikrofizyczna chmur: (a) wielkość, (b) ilość, czy (c) kształt cząstek chmurowych ma istotny wpływ na ogólną zmianę klimatu. Hipoteza, że ilość dostępnej wody w atmosferze jest dana przez ruchy wielkoskalowe, a mikrofizyka chmur jest determinowana przez efekty antropogeniczne jest nazywana hipotezą Twomey – od nazwiska fizyka atmosfery S. Twomey. To, że mikrofizyka chmur istotnie wpływa na ich własności oddziaływania z promieniowaniem słonecznym jest prosto obserwowalne na zdjęciach satelitarnych chmur nad obszarami oceanicznymi. Widać na nich zwiększone odbicie w miejscach, w których płyną statki. Jest to związane z zanieczyszczeniami wydzielanymi z kominów i związaną z nimi modyfikacją liczby chmurowych jąder nukleacji.

</doc>
<doc id="396408" url="https://pl.wikipedia.org/wiki?curid=396408" title="Gózd (powiat rycki)">
Gózd (powiat rycki)

Gózd – wieś w Polsce położona w województwie lubelskim, w powiecie ryckim, w gminie Kłoczew.
Wieś w ziemi stężyckiej w województwie sandomierskim w XVI wieku była własnością wdowy po Mikołaju Samborzeckim. W latach 1954–1972 wieś należała i była siedzibą władz gromady Gózd. W latach 1975–1998 miejscowość administracyjnie należała do województwa siedleckiego.
W miejscowości znajduje się mały kościółek, będący siedzibą parafii Świętych Piotra i Pawła, należącej do Kościoła Starokatolickiego Mariawitów. W bezpośrednim sąsiedztwie kościółka mieści się kaplica domowa, będąca siedzibą parafii Kościoła Katolickiego Mariawitów (pw. Przenajświętszego Sakramentu). We wsi znajduje się także mariawicki cmentarz, służący parafiom obu denominacji. 
Wierni Kościoła rzymskokatolickiego należą do parafii Świętych Apostołów Piotra i Pawła w Okrzei.
Nazwę miejscowości z Gozd na Gózd zmieniło Rozporządzenie Ministra Spraw Wewnętrznych i Administracji z dnia 15 grudnia 2006 r. (Dz.U. z 22 grudnia 2006 Nr 240 poz. 1746) w sprawie ustalenia, zmiany i znoszenia urzędowych nazw niektórych miejscowości oraz obiektu fizjograficznego.
Zobacz też: Gózd, Gozd

</doc>
<doc id="396409" url="https://pl.wikipedia.org/wiki?curid=396409" title="Gozd (województwo zachodniopomorskie)">
Gozd (województwo zachodniopomorskie)

Gozd – (niem. "Gust"), [[wieś] w [[Polska|Polsce]] położona w [[województwo zachodniopomorskie|województwie zachodniopomorskim]], w [[powiat koszaliński|powiecie koszalińskim]], w [[Bobolice (gmina)|gminie Bobolice]].
W latach 1946–54 siedziba [[Gozd (gmina)|gminy Gozd]]. W latach 1954–1971 wieś należała i była siedzibą władz gromady [[Gozd (gromada)|Gozd]], po jej zniesieniu w gromadzie [[Bobolice (gromada w powiecie koszalińskim)|Bobolice]]. 
Przypisy.
[[Kategoria:Bobolice (gmina)]]

</doc>
<doc id="396410" url="https://pl.wikipedia.org/wiki?curid=396410" title="Gozdy (województwo łódzkie)">
Gozdy (województwo łódzkie)

Gozdy – wieś w Polsce położona w województwie łódzkim, w powiecie sieradzkim, w gminie Brzeźnio.
W latach 1975–1998 miejscowość administracyjnie należała do województwa sieradzkiego.
Sąsiednie miejscowości: wsie Rybnik, Ostrów, Brzeźnio, Stanisławów, Nowa Wieś i Potok oraz miasto Złoczew.

</doc>
<doc id="396411" url="https://pl.wikipedia.org/wiki?curid=396411" title="Gozdy (województwo mazowieckie)">
Gozdy (województwo mazowieckie)

Gozdy – wieś w Polsce położona w województwie mazowieckim, w powiecie sierpeckim, w gminie Mochowo.
Nazwa miejscowości odnosi się do staropolskiego słowa "gozd", które oznacza gęsty, nieprzebyty las, a zarazem pustkę osadniczą, miejsce odludne i zapomniane. Początkowo tereny te nie były zamieszkiwane. Dopiero w XVIII wieku, gdy sprowadzono tu kolonistów niemieckich, rozpoczęło się karczowanie lasów oraz wykorzystywanie nieużytków jako miejsc na nowe gospodarstwa; nazwa miejscowości jednak pozostała. Koloniści używali częściej nazwy "Goste".
Położenie geograficzne i historyczne.
Wieś znajduje się na terenie historycznej ziemi dobrzyńskiej, której naturalnymi granicami była Skrwa, Drwęca i Wisła. Wieś należy do założonej w 1388 r. parafii Ligowo. W latach 1793-1807 wieś znajdowała się na obszarze włączonym po rozbiorach Rzeczypospolitej do Prus. Od 1807 do 1815 wieś znajdowała się w Księstwie Warszawskim, w latach 1815-1918 r. w granicach zaboru rosyjskiego i Królestwa Polskiego, a od 1866 r. w granicach guberni płockiej Przywiślańskiego Kraju.
Historia.
W I poł. XIX w. we wsi istniał dwór, którego lokalizacja jest obecnie nieznana. W 1825 r. wieś (składająca się z 20 "dymów") należała do Banku Berlińskiego, co być może było przyczynkiem do zamieszkiwania tu kolonistów niemieckich, którzy w poszukiwaniu ziem pod uprawę zajmowali gozdowskie lasy i nieużytki, stanowiąc z czasem znaczną większość mieszkańców Gozdów (do stycznia 1945 r.).
Zbór ewangelicki znajdował się w miejscu zajmowanym przez wzniesiony już po II wojnie światowej budynek szkoły podstawowej, a cmentarz w pobliżu obecnego przejazdu kolejowo-drogowego na terenie, który jest już częścią lasu koziołkowskiego (w końcu lat 90. XX w. pozostałości cmentarza zostały uprzątnięte, ogrodzone i oznaczone odpowiednią tablicą informacyjną). W czasie powstania styczniowego 1863 r. w pobliżu Gozdów (w miejscowości Koziołek) miała miejsce krwawa potyczka z oddziałem carskiej armii rosyjskiej. Poległych podczas niej powstańców pochowano w mogile na cmentarzu w Ligowie.
W początku lat. 80. XIX w. wieś należała do powiatu lipnowskiego i gminy Osiek. Mieszkało w niej 367 mieszkańców w 44 "dymach", a znajdował się w niej ewangelicki dom modlitwy, szkoła elementarna i karczma. Włościanie uprawiali we wsi 1343 morgi ziemi (ok. 650 ha), a "dwór" zamieszkany przez 6 osób posiadał 30 morg (ok. 15 ha).
Lata I wojny światowej.
W czasie I wojny światowej, jako wieś leżąca w powiecie bezpośrednio graniczącym z Prusami, Gozdy znalazły się w pobliżu frontu walk niemiecko-rosyjskich (jesień 1914, zima 1914/15). Od 1915 r. do listopada 1918 r. wieś znajdowała się pod zarządem Generalnego Gubernatorstwa Warszawskiego, stanowiącego niemiecką władzę okupacyjną. Dziełem okupanta było wybudowanie w 1916 r. trasy kolei wąskotorowej, pomyślanej głównie jako sposób usprawnienia wywozu z eksploatowanych przez okupanta terenów Królestwa do Prus.
Okres międzywojenny.
W II Rzeczypospolitej wieś administracyjnie należała do powiatu lipnowskiego województwa warszawskiego. 1 kwietnia 1938 r., w ramach zacierania granic zaborów, powiat lipnowski przyłączono do województwa pomorskiego. Większym wydarzeniem tego okresu było uruchomienie 23 stycznia 1937 r. normalnotorowego połączenia kolejowego Sierpc – Toruń ze stacją kolejową w pobliskiej wsi Koziołek.
Lata II wojny światowej.
Po wybuchu II wojny światowej wieś już w pierwszych dniach września 1939 r. została zajęta przez oddziały Wehrmachtu (serdecznie witane przez jej niemieckich mieszkańców). W latach 1939-1945 nazwę wsi, która znalazła się na terenach bezpośrednio wcielonych do III Rzeszy i przyłączonych do prowincji Gdańsk-Prusy Zachodnie (rejencja kwidzyńska), zmieniono na "Goste" (Landkreis "Leipe" – "Westpreussen"). Okolice wsi były terenem działania polskich podziemnych organizacji zbrojnych. Na stacji kolejowej Koziołek miała miejsce jedna z większych akcji sabotażowych komunistycznej Gwardii Ludowej/Armii Ludowej. Armia Krajowa, chociaż obecna na tym terenie, starała się nie wykonywać akcji prowokujących akcje odwetowe okupanta. Latem 1944 r. okoliczne wsie polskie poddane zostały krwawym akcjom terrorystycznym wykonywanym przez specjalny oddział Jagdkommando. Egzekucji dokonano na mieszkańcach wsi Gaje, Malanowo, Osiek i Rokicie. Gozdy zostały zajęte przez oddziały Armii Czerwonej w pierwszych dniach ofensywy styczniowej 1945 r. Wszyscy niemieccy mieszkańcy wsi opuścili ją zimą 1944/45.
Okres powojenny.
Po zakończeniu II wojny światowej do 1975 r. wieś znajdowała się w powiecie lipnowskim województwa bydgoskiego. Opuszczone przez Niemców obejścia zostały zasiedlone przez polskich mieszkańców pobliskich wsi. Sytuacja stabilizowała się stopniowo i nie bez oporów, ponieważ w pierwszych latach powojennych w okolicznych lasach (zwanych lasami koziołkowskimi) działała zbrojna grupa, którą rozbił Urząd Bezpieczeństwa Publicznego. Podejmowane przez PRLowskie państwo w początku lat 50. XX w. próby kolektywizacji nie powiodły się. Próba upaństwowienia ziemi przez jej przejmowanie w zamian za emerytury rolnicze przez Spółdzielcze Kółko Rolnicze w Mochowie zakończyła się jej szybką reprywatyzacją w początkach lat 90. XX w. Wieś została zelektryfikowana w końcu lat. 60. XX w. Szkoła podstawowa działała we wsi od lat 50. (z czasem zyskując nowy budynek wzniesiony ze środków gminnych). W latach 70., 80. i w pocz. 90. we wsi Gozdy znajdowały się, oprócz szkoły, sklep spożywczy należący do Gminnej Spółdzielni w Mochowie (w latach 80. XX w. w czynie społecznym wybudowano nowy, murowany budynek) i zlewnia mleka obsługiwana przez mleczarnię w Sierpcu. W końcu lat 90. XX w. do wsi został doprowadzony wodociąg oraz łącze telefoniczne.
Gozdy obecnie.
We wsi działa prywatny sklep spożywczy. Sklep GS, zlewnia mleka i szkoła podstawowa zostały zamknięte. Budynek szkoły przeznaczono na cele mieszkaniowe i w takim charakterze jest on wykorzystywany do dzisiaj.
W latach 1975-1998 miejscowość administracyjnie znajdowała się w województwie płockim i w gminie Mochowo. Od 1999 r. Gozdy znajdują się w powiecie sierpeckim województwa mazowieckiego.

</doc>
<doc id="396413" url="https://pl.wikipedia.org/wiki?curid=396413" title="Goździków (województwo mazowieckie)">
Goździków (województwo mazowieckie)

Goździków – wieś w Polsce położona w województwie mazowieckim, w powiecie przysuskim, w gminie Gielniów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego.
Do 1954 roku siedziba gminy Goździków. W latach 1954–1972 wieś należała i była siedzibą władz gromady Goździków. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Smogorzowie.

</doc>
<doc id="396415" url="https://pl.wikipedia.org/wiki?curid=396415" title="Goździków (województwo wielkopolskie)">
Goździków (województwo wielkopolskie)

Goździków – wieś w Polsce położona w województwie wielkopolskim, w powiecie konińskim, w gminie Rzgów.
W latach 1975–1998 miejscowość administracyjnie należała do województwa konińskiego.
Zobacz też: Goździków 

</doc>
<doc id="396416" url="https://pl.wikipedia.org/wiki?curid=396416" title="Górale (województwo kujawsko-pomorskie)">
Górale (województwo kujawsko-pomorskie)

Górale – wieś w Polsce położona w województwie kujawsko-pomorskim, w powiecie brodnickim, w gminie Jabłonowo Pomorskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 392 mieszkańców. Są czwartą co do wielkości miejscowością gminy Jabłonowo Pomorskie.
Zabytki.
Według rejestru zabytków NID na listę zabytków wpisany jest drewniany kościół pw. św. Marcina z 1723, nr rej.: A/370 z 4.11.1931.

</doc>
<doc id="396417" url="https://pl.wikipedia.org/wiki?curid=396417" title="Górale (województwo łódzkie)">
Górale (województwo łódzkie)

Górale – kolonia w Polsce położona w województwie łódzkim, w powiecie piotrkowskim, w gminie Łęki Szlacheckie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="396418" url="https://pl.wikipedia.org/wiki?curid=396418" title="Góra (powiat inowrocławski)">
Góra (powiat inowrocławski)

Góra – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Pod koniec XIX wieku wieś Góra liczyła 14 domostw i 114 mieszkańców. Kościół należał wtedy do dekanatu gniewkowskiego. W skład dóbr Góra wchodził folwark Góra i probostwo Góra (7 domostw i 110 mieszkańców, 1242 mórg rozliczeniowych).
W latach 1975–1998 miejscowość administracyjnie należała do województwa bydgoskiego.
Znajduje się tu otworowa kopalnia soli. 
Zabytki.
Według rejestru zabytków NID na listę zabytków wpisany jest cmentarz rzymskokatolicki z k. XVIII w. przy kościele parafialnym, nr rej.: A/1652 z 6.12.2013.
Późnoklasycystyczny kościół Świętej Trójcy zbudowany został w 1829 r. Na przykościelnym cmentarzu pochowany jest Stanisław Przybyszewski – jego pomnik wzniesiono w 1931 r. ze składek społeczeństwa.

</doc>
<doc id="396419" url="https://pl.wikipedia.org/wiki?curid=396419" title="Góra (województwo lubelskie)">
Góra (województwo lubelskie)

Góra – wieś w Polsce położona w województwie lubelskim, w powiecie lubelskim, w gminie Wojciechów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Wojciechów. Według Narodowego Spisu Powszechnego z roku 2011 wieś liczyła 145 mieszkańców.
Historia.
Góra i Nowa Góra w wieku XIX wsie w powiecie lubelskim, gminie Wojciechów, parafii Bełżyce. W 1827 roku spisano tu 6 domów i 43 mieszkańców. Folwarki Chmielnik i Góra wraz ze wsiami folwarcznymi Chmielnik, Nowy Chmielnik oraz Góra i Nowa Góra stanowiły dobra o rozległości 1264 mórg. W roku 1867 zostały nabyte za kwotę 37 500 rubli srebrnych. Nabywcy Słownik geograficzny Królestwa Polskiego nie wskazuje.

</doc>
<doc id="396420" url="https://pl.wikipedia.org/wiki?curid=396420" title="Góra (województwo opolskie)">
Góra (województwo opolskie)

Góra (niem. "Guhrau")– wieś w Polsce położona w województwie opolskim, w powiecie opolskim, w gminie Niemodlin.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="396421" url="https://pl.wikipedia.org/wiki?curid=396421" title="Góra (powiat piski)">
Góra (powiat piski)

Góra (niem. "Gurra", 1938–1945 "Gebürge") – wieś w Polsce położona w województwie warmińsko-mazurskim, w powiecie piskim, w gminie Orzysz.
W latach 1975–1998 miejscowość administracyjnie należała do województwa suwalskiego.
Nazwa.
W dokumentach krzyżackich "Geburge", później "Gurra". Na mapie "Districtus Reinensis" (1663) Józefa Naronowicza-Narońskiego - "Gury".
16 lipca 1938 r. w miejsce nazwy "Gurra" wprowadzono nazwę "Gebürge".
Rozporządzeniem Ministrów: Administracji Publicznej i Ziem Odzyskanych z dnia 12 listopada 1947 r. nadano miejscowości obowiązującą nazwę "Góra".
Historia.
"Góry (Geburge) istniały już r. 1539 i miały ludność czysto polską". Wiemy o tym z rachunków książęcych starostwa ryńskiego. Rok później książę Albrecht nadał przywilej Pawłowi Kunatowi ("Paul Kunaht"), który kupił za gotówkę 44 łany, z tego 4 na swoje sołectwo, w celu obsadzenia wsi na prawie chełmińskim, między Mikoszami, Cierzpiętami, Ublikiem i Piankami. Paweł Kunat pochodził najpewniej z pobliskiego Okartowa, bo tam w tym czasie siedzieli Kunatowie. Otrzymał co trzeci denar z niższego sądownictwa. Chłopi oddawali z każdego łanu korzec owsa i musieli wypełniać szarwark - koszenie zboża podczas żniw, z czasem zamieniony na "Freygeld". W 1540 roku odnotowano we wsi istnienie dwóch karczem. Dwie zagrody płaciły czynsz bartny. Wieś potwierdzona na 44 łanach w spisie z 1564 roku. Wiadomo, że w tym czasie w Górze siedział "Rusak", czyli najpewniej osadnik z Wielkiego Księstwa Litewskiego. Granice Góry oznaczono poprzez nasypy i słupy graniczne, oraz oznakowane dęby i świerki. W trudnym do sprecyzowania terminie w Górze siedzieli Zaborowscy z polskiej szlachty. Góra należała i należy do parafii w Orzyszu.
W 1767 roku we wsi założono szkołę.
W 1821 roku Górę zamieszkiwały 123 osoby. W 1857 roku w Górze mieszkały 204 osoby. Nauczycielem był "Carl Zilasko". W 1864 roku mieszkały tu 253 osoby, a w 1867 wieś liczyła 278 mieszkańców.
W 1935 roku w szkole jeden nauczyciel uczył 55 uczniów. Zarówno w 1933, jak i w 1939 roku Góra liczyła 302 mieszkańców.
Zabytki.
Zabytki ujęte w gminnej ewidencji zabytków:
Na cmentarzu znajdują się dwie kwatery wojenne z okresu I wojny światowej. Jedna z nich, według zachowanych inskrypcji, to mogiła zbiorowa żołnierzy armii niemieckiej, w której zostali pochowani "deutsche Krieger Gustav Kleitz", oraz jeden nieznany "deutscher armierungssolgat" †1914-15, a druga to mogiła zbiorowa dwóch nieznanych żołnierzy armii rosyjskiej †1914-15, oraz mogiła wojenna, w której według zachowanych inskrypcji pochowany jest "der russische Krieger Gudarowski" †1914-15.
Według zachowanych inskrypcji na cmentarzu pochowani są: "Feldw. Robert Droese, 4. Komp. Ldst. Inf. Btl. Königsberg I/11" † 18.11.1914, dwóch nieznanych "füseliere vom Füs. Regt. 33." † 8.9.1914, oraz 29 nieznanych żołnierzy armii rosyjskiej. 

</doc>
<doc id="396422" url="https://pl.wikipedia.org/wiki?curid=396422" title="Górka (województwo lubelskie)">
Górka (województwo lubelskie)

Górka, zwana też Górką Kocką – wieś w Polsce położona w województwie lubelskim, w powiecie lubartowskim, w gminie Kock. Leży na pd. krańcu Równiny Łukowskiej, nad Pradoliną Wieprza. Usytuowana wzdłuż 10-metrowej krawędzi wysoczyzny nad samą rzeką Tyśmienicą, na wysokości ok. 143 m n.p.m. Najludniejsza i druga (po Talczynie) z największych obszarowo wsi w gminie Kock.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kock. Według Narodowego Spisu Powszechnego (III 2011 r.) wieś liczyła 595 mieszkańców.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Kocku.
Historia.
1447 – Gorka, 1518 – Horka. Nazwa wsi pochodzi od ukształtowania terenu – wzniesienie ponad dolinę rzeczną. Przed rokiem 1437 wieś Górka obok Talczyna, Pożarowa, Tarkawicy i Luszawy, tworząc klucz dóbr kockich, należała do biskupstwa płockiego. W 1515 r. biskupi płoccy zmienili klucz dóbr kockich na miasto królewskie Raciąż. W 1739 roku należała wraz z folwarkiem do klucza Lubartów Lubomirskich. Za czasów księżnej Anny z Sapiehów Jabłonowskiej, w latach 1767–1773 wybudowano stodołę z dwiema komorami, lamus z dwoma kondygnacjami, piwnicę, 20 stodół chłopskich, 2 upusty z sadzawek, 2 mosty na rowach, 4 na groblach. Bór liczył wówczas 7 włók i 10 mórg. W 1827 r. wieś zamieszkiwało 421 osób w 76 domach, a na początku XX w. Górka liczyła 566 mieszkańców, 61 domów, 1060 mórg ziemi. Między Górką a Tchórzewem najprawdopodobniej znajdowała się zaginiona osada o nazwie Opatki, które jeszcze w 1447 r. płaciły dziesięcinę plebanowi w Kocku.
Współczesność.
Najludniejsza wieś w gminie Kock, licząca 618 mieszkańców, i druga pod względem powierzchni, 958,36 ha.
W związku ze zróżnicowanym podłożem i konfiguracją terenu występuje duża mozaika gleb – na podłożu piaszczystym (kwaśne) i gliniastym wysoczyzny oraz dna doliny: gleby brunatne wyługowane, pseudobielicowe i czarne ziemie; w dolinie Tyśmienicy mady i gleby mułowo-torfowe. Należą do klas jakości od III a do VI. Przeważa kompleks gleb żytni słaby i bardzo słaby oraz użytki zielone średnie.
Obecnie na terenie Górki działa:
Górka Kolonia.
Zachodnia część wsi, wydzielona ze względu na położenie. Usytuowana w odległości 1 km na wschód od Kocka. Powierzchnia 220,78 ha. Użytkowanie ziemi: grunty orne 169 ha, użytki zielone 23 ha, powierzchnia gruntów pod lasami i zadrzewieniami 10 ha.

</doc>
<doc id="396423" url="https://pl.wikipedia.org/wiki?curid=396423" title="Górka (województwo lubuskie)">
Górka (województwo lubuskie)

Górka – wieś w Polsce położona w województwie lubuskim, w powiecie żarskim, w gminie Lipinki Łużyckie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="396424" url="https://pl.wikipedia.org/wiki?curid=396424" title="Górka (województwo łódzkie)">
Górka (województwo łódzkie)

Górka – wieś w Polsce położona w województwie łódzkim, w powiecie radomszczańskim, w gminie Gidle.
Historia.
W latach 1975–1998 miejscowość administracyjnie należała do województwa częstochowskiego.

</doc>
<doc id="396425" url="https://pl.wikipedia.org/wiki?curid=396425" title="Górka (powiat brzeski)">
Górka (powiat brzeski)

Górka – wieś w Polsce położona w województwie małopolskim, w powiecie brzeskim, w gminie Szczurowa.
W latach 1954–1959 wieś należała i była siedzibą władz gromady Górka, po jej zniesieniu w gromadzie Szczurowa. W latach 1975–1998 miejscowość administracyjnie należała do województwa tarnowskiego. Integralne części miejscowości: Kępa, Poddębówka, Podlesie, Podrząchowie, Sekułki, Zabełcze.
W pobliżu miejscowości znajduje się most nad Wisłą.
Zabytki: dwór.

</doc>
<doc id="396426" url="https://pl.wikipedia.org/wiki?curid=396426" title="Górka (województwo pomorskie)">
Górka (województwo pomorskie)

Górka (kaszb. "Górka", niem. "Gohrke") – osada w Polsce położona w województwie pomorskim, w powiecie lęborskim, w gminie Wicko.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Górka: Górka

</doc>
<doc id="396427" url="https://pl.wikipedia.org/wiki?curid=396427" title="Górka (województwo warmińsko-mazurskie)">
Górka (województwo warmińsko-mazurskie)

Górka – wieś w Polsce położona w województwie warmińsko-mazurskim, w powiecie ostródzkim, w gminie Ostróda, przy DK7.
W latach 1975–1998 miejscowość administracyjnie należała do województwa olsztyńskiego.

</doc>
<doc id="396429" url="https://pl.wikipedia.org/wiki?curid=396429" title="Iheanacho Kelechi">
Iheanacho Kelechi



</doc>
<doc id="396430" url="https://pl.wikipedia.org/wiki?curid=396430" title="Górki Duże (województwo łódzkie)">
Górki Duże (województwo łódzkie)

Górki Duże – wieś w Polsce położona w województwie łódzkim, w powiecie łódzkim wschodnim, w gminie Tuszyn.
Do 1924 roku istniała gmina Górki. W latach 1975–1998 miejscowość administracyjnie należała do województwa piotrkowskiego.
Na terenach wsi znajdują się liczne źródła, które dają początek rzece Dobrzynce.
15 listopada 1951 roku na terenie wsi doszło do katastrofy lotniczej samolotu Polskich Linii Lotniczych LOT – Lisunow Li-2, w której zginęło 16 osób.

</doc>
<doc id="396432" url="https://pl.wikipedia.org/wiki?curid=396432" title="Górki Duże (województwo mazowieckie)">
Górki Duże (województwo mazowieckie)

Górki Duże – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396433" url="https://pl.wikipedia.org/wiki?curid=396433" title="Górki Małe (województwo lubuskie)">
Górki Małe (województwo lubuskie)

Górki Małe – wieś w Polsce, położona w województwie lubuskim, w powiecie zielonogórskim, w gminie Sulechów. Do roku 1945, jako "Unterweinberge", dzielnica Sulechowa.
W latach 1975–1998 miejscowość administracyjnie należała do województwa zielonogórskiego.
Według danych na 31 grudnia 2017 miejscowość zamieszkuje 175 mieszkańców.

</doc>
<doc id="396435" url="https://pl.wikipedia.org/wiki?curid=396435" title="Górki Małe (województwo łódzkie)">
Górki Małe (województwo łódzkie)

Górki Małe – wieś w Polsce położona w województwie łódzkim, w powiecie łódzkim wschodnim, w gminie Tuszyn.
W latach 1954–1968 wieś należała i była siedzibą władz gromady Górki Małe, po jej zniesieniu w gromadzie Tuszyn. W latach 1975–1998 miejscowość administracyjnie należała do województwa piotrkowskiego.
Historia Górek Małych.
W średniowieczu Górki Małe należały do możnowładcy, który miał siedzibę w grodzisku położonym w nieodległych Górkach Dużych. Po grodzisku został charakterystyczny nasyp, ale nie zachowały się żadne dowody, do kogo ono należało. W XV-XVI w. Górki Małe stanowiły część dóbr tuszyńskich, a pierwsza o nich wzmianka pochodzi z 1511 roku, kiedy dobra te trafiły – wraz z całym starostwem tuszyńskim – w ręce Łukasza Górki, wojewody poznańskiego. Nieco później - jak można wyczytać z dokumentów – właścicielem 4 łanów gruntu w tej wsi oraz 7 zagrodników był Jakub Dylewski, kolejnych czterech łanów i trzech zagrodników - Joachim Górecki, pół łana – inny Dylewski, a ćwierć łana – Jan Zelgowski. Następnymi właścicielami dóbr góreckich była rodzina Bykowskich z Byk.
W roku 1727 na drodze dziedziczenia spadkowego Górki przypadły rodzinie Skórzewskich – w roku 1732 odnotowany jest jako właściciel Władysław Wężyk, mąż Petroneli de domo Skórzewskiej, sędzia ostrzeszowski. Kolejni właściciele to Jan i Ewa Gawrońscy, a od roku 1765 Węgleńscy, w których rękach Górki pozostały do początku XIX w.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Dawny folwark w Górkach położony jest w ładnej, pagórkowatej okolicy, przy drodze do Jutroszewa, po jej północnej stronie. Do podjazdu dworu usytuowanego na zachód od folwarku, na wzgórzu, prowadzi aleja. W rzadko doglądanym ogrodzie założonym w początkach naszego wieku, na bazie starszego założenia, podziwiać można zachowane kilkusetletnie lipy, jawor i in. nieco młodsze drzewa różnych gatunków. Na podjeździe rósł niegdyś potężny jesion, który ścięto tuż po wojnie, aby w jego miejscu ustawić maszt, pod którym odbywały się apele kolonijnej dziatwy. 
Na wschód od dworu, na terenie sąsiedniego gospodarstwa znajduje się murowany z kamienia polnego dawny spichlerz folwarczny – obecnie przebudowany i dalej, dawny dom rządcy z nietynkowanej cegły. Dwa dużej skali, ceglane budynki gospodarcze usytuowano wokół wewnętrznego dziedzińca. 
W odległości około kilometra na południowy zachód od dworu, w Górkach Dużych archeolodzy odkryli i wyeksponowali późnośredniowieczne grodzisko (stożkowy nasyp otoczony fosą) – widoczne od strony drogi. Kryje ono zapewne dawną siedzibę właścicieli Górek. W 1727 r. drogą spadku ziemie przeszły w ręce Skórzewskich. W 1732 r. na obu Górkach dziedziczy Władysław Wężyk, sędzia ostrzeszowski. W 1736 r. notowano kolejnych właścicieli – Jana i Ewę Gawrońskich, w 1765 r. – Ksawerego Węgleńskiego, a w 1781 r. – Józefa i Mariannę Węgleńskich. W rękach tego rodu Górki pozostają aż do początków XIX w. W latach 30. XIX w. Karolina Węgleńska, córka Józefa i Barbary wychodzi za mąż za Hipolita Skalskiego (1814–1877), który zapewne wzniósł górecki dworek. 
W 1912 r. w Górkach Dużych nie notuje się dworu. W Małych osiada Walenty Ostrowski. Wkrótce nastąpiła kolejna zmiana własności, dobra znalazły się w rękach Stanisława Makarewicza, a w okresie międzywojennym właścicielem ich został Mieczysław Dmowicz. W 1935 r. 120-morgowy obszar góreckiego majątku kupił na licytacji J.Hentzel – mechanik z Łodzi. Osiadł wraz z rodziną we dworze w Górkach i zajął się ogrodnictwem. 
Parterowy dworek, który nabył Hentzel, wzniesiono z drewna w konstrukcji zrębowej. Ściany były otynkowane. Niewielki obiekt na rzucie prostokąta, miał od frontu trójosiowy, zabudowany ganek i werandę przy krótszym boku, od zachodu. Kryty był dachem naczółkowym, pobitym gontem. W takim stanie dworek przetrwał do końca wojny. Po 1945 r. resztówkę upaństwowiono. We dworze znalazła siedzibę szkoła powszechna, a w sezonie letnim organizowano tu kolonie Polskiego Monopolu Spirytusowego, folwark przejęła GS. W 1962 r. szkoła została przeniesiona do nowo wzniesionego budynku, a we dworze urządzono świetlicę, następnie Koło Gospodyń Wiejskich. Kolejni użytkownicy zaniedbali swoją siedzibę i doprowadzili ją do ruiny. 
W 1981 r. zdewastowany dworek wraz z zachowanym fragmentem znalazł się w rękach prywatnych. Stan obiektu był tak zły, że zdecydowano się na rozbiórkę i budowę repliki na starych fundamentach, w trwalszym materiale i w nieco zmienionej formie. W miejscu frontowego, zabudowanego ganku, wymurowano portyk wsparty na dwóch kolumienkach dźwigających trójkątny szczyt. Zachowano zbliżoną kubaturę obiektu i dwutraktowy układ wnętrz. Ostatnio obiekt zmienił właścicieli i dopiero oni ukończyli budowę. 

</doc>
<doc id="396436" url="https://pl.wikipedia.org/wiki?curid=396436" title="Górki (województwo kujawsko-pomorskie)">
Górki (województwo kujawsko-pomorskie)

Górki – wieś w Polsce położona w województwie kujawsko-pomorskim, w powiecie mogileńskim, w gminie Strzelno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 215 mieszkańców
Jest, wespół ze wsią Ciechrz (215 mieszkańców), dwunastą co do wielkości miejscowością gminy Strzelno.
Historia.
W 1327 r. wieś należała do kapituły gnieźnieńskiej. W 1464 r. stanowiła własność Piotra Żegockiego h. Jastrzębiec, który posiadał także część Wielkiego Niemojewa (obecnie część Niemojewka). W latach 1534-1539 wieś należała do Jakuba Górskiego. w 1583 r. Górki należały do Żegockich, którzy posiadali tutaj 1 łan osiadły i zagrodnicze; 4 łany były wówczas opuszczone. W 1640 r. Górki stanowiły własność Wojciecha Kołudzkiego h. Pomian dziedzica Piasek. W 1642 r. były w posiadaniu Piotra Pigliwskiego. w 1683 r. należały prawdopodobnie do Stanisława Wysockiego h. Dryja z Budzisławia i jego żony Marianny pochodzącej z Kołudy.
Zabytki.
Według rejestru zabytków NID na listę zabytków wpisany jest zespół dworski z 2. połowy XIX w., nr rej.: 145/A z 15.06.1985:
Późnoklasycystyczny dwór zbudowany jest na planie prostokąta, podpiwniczony, parterowy o dwuspadowym dachu z użytkowym poddaszem i mieszkaniami w szczytach. Między elewacjami piętrowa wystawka kryta dwuspadowym dachem, z oculusami w trójkątnych szczytach. W osi wejściowej dworu nieznaczny ryzalit oraz wysokie schody zamknięte murkami. Do zachodniej elewacji dworu dobudowana parterowa oficyna, a do wschodniej taras ze schodami.
Park krajobrazowy z 2. połowy XIX w., ma powierzchnię około 1 ha i mieści się w swoich dawnych granicach. Zachował czytelną kompozycję przestrzenną, posiada czyste alejki i przystrzyżone trawniki, dokonano także nowych nasadzeń. Zachowany jest tu cenny starodrzew w wieku 100-150 lat. 
Inne obiekty to: 

</doc>
<doc id="396437" url="https://pl.wikipedia.org/wiki?curid=396437" title="Górki (powiat pajęczański)">
Górki (powiat pajęczański)

Górki – wieś w Polsce położona w województwie łódzkim, w powiecie pajęczańskim, w gminie Strzelce Wielkie.
W latach 1975–1998 miejscowość administracyjnie należała do województwa częstochowskiego.

</doc>
<doc id="396438" url="https://pl.wikipedia.org/wiki?curid=396438" title="Górki (województwo opolskie)">
Górki (województwo opolskie)

Górki (dodatkowa nazwa w j. niem. Gorek) – wieś w Polsce położona w województwie opolskim, w powiecie opolskim, w gminie Prószków.
W okresie hitlerowskiego reżimu w latach 1936-1945 miejscowość nosiła nazwę "Kleinberg".
W latach 1954–1959 wieś należała i była siedzibą władz gromady Górki, po jej zniesieniu w gromadzie Wójtowa Wieś. Od 1950 miejscowość administracyjnie należy do województwa opolskiego.

</doc>
<doc id="396439" url="https://pl.wikipedia.org/wiki?curid=396439" title="Górki (powiat kolski)">
Górki (powiat kolski)

Górki – wieś w Polsce położona w województwie wielkopolskim, w powiecie kolskim, w gminie Kłodawa.
W latach 1975–1998 miejscowość administracyjnie należała do województwa konińskiego.

</doc>
<doc id="396440" url="https://pl.wikipedia.org/wiki?curid=396440" title="Górki (powiat kamieński)">
Górki (powiat kamieński)

Górki – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1954–1959 wieś należała i była siedzibą władz gromady Górki, po jej zniesieniu w gromadzie Jarszewo. W latach 1975–1998 miejscowość administracyjnie należała do województwa szczecińskiego.
Zabytki.
We wsi znajduje się przystanek kolejowy Górki Pomorskie.

</doc>
<doc id="396441" url="https://pl.wikipedia.org/wiki?curid=396441" title="Górna Wieś (województwo małopolskie)">
Górna Wieś (województwo małopolskie)

Górna Wieś – wieś w Polsce położona w województwie małopolskim, w powiecie krakowskim, w gminie Michałowice.
W latach 1975–1998 miejscowość administracyjnie należała do województwa krakowskiego.
Integralna część miejscowości: Zakońce.
Zobacz też: Górna Wieś, Górna Grupa, Górna Owczarnia, Górna Wola.

</doc>
<doc id="396442" url="https://pl.wikipedia.org/wiki?curid=396442" title="Górna Wieś (województwo mazowieckie)">
Górna Wieś (województwo mazowieckie)

Górna Wieś – wieś w Polsce położona w województwie mazowieckim, w powiecie warszawskim zachodnim, w gminie Błonie.
Wieś duchowna Nagórna Wieś położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="396443" url="https://pl.wikipedia.org/wiki?curid=396443" title="Górna Wola (województwo łódzkie)">
Górna Wola (województwo łódzkie)

Górna Wola – wieś w Polsce położona w województwie łódzkim, w powiecie zduńskowolskim, w gminie Szadek.
W latach 1954–1957 wieś należała i była siedzibą władz gromady Górna Wola, po jej zniesieniu w gromadzie Wielka Wieś. W latach 1975–1998 miejscowość administracyjnie należała do województwa sieradzkiego.

</doc>
<doc id="396444" url="https://pl.wikipedia.org/wiki?curid=396444" title="Górna Wola (województwo mazowieckie)">
Górna Wola (województwo mazowieckie)

Górna Wola – wieś w Polsce położona w województwie mazowieckim, w powiecie radomskim, w gminie Jedlińsk.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Mikołaja w Jankowicach.

</doc>
<doc id="396445" url="https://pl.wikipedia.org/wiki?curid=396445" title="Górne (województwo lubelskie)">
Górne (województwo lubelskie)

Górne – kolonia w Polsce położona w województwie lubelskim, w powiecie łęczyńskim, w gminie Milejów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Milejów.

</doc>
<doc id="396446" url="https://pl.wikipedia.org/wiki?curid=396446" title="Górne (województwo warmińsko-mazurskie)">
Górne (województwo warmińsko-mazurskie)

Górne (niem. "Gurnen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
Do 1954 roku miejscowość była siedzibą gminy Górne. W latach 1954–1971 wieś należała i była siedzibą władz gromady Górne, po jej zniesieniu w gromadzie Pogorzel. W latach 1975–1998 miejscowość administracyjnie należała do województwa suwalskiego.
Wieś założono w 1565 r. Aż do końca XIX w. nabożeństwa odprawiano w języku polskim. Wieś została znacznie zniszczona w 1945 r.

</doc>
<doc id="396447" url="https://pl.wikipedia.org/wiki?curid=396447" title="Górnica (województwo wielkopolskie)">
Górnica (województwo wielkopolskie)

Górnica (niem. "Gornitz") – wieś w Polsce, położona w województwie wielkopolskim, w powiecie czarnkowsko-trzcianeckim, w gminie Trzcianka.
W latach 1975–1998 miejscowość administracyjnie należała do województwa pilskiego.
Górnica jest położona pośród lasów, w dolinie Bukówki, w południowo-zachodniej części gminy, 14 km od Trzcianki. Niedaleko wsi przebiega turystyczny szlak rowerowy.
Wieś powstała w 1801 r. w ramach akcji kolonizacyjnej, mającej na celu szybką germanizację zdobytych po rozbiorach ziem polskich. Od 1807 do 1815 roku niedaleko Górnicy przebiegała granica z Księstwem Warszawskim.
W Górnicy działał młyn, hotel, restauracja i szkoła. Młyn na rzece Kamionce został rozebrany w latach 60. dwudziestego wieku. W trakcie działań wojennych II wojny światowej Górnica została znacznie zniszczona, wyzwolenie nastąpiło 26 stycznia 1945.
Po II wojnie światowej wieś znalazła się w polskich granicach. Opuszczoną wieś zamieszkała w większości ludność z Kresów Wschodnich oraz województw: poznańskiego, warszawskiego i łódzkiego.
Obecnie wieś straciła charakter rolniczy ze względu na słabe piaszczyste gleby, natomiast przekształca się w miejscowość rekreacyjną dla ludności z pobliskiej Trzcianki oraz Poznania.
Przy drodze leśnej z Górnicy do Rychlika znajdują się pozostałości poniemieckiego cmentarza ewangelickiego, obecnie porośniętego lasem.

</doc>
<doc id="396449" url="https://pl.wikipedia.org/wiki?curid=396449" title="Górnica (wieś w województwie zachodniopomorskim)">
Górnica (wieś w województwie zachodniopomorskim)

Górnica (niem. "Hohenstein") – wieś w Polsce, położona w województwie zachodniopomorskim, w powiecie wałeckim, w gminie Wałcz.
Górnica liczy sobie 380 mieszkańców.
W latach 1954–1957 wieś należała i była siedzibą władz gromady Górnica, po jej zniesieniu w gromadzie Dębołęka. W latach 1975–1998 miejscowość administracyjnie należała do województwa pilskiego. 
Wieś położona jest 20 km od Wałcza. Ok. 1,5 km na zachód i południowy zachód znajdują się: jezioro Rakowo i Jezioro Piecnickie.
W Górnicy znajduje się montownia rowerów oraz świniarnia.

</doc>
<doc id="396450" url="https://pl.wikipedia.org/wiki?curid=396450" title="Górno (województwo lubelskie)">
Górno (województwo lubelskie)

Górno – wieś w Polsce położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Tomaszów Lubelski.

</doc>
<doc id="396451" url="https://pl.wikipedia.org/wiki?curid=396451" title="Górno (województwo świętokrzyskie)">
Górno (województwo świętokrzyskie)

Górno – wieś w Polsce położona w województwie świętokrzyskim, w powiecie kieleckim, w gminie Górno.
W latach 1954–1972 wieś należała i była siedzibą władz gromady Górno. W latach 1975–1998 miejscowość administracyjnie należała do województwa kieleckiego.
Miejscowość jest siedzibą gminy Górno.
Historia.
Górno wzmiankowane było w dokumentach już w 1400 roku pod nazwą "Górne" jako własność biskupów krakowskich (klucz kielecki). W 1844 spiskował tu przeciw zaborcom ks. Piotr Ściegienny, 20 lat później tutejsi chłopi brali udział w powstaniu styczniowym. Podczas II wojny światowej, 5 sierpnia 1944, hitlerowcy rozstrzelali 23 mieszkańców w odwecie za akcje partyzanckie. Zdarzenie to upamiętnia znajdujący się w miejscowości pomnik.
W latach 30. XX w. przez wieś przebiegała trasa kolejki z Kielc do Złotej Wody k. Łagowa.

</doc>
<doc id="396454" url="https://pl.wikipedia.org/wiki?curid=396454" title="Górsko (województwo wielkopolskie)">
Górsko (województwo wielkopolskie)

Górsko – wieś w Polsce położona w województwie wielkopolskim, w powiecie wolsztyńskim, w gminie Przemęt.
Wieś duchowna, własność opata cystersów w Przemęcie pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815–1848) miejscowość wzmiankowana jako Gorsko należała do wsi większych w ówczesnym powiecie babimojskim rejencji poznańskiej. Gorsko należało do kaszczorskiego okręgu policyjnego tego powiatu i stanowiło część majątku Kaszczor, który należał wówczas do rządu Królestwa Prus w Berlinie. Według spisu urzędowego z 1837 roku Gorsko liczyło 199 mieszkańców, którzy zamieszkiwali 21 dymów (domostw).
W latach 1975–1998 miejscowość administracyjnie należała do województwa leszczyńskiego.
Atrakcją wioski jest ptasia galeria rzeźbiarza Mariana Murka. W stodole zaadaptowanej na galerię można obejrzeć dziesiątki ptaków, naturalnej wielkości, wykonanych w drewnie oraz posłuchać ich głosów.
Są też i inne rzeźby będące plonem odbywających się tu plenerów rzeźbiarsko-malarskich oraz tworzony obecnie "cykl wielkich płaskorzeźb ze scenami z Pana Tadeusza, które w przyszłości eksponowane będą w specjalnie wybudowanym pomieszczeniu o kształcie kolistym".
We wsi znajduje się kaplica rzymskokatolicka zbudowana w latach 50. XX w. pod wezwaniem Najświętszego Serca Pana Jezusa. Wierni kościoła rzymskokatolickiego należą do parafii Przemęt.

</doc>
<doc id="396455" url="https://pl.wikipedia.org/wiki?curid=396455" title="Górsko (województwo zachodniopomorskie)">
Górsko (województwo zachodniopomorskie)

Górsko (niem.: "Görshagen") - wieś w Polsce położona w województwie zachodniopomorskim, w powiecie sławieńskim, w gminie Postomino.
W latach 1975–1998 miejscowość administracyjnie należała do województwa słupskiego.

</doc>
<doc id="396456" url="https://pl.wikipedia.org/wiki?curid=396456" title="Góry (województwo dolnośląskie)">
Góry (województwo dolnośląskie)

Góry – wieś w Polsce położona w województwie dolnośląskim, w powiecie milickim, w gminie Cieszków.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="396457" url="https://pl.wikipedia.org/wiki?curid=396457" title="Góry (województwo kujawsko-pomorskie)">
Góry (województwo kujawsko-pomorskie)

Góry – wieś w Polsce położona w województwie kujawsko-pomorskim, w powiecie inowrocławskim, w gminie Janikowo.
W latach 1975–1998 miejscowość administracyjnie należała do województwa bydgoskiego.
Media.
Góry swoim zasięgiem obejmują media ze stolicy gminy.

</doc>
<doc id="396458" url="https://pl.wikipedia.org/wiki?curid=396458" title="Góry (województwo świętokrzyskie)">
Góry (województwo świętokrzyskie)

Góry – wieś w Polsce położona w województwie świętokrzyskim, w powiecie pińczowskim, w gminie Michałów.
Historia.
Na przełomie XVI i XVII należały do włości rodowych Strojnowskich. 
W XVI i XVII w. Góry związane były z działalnością braci polskich a istniejący kościół w latach 1561-1664 pełnił funkcję zboru ariańskiego. W 1668 r. ponownie został zamieniony na kościół katolicki.
Od XVII w. do 1864 r. wieś była własnością rodziny Dembińskich, a do końca II wojny światowej tu mieściła się ich siedziba rodowa. Swoje dzieciństwo spędził tu Henryk Dembiński – żołnierz napoleoński i dowódca z okresu powstania listopadowego.
18 czerwca 1863 w czasie powstania styczniowego w pobliżu rozegrała się bitwa pod Górami. Siłami powstańców dowodził płk Kazimierz Konrad Błaszczyński "Bończa" – ranny w bitwie, zmarł następnego dnia.
Do 1954 roku siedziba gminy Góry. W latach 1954–1972 wieś należała i była siedzibą władz gromady Góry. W latach 1975–1998 miejscowość administracyjnie należała do województwa kieleckiego.

</doc>
<doc id="396459" url="https://pl.wikipedia.org/wiki?curid=396459" title="Góry (powiat koniński)">
Góry (powiat koniński)

Góry – wieś w Polsce położona w województwie wielkopolskim, w powiecie konińskim, w gminie Wilczyn.
W latach 1975–1998 miejscowość administracyjnie należała do województwa konińskiego.
Zobacz też: Góry 

</doc>
<doc id="396460" url="https://pl.wikipedia.org/wiki?curid=396460" title="Góry (województwo zachodniopomorskie)">
Góry (województwo zachodniopomorskie)

Góry (niem. "Bergen") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 78 mieszkańców. Jest najwyżej (85 m n.p.m.) oraz najbardziej na południe położoną miejscowością gminy.
Osada wchodząca w skład sołectwa:
Geografia.
Wieś leży ok. 15 km na południe od Białogardu, ok. 2 km na zachód od drogi wojewódzkiej nr 163. Teren w pobliżu wsi zajęty jest przez pola uprawne, lasy i tereny pagórkowate.
Historia.
Góry były starym lennem Woldenów. W poł. XVII wieku majątek był własnością Boninów, którzy w roku 1685 sprzedali go margrafowi von Wolde. W drugiej poł. XVIII wieku majątek bardzo często zmieniał właścicieli. Rezydowali tu przedstawiciele rodzin von Brocke, Ficke, Krüger - od roku 1865, Schmieden - 1884 r., Wilke - 1910 r. (wieś liczy 182 osoby) i von Borries - 1928 r.
Zabytki i ciekawe miejsca.
Najdalej na południe usytuowana była we wsi część rezydencjonalna, na którą składały się: dwór zwrócony fasadą na zachód oraz rozległy park dworski o pow. 7,46 ha, założony w poł. XIX wieku, stanowiący przejście pomiędzy założeniem dworskim w miejscowości w las. W parku rosną buki, graby, lipy i dęby. Przy granicy parku zachowały się aleje grabowe. Z ciekawszych gatunków rośnie tutaj kasztanowiec czerwony oraz daglezja zielona. W odległości ok. 100 m na południe od dworku umieszczona była piękna, wolno stojąca altana. W kierunku północnym od części rezydencjonalnej biegnie droga, po której prawej stronie mieści się niewielka liczba domów mieszkalnych. Na wschód od domów mieszkalnych znajduje się stodoła z czerwonej cegły. Po tej samej stronie drogi prowadzącej do wsi, w pobliżu stawu, istniała niegdyś gorzelnia pochodząca z początków XX wieku. Gorzelnia funkcjonowała po wojnie do drugiej połowy lat 50.
Naprzeciw budynków mieszkalnych rozciąga się podwórze wraz z budynkami gospodarczymi, jak chlewnia, stajnia, obora. Na zachód od wyżej opisanych obiektów rozciąga się droga prowadząca do wsi i dalej do miejscowości Czarnowęsy, przy jej lewej stronie znajduje się stodoła na podmurówce kamiennej, która pierwotnie składała się z trzech segmentów.
We wsi są dwa nieczynne cmentarze:
Przyroda.
Po prawej stronie drogi do Rąbina znajduje się stanowisko dokumentacyjne przyrody nieożywionej, forma geomorfologiczna - wzgórza kemowe, przekraczające wysokość 50 m n.p.m. i dochodzące do 115 m n.p.m. jako jedne z wyższych wzniesień gminy.
Kultura i sport.
We wsi działa Koło Łowieckie. 
Znajduje się tutaj asfaltowe boisko do siatkówki oraz kort tenisowy.
Komunikacja.
W Górach jest przystanek komunikacji autobusowej.

</doc>
<doc id="396462" url="https://pl.wikipedia.org/wiki?curid=396462" title="Górzno (województwo mazowieckie)">
Górzno (województwo mazowieckie)

Górzno – wieś w Polsce, położona w województwie mazowieckim, w powiecie garwolińskim, w gminie Górzno. 
W latach 1975–1998 miejscowość administracyjnie należała do województwa siedleckiego. Wieś jest siedzibą gminy Górzno.
Wieś jest siedzibą rzymskokatolickiej parafii św. Jana Chrzciciela. 

</doc>
<doc id="396463" url="https://pl.wikipedia.org/wiki?curid=396463" title="Górzno (województwo zachodniopomorskie)">
Górzno (województwo zachodniopomorskie)

Górzno (niem. "Göhren") – wieś sołecka w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 219 mieszkańców. 
Kolonie wchodzące w skład sołectwa: Bożejewko, Chełmienko. 
Geografia.
Wieś leży ok. 5,5 km na południowy zachód od Bierzwnika, między Ostromęckiem a miejscowością Ogardy, nad jeziorem Górzno na Pojezierzu Dobiegniewskim.
Historia.
Wieś była niegdyś posiadłością rycerską rodziny Segefeld, później własność Cystersów. W 1337 r. liczyła 25,5 łana. W 1354 roku wieś, ziemia orna, wody, pastwiska zostają nadane Cystersom z Bierzwnika. Segefeldowie w latach 1357 - 1364 sprzedali swoje dobra, ponieważ nie chcieli być lennikami klasztoru. Miejsce Segefeldów zajmowały kolejno inne rodziny rycerskie, od 1430 r. miały miejsce liczne spory z Cystersami. W 1539 r. po kasacji klasztoru wieś weszła w skład domeny państwowej w Bierzwniku i była dzierżawiona, liczyła wówczas 30 łanów. Uprawiano głównie żyto, ale również jęczmień, owies, groch, wykę i grykę. Hodowano konie, bydło domowe, owce, świnie, gęsi.

</doc>
<doc id="396464" url="https://pl.wikipedia.org/wiki?curid=396464" title="Górzyca (województwo lubuskie)">
Górzyca (województwo lubuskie)

Górzyca ("Górzyca Odrzańska", niem. "Göritz (Oder)") – wieś o charakterze miejskim w Polsce położona w województwie lubuskim, w powiecie słubickim, nad rzeką Odra i kanałem Racza Struga. Siedziba gminy Górzyca. Dawniej miasto; uzyskała lokację miejską przed 1299 rokiem, zdegradowana po 1342 roku, ponowne nadanie praw miejskich w 1375 roku, degradacja w 1608 roku, nadanie praw miejskich w 1808 roku, degradacja w 1947 roku.
Według danych z 2009 r. Górzyca liczyła 1539 mieszkańców.
Pochodzenie nazwy.
Nazwa osady Górzyca ("Gorice", "Goriza") przyjęła się od nazwy wzniesienia (góry), które rozciąga się od strony południowej i wschodniej. W języku niemieckim nazwa urzędowo brzmiała "Göritz (Oder)", a formą oboczną była "Göritz an der Oder".
Historia.
Najstarsze ślady obecności człowieka na obszarze miejscowości pochodzą z II tysiąclecia p.n.e. Badania archeologiczne wykazały względną ciągłość osadnictwa również w okresach późniejszych, tj. od XIV do II w. n.e. Miejscowość rozwinęła się u schyłku X wieku z podgrodzia słowiańskiej warowni leżącej w pobliżu miejscowości Owczary. Obszar ten wchodził wówczas w skład Polski i stanowiły ośrodek Ziemi Lubuskiej, przypisanej po śmierci Bolesława Krzywoustego do dzielnicy śląskiej. W 1249 książę Bolesław Rogatka sprzedał te tereny arcybiskupstwu magdeburskiemu.
Pierwsze wzmianki na temat miejscowości można znaleźć w przekazach historycznych z 1252 roku. Górzyca była wtedy własnością powstałego w latach 1123–1124 biskupstwa lubuskiego – w okresie 1207-1354 była jego stolicą wraz z sanktuarium maryjnym, a do XVIII w. stanowiła miejsce kultu maryjnego. W 1325 została spalona i złupiona przez Ericha von Wulkow z polecenia margrabiego Ludwika I.
Tereny te bezskutecznie próbował odzyskać dla Polski Władysław I Łokietek. W 1326 roku wraz ze zbrojnymi zastępami wojsk polskich, z posiłkami Litwinów i Rusinów wyprawił się na tereny nadodrzańskie.
W dokumencie z 1329 roku Górzyca nazwana została „oppidium”, czyli miastem. W efekcie zatargów i zniszczeń, dokonanych przez Brandenburczyków i mieszczan, podupadła i przez pewien czas była wsią. Ponownie prawa miejskie odzyskano w 1808 roku.
Od 1940 roku działały tu oddziały robocze obozu jenieckiego Stalag III B-C Stare Drzewice. W latach 1940–1943(?) działał oddział roboczy jeńców francuskich, którzy pracowali w rolnictwie i przy regulacji kanału. W okresie prawdopodobnie od jesieni 1943 do 1 stycznia 1945 działał oddział roboczy jeńców włoskich, którzy pracowali w rolnictwie i przy regulacji kanału Kosinek (niem. Lücks Teerofen). W latach 1943–1945 działał oddział roboczy jeńców francuskich, który liczył 15 osób pracujących w rolnictwie. Po 1940 roku w oddziałach pracowali także jeńcy polscy.
Po wojnie.
Ludność cywilną Górzycy ewakuowano na początku stycznia 1945 roku. 5 lutego 1945 roku miejscowość została zajęta przez 8 Armię Gwardyjską Armii Radzieckiej mającą sztab w Chartowie oraz przez 1 Armię Pancerną Gwardyjską. Zbudowano most pontonowy na Odrze, który 7/8 marca został uszkodzony przez cztery Mistele. W Górzycy działał szpital polowy pn. 54 Punkt Ewakuacyjny w Göritz, należący do Polowego Punktu Ewakuacyjnego nr 109 podporządkowanemu 8 Armii Gwardyjskiej. Na obszarze Górzycy pochowano 1115 żołnierzy radzieckich. Po zakończeniu wojny w Górzycy przez około miesiąc przebywał 6 Warszawski Samodzielny Zmotoryzowany Batalion Pontonowo-Mostowy.
W połowie lutego część ludności cywilnej powróciła. Pod koniec kwietnia zaczęli docierać pierwsi polscy osadnicy. Od maja 1945 roku ludność narodowości niemieckiej zaczęła opuszczać Górzycę. 13 marca 1946 roku wydano zarządzenie o wysiedleniu ludności niemieckiej, jej ostatni przedstawiciele opuścili Górzycę w czerwcu 1946. W 1946 do Górzycy przybyło 100 polskich osadników. Początkowo posługiwano się polską nazwą miejscowości "Gorzyce Lubuskie" – tak nazywał się przystanek kolejowy. 12 listopada 1946 roku ustalono urzędową nazwę "Górzyca".
Zarząd Miejski powstał najpóźniej w czerwcu 1945. 20 listopada 1945 powstała Miejska Rada Narodowa, licząca 5 członków, w tym burmistrza Jana Lewandowskiego. 27 kwietnia 1946 Powiatowa Rada Narodowa w Słubicach podjęła uchwałę nr 31 w sprawie likwidacji gminy miejskiej w Górzycy. Następnie Prezydium Powiatowej Rady Narodowej w Słubicach 17 maja 1946 podjęło uchwałę nr 60 w sprawie likwidacji samorządu miejskiego w Górzycy i utworzenie w jego miejsce samorządu wiejskiego. Ostatnie posiedzenie Miejskiej Rady Narodowej w Górzycy odbyło się 28 lipca 1946.
W latach 50. rozpoczęto tworzenie Cmentarza Wojennego. Na cmentarz miały zostać przeniesione mogiły z obszaru Górzycy i okolic. Rozpoczęto prace nad ogrodzeniem i wstępnie przeniesiono część szczątków, jednak prace przerwano – zapadła decyzja o utworzeniu Cmentarza Żołnierzy Radzieckich w Cybince-Podbiałkowie, dokąd przeniesiono mogiły z Górzycy. Część mogił żołnierzy Armii Radzieckiej z obszaru Górzycy przeniesiono także na utworzony w 1952 roku Cmentarz Wojenny w Gorzowie Wielkopolskim. Tym samym na terenie miejscowości nie pozostawiono żadnych miejsc spoczynku żołnierzy Armii Radzieckiej.
W latach 1952–1957 we wsi działało Rolnicze Zrzeszenie Spółdzielcze „Pogranicze”.
Posterunek Policji.
W 1945 przy ul. Wolności powstał posterunek Milicji Obywatelskiej. W latach 70. stan etatowy wynosił trzech milicjantów. Później przekształcony w Posterunek Policji Lokalnej, a następnie Rewir Dzielnicowych Policji. Następnie przeniesiony do budynku Centrum Spotkań Polsko-Niemieckich (Gminny Dom Kultury).
Urząd Pocztowy.
W 1945 roku zorganizowano Urząd Pocztowy Poczty Polskiej. W 2011 w urzędzie pozostała tylko służba nadawcza, a placówkę z urzędu pocztowego przekształcono w Filialny Urząd Pocztowy w Górzycy, podległy pod Urząd Pocztowy Słubice 1.
Szkoła.
3 września 1946 roku w budynku prywatnym przy ul. 1 Maja zaczęła działać Szkoła Powszechna, od 1950 Szkoła Podstawowa. 3 września 1946 w Szkole uczyło się 60 dzieci z Górzycy i sąsiednich wsi. Na początku roku szkolnego 1947/1948 liczba uczniów wynosiła 97, głównie na skutek napływu osiedleńców z Wielkopolski. Po przeprowadzce z budynku prywatnego Szkoła mieściła się w budynku kinowo-widowiskowym przy ul. 1 Maja, później przeniesiona do budynku nr 1 przy ulicy 1 Maja.
29 września 1958 zawiązał się Społeczny Komitet Budowy Szkoły. Komitet zadeklarował jednorazową składkę, przekazanie dochodów z zabaw tanecznych. Nauczycielstwo Ogniska Związku Nauczycielstwa Polskiego w Górzycy postanowiło dobrowolnie osładkować się i wpłacać miesięcznie 3 lub 5 zł.
W końcu lat 50. w SP działało kółko artystyczne, rytmiczne, taneczne i recytatorskie.
W 1960 wmurowano akt erekcyjny pod budowę nowej szkoły. Szkoła-pomnik tysiąclecia państwa polskiego nr 346, ufundowana przez Związek Zawodowy Pracowników Rolnych w PRL i Społeczny Fundusz Budowy Szkół została uroczyście otwarta 3 czerwca 1962 roku. Nowy budynek miał 7 sal lekcyjnych, w tym gabinety fizyko-chemiczny i biologiczny, a także szatnię, czytelnię, bibliotekę. Czytelnia pełniła także funkcję świetlicy oraz pracowni zajęć praktyczno-technicznych (później informatyki). Centrala Zbytu Węgla w Katowicach ufundowała telewizor do świetlicy oraz objęła patronat nad szkołą, a mieszkańcy wsi ufundowali sztandar. Szkoła nie miała sali gimnastycznej. Powstały kółka plastyczne, turystyczno-krajoznawcze, fizyczne, biologiczne, chemiczne i matematyczne. Szkole nadano imię Władysława Broniewskiego.
Do dotychczasowego budynku w 1976 przeniesiono Urząd Gminy. 
Od 1959 działała także Szkoła Przysposobienia Rolniczego, obejmująca Górzycę i Owczary, pod opieką miejscowego PGR. Następnie w latach 1963–1972 działała jako Zasadnicza Szkoła Rolnicza. W latach 1972–1973 działała również Szkoła Podstawowa dla Pracujących.
Obsługę biblioteczną szkoły zapewniała Biblioteka Publiczno-Szkolna w Górzycy.
W 1999 roku rozpoczęło funkcjonowanie Publiczne Gimnazjum w Górzycy, które wraz ze szkołą podstawową tworzyło Zespół Szkół w Górzycy. Po powstaniu gimnazjum klasy 1-3 szkoły podstawowej przeniesiono do budynku po byłym Przedszkolu Samorządowym w Górzycy, który wcześniej pełnił rolę siedziby Państwowego Przedsiębiorstwa Gospodarki Rolnej.
1 września 2017 Publiczne Gimnazjum zostało zlikwidowane w ramach przekształceń w oświacie.
Drużyna Harcerska.
Przy Szkole Podstawowej w Górzycy działała 6 Drużyna Harcerska im. Zawiszy Czarnego, wchodząca w skład Hufca Słubice Związku Harcerstwa Polskiego. Pozwolenie na działanie drużyny wydano w 1947 roku, a powstała w 1948 roku będąc pierwszą i jednocześnie najstarszą drużyną Hufca Słubice.
Państwowe Gospodarstwo Rolne.
W 1949 zaczęto organizować Państwowe Gospodarstwo Rolne w Górzycy z siedzibą w Żabicach. Później siedziba została przeniesiona do Górzycy. W 1972 roku została wybudowana bukaciarnia – ferma bydła opasowego, później przystosowana również do chowu trzody chlewnej. W otwarciu zakładu uczestniczył prezes Rady Ministrów Piotr Jaroszewicz. W strukturze PGR-u utworzono gospodarstwo A (dotychczasowe gospodarstwo) i gospodarstwo B (Ferma Bukatów), razem tworzące Zakład Produkcji Zwierzęcej. Gospodarstwo B eksportowało swoje produkty m.in. do Włoch. Część zapłaty otrzymywało w formie towarów, np. pokrycia dachowe z azbestu. W 1972 roku utworzono Kombinat Państwowych Gospodarstw Rolnych w Górzycy, do którego włączono Państwowe Gospodarstwo Rolne w Owczarach i Państwowe Gospodarstwo Rolne w Ługach Górzyckich i utworzono z nich Zakłady Rolne jako jednostki organizacyjne Kombinatu PGR Górzyca. 1 stycznia 1976 całe przedsiębiorstwo włączono do nowo powstałego Lubuskiego Kombinatu Rolnego w Rzepinie. Na początku lat 80. z Lubuskiego Kombinatu Rolnego wyłączono i utworzono ponownie samodzielne przedsiębiorstwo państwowe pod nazwą Państwowe Przedsiębiorstwo Gospodarki Rolnej w Górzycy. W dalszym ciągu PPGR Górzyca składało się z Zakładu Produkcji Zwierzęcej (gospodarstwa A i B) oraz zakładów rolnych w Owczarach i Ługach Górzyckich. W skład przedsiębiorstwa wchodziły także Zakład Rolno-Mechanizacyjny i Zakład Remontowo-Budowlany. W skład Zakładu Produkcji Zwierzęcej wchodziła także Suszarnia Zielonek w Żabczynie. PPGR posiadało także deszczownię (później schronisko dla zwierząt) oraz warsztaty naprawcze w Kostrzynie nad Odrą. W 1988 PPGR Górzyca zatrudniało 370 osób i gospodarowało na 4322 ha ziemi. PPGR Górzyca postawiono w stan likwidacji i ostatecznie zlikwidowano 30 grudnia 1992. W momencie likwidacji PPGR Górzyca zatrudnionych było 146 pracowników a powierzchnia ogółem wynosiła 3872 ha. Z pracą w PGR-ach związanych było 70% mieszkańców gminy Górzyca. Majątek został włączony do Gospodarstwa Rolnego Skarbu Państwa w Górzycy, które następnie także zlikwidowano.
Na potrzeby bukaciarni Państwowego Gospodarstwa Rolnego (gospodarstwo B) w 1972 zostało wybudowane ujęcie wody. W latach późniejszych przyłączono do niego całą Górzycę oraz inne miejscowości. W 1984 dotychczasowe trzy studnie uzupełniono dwiema kolejnymi, z czego jedna zastąpiła poprzednią. W połowie roku 1998 stację uzdatniania wody unowocześniono.
Urząd Gminy.
W 1976 roku przeniesiono Urząd Gminy z budynku przy ulicy Kolejowej do dawnego budynku szkoły ul. 1 Maja 1, umiejscowiono tam także Zarząd Koła Gminnego Związku Bojowników o Wolność i Demokrację, który istniał co najmniej do stycznia 1993 roku. W budynku tym mieścił się także Społeczny Komitet Ochotniczej Rezerwy Milicji Obywatelskiej działający do chwili rozwiązania ORMO 11 grudnia 1989.
Straż Pożarna.
W 1947 została uruchomiona Ochotnicza Straż Pożarna, która dysponowała motopompą M-200 przewożoną konno, następnie przy użyciu ciągnika rolniczego. OSP połączyła się z Zakładową Ochotniczą Strażą Pożarną Państwowego Gospodarstwa Rolnego. W latach 70. wybudowano w czynie społecznym nową remizę. Wówczas OSP zaczęła dysponować samochodem gaśniczym Star 20 i samochodem operacyjnym Żuk. W latach 70. i na początku lat 80. jednostka Ochotniczej Straży Pożarnej prowadziła również działalność gospodarczą – uprawiała ziemię, organizowała potańcówki, dyskoteki i inne zabawy oraz pokazy filmów, a uzyskane pieniądze przeznaczała na zakup sprzętu przeciwpożarowego, umundurowania, wyposażenie świetlicy, sprzęt muzyczny i działalność kulturalno-rozrywkową. Jednostka zaczęła dysponować samochodem gaśniczym Star 244. Organizacyjnie pod OSP w Górzycy podlegały również jednostki OSP w Czarnowie, Żabicach, Pamięcinie, Radówku, Spudłowie, Stańsku, Ługach Górzyckich i Laskach Lubuskich. Wszystkie te jednostki uległy likwidacji około roku 1990, z wyjątkiem Czarnowa. W 1995 Ochotnicza Straż Pożarna w Górzycy została włączona do Krajowego Systemu Ratowniczo-Gaśniczego. Od 18 listopada 2006 OSP dysponuje, oprócz samochodu gaśniczego Star 244, samochodu operacyjnego Volkswagen Jetta i łodzi motorowej, samochodem gaśniczym Mercedes-Benz Atego 1326. W 2009 roku w świetlicy remizy powstało Centrum Kształcenia.
Osiedle.
W latach 70. i 80. powstało osiedle Państwowego Gospodarstwa Rolnego składające się z 9 bloków mieszkalnych. Na początku lat 80. wybudowano oczyszczalnię ścieków. 1 czerwca 1982 otworzono Słoneczny Plac Zabaw. W 1984 osiedlu nadano nazwę Osiedla 40-lecia PRL. W 1988 wybudowano osiedlową kotłownię. Do oczyszczalni ścieków podłączono całą miejscowość, w latach 1998–1999 ją unowocześniono, a w latach 2009–2011 przebudowano.
Od 11 lipca 2017 w związku z tzw. ustawą dekomunizacyjną zmieniono nazwę na Ulica Osiedle Kwiatowe..
Ośrodek Zdrowia.
W latach 70. przeniesiono Gminny Ośrodek Zdrowia z ul. Mikołaja Reja do budynku przy ul. Kostrzyńskiej, w miejsce po zlikwidowanej uprzednio Gminnej Spółce Wodnej (działała w latach 1976–1978). Urządzono gabinet lekarski, zabiegowy i stomatologiczny. Ośrodek działał jako samodzielny publiczny zakład opieki zdrowotnej. Rejonizacyjnie podlegał pod Szpital w Kostrzynie nad Odrą. Z czasem przy ul. Kostrzyńskiej wybudowano nowy budynek jako przybudówka do dotychczasowego, a w dotychczasowej części urządzono mieszkania lekarzy. W nowej części przez jakiś czas działał także punkt apteczny. Od 2006 placówka po przekształceniu działa jako Niepubliczny Zakład Opieki Zdrowotnej „Medyk” s.c., natomiast pielęgniarki w 2007 zarejestrowały swoje trzy indywidualne praktyki pielęgniarskie. Wiejski Ośrodek Zdrowia w Czarnowie, dotąd także działający jako samodzielny publiczny zakład opieki zdrowotnej, został przekształcony w filię Niepublicznego Zakładu Opieki Zdrowotnej „Medyk”. W 2011 w sąsiedztwie dotychczasowego budynku Gminnego Ośrodka Zdrowia został wybudowany nowy budynek, do którego została przeniesiona przychodnia „Medyk”.
Klub Rolnika.
Klub Rolnika prowadzony przez Gminną Spółdzielnię „Samopomoc Chłopska” rozpoczął działalność w 1966. Klub stanowił ośrodek działań i inicjatyw lokalnych. 22 października 1968 w klubie powstał zespół taneczny. 22 lutego 1968 powstała sekcja plastyczna. 10 lutego 1971 powstał zespół muzyczny. W 1974 roku rozpoczął działalność Klub Seniora, którego spotkania organizował Klub Rolnika. Przy klubie działał także zespół „Granica”.
W 1969 Klub Rolnika w Górzycy uzyskał tytuł Najlepszego Klubu Ziemi Lubuskiej. W 1979 roku Klub zajął IV miejsce w konkursie o Najlepszy Klub Wiejski. Dwukrotnie był nagradzany w wojewódzkim konkursie „I Klubowy Laur”: w 1983 wyróżnienie, w 1985 najwyższe wyróżnienie.
„Nowoczesna Gospodyni”.
Ośrodek „Nowoczesna Gospodyni” prowadzony był przez Gminną Spółdzielnię „Samopomoc Chłopska” w Górzycy. W ośrodku działało m.in. Koło Gospodyń Wiejskich. Ośrodek uległ likwidacji około 1990 roku.
Gminna Spółdzielnia.
W 1982 w pożarze uległa zniszczeniu piekarnia Gminnej Spółdzielni „Samopomoc Chłopska” przy ul. gen. Karola Świerczewskiego (później ul. Parkowa). Stwierdzono nieopłacalność odbudowy, jednak z polecenia władz wojskowych (stan wojenny) piekarnię odbudowano. 27 września 1983 rozpoczęto prace budowlane pod pawilon handlowy Gminnej Spółdzielni „Samopomoc Chłopska”. Część spożywczą pawilonu oddano do użytku 23 czerwca 1986, a część przemysłową 29 lipca 1986. Spółdzielnia w Górzycy zakończyła swoją działalność.
Drogi i elektryfikacja.
W październiku 1951 roku miejscowość zelektryfikowano.
W 1984 zbudowano chodnik na głównej ulicy Górzycy, ulicy Wolności. W tym roku zbudowano także Podstację Trakcyjną w Górzycy, w związku z elektryfikacją linii kolejowej nr 273 przebiegającej przez miejscowość. Podstację umiejscowiono obok Głównego Punktu Zasilania w Górzycy należącego do Zakładu Energetycznego „Gorzów” w Gorzowie Wielkopolskim.
Dom Kultury.
W 1980 roku powstał Gminny Ośrodek Kultury. Ośrodek działał bez własnego lokalu, w remizie Ochotniczej Straży Pożarnej czy w Klubie Rolnika. W 1983 roku przy GOK utworzono zespół muzyczny.
W końcu 1984 powołano Społeczny Komitet Budowy Gminnego Domu Kultury. Prace zostały przerwane po postawieniu murów w 1991 z powodu braku środków. W budynku czynna była jedynie sala gimnastyczna. Pracę wznowiono 30 września 2000 już jako Centrum Spotkań Polsko-Niemieckich, do użytku oddano 21 grudnia 2001. W budynku znalazły się: osiem dwuosobowych pokoi hotelowych, kawiarnio-bar, sala widowiskowo-sportowa, sala konferencyjna, sala języków obcych (później punkt przedszkolny), sala komputerowa, sauna, siłownia i solarium. W budynku rezyduje Gminny Ośrodek Kultury i Gminne Centrum Informacji. Do budynku przeniesiono także Gminną Bibliotekę Publiczną.
Stadion.
W latach 70. wybudowano stadion sportowy, wcześniej mecze rozgrywano na boisku przy ul. Ceglanej. W październiku 1985 zakończono jego unowocześnianie: wybudowano trybuny na 1000 osób, płytę boiska piłki nożnej i postój pojazdów. Wykonawcą była Spółdzielnia Kołek Rolniczych w Kowalowie. W grudniu 2005 na stadionie rozpoczęły się prace nad budową Kompleksu Sportowo-Rehabilitacyjnego. Powstał budynek główny z 36 miejscami hotelowymi, mini SPA, restauracją „Olimpia”, mieszkaniem służbowym i zapleczem sportowo-socjalnym, a ponadto: nowy postój pojazdów, boisko piłki nożnej, boisko wielofunkcyjne (w skład którego wchodzą: boisko do piłki nożnej, boisko do piłki ręcznej i 2 boiska do piłki siatkowej), 2 boiska piłki siatkowej plażowej, 4 korty tenisowe, bieżnia 6-torowa, skocznia w dal, skocznia wzwyż, skocznia o tyczce, rzutnia kulą, boisko do gry w piłkę koszową, skałka wspinaczkowa, parkur i stajnia na 6 koni, trybuny na 1400 osób. Zarządzający obiektem Gminny Ośrodek Kultury nie ma kontraktu z Narodowym Funduszem Zdrowia, wobec tego wszelkie zabiegi w Kompleksie Sportowo-Rehabilitacyjnym są odpłatne.
Kościół.
Na początku lutego 1945 roku w toku działań wojennych wysadzono kościół, ponieważ Niemcy wykorzystywali wieżę do wykonywania obserwacji. W 1948 roku w domu przykościelnym urządzono kaplicę pw. św. Anny. W latach 1963–1964 kaplicę rozbudowano. Uchwałą Rady Ministrów z 1973 roku przekazano na własność osoby prawnej Kościoła Rzymskokatolickiego kościół, stanowiący wcześniej własność państwową. W 1976 rozpoczęto starania o odbudowę kościoła. Zgodę na prace wydano 4 października 1979. Kolegiata pw. Matki Łaski Bożej została odbudowana w latach 1978–1983. Parafię erygowano w 1990.
Współcześnie.
Około 1996 zlikwidowano tzw. kółko rolnicze, czyli Międzykółkową Bazę Maszynową i Zakład Usług Mechanizacyjnych. W 1997 miejscowość ztelefonizowano. W latach 1997–1998 wybudowano drogę pieszo-rowerową do sąsiedniej miejscowości Owczary. A od października 2001 miejscowość zgazyfikowano. Na początku XXI w. powstała także żwirownia (przy drodze do Czarnowa). W 2001 roku zlikwidowano kasę biletową na przystanku kolejowym.
W 2004 roku ostatecznie zakończono rekultywację Gminnego Wysypiska Śmieci, odpady trafiają do Zakładu Unieszkodliwiania Odpadów Komunalnych w Długoszynie. Wysypisko miało powierzchnię 4,5 ha, z czego 2,5 ha zajmowały odpady komunalne stałe, a 2 ha popłuczka wiertnicza zwożona przez Zakład Wierceń w Zielonej Górze Polskiego Górnictwa Naftowego i Gazownictwa. Wysypisko nie spełniało norm ochrony środowiska, było obiektem niezorganizowanym, odpady były deponowane chaotycznie, brak było zabezpieczeń przed przenikaniem odcieków do środowiska. W maju 2001 roku na wysypisko zaczęły trafiać odpady komunalne z lewobrzeża Szczecina zwożone przez Miejskie Zakłady Komunalne w Kostrzynie nad Odrą, czemu w czerwcu 2001 roku sprzeciwili się mieszkańcy. Pod petycją podpisało się ponad 400 mieszkańców, a 26 czerwca 2001 o 7:00 ok. 100 mieszkańców zablokowało wjazd na wysypisko. Na blokadę wysypiska przybył przedstawiciel Zarządu Gminy i oświadczył o zerwaniu przez Gminę umowy z MZK Kostrzyn nad Odrą, przez co śmieci ze Szczecina nie będą już przywożone do Górzycy.
W miejscowości działał kiosk „Ruchu”, zlikwidowany około 2010 roku.
W 2000 Punkt Kasowy Filii w Słubicach został przejęty od Gospodarczego Banku Wielkopolski przez Banku Spółdzielczego w Ośnie Lubuskim, z czasem przekształcony w samodzielny Oddział w Górzycy. Do lat 90. mieścił się on w budynku przy Ulicy Kostrzyńskiej 4, później w budynku Urzędu Gminy. W 2009 w sąsiedztwie budynku Urzędy Gminy wybudowano nowy budynek Rolniczej Spółdzielni Produkcyjnej „Nowa Wieś” w Golicach, do którego przeniesiono Oddział i bankomat. W budynku znajduje się, ponownie otwarty w Górzycy, sklep RSP.
W 2005 roku zniesiono strażnicę Straży Granicznej. Strażnica działała od 1945, kiedy zorganizowano placówkę Wojsk Ochrony Pogranicza – Strażnicę Górzyca, a w latach 1945–1947 także 10 Komenda Odcinka Górzyca przeniesiona do Słońska. Obecnie w budynku działa Gminny Ośrodek Pomocy Społecznej, przeniesiony z budynku przy ul. Wolności. Wcześniej w budynku przy ul. Wolności mieściło się Przedszkole Samorządowe, przeniesione uprzednio z ulicy Kolejowej. Przedszkole Samorządowe następnie powróciło na ul. Kolejową, tym razem do budynku po byłej siedzibie PPGR, a budynek przy ul. Wolności połączono z sąsiadującym budynkiem szkoły. Po pewnym czasie Przedszkole Samorządowe uległo likwidacji.
23 czerwca 2017 po raz pierwszy w Górzycy dokonano zmian istniejących dotychczas nazw ulic. Zmieniono nazwę Ulicy Osiedle 40-lecia PRL i Ulicy gen. Karola Świerczewskiego. Zmiany nazw wymusiła tzw. ustawa dekomunizacyjna. Nowe nazwy wybrali mieszkańcy. Ulica Osiedle 40-lecia PRL od 11 lipca 2017 nazywa się Ulicą Osiedle Kwiatowe (patrz wyżej).
Natomiast Ulica gen. Karola Świerczewskiego od 11 lipca 2017 nazywa się Ulicą Parkową. Inne propozycje (w kolejności otrzymanych głosów): ul. gen. Karola Świerczewskiego (dotychczasowa nazwa), ul. Marii Kwaśniewskiej, ul. Marii Bajkowej, ul. Pierwszych Nauczycieli. Żadnego poparcia nie otrzymały propozycje: ul. Jana Kochanowskiego, ul. Jana III Sobieskiego, ul. ks. dra Bolesława Dratwy.
Przynależność.
Przynależność polityczno-administracyjna (podkreślenie – następująca zmiana):
Podział.
Jedyną częścią miejscowości są Doły (niem. Kiesberg) – oznaczone jako inny obiekt.
W granicach miejscowości znajdują się także dawne jednostki osadnicze: Glinki Górzyckie (niem. "Göritz Ziegelei"), Leszczyki (niem. "Albrechts-Mühle" - w miejscu obecnych: podstacji trakcyjnej "Górzyca" PKP Energetyka oraz Głównego Punktu Zasilającego Górzyca) i Targacz (niem. "Dommühle"), ale nazwy te dzisiaj nie są urzędowo używane ani nie istnieją w świadomości.
Zabytki.
Do wojewódzkiego rejestru zabytków wpisany jest:
Inne zabytki:
W miejscowości znajduje się Pomnik Żołnierzy Radzieckich, powstały w formie obelisku na cześć żołnierzy radzieckich 8 Gwardyjskiej Armii, którzy zginęli w lutym 1945 roku podczas walk z Niemcami. Został zbudowany w 1945 roku. Do 1953 roku znajdowały się przy nim mogiły poległych żołnierzy, przeniesione na Cmentarz Żołnierzy Radzieckich w Cybince-Podbiałkowie. Pod pomnikiem odbywały się uroczystości z okazji Dnia Wyzwolenia Górzycy 5 lutego, Święta Państwowego 1 maja (punkt początkowy pochodu pierwszomajowego), rocznicy wybuchu II Wojny Światowej 1 września i Dnia Wielkiej Socjalistycznej Rewolucji Październikowej 7 listopada (wartę honorową wystawiała Strażnica WOP Górzyca 2 żołnierzy i 6 Drużyna Harcerska im. Zawiszy Czarnego w Górzycy 4 harcerzy) Po zaniechaniu oficjalnych uroczystości pod pomnikiem corocznie mieszkańcy zapalają znicze w Dzień Zmarłych i Poległych 1 listopada. W 2001 roku dokonano renowacji pomnika. 23 lutego 2018 roku Rada Gminy Górzyca wyraziła wolę usunięcia Pomnika Żołnierzy Radzieckich w związku z tzw. ustawą dekomunizacyjną. 6 kwietnia 2018 z pomnika usunięto obelisk ze skrótem w języku rosyjskim "СССР" (tłum. "ZSRR") zwieńczony gwiazdą, a pozostałą część pozostawiono. 1 sierpnia 2018 częściowo rozebrany pomnik odwiedziła rodzina żołnierza radzieckiego poległego w Górzycy. 11 listopada 2018 przy pomniku odbyły się uroczystości Setnej Rocznicy Odzyskania Niepodległości Rzeczypospolitej Polskiej, w ramach których wójt gminy Górzyca odsłonił tablicę upamiętniającą rocznicę, a pod pomnikiem złożono kwiaty i wieńce.
Ponadto na Cmentarzu Komunalnym znajdują się dwa groby nieznanych żołnierzy Wojska Polskiego, w tym jeden przeniesiony w 1953 roku z tymczasowej mogiły z obszaru Górzycy.
Demografia.
Dla 1966 razem z miejscowościami Owczary i Ługi Górzyckie.
Źródło:
Infrastruktura.
W Górzycy planowane było utworzenie Straży Gminnej, budowa przeprawy promowej Słubice-Frankfurt nad Odrą-Nowy Lubusz-Lubusz-Górzyca-Kostrzyn nad Odrą wraz z portem dla małej żeglugi oraz dla barek do załadunku materiałów sypkich, budowa hali widowiskowo-sportowej Planowane są budowy dróg rowerowych Górzyca – Czarnów (ok. 8,5 km) i dalsza budowa drogi dla rowerów na wale Odry (ok. 12 km). Ponadto w przyszłości nastąpi połączenie z przylegającą wsią – Owczarami, co jest związane ze staraniami o uzyskanie praw miejskich.
Przy granicy ze wsią Ługi Górzyckie, ul. Robotnicza 17, mieści się Schronisko dla Bezdomnych Zwierząt „Kolebka Słońca”, finansowane wspólnie z Gminą Słubice a prowadzone przez Fundację Pro Animale dla Zwierząt w Potrzebie.
Przewozy.
Drogi.
Miejscowość znajduje się przy drodze krajowej nr 31 Słubice-Górzyca-Kostrzyn nad Odrą-Szczecin oraz przy drodze wojewódzkiej nr 139 Górzyca-Kowalów-Rzepin-Gądków Wielki.
Autobusy.
W miejscowości znajdują się trzy zespoły przystanków autobusowych "Górzyca Ulica Wolności", "Górzyca Osiedle nż." i "Górzyca Szkoła".
Istnieje sieć bezpośrednich połączeń autobusowych do następujących kierunków:
Miejscowość jest obsługiwana przez 12 kursów, przy czym w ferie letnie liczba kursów jest zmniejszona do dwóch (1 para Kostrzyn nad Odrą – Słubice). W soboty, niedziele i święta miejscowość nie posiada żadnych połączeń autobusowych.
Połączenia są prowadzone przez przedsiębiorstwa PKS w Myśliborzu i Słubicach.
Kolej.
W Górzycy mieści się przystanek kolejowy Górzyca, który znajduje się na linii kolejowej nr 273 „Nadodrzance” łączącej Wrocław Główny ze Szczecinem Głównym.
Bezpośrednie połączenia kolejowe umożliwiają dotarcie do wszystkich punktów na tej linii w kierunku Szczecina Głównego, do wszystkich punktów do Zielonej Góry oraz do Rzepina. Zatrzymują się tylko pociągi osobowe REGIO.
W okresie epidemii koronawirusa zespołu ostrej niewydolności oddechowej SARS-CoV-2, od 16 marca 2020 do 13 czerwca 2020 ograniczono połączenia kolejowe osobowe. Czasowo odwołano 2 pociągi lub skrócono przebiegi łącznie 4 pociągom.
Amatorski ruch artystyczny.
Współcześnie w miejscowości działają trzy zespoły:
Zespoły te zdobywają wiele nagród i wyróżnień. Występują na wielu miejscowych zabawach, imprezach, świętach, festynach i dożynkach.
„Odrzanki”.
Zespół Śpiewaczy „Odrzanki” powstał 8 marca 1987 roku przy Gminnym Ośrodku Kultury, w skład którego weszły członkinie Koła Gospodyń Wiejskich. Po trzech miesiącach zespół zajął IV miejsce na Przeglądzie Wojewódzkim Zespołów Ludowych. W składzie Zespołu w 1987 powstał zespół kapeli ludowej „Odrzanie”. W ówczesnym okresie przy GOK działał również Zespół Wokalny „Wiolinki”, włączony następnie bezpośrednio w skład „Odrzanek”, oraz zespół wokalno-instrumentalny „Ex brak”. Zespół Śpiewaczy „Odrzanki” dawał wówczas występy także w województwie szczecińskim i pilskim. Zespół Śpiewaczy „Odrzanki” w swoim repertuarze posiada pieśni ludowe, kościelne, kresowe, patriotyczne, które wykonuje a’capella w dwu-, trzy- lub czterogłosie. Uczestniczy w różnego rodzaju przeglądach i spotkaniach z kulturą ludową, reprezentując Gminę Górzyca i Powiat Słubicki. Zespół współpracuje z zespołem perkusyjnym Państwowej Szkoły Muzycznej I Stopnia im. Stanisława Moniuszki w Słubicach. Zespołowi przyznano odznakę honorową „Zasłużony dla Kultury Polskiej”.
Kapela Ludowa.
W 1997 roku Kapela „Odrzanie” z Zespołu Śpiewaczego „Odrzanki” usamodzielniła się i odtąd zaczęła działać jako Górzycka Kapela Ludowa. Członkowie kapeli występują w strojach ludowych samodzielnie zaprojektowanych. Kapela występuje na zabawach okolicznościowych w Powiecie Słubickim. Występowała także w Niemczech, Austrii i Niderlandach. W swoim repertuarze posiada stare pieśni ludowe, patriotyczne, kresowe i biesiadne. Kapela jest jedną z ostatnich kapel w województwie lubuskim. Kapeli przyznano odznakę honorową „Zasłużony dla Kultury Polskiej”.
W 2017 kapela zakończyła szerszą działalność z uwagi na brak wsparcia finansowego ze strony Gminy, wciąż jednak odpowiada na zaproszenia i występuje okazjonalnie na mniejszych imprezach.
„Górzyczanie”.
Zespół Seniorów „Górzyczanie” powstał w roku 2004 przy Gminnym Ośrodku Pomocy Społecznej. Zespół tworzą członkowie Klubu Seniora w Górzycy. W 2009 roku zespół uzyskał własną siedzibę. W swoim repertuarze posiada stare pieśni biesiadne, folkowe, patriotyczne, okolicznościowe, kościelne i ludowe. Zespół wydał płytę.
„Granica”.
W latach 1952–1974 działał cywilno-wojskowy, teatralno-dramatyczny zespół artystyczny „Granica”. W grudniu 1952 wśród nauczycieli Szkoły Podstawowej zrodził się pomysł zorganizowania zespołu artystycznego. 15 grudnia 1952 zebrała się 20-osobowa grupa chętnych. Zespół tworzyli pracownicy zakładów, robotnicy, pracownicy rolni, żołnierze WOP i starsza młodzież szkolna. Postanowiono wystawić sztukę „Buraczane liście”, którą przestawiono 18 stycznia 1953. 2 tygodnie później sztukę wystawiono w Żabicach, a w marcu 1953 w Słubicach na eliminacjach powiatowych, gdzie zespół zdobył I miejsce. W zespole działał także chór i sekcja taneczna. Z początkiem 1959 zespół przygotował sztukę Stanisława Kozłowskiego w IV aktach pt. „Zaloty na kwaterze”. Premiera odbyła się w Górzycy 8 marca 1959. Wiosną 1959 zespół ze sztuką objechał Pamięcin, Żabice, Kowalów, Słońsk i Golice. W maju 1959 zespół przygotował 1-aktową sztukę pt. „Poseł czy kominiarz” z którą pojechał na eliminacje strażnic Wojsk Ochrony Pogranicza do Słubic i zdobył I miejsce. W 1959 roku zespół był jeszcze w Kostrzynie na zaproszenie dowódcy strażnicy WOP oraz na Winobraniu w Zielonej Górze. W 1960 zespół wystawiał sztuki „Werbel domowy”, „Ostrożny”, „Gospodarz to ja” i „Moralność Pani Dulskiej”, a chór i sekcja taneczna dały występ podczas akademii z okazji 20 rocznicy powstania Polskiej Partii Robotniczej. W 1966 roku zespół odrodził się po kilku latach zastoju. Wystawił sztukę „Jutro Berlin”. W 1967 roku zespół przygotował 4-aktową sztukę Stanisława Kozłowskiego pt. „Baśka”, premiera odbyła się w Górzycy 12 lutego 1967. Następnie „Baśkę” wystawiono w Laskach Lubuskich, Pławidle, Golicach, Pamięcinie, Żabicach oraz na akademii poświęconej X-leciu Związku Młodzieży Wiejskiej i XXV-leciu Polskiej Partii Robotniczej w Słubicach. W następnych latach zespół wystawiał sztuki Jana Fredry „Consilium facultatis”, A. Nieborowskiego „W drodze do Berlina” oraz widowisko „Jeszcze raz 1000 lat”. W 1974 roku zespół wystawił sztukę „Obcy” oraz przygotował występ na akademię 1-majową pt. „Po ten kwiat czerwony”. W związku z kolejnym odejściem żołnierzy do rezerwy działalność zespołu zamarła.
Kabaret „Szczypawka”.
W latach 1976–1982 działał Kabaret „Szczypawka”.
Sport i rekreacja.
W Górzycy istnieje Kompleks Sportowo-Rehabilitacyjny wyposażony w cztery korty, boiska uniwersalne, zaplecze lekkoatletyczne, stajnie dla koni z torem jeździeckim oraz w stadion piłkarski o pojemności 1000 widzów, w tym 700 siedzących.
W miejscowości znajduje się zespół zieleni „Park Wiejski” przy ul. Ogrodowej.
Klub Sportowy „Odra”.
W 1958 roku powstał Ludowy Zespół Sportowy „Odra” Górzyca. Początkowo posiadał wyłącznie sekcję piłki nożnej. W latach 70. powstały kolejne sekcje: tenisa ziemnego i stołowego, piłki siatkowej, szachowa i wędkarska. Sekcja tenisa ziemnego gra od 1979 roku na powstałych wówczas kortach w Parku Wiejskim. W latach 80. powstały sekcje: strzelecka, lekkoatletyczna i brydża sportowego. Obecnie Klub Sportowy „Odra” Górzyca występuje w gorzowskiej klasie okręgowej. Charakterystyczne barwy zespołu: żółto-czerwone.
Koło wędkarskie.
W Górzycy działa Koło Polskiego Związku Wędkarskiego powstałe w 1976 roku.

</doc>
<doc id="396465" url="https://pl.wikipedia.org/wiki?curid=396465" title="Górzyca (województwo zachodniopomorskie)">
Górzyca (województwo zachodniopomorskie)

Górzyca – wieś w północno-zachodniej Polsce, położona w województwie zachodniopomorskim, w powiecie gryfickim, w północno-wschodniej części gminy Gryfice. Przez środek wsi przechodzi droga wojewódzka nr 109.
We wsi znajduje się szkoła podstawowa do której uczęszczają dzieci także z okolicznych wiosek. Znajduje się tu przystanek kolejowy Górzyca Reska (oddalony 1 km od centrum wsi).
W miejscowości ma siedzibę jednostka Ochotniczej Straży Pożarnej włączona do krajowego systemu ratowniczo-gaśniczego.
Przez wioskę przechodzi czarny szlak rowerowy (Brojce→Cerkwica).
Kościół.
Obiektami chronionymi w miejscowości jest cmentarz oraz kościół pw. Niepokalanego Poczęcia Najświętszej Marii Panny, zbudowany z cegły w XIX wieku. Poświęcony został ponownie 8 grudnia 1946 roku. Z kościoła w Górzycy pochodzi średniowieczny tryptyk (z 1480 r.), który aktualnie znajduje się w kościele pw. Wniebowzięcia NMP w Gryficach na bocznej ścianie w nawie południowej. Parafia w Górzycy została erygowana 14 sierpnia 1977 roku.
Rys historyczny.
Wieś była wymieniana już w dokumencie z 1224 roku. Jej nazwa uległa przekształceniom: "Gutirz", "Gorke", "Goerke" (1618 r.), "Gorcke" (1634 r.), "Gorke" (do 1945 r.). W 1302 roku Górzycę kupili premonstratensi z klasztoru w Białobokach. Natomiast w dokumencie z 1309 roku jako wasal tegoż klasztoru wymieniony był Otto Zarnsdof. W 1337 roku premonstatensi ofiarowali Górzycę kościołowi mariackiemu w Gryficach.
Pierwsze wzmianki o szkole w Górzycy pochodzą z 1791 roku. W 1802 roku nastąpiła parcelacja, w wyniku jej powstało kilkanaście zagród chłopskich oraz niewielki (niecałe 200 ha) folwark. Majątek ten pierwotnie był własnością skarbową, a od poł. XIX wieku prywatną. Od początku XX wieku do 1945 roku własność rodziny Zimmerów.
W okresie powojennym używano nazw przejściowych: "Grusza", "Górka".
W latach 1945–1954 miejscowość była siedzibą gminy Górzyca. W latach 1954–1972 wieś należała i była siedzibą władz gromady Górzyca. W latach 1946–1998 miejscowość administracyjnie należała do województwa szczecińskiego.
Układ wsi.
Pierwotne założenia owalnicowe, zdestruowane w konsekwencji założenia folwarku, kiedy to wieś przechodziła formę wielodrożnicy, z dwoma krzyżującymi się drogami. W części wschodniej zlokalizowany był folwark, w centrum przy skrzyżowaniu dróg kościół wraz z cmentarzem. Pozostała część wsi to zabudowa chłopska, z czworobocznymi zagrodami z budynkami bramnymi i szerokofrontowymi chałupami usytuowanymi w głębi siedlisk. Na wschód od kościoła na dawnym na wsi niewielkie oczko wodne w początku XX wieku na wschód od wsi powstaje przystanek kolejowy, dworzec oraz budynek mieszkalny. Układ współczesny w dużym stopniu posiada wszystkie elementy. Zmieniona jest funkcja dawnego folwarku podzielona pomiędzy indywidualnych rolników.
Samorząd mieszkańców.
Gmina Gryfice utworzyła jednostką pomocniczą – "Sołectwo Górzyca", które obejmuje jedynie wieś Górzyca. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie.

</doc>
<doc id="396466" url="https://pl.wikipedia.org/wiki?curid=396466" title="Górzyn (województwo dolnośląskie)">
Górzyn (województwo dolnośląskie)

Górzyn (łac. "Gauconi", niem. "Guhren", historycznie również: Górzyc 1326; Gorin 1306, 1330, 1338; Goren 1465; Geren 1511; Guren 1520, 1543, 1638, Göhren) – wieś w Polsce położona w województwie dolnośląskim, w powiecie lubińskim, w gminie Rudna
Miejscowość leży w obrębie północno-zachodniej części Obniżenia Ścinawskiego oraz na wschodnim skraju Wzgórz Dalkowskich.
Historia.
Pierwsza wzmianka o wsi pochodzi z roku 1267. Lecz sama osada istniała z całą pewnością dużo wcześniej. Wskazują na to lokalizowane na terenie wsi według źródeł niemieckich kurhany z początków naszej ery (ich położenie jest niepotwierdzone) oraz słowiańska osada znajdująca się obecnie poza wsią, a prawdopodobnie utworzona i zamieszkiwana przez plemię Dziadoszan. W roku 1945 przez jakiś czas przez wieś przebiegał front oraz toczyły się tu zacięte walki. Do dzisiaj można znaleźć ślady tych walk np. w postaci resztek uzbrojenia oraz niewypałów.
W latach 1954–1959 wieś należała i była siedzibą władz gromady Górzyn, po jej zniesieniu w gromadzie Chobienia. W latach 1975–1998 miejscowość administracyjnie należała do województwa legnickiego.
Stan obecny.
Górzyn posiada dobrze rozwiniętą komunikację i połączenia drogowe z wszystkimi okolicznymi wioskami (Naroczyce, Olszany, Ciechłowice, Miłogoszcz) dzięki nowo wybudowanym drogom do Miłogoszczy i Ciechłowic oraz istniejącej trasie z Chobieni w kierunku Dziesławia. Ponadto w Górzynie istnieje silnie rozwinięta sieć dróg polnych z których większość jest wciąż użytkowanych, a niektóre mają znaczenie lokalne (np. droga Górzyn-Kliszów). W Górzynie znajduje się Ochotnicza Straż Pożarna.
Demografia.
Wykres liczby ludności wsi Górzyn na przestrzeni ostatnich trzech wieków.
Liczba mieszkańców Górzyna jest dość stała i można zauważyć, że od ponad 90 lat oscyluje w przedziale od 380 do 430 osób. Oprócz zgonów i urodzeń, determinowane jest to również częściowo dostępnością budynków mieszkalnych.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="396467" url="https://pl.wikipedia.org/wiki?curid=396467" title="Górzyn (województwo lubuskie)">
Górzyn (województwo lubuskie)

Górzyn – wieś w Polsce położona w województwie lubuskim, w powiecie żarskim, w gminie Lubsko, przy drodze wojewódzkiej nr 287, 4,7 km od Lubska. Największa wieś w gminie, siedziba sołectwa obejmującego również przysiółek Gozdno położony 2,7 km na północ.
W latach 1945-54 siedziba gminy Górzyn. W latach 1954–1972 wieś należała i była siedzibą władz gromady Górzyn. W latach 1975–1998 miejscowość administracyjnie należała do województwa zielonogórskiego.
Wieś odznaczona Krzyżem Kawalerskim Orderu Odrodzenia Polski.
Zabytki.
Do wojewódzkiego rejestru zabytków wpisane są:

</doc>
<doc id="396468" url="https://pl.wikipedia.org/wiki?curid=396468" title="Gózd (powiat łukowski)">
Gózd (powiat łukowski)

Gózd – wieś w Polsce położona w województwie lubelskim, w powiecie łukowskim, w gminie Stanin.
Wieś szlachecka "Gozd" położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Marii Magdaleny w Tuchowiczu.

</doc>
<doc id="396469" url="https://pl.wikipedia.org/wiki?curid=396469" title="Gózd (województwo podkarpackie)">
Gózd (województwo podkarpackie)

Gózd – dawniej Gózd Huciański wieś w Polsce położona w województwie podkarpackim, w powiecie niżańskim, w gminie Harasiuki.
Wieś leży na wschód od Niska, a na zachód od Biłgoraja, w połowie drogi pomiędzy tymi miastami. Odległości drogowe od obu miast wynoszą około 24 km.
W latach 1975–1998 miejscowość administracyjnie należała do województwa tarnobrzeskiego.
16 czerwca oddział kałmucki w służbie niemieckiej spacyfikował wieś. Kałmucy zamordowali 7 osób i spalili kilka zabudowań.

</doc>
<doc id="396471" url="https://pl.wikipedia.org/wiki?curid=396471" title="Gózd (województwo świętokrzyskie)">
Gózd (województwo świętokrzyskie)

Gózd (dawn. Gózd-Zaszosie) – wieś w Polsce położona w województwie świętokrzyskim, w powiecie skarżyskim, w gminie Łączna.
W latach 1975–1998 miejscowość administracyjnie należała do województwa kieleckiego.
Na terenie wsi znajduje się Gozd Radio Tower – Wieża SLR o wys. 104
Historia.
Gózd w wieku XIX, Gozd wieś w dobrach biskupów krakowskich po supremacji wieś rządowa, w powiecie kieleckim, gminie Suchedniów, parafii Wzdół (obecnie Wzdół Rządowy i Wzdół-Kolonia), leży przy trakcie bitym Kielecko-Radomskim.
W 1827 r. było tu 46 domów i 289 mieszkańców.

</doc>
<doc id="396472" url="https://pl.wikipedia.org/wiki?curid=396472" title="Sto lat samotności">
Sto lat samotności

Sto lat samotności (hiszp. "Cien años de soledad") – powieść kolumbijskiego pisarza Gabriela Garcii Márqueza, uważana za arcydzieło literatury iberoamerykańskiej i światowej.
Jest jedną z najczęściej tłumaczonych i czytanych książek napisanych w języku hiszpańskim. W czasie IV Międzynarodowego Kongresu Języka Hiszpańskiego, który odbył się w kolumbijskiej Cartagenie w marcu 2007, została uznana za drugą, po "Don Kichocie", najważniejszą książkę kręgu kulturowego języka hiszpańskiego.
"Sto lat samotności" zostało po raz pierwszy opublikowane przez wydawnictwo "Sudamericana" w Buenos Aires w 1967 w nakładzie 8000 egzemplarzy. Do dnia dzisiejszego sprzedano ponad 50 milionów egzemplarzy tej książki i przetłumaczono ją na 35 języków.
Pierwsze polskie wydanie "Stu lat samotności" ukazało się w 1974 w tłumaczeniu Grażyny Grudzińskiej i Kaliny Wojciechowskiej nakładem Państwowego Instytutu Wydawniczego w serii „Współczesna Proza Światowa”, z oryginalnym projektem graficznym okładki autorstwa Jerzego Jaworowskiego.
Kontekst i struktura.
Gabriel García Márquez napisał "Sto lat samotności" w 18 miesięcy, pomiędzy 1965 a 1967, w Meksyku, dokąd przeprowadził się z Kolumbii razem z całą swoją rodziną. Do napisania tej książki autora zainspirowała w 1952 wizyta w rodzinnym miasteczku, Aracataca w Kolumbii, gdzie pojechał razem ze swoją matką. Macondo po raz pierwszy pojawia się w opublikowanym w 1954 opowiadaniu "Dzień po sobocie" ("Un día después del sábado"), natomiast różne postacie "Stu lat samotności" można odnaleźć na kartach innych wcześniejszych opowiadań i powieści. Na początku powieść miała nosić tytuł "Dom" (hiszp. "La casa"), ale Márquez zdecydował się w końcu na "Sto lat samotności", żeby uniknąć mylenia jego powieści z książką "La casa grande" ("Duży dom"), wydaną w 1954 przez jego przyjaciela, także pisarza kolumbijskiego, Alvaro Cepeda Samudio. Pierwsze wydanie "Stu lat samotności" ukazało się w księgarniach 5 czerwca 1967 nakładem wydawnictwa Sudamericana z Buenos Aires, dokąd autor wysłał pocztą oryginał książki w dwóch oddzielnych częściach.
Na książkę składa się 20 rozdziałów bez tytułów. Czas relacjonowanej historii ma strukturę cykliczną – wydarzenia w wiosce i w rodzinie Buendía, a także imiona postaci, powtarzają się raz po raz, łącząc fantazję z rzeczywistością. Trzy pierwsze rozdziały zawierają historię exodusu grupy rodzin i założenia wioski Macondo, począwszy od rozdziału 4 aż do 16 czytelnik poznaje rozwój ekonomiczny, polityczny i społeczny wioski, a końcowe cztery rozdziały opisują jej upadek.
Najnowsze wydanie książki, które ukazało się w 2007 dzięki wspólnym staraniom "Real Académia Española" (Hiszpańskiej Akademii Królewskiej) i "Asociación de Academias de la Lengua Española" (Stowarzyszenia Akademii Języka Hiszpańskiego), jest wyrazem wdzięczności dla jej autora i prezentem z okazji osiemdziesiątych urodzin. 
Fabuła.
"Sto lat samotności" opowiada historię sześciu pokoleń rodziny Buendiów w fikcyjnej miejscowości Macondo. Osadę zakłada kilka rodzin, na których czele stoją José Arcadio Buendía i Urszula Iguarán, małżeństwo kuzynów, którzy pobrali się pełni złych przeczuć i obaw z powodu swego pokrewieństwa i przekazywanej w rodzinie opowieści, zgodnie z którą ich dzieci mogą mieć świńskie ogony. Pomimo tego mają trójkę dzieci: Josego Arcadia, Aureliana i Amarantę (imiona te powtarzają się w następnych pokoleniach). José Arcadio, założyciel osady, zawsze jako pierwszy eksperymentuje z wynalazkami przywożonymi do wioski przez Cyganów. Kończy swoje życie przywiązany do drzewa, do którego przybywa duch jego wroga, Prudencia Aguilara, z którym prowadzi dysputę. Urszula, głowa rodziny, przez ponad sto lat troszczy się o rodzinę i dom.
Wioska powoli rozrasta się, zaczynają do niej przybywać mieszkańcy z drugiej strony moczarów (terenu otaczającego i oddzielającego wioskę od świata zewnętrznego, tak samo jak w przypadku rodzinnego miasteczka Marqueza, Aracataca w Kolumbii). Wraz z nimi w Macondo zaczyna rozwijać się handel i budownictwo. Niestety, docierają również zarazy: bezsenności i zapomnienia. Utrata pamięci zmusza mieszkańców wioski do wynalezienia sposobu na pamiętanie wszystkich rzeczy; Aureliano przyczepia do przedmiotów etykiety, żeby zapamiętać ich nazwy. Metoda ta jednak również zawodzi, gdyż ludzie zapominają pisma. Na szczęście pewnego dnia do wioski powraca Melquíades (przywódca Cyganów i przyjaciel Josego Arcadia) z eliksirem przywracającym pamięć, który działa natychmiast po wypiciu. Z wdzięczności Urszula pozwala Melquíadesowi zamieszkać razem z nimi. Wtedy tworzy on pergaminy, które zostaną odcyfrowane dopiero sto lat później.
Gdy wybucha wojna domowa, miasteczko włącza się do konfliktu wysyłając do ruchu oporu oddział żołnierzy pod dowództwem pułkownika Aureliano Buendii (drugiego syna Josego Arcadia), żeby walczył z reżimem konserwatystów. W miasteczku tymczasem Arcadio (wnuk założyciela, syn Pilar Ternery i Josego Arcadia) zostaje mianowany szefem cywilnym i wojskowym i zmienia się w brutalnego dyktatora, który zostaje rozstrzelany po odzyskaniu władzy przez konserwatystów.
Wojna trwa, pułkownik Aureliano kilkukrotnie cudem unika śmierci, aż pewnego dnia, zmęczony bezsensowną walką, doprowadza do zawarcia pokoju, który będzie trwał już do końca powieści. Po podpisaniu traktatu pokojowego Aureliano strzela sobie w pierś, ale udaje się go uratować. Później pułkownik wraca do domu, odsuwa się od polityki i poświęca się wytwarzaniu rybek ze złota, zamknięty w swoim warsztacie, z którego wychodzi tylko po to, by je sprzedawać.
Aureliano Smutny, jeden z siedemnastu synów pułkownika Aureliana Buendii, uruchamia w Macondo fabrykę lodu, zostawia interes pod opieką swojego brata Aureliana Centena i wyrusza z miasta z ideą doprowadzenia kolei żelaznej. Powraca po niedługim czasie, wypełniwszy swoją misję, co przyczynia się do olbrzymiego rozwoju. Z przybyciem pociągu do Macondo dociera również telegraf, gramofon i kino. Miasto staje się centrum całej okolicy i ściągają do niego z różnych stron tysiące osób. Niektórzy z przybyszów zakładają w pobliżu Macondo plantację bananów. Miasto doskonale się rozwija, aż do dnia, w którym na plantacji bananów wybucha strajk. Żeby stłumić protest, w mieście pojawia się wojsko, a protestujący robotnicy zostają zamordowani i wrzuceni do morza.
Po masakrze robotników plantacji bananów miasto nawiedzają deszcze padające przez cztery lata, jedenaście miesięcy i dwa dni. Urszula mówi, że czeka na koniec deszczu, żeby w końcu umrzeć. Rodzi się Aureliano Babilonia, ostatni przedstawiciel rodu Buendiów (początkowo nazywany Aureliano Buendía, ale później odkrywa w pergaminach Melquíadesa, że nazwisko jego ojca brzmiało Babilonia). Gdy deszcze przestają padać, Urszula umiera i Macondo pogrąża się w smutku.
Pozostało już niewielu członków rodziny i w Macondo nikt już nie pamięta o rodzie Buendiów. Aureliano spędza cały czas w laboratorium starając się rozszyfrować pergaminy Melquíadesa. Gdy jednak z Brukseli wraca jego ciotka Amaranta Urszula, nawiązuje się między nimi romans. Amaranta Urszula zachodzi w ciążę i rodzi synka, u którego po urodzeniu odkrywają świński ogon. Amaranta Urszula umiera po porodzie na skutek krwotoku. Aureliano Babilonia, zrozpaczony, wybiega na ulicę i stuka od drzwi do drzwi, ale Macondo jest już wymarłym miastem. Spotyka jedynie właściciela szynku, który zaprasza go na butelkę gorzałki. Upojony, Aureliano zasypia. Po obudzeniu przypomina sobie o nowo narodzonym synu i biegnie do niego, ale po przybyciu odkrywa, że pożarły go mrówki.
Aureliano przypomina sobie, że zostało to przepowiedziane w pergaminach Melquíadesa i udaje mu się rozszyfrować do końca historię rodu Buendiów, która była w nich od dawna zapisana. Odkrywa, że po przeczytaniu pergaminów zakończy się jego własna historia, a wraz z nim i historia Macondo... "bo plemiona skazane na sto lat samotności nie mają już drugiej szansy na ziemi".
Główne motywy.
Samotność.
Od początku do końca powieści wszyscy jej bohaterowie skazani są na cierpienie samotności, która wydaje się cechą dziedziczną w rodzinie Buendiów. Nawet samo miasteczko trwa w odizolowaniu od nowoczesności, zawsze z niecierpliwością wyczekując przybycia Cyganów przywożących nowe wynalazki. Do tego dochodzi jeszcze zapomnienie, częste w czasie powtarzających się tragicznych wydarzeń w historii kultury, jaką przedstawia dzieło.
Samotny jest pułkownik Aureliano Buendia. Jego niezdolność do wyrażenia uczuć powoduje, że wyrusza na wojnę i w różnych miejscach płodzi dzieci z różnymi matkami. Pewnego razu każe narysować wokół siebie okrąg o promieniu trzech metrów, żeby nie zbliżyła się do niego żadna istota ludzka, a po podpisaniu pokoju, żeby nie stawiać czoła przyszłości, strzela sobie w pierś, ale nie udaje mu się dopiąć celu i spędza starość w alchemicznym laboratorium wytwarzając rybki ze złota, które rozkłada i składa, wypełniając tym sposobem umowę honorową zawartą z samotnością. Jednak również inne postacie, jak między innymi, założyciel Macondo, José Arcadio Buendía (który ostatnie lata życia, uznany za wariata, spędził przywiązany do drzewa), Urszula (która doświadcza samotności związanej z utratą wzroku na starość), José Arcadio (syn założyciela) i Rebeka (którzy z powodu zniesławienia rodziny wyprowadzają się i zamieszkują sami w oddzielnym domu), Amaranta (która aż do śmierci pozostaje niezamężną dziewicą), Gerineldo Márquez (oczekujący na rentę wojenną, która nigdy nie dociera i na miłość Amaranty), José Arcadio Drugi (który po masakrze nie nawiązał już z nikim żadnego związku i ostatnie lata swojego życia spędza zamknięty w pokoju Melqíadesa), czy Pietro Crespi (który popełnia samobójstwo po odtrąceniu go przez Amarantę) cierpią z powodu samotności i opuszczenia.
Jedną z podstawowych przyczyn, dla których postacie te kończą swe życie w samotności i frustracji jest ich niezdolność do miłości i wiara w przesądy. Ten zaklęty krąg zostaje przerwany poprzez związek Aureliana Babilonii z Amarantą Urszulą, którzy nieświadomi swego pokrewieństwa, doprowadzają do tragicznego finału historii, w którym jedyne dziecko spłodzone z miłości zostaje pożarte przez mrówki. Całe „plemię” rodu Buendiów skazane było na sto lat samotności i dlatego członkowie rodziny nie mogli kochać. Wyjątkiem są Aureliano Drugi i Petra Cotes, którzy się kochają, ale jednak nie mają dziecka. Jedynym sposobem na to, żeby jakiś członek rodziny Buendiów miał dziecko w związku zawartym z miłości, było posiadanie tego dziecka z innym członkiem rodziny. To właśnie spotkało Aureliana Babilonię i jego ciotkę Amarantę Urszulę. Ich dziecko, które narodziło się z miłości, musiało jednak umrzeć, a wraz z tym zakończył się cały ród.
Fikcja i rzeczywistość.
Narracja przedstawia zdarzenia fantastyczne umieszczone w rzeczywistości dnia codziennego, co dla bohaterów nie jest niczym niezwykłym. Często mamy również do czynienia z przerysowaniem otaczającego ich świata. Z drugiej strony, w ramach mitu Macondo przedstawione są także wydarzenia z historii Kolumbii, jak wywołane przez partie polityczne wojny domowe i masakra robotników plantacji bananów. 
Wydarzenia, takie jak wniebowstąpienie Pięknej Remedios, przepowiednie w pergaminach Melquíadesa, lewitacja ojca Nicanora, pojawianie się zmarłych i niezwykłe wynalazki przywożone przez Cyganów (magnes, lupa, lód, latający dywan itp.) zaburzają obecny w książce realizm i pozwalają czytelnikowi na zagłębienie się w świat, w którym możliwe są nawet najbardziej nieprawdopodobne sytuacje.
Kazirodztwo.
Kazirodztwo (związki pomiędzy krewnymi) jest w powieści naznaczone piętnem narodzenia się dziecka ze świńskim ogonem. Pomimo tego, do takich związków dochodzi pomiędzy różnymi członkami rodziny i w różnych pokoleniach.
Historia rozpoczyna się od związku dwojga kuzynów: Josego Arcadia i Urszuli, którzy razem dorastali w jednym gospodarstwie i znają opowieść o synu ich wujostwa, który miał świński ogon. Później José Arcadio (syn założyciela miasta) żeni się z Rebeką Montiel (adoptowaną przez jego rodziców), pomimo że są praktycznie rodzeństwem. Aureliano José, nie bez frustracji, zakochuje się w swojej ciotce Amarancie i proponuje jej małżeństwo, ta jednak odrzuca jego propozycję. W końcu, pojawia się związek pomiędzy Amarantą Urszulą i jej siostrzeńcem Aurelianem Babilonią, którzy nie wiedzą, że są krewnymi, ponieważ Fernanda del Carpio, babka Aureliana, zataiła prawdę na temat jego pochodzenia.
Ten ostatni związek – jedyny prawdziwy związek miłosny w powieści – paradoksalnie prowadzi do wyginięcia rodu Buendiów, zgodnie z przepowiedniami zawartymi w pergaminach Melquíadesa.
Nawiązania do Biblii.
Powieść zawiera wiele nawiązań do Biblii i tradycji katolickiej, jak choćby sama jej struktura oparta na opisie rozwoju miasta od jego stworzenia (Genesis) aż do zniszczenia (Apokalipsa). W powieści opisano zdarzenia przez podobieństwo odwołujące się do historii Biblijnych lub wywodzących się z tradycji rzymskokatolickiej, jak na przykład analogia wniebowstąpienia Pięknej Remedios do Wniebowzięcia Najświętszej Maryi Panny; nawiązanie do Exodusu Izraelitów w obrazie podróży rodzin założycielskich z Guajiry, poprzez góry, aż do moczarów; przywołanie potopu biblijnego w pojawieniu się deszczy padających nad Macondo przez niemal 5 lat; podobieństwo zarazy bezsenności i amnezji do plag egipskich, czy kary grożącej za kazirodztwo do grzechu pierworodnego. 
W powieści można odnaleźć również odwołania do historii Kościoła katolickiego, gdy ojciec Nicanor Reyna przybywając do Macondo, żeby udzielić ślubu Aurelianowi Buendii i Remedios Moscote, odkrywa, że miasteczko żyje w grzechu. Posłuszni jedynie prawom natury ludzie nie chrzczą swoich dzieci ani nie święcą dnia świętego. Ojciec Nicanor postanawia pozostać w miasteczku, żeby je zewangelizować. W miasteczku wznosi świątynię, do której przyciąga wiernych pokazem lewitacji po wypiciu czekolady. Natomiast José Arcadio (syn Aureliana Drugiego i Fernandy del Carpio) zostaje wysłany do Rzymu, ponieważ rodzina chce, żeby został papieżem, on jednak porzuca ten zamiar i po pewnym czasie powraca do miasteczka.
Technika narracyjna.
W "Stu latach samotności" zastosowano technikę narracji wykorzystującą szczególny typ i rytm narracji oraz przestrzeń powieści. Razem te trzy elementy powodują, że czytelnik bez trudu zagłębia się w opowiadaną historię.
Typ narracji określony jest przez trzecią osobę, narratora pasywnego, zewnętrznego względem opowiadanej historii, relacjonującego przebieg wypadków bez formułowania osądów i bez podkreślania różnicy między rzeczywistością a fantazją. Od samego początku narrator zna całą historię i opowiada ją beznamiętnie, w sposób naturalny, nawet w momentach, gdy przedstawiane są tragiczne wypadki. Ten dystans do wydarzeń pozwala na utrzymanie obiektywizmu narratora od początku do końca dzieła. 
Przestrzeń powieści stanowi wszechświat opisany przez narratora, w którym przebiegają relacjonowane zdarzenia. Powieść zaczyna się założeniem Macondo, kończy jego upadkiem, a pomiędzy tymi dwoma zdarzeniami granicznymi miasto stanowi miejsce najistotniejszych działań bohaterów. Wszystko to, co dzieje się poza granicami Macondo, jest w tej relacji mniej wyraziste i spójne. 
W końcu rytm narracji narzuca historii dynamizm, stanowiący uzupełnienie zastosowanego typu narracji. Narrator w niewielu słowach opowiada mnóstwo zdarzeń, kondensując informację i przedstawiając jedynie szczegóły istotne dla prezentowanej historii.
Czas i przestrzeń.
Akcja powieści toczy się w fikcyjnym miasteczku Macondo, którego realia odzwierciedlają wiele zwyczajów i anegdot, z którymi García Márquez zetknął się w młodości spędzonej w Aracataca w Kolumbii. Różnorodne oddanie upływu czasu, który raz ma charakter statycznej wieczności, kiedy indziej zaś linearności lub cykliczności, oraz rytmiczna narracja, bliska tradycji mówionej, nadają powieści niepowtarzalny charakter tajemniczego mitu, dzięki czemu krytyka zalicza ją do najważniejszych dzieł gatunku literackiego znanego jako realizm magiczny.
Położenie geograficzne.
Zawarte w powieści odwołania wskazują, że akcja toczy się gdzieś na kolumbijskim wybrzeżu karaibskim, w pobliżu gór i moczarów (obszarów, przez które przedziera się wyprawa kierowana przez Josego Arcadię Buendię po opuszczeniu miasta Riohacha). Biorąc pod uwagę bliskość ich położenia, można przyjąć, że chodzi o moczary Ciénaga Grande de Santa Marta i góry Sierra Nevada de Santa Marta, co pozwala stwierdzić, że miejsce akcji powieści znajduje się gdzieś pomiędzy gminami departamentu Magdalena: Ciénaga i Aracataca (miasto rodzinne autora).
Umiejscowienie w historii.
"Sto lat samotności" można umiejscowić w historii Kolumbii gdzieś w okresie od połowy wieku XIX do połowy XX wieku, kiedy przez kraj przetaczały się wojny domowe wywoływane przez powstające partie: liberalną "Partido Liberal Colombiano" (Liberalną Partię Kolumbii) i konserwatywną "Partido Conservador Colombiano" (Konserwatywną Partię Kolumbii). Przyczyną wojen był spór o ustrój – liberałowie opowiadali się za ustrojem federalistycznym a konserwatyści za centralistycznym. W okresie zwanym w Kolumbii Odrodzeniem (hiszp. "Regeneración"; lata 1886–1899) prezydent Rafael Núñez ogłosił w 1886 roku konstytucję, która scentralizowała politykę i ekonomię, wprowadzając tym samym republikę konserwatywną (która przetrwała aż do 1930). Głównym opozycjonistą reżimu konserwatystów był Rafael Uribe Uribe, który stanął na czele wojny domowej z 1895 i Wojny Tysiąca Dni (hiszp. "Guerra de los Mil Días"), toczącej się w latach 1899–1902 i zakończonej podpisaniem rozejmu w "Neerlandi" i pokoju w "Wisconsin".
W 1906 na atlantyckim wybrzeżu Kolumbii zbudowano kolej żelazną łączącą miasta Santa Marta i Ciénaga. Wtedy też w kraju powstała kompania "United Fruit Company" zajmująca się uprawą bananów, dzięki czemu doszło do szybkiego rozwoju całego regionu. Nieludzkie traktowanie robotników doprowadziło jednak w listopadzie 1928 do wybuchu strajku, który zakończył się wydarzeniami znanymi jako „masakra robotników plantacji bananowych”, poruszająco opisanymi w powieści.
Czas cykliczny.
Pomimo umieszczenia książki w tak konkretnych ramach historycznych, opowieść wywiera wrażenie statyczności wywołane cyklicznym powtarzaniem się zdarzeń. Gabriel García Márquez obdarzył bohaterów pojawiających się na początku książki pewnymi cechami osobowości, które powtarzają się w każdym dziecku, które rodzi się i przyjmuje to samo imię swojego przodka, jak w przypadku Aurelianów i José Arcadiów. Zjawisko cyklicznego powtarzania się przejawia się też w innych zdarzeniach, jak na przykład w związkach kazirodczych i w samotności głównych bohaterów, w zaklętym kręgu, który zostaje przerwany, dopiero gdy miasto upada i zbliża się koniec rodu Buendiów.
Postacie.
Pierwsze pokolenie.
Wnuk Aureliana Buendii, prawnuk Kreola Josego Arcadia Buendii.
Patriarcha rodu Buendiów i założyciel Macondo. W wieku 19 lat żeni się ze swoją kuzynką Urszulą Iguarán. Posiada silną wolę, nie poddaje się wpływowi innych (zarówno fizycznie jak i psychicznie), ma szalone marzenia i realizuje dziwne przedsięwzięcia. Pasjonują go tajemnice filozoficzne, prezentuje bardzo idealistyczne i śmiałe poglądy. Odpowiada za przyszłość Macondo i na początku istnienia osady jest przywódcą jej mieszkańców. Z miejscowości, w której wcześniej mieszkał, z Riohachy, musiał wyjechać z powodu konfliktu, który zakończył się zabójstwem Prudencio Aguilara. Po śmierci, duch Prudencia tuła się po domu Josego Arcadia, a gdy doprowadzonego do szaleństwa Josego Arcadia przywiązują do drzewa, duch Prudencia również tam mu towarzyszy, zamieszkując w drzewie. José Arcadio był największym marzycielem w Macondo, tak wielkim, że przypłacił to szaleństwem i zakończył swoje życie przywiązany do kasztanowca.
Córka Aureliana Iguarán i nieznanej z imienia kobiety z rodu Buendiów. Wnuczka Tranquiliny Marii Miniaty Alacoque Buendii, prawnuczka Aureliana Arcadia Buendii. Prawnuczka Petroneli Iguarán. Kuzynka i żona Josego Arcadia Buendii. Urszula dba o dostatek całej rodziny, jest przedsiębiorcza i pracowita. Jej wysiłki i udane przedsięwzięcia pozwalają rozwijać się całej rodzinie. Jest silna i pragnie, żeby wszyscy żyli w dostatku, ale cały czas cierpi z powodu tego, że jest, jak sama to ujmuje, jedynym „głosem rozsądku” w rodzinie szaleńców.
Drugie pokolenie.
Pierworodny syn Urszuli Iguarán i Josego Arcadia Buendii. Posiada silny charakter odziedziczony po ojcu i impulsywny sposób bycia. Nawiązuje romans z Pilar Ternerą, ale porzuca ją, gdy zachodzi z nim w ciążę. Opuszcza rodzinę z powodu miłości do pewnej Cyganki, ale niespodziewanie powraca po wielu latach jako potężny, pokryty tatuażami mężczyzna, którego marynarski żargon świadczy o tym, że przemierzył wiele mórz świata. Żeni się z Rebeką, a ponieważ jest to związek kazirodczy, młodzi małżonkowie żyją w oddaleniu od rodziny. Kilka dni po uratowaniu swojego brata od egzekucji José Arcadio zostaje zastrzelony przez nieznanego sprawcę. Struga krwi z jego ciała przepływa przez całe Macondo, a zapach prochu unosi się nad miastem jeszcze długo po jego pogrzebie.
Jest drugim synem w rodzinie i pierwszym dzieckiem urodzonym w Macondo. Po ojcu odziedziczył mentalność i naturę filozofa. Studiuje metalurgię i złotnictwo. Gdy wybucha wojna domowa, wiedziony pasją do broni i nauki, wstępuje do partii liberalnej i zostaje pułkownikiem dowodzącym siłami rewolucjonistów. Walczy z konserwatywnym rządem kolumbijskim w 32 zbrojnych powstaniach, wielokrotnie udaje mu się uniknąć śmierci, rozstrzelania, wyroku śmierci i egzekucji. Na skutek bólu i rozchwiania emocjonalnego związanego z wojną, całkowicie traci zainteresowanie walką, podpisuje traktat pokojowy i powraca do domu. Starość spędza w swoim starym warsztacie złotniczym, pozbawiony pamięci i zdolności do odczuwania czegokolwiek całymi dniami wytwarza małe rybki ze złota.
Remedios jest najmłodszą córką zarządcy Macondo z ramienia rządu konserwatywnego, don Apolinara Moscote. Pomimo jej młodego wieku zakochuje się w niej przyszły pułkownik Aureliano; ze ślubem trzeba jednak poczekać, aż Remedios Moscote osiągnie odpowiedni wiek. Ku zaskoczeniu wszystkich Remedios staje się wspaniałą żoną – ale umiera „zatruta własną krwią, z parą martwych bliźniaków w brzuchu”.
Najmłodsza córka Josego Arcadia Buendii. Dorastała w towarzystwie Rebeki, jednak jej uczucia do niej zmieniają się po pojawieniu się Pietra Crespiego. Ponieważ obie okazują mu zainteresowanie, rodzi się między nimi rywalizacja. Gdy Rebeka wychodzi za mąż za Josego Arcadia, Amaranta odrzuca wszystkich mężczyzn starających się o jej rękę, nawet Pietra Crespiego, który ją adoruje po odrzuceniu przez Rebekę. Stanowcza odmowa Amaranty staje się przyczyną samobójczej śmierci Pietra Crespiego. Amaranta nawiązuje krótki romans ze swoim bratankiem, Aurelianem Josem, a w rozpaczliwej próbie przezwyciężenia samotności dotyka w sposób nieodpowiedni Josego Arcadia, wnuka swojego bratanka (syna Fernandy i Aureliana Drugiego), gdy ten ma zaledwie trzy lata. Umiera w samotności, będąc ciągle dziewicą, po tym, jak przez ponad cztery lata tkała i haftowała swój własny całun.
Rebeka jest sierotą, która pojawia się w Macondo po utracie rodziców w czasie plagi bezsenności. Trauma ta naznacza całe jej życie i zawsze, gdy przechodzi jakiś kryzys emocjonalny, nie może się powstrzymać od jedzenia ziemi, dżdżownic i wapna ze ścian. Odrzucając Pietra Crespiego wychodzi za mąż za Josego Arcadia po jego powrocie. Wydziedziczona przez Urszulę za to, że wyszła za mąż w czasie trwania żałoby po śmierci Remedios oraz za „niewyobrażalny brak szacunku” przejawiający się tym, że związek ten jest niemal kazirodczy. Gdy jej mąż ginie zastrzelony, Rebeka odizolowuje się od świata. Zgorzkniała, resztę życia spędza w samotności, jedynie w towarzystwie służącej.
Trzecie pokolenie.
Arcadio jest synem Pilar Ternery i Josego Arcadia syna. Jest nauczycielem, ale podejmuje się rządzenia miastem na prośbę pułkownika Aureliana Buendii, który wyrusza z Macondo na wojnę. Arcadio zmienia się wtedy w tyrana wykorzystującego swoich uczniów jako osobistą gwardię. Ginie rozstrzelany po odzyskaniu władzy przez konserwatystów.
Syn Pilar Ternery i pułkownika Aureliana Buendii. Towarzyszy swemu ojcu w kilku wojnach, ale powraca do Macondo, ponieważ jest zakochany w swojej ciotce Amarancie. Ginie w czasie wojny zastrzelony przez kapitana, dowódcę garnizonu, gdy próbuje uciec przed patrolem policji.
Santa Sofía jest żoną Arcadia, matką Pięknej Remedios, Josego Arcadia Drugiego i Aureliana Drugiego. W powieści odgrywa rolę drugoplanową, zajmuje się domem w czasie choroby Urszuli. Ku zaskoczeniu wszystkich, odchodzi pod koniec istnienia Macondo, na kilka lat przed jego upadkiem.
Biorąc udział w trzydziestu dwóch zbrojnych powstaniach pułkownik Aureliano Buendía doczekał się siedemnastu synów z siedemnastoma różnymi kobietami, z każdą z których spędził tylko jedną noc – tłumaczy się to zwyczajem posyłania młodych dziewczyn do żołnierzy, żeby się z nimi przespały. Dom rodu Buendiów odwiedza siedemnaście różnych matek proszących Urszulę o ochrzczenie ich synów. Urszula każdemu nadaje imię Aureliano i nazwisko matki. Później Aurelianowie przyjeżdżają na jakiś czas do domu Buendiów. W czasie nabożeństwa w Środę Popielcową zostają naznaczeni na czole krzyżem z popiołu, którego nie udaje się już zmyć. Dwóch z nich zostaje w Macondo. Gdy pewnego dnia pułkownik Aureliano Buendía grozi, że uzbroi wszystkich swoich synów i wyśle przeciw władzom, szesnastu Aurelianów zostaje zastrzelonych w ciągu jednej nocy przez nieznanych sprawców, którym krzyże z popiołu posłużyły za cel. Z masakry ocalał jedynie Aureliano Amador, który uniknął kul i ukrył się w górach. Również jednak on zostaje zamordowany wiele lat później, gdy po powrocie do domu nie zostaje rozpoznany przez Aureliana Babilonię i Josego Arcadia, którzy wyrzucają go na ulicę. Zostaje rozstrzelany przez ukryty w pobliżu patrol policji.
Czwarte pokolenie.
Remedios, córka Arcadia i Sofii de la Piedad, odziedziczyła urodę swojej matki. Mówi się, że jest najpiękniejszą kobietą na świecie i chociaż mężczyźni giną próbując ją zdobyć, zachowuje niewinność przez całe swoje życie. Pułkownik Aureliano Buendía twierdził, że jest jedyną inteligentną osobą domu, pomimo tego, że trzeba było jej pilnować, żeby na ścianach nie rysowała zwierzątek patykiem umoczonym we własnych odchodach. Jej zapach i wygląd nie dawały spokoju mężczyznom (spoza rodziny) z Macondo i plantacji bananów. Pewnej nocy Remedios wstępuje z duszą i ciałem do nieba. Dzieje się to na oczach Fernandy, która jest zła z tego powodu, ponieważ Remedios zabrała ze sobą jej prześcieradła.
José Arcadio Drugi jest bliźniakiem Aureliana Drugiego, synem Arcadia i Sofii de la Piedad. Urszula uważa, że bliźnięta, gdy były niemowlętami, zostały ze sobą zamienione, ponieważ José Arcadio zaczyna przejawiać charakter innych Aurelianów w rodzinie, wyrastając na osobę spokojną i skłonną do rozmyślań. Odgrywa istotną rolę w czasie strajku robotników plantacji bananów i jest jedną z osób ocalałych z masakry (drugą jest dziecko, które miał na rękach w czasie ogłoszenia dekretu, który doprowadził do masakry). Potem poświęca resztę swojego życia na studiowanie manuskryptów Melquíadesa i uczenie małego Aureliana. Umiera w tym samym czasie, co jego brat bliźniak.
Z dwójki braci, Aureliano Drugi jest bardziej ruchliwy i impulsywny, jak wszyscy członkowie rodziny noszący imię José Arcadio. Petra Cotes jest jego kochanką, nawet w czasie trwania małżeństwa z Fernandą del Carpio. W czasie, gdy mieszka z Petrą, jego stada niesłychanie się rozrastają, co pozwala mu na zaspokajanie swoich dzikich zachcianek. Po potopie jego fortuna znika. Rozpoczyna poszukiwania skarbu, co w końcu doprowadza go do szaleństwa. Traci wszystko i umiera w tym samym czasie co jego brat. W czasie pogrzebu dochodzi do pomyłki, ich ciała zostają zamienione i każdy z nich zostaje pochowany w grobie drugiego.
Ponura postać. Urodziła się w mieście położonym na pustynnym płaskowyżu daleko za moczarami. W młodości chodziła do szkoły klasztornej, gdzie przygotowywano ją do bycia królową. Po ukończeniu nauki, mieszka ze swoim ojcem, ponieważ wcześniej zmarła jej matka. Z domu rodzinnego zabiera ją Aureliano Drugi, który przyjeżdża się z nią ożenić. Aureliano po raz pierwszy spotkał Fernandę, gdy ta wraz ze swoim orszakiem przybyła na karnawał do Macondo, próbując bezskutecznie odebrać Pięknej Remedios tytuł królowej zabawy. Przybycie Fernandy do domu rodu Buendiów, przez jej ponury i smutny charakter, staje się oznaką początku upadku Macondo.
Piąte pokolenie.
Meme jest pierwszą córką Fernandy i Aureliana Drugiego. Zostaje wysłana do szkoły, żeby się nauczyła grać na klawikordzie i kończy studia z pełnym sukcesem. Czas swój dzieli między grę na klawikordzie z „niezłomną dyscypliną” a kino i przyjęcia, w których uczestniczy razem ze swoim ojcem. Poznaje Mauricia Babilonię, czeladnika u mechanika w warsztatach Kampanii Bananowej, i zakochuje się w nim. Kiedy jednak Fernanda odkrywa, że doszło między nimi do kontaktów seksualnych, prosi alkada o wystawienie pod jej domem straży nocnej. W czasie jednej ze swoich nocnych wizyt Mauricio zostaje postrzelony przez strażników i zostaje inwalidą. Fernanda wysyła córkę do klasztoru. Meme wtedy milknie i nie odzywa się już do końca życia, nie z powodu traumy, ale na dowód swego sprzeciwu i determinacji. Parę miesięcy później orientuje się, że jest w ciąży. Rodzi syna, któremu mniszki nadają imię Aureliano, na cześć jego dziadka. Meme żyje do późnej starości i umiera w ponurym szpitalu w Krakowie, nie wypowiadając do samego końca ani jednego słowa.
José Arcadio, brat Meme, nazwany podobnie jak jego poprzednicy zgodnie z tradycją rodzinną, ma charakter Arcadiów z poprzednich pokoleń. Wychowuje go Urszula, która chcąc, żeby został Papieżem, wysyła go do Rzymu. José Arcadio po krótkim jednak czasie opuszcza seminarium. Po powrocie z Rzymu i po śmierci swojej matki, odnajduje zakopany skarb, który trwoni na wystawne przyjęcia, w czasie których nawiązuje kontakty seksualne z młodymi chłopcami. Później zaprzyjaźnia się z Aurelianem Babiolonią, z którym planuje założyć przedsiębiorstwo i powrócić do Rzymu. Zostaje jednak zamordowany w basenie we własnym domu przez czterech chłopców, którzy kradną całe jego ukryte złoto. 
Amaranta Urszula jest najmłodszą córką Fernandy i Aureliana. Ma wszystkie cechy charakteru Urszuli (matki rodu), która umiera, gdy Amaranta Urszula jest jeszcze małą dziewczynką. Pewnego dnia mniszki przynoszą do domu Buendiów dwumiesięczne dziecko, Amaranta Urszula nigdy się nie dowie, że ten chłopczyk jest jej siostrzeńcem, synem Meme. Dzieciństwo spędza w szkole w Europie, skąd wraca z mężem, Gastonem, który opuszcza ją jednak wkrótce i powraca do Europy, żeby uruchomić pocztę lotniczą. Gdy Amaranta Urszula informuje męża o swoim romansie z Aurelianem Babilonią, ten reaguje na wiadomość spokojnie, jak gdyby nic się nie stało. Amaranta Urszula umiera podczas porodu, pozostawiając Aurelianowi syna, ostatniego członka rodziny.
Szóste pokolenie.
Aureliano jest synem Meme i Mauricia Babilonii. Rodzi się w klasztorze, w którym została zamknięta jego matka, zostaje jednak wkrótce wysłany do domu Buendiów, gdzie jego babka, Fernanda, ukrywa go przed całym światem. Charakter ma podobny do pułkownika Aureliana. Udaje mu się poznać Urszulę, która umiera jednak, gdy on jest jeszcze dzieckiem. Nawiązuje wielką przyjaźń z Josem Arcadiem Drugim, który opowiada mu prawdę o masakrze robotników Kompanii Bananowej. Podczas gdy inni członkowie rodziny odchodzą i powracają, Aureliano pozostaje przez cały czas w domu. Dopiero po śmierci Fernady ośmiela się wyjść na ulice opustoszałego miasta. Odkrywa manuskrypty Melquíadesa, przerywa jednak ich studia, gdy się zakochuje w Amarancie Urszuli. Po jej śmierci ponownie próbuje rozszyfrować pergaminy Melquíadesa, co prowadzi do końca całej historii.
Siódme pokolenie.
Syn Aureliana Babilonii i jego ciotki, Amaranty Urszuli. Zgodnie z przesądem, w który wierzyła Urszula, rodzi się ze świńskim ogonem i jest symbolem końca rodziny Buendiów. Mimo że jego matka chciała nadać mu imię Rodrigo, jego ojciec postanawia nadać mu imię Aureliano, zgodnie z tradycją rodu Buendiów. Amaranta Urszula umiera w czasie porodu, a z powodu zaniedbania, jakiego dopuszcza się jego ojciec, umiera również Aureliano, pożarty przez mrówki.
Osoby spoza rodu Buendiów.
Prudencio mieszka w dawnej wiosce, z której wywodzi się José Arcadio Buendía (założyciel Macondo). W czasie sprzeczki, do której dochodzi podczas walki kogutów José Arcadio Buendía zabija go włócznią. Duch Prudencia zaczyna prześladować Josego Arcadia, który próbując przed nim uciec opuszcza z Urszulą rodzinną wioskę i po długiej wędrówce zakłada Macondo. Jednak duch Prudencia Augilara dociera za nimi do Macondo i często prowadzi dysputy ze swoim żywym przyjacielem, Josem Arcadiem.
Melquíades należy do grupy Cyganów, którzy odwiedzają Macondo każdego marca, przywożąc ze sobą przedmioty z różnych stron świata. Melquíades sprzedaje w Macondo wiele nowych wynalazków, między innymi dwa magnesy (José Arcadio Buendía myśli, że będą przyciągały złoto i stanie się dzięki nim milionerem), gigantyczną lupę (José Arcadio Buendía chce ją wykorzystać jako broń) i laboratorium alchemiczne czy nieznany dotychczas lód, na który José Arcadio Buendía wydaje fortunę po to tylko, żeby on i jego synowie mogli go dotknąć. Pomiędzy Melquíadesem i Josem Arcadiem Buendią rodzi się wielka przyjaźń. Pewnego dnia Cyganie przynoszą wiadomość, że Melquíades zmarł na febrę w Singapurze, ale później wielokrotnie jeszcze wraca z martwych i zamieszkuje z rodziną Buendiów. Zapisuje pergaminy, na których przepowiada historię rodu Buendiów. Pergaminy zostaną odczytane dopiero znacznie później przez Aureliana Babilonię. Melquíades również uwalnia wioskę od zarazy bezsenności, przywleczonej do Macondo przez Rebekę.
Pilar przybyła do Macondo ze swoimi rodzicami razem z grupą, która założyła miasteczko. Staje się kochanką braci Aureliana i Josego Arcadii Buendii i rodzi im synów, odpowiednio, Aureliana Josego i Arcadia. Później staje się obiektem pożądania samego Arcadia i aby unikną jego zalotów poznaje go z Santa Sofía de la Piedad. W późniejszych czasach jej dom staje się schronieniem dla kochanków. Pilar przepowiada przyszłość z kart. Umiera mając ponad 140 lat i zostaje pogrzebana bez trumny, w ogromnej fosie, siedząc na swoim fotelu na biegunach.
Rodzice biologiczni Rebeki Buendii. Ich kości, które Rebeka przywiozła ze sobą do Macondo w worku, zostają ostatecznie pogrzebane w pobliżu grobu Melquíadesa.
Pietro jest włoskim muzykiem, który przyjeżdża, żeby zainstalować w domu Buendiów pianolę. Ostatecznie zostaje w Macondo i zakłada szkołę muzyczną. Zaręcza się z Rebeką, ale Amaranta, która również się w nim zakochuje, przyczynia się do tego, że do ślubu nie dochodzi przez całe lata. Gdy o rękę Rebeki prosi José Arcadio, Pietro zabiega o Amarantę, ta jednak go odrzuca. Załamany utratą obydwu sióstr popełnia samobójstwo.
Petra jest kochanką Aureliana Drugiego. Kontynuują swój związek nawet po ślubie Aureliana Drugiego, który w końcu zamieszkuje z Petrą. To rani jego żonę, Fernandę del Carpio. Gdy Aureliano i Petra uprawiają miłość, ich zwierzęta stają się bardziej płodne i rozmnażają się w niesłychanym tempie. Całe stado ginie jednak w czasie trwającego niemal pięć lat potopu. Petra zarabia na życie organizując loterie fantowe. Po śmierci Aureliana Drugiego przysyła Fernandzie i jej rodzinie kosze z żywnością.
Mr. Herbert – gringo, który pewnego dnia gości na obiedzie w domu Buendiów. W czasie obiadu po raz pierwszy zjada banany, które tak mu przypadają do gustu, że postanawia założyć Kompanię Bananową – firmę, która ma się zająć uprawą plantacji bananów w Macondo. Na czele Kompanii Bananowej staje jej prezes, Mr. Brown. Meme zaprzyjaźnia się z córką Mr. Browna, Patrycją. José Arcadio Drugi bierze udział w strajku robotników Kompanii Bananowej. Wojsko otacza strajkujących na rynku miasta i otwiera do nich ogień. Zwłoki zabitych zostają w tajemnicy przewiezione pociągiem na wybrzeże i wrzucone do morza. José Arcadio jest jedyną osobą pamiętającą tę masakrę. Kompania Bananowa po stłumieniu oporu przy użyciu wojska opuszcza Macondo, jednak masakra, której się dopuszczono wywołuje trwające prawie pięć lat opady deszczu.
Mauricio jest czeladnikiem mechanika w warsztatach Kompanii Bananowej. W jego pobliżu zawsze latają żółte motyle. Mauricio nawiązuje romantyczny związek z Meme, ale Fernanda to odkrywa i próbuje im przeszkodzić. Mauricio, niezrażony, zakrada się do domu Meme, żeby się z nią spotykać, aż kiedyś zostaje postrzelony przez strażnika przysłanego przez alkalda na życzenie Fernandy, który wziął Mauricia za złodzieja kur. Mauricio do końca życia pozostaje inwalidą. Meme zachodzi z nim w ciążę i rodzi syna, Aureliana.
Gaston jest Belgiem, mężem Amaranty Urszuli. Pobierają się w Europie i przyjeżdżają do Macondo. Gaston jest około piętnaście lat starszy od Amaranty Urszuli. Jest pilotem samolotowym i podróżnikiem. Gdy orientuje się, że jego żona zamierza zostać w Macondo, chce sprowadzić swój samolot żeby uruchomić pocztę lotniczą. Jednak przez pomyłkę samolot zostaje wysłany do Afryki. Gaston wyrusza w podróż, żeby go odzyskać. Gdy po długim czasie do Macondo dociera wieść o rychłym powrocie Gastona, Amaranta wyznaje mu w liście, że jest zakochana w Aurelianie Babilonii. Gaston przyjmuje wiadomość z naturalnością, prosząc jedynie o przesłanie mu jego welocypedu i życząc kochankom wiele szczęścia.
Opinia krytyki.
Od czasu swej publikacji w 1967 roku, "Sto lat samotności" doczekało się wielu rozpraw krytycznych i interpretacji we wszystkich kręgach kulturowych, do których dzieło to dotarło.
W obszarze kultury latynoamerykańskiej o powieści wypowiedziało się wielu wybitnych przedstawicieli literatury. Pisarz peruwiański Mario Vargas Llosa, który w 1971 wydał książkę "García Márquez: historia de un deicidio" (hiszp. "García Márquez: historia zabójstwa Boga") zawierającą analizę "Stu lat samotności", stwierdza, że powieść ta jest "„jedną z najważniejszych opowieści napisanych w naszym języku”", że wyróżnia ją zdolność stworzenia "„rozległego świata, uwięzienia w przestrzeni powieści niezliczonej ilości różnorodnych faktów i rzeczy”". Mario Benedetti, pisarz urugwajski, w 1972 określił "Sto lat samotności" mianem "„przedsięwzięcia, które w swych zamierzeniach wydaje się czymś nierealnym, a które jednak w ostatecznej realizacji okazało się po prostu arcydziełem”". Benedetti stwierdził również, że Macondo przed powstaniem książki było obrazem Kolumbii, obecnie zmieniło się w symbol całej Ameryki Łacińskiej. Pisarz chilijski, laureat Nagrody Nobla w dziedzinie literatury, Pablo Neruda, nazwał tę książkę "„«Don Kichotem» naszych czasów.”"
Jednym z najważniejszych krytyków z kręgu kultury angloamerykańskiej był pisarz i dziennikarz amerykański Norman Mailer, w którego opinii Gabriel García Márquez w tej powieści "„powołał do życia setki światów i postaci, tworząc dzieło całkowicie zadziwiające.”" Tunezyjski pisarz Hubert Haddad, zaliczany do kręgu kultury francuskiej, analizując dzieło Garcii Márqueza zaliczył je do książek opisujących wspomnienia autora, odnosząc się do faktu, że opowieść toczy się w środowisku, z którego autor się wywodzi.
Również inne znane osobistości wypowiadały się na temat "Stu lat samotności", jak na przykład malarz hiszpański Pablo Picasso, który przyznał, że powieść ta wywarła na nim duże wrażenie, co się nie zdarzyło od wielu lat w przypadku żadnego innego dzieła literackiego. Były prezydent Stanów Zjednoczonych Bill Clinton wyjawił natomiast, że "Sto lat samotności" jest jego ulubioną książką.
W Polsce swojej fascynacji książką "Sto lat samotności" nie ukrywa Włodzimierz Czarzasty. Wynikiem tego zauroczenia jest przejęcie przez wydawnictwo Muza od PIW-u praw do wydania książki w kraju.
Tłumaczenia.
Przekład polski.
Pierwsze polskie wydanie "Stu lat samotności" ukazało się w 1974 w przekładzie filolog Grażyny Grudzińskiej i tłumaczki Kaliny Wojciechowskiej. Grażyna Grudzińska jest znawcą literatury hiszpano-amerykańskiej, profesorem Uniwersytetu Warszawskiego. Kalina Wojciechowska przełożyła na język polski dzieła literatury hiszpańskiej i angielskiej, między innymi książki Miguela de Unamuno, czy Williama Faulknera. Pierwsze wydania "Stu lat samotności" ukazały się w Polsce nakładem Państwowego Instytutu Wydawniczego, najnowsze są natomiast publikowane przez Wydawnictwo Muza SA.
Przekład angielski.
Tłumaczenia "Stu lat samotności" na język angielski dokonał w 1970 uczony i tłumacz Gregory Rabassa. García Márquez skontaktował się z Rabassą z rekomendacji Julia Cortazara, który współpracował z nim nad tłumaczeniem "Gry w klasy". Dzięki przekładowi powieści Garcii Marqueza, Rabassa stał się sławny, zwłaszcza że pochwał nie szczędził sam autor, do tego stopnia nawet, iż przy wielu sposobnościach stwierdzał, że woli wersję angielską od oryginału.
W języku angielskim powieść, która ukazała się pod tytułem "One Hundred Years of Solitude", znalazła się na liście najlepiej sprzedających się książek, zdobywając zainteresowanie czytelników i wydawców anglojęzycznych, a nawet wywierając wpływ na dzieła innych współczesnych pisarzy.
Przekład włoski.
Jedno z pierwszych tłumaczeń na język włoski zostało dokonane przez Enrico Cicogna w 1968 roku i opublikowane przez wydawnictwo Feltrinelli pod tytułem "Cent'anni di solitudine". Cicogna, któremu trafnie udaje się oddać sposób narracji Garcii Marqueza, stał się oficjalnym tłumaczem jego dzieł na język włoski.
Przekład francuski.
We Francji książka została przetłumaczona przez filologów Claude’a i Carmen Durand w 1968 i opublikowana przez paryskie wydawnictwo Editions du Seuil pod francuskim tytułem "Cent ans de solitude". Małżeństwo Durand przełożyło również dzieła innych autorów latynoamerykański, między innymi książki Isabel Allende.
Przekład niemiecki.
Niemiecki przekład "Stu lat samotności" ukazał się w 1970 pod tytułem "Hundert Jahre Einsamkeit" i był dziełem Curta Meyera-Clasona, który może się poszczycić imponującą listą przekładów literatury hiszpańskiej i portugalskiej. Na szczególną uwagę zasługują dokonane przez Meyera-Clasona tłumaczenia książek Jorge Luisa Borgesa, Pablo Nerudy, Césara Vallejo i Rubena Darío.
Przekład na esperanto.
Przekładu książki na język esperanto dokonał w 1992 hiszpański dziennikarz i filolog Fernando de Diego. W tym języku książka nosi tytuł "Cent jaroj da soleco". Fernando de Diego jest tłumaczem na język esperanto innych dzieł literatury światowej, wśród których należy wymienić takie tytuły, jak "Przemyślny szlachcic Don Kichote z Manczy" Miguela de Cervantesa, "Dwadzieścia wierszy o miłości i jedna pieśń rozpaczy " Pablo Nerudy, czy "Rodzinę Pascuala Duarte" Camilo José Celi.
Oddźwięk.
O oryginalności dzieła świadczy wpływ, jaki wywarło ono na światową literaturę. Uważa się, że "Sto lat samotności" zapoczątkowało boom literatury iberoamerykańskiej i realizmu magicznego. Wielu pisarzy wiernie stosowało się do zasad tego stylu, między innymi Isabel Allende. Powieść Marqueza spowodowała powstanie nurtu w literaturze, który miał swój oddźwięk również w krajach tak dalekich, jak Indie, gdzie wpływowi tego stylu uległ Salman Rushdie. W Polsce do nurtu realizmu magicznego zaliczane są książki Olgi Tokarczuk.
Książka Marqueza stała się również inspiracją dla innych dziedzin sztuki, na przykład dla utworów muzycznych. Wokół powieści osnute są utwory "Roderigo" grupy Seven Mary Three, "The Sad Waltzes of Pietro Crespi" Owena, "Banana Co." grupy Radiohead, "Macondo" piosenkarza meksykańskiego Oscara Chaveza i „W deszczu maleńkich żółtych kwiatów” Myslovitz.
Powieść Garcii Márqueza jest inspiracją dla twórczości Jana Jakuba Kolskiego. Reżyser wskazuje na analogie pomiędzy swoim życiorysem a losami autora "Stu lat samotności", wskazuje też na podobieństwa Macondo i Popielaw, gdzie spędził dzieciństwo.
Niedawno reżyser Peter Gothar zrealizował dla telewizji węgierskiej film dokumentalny oparty na "Stu latach samotności". Film został nakręcony w kolumbijskiej Cartagenie w ramach serii telewizyjnej zatytułowanej „A Nagy Könyv”.
W rodzinnej miejscowości Gabriela Garcii Márqueza, Aracataca, która była pierwowzorem Macondo, w 2006 przeprowadzono z inicjatywy jej burmistrza Pedro Sáncheza referendum w sprawie zmiany jej nazwy, która obowiązuje od 1915 roku. Pomysłodawcy referendum chcieli nadać miejscowości nazwę Macondo, jak w powieści. Z powodu bardzo niskiej frekwencji pomysł został zarzucony, ponieważ do jego przeforsowania konieczne było 7 500 głosów popierających, a w referendum uczestniczyło jedynie 3 596 wyborców.
W czasie IV Międzynarodowego Kongresu Języka Hiszpańskiego, który odbył się 26 marca 2007 w kolumbijskiej Cartagenie, z okazji 40. rocznicy publikacji "Stu lat samotności" Gabriel García Márquez został w szczególny sposób uhonorowany. Goście kongresu, w którym uczestniczyło wiele znakomitości, między innymi król Hiszpanii, Juan Carlos I, królowa Zofia, prezydent Kolumbii, Alvaro Uribe Velez, prezydent Panamy Martín Torrijos, były prezydent Stanów Zjednoczonych Bill Clinton i liczni pisarze, nie szczędzili słów uznania dla dzieła Garcii Márqueza. Ponadto, Hiszpańska Akademia Królewska razem ze Stowarzyszeniem Akademii Języka Hiszpańskiego podjęły decyzję o przygotowaniu rocznicowego wydania "Stu lat samotności", mając nadzieję na równie dobre przyjęcie, jak to z jakim spotkało się specjalne wydanie "Don Kichota z Manczy", które dwa lata wcześniej przygotowano z okazji 400. rocznicy książki Cervantesa. Specjalne wydanie "Stu lat samotności" będzie zawierało eseje dotyczące dzieła Marqueza, przygotowane przez Álvaro Mutisa, Carlosa Fuentesa, Mario Vargasa Llosę, Víctora Garcíę de la Concha i Claudio Guillena. To tylko niektóre, z obchodów rocznicowych, jakie zostały zaplanowane na 2007.
Nagrody.
"Sto lat samotności" zdobyło w 1972 przyznawaną w Wenezueli nagrodę Premio Rómulo Gallegos. Ponadto, w 1982 Gabriel García Márquez otrzymał Nagrodę Nobla w dziedzinie literatury za całokształt twórczości.

</doc>
<doc id="396473" url="https://pl.wikipedia.org/wiki?curid=396473" title="Grabice (województwo lubuskie)">
Grabice (województwo lubuskie)

Grabice (niem. "Reichersdorf", łuż. "Rychartojce") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1954–1972 wieś należała i była siedzibą władz gromady Grabice. W latach 1973–1976 miejscowość była siedzibą gminy Grabice. W latach 1954–1972 wieś należała i była siedzibą władz gromady Grabice. W latach 1975–1998 miejscowość administracyjnie należała do województwa zielonogórskiego.
Miejscowość położona 10 km na południe od Gubina, na skrzyżowaniu drogi wojewódzkiej nr 285 z drogą powiatową Czarnowice – Mielno, liczy około 330 mieszkańców.
Historia.
Pierwsza wzmianka o wsi Grabice pochodzi z 1158 roku. W 1449 roku wieś nosiła nazwę "Reichartstorff". Najpierw należała do gubińskiego klasztoru (Kloster vor Guben), następnie w XVII wieku do rozmaitych rodzin szlacheckich, a na koniec od roku 1845 do rodziny Friedricha Wilhelma Reimnitza. Grabice to wieś w typie zabudowy zwanej wielodrożnicą, charakteryzująca się zabudową kalenicową i szczytową z okresu XIX i XX wieku. Od roku 1870 do 1875 posiadłość została częściowo podzielona i w 1928 roku definitywnie sprzedana. Do wsi obok folwarku, należała gospoda, wiatrak, oraz plantacja owoców o której istnieniu napomknięto podczas pierwszej wzmianki w dokumentach. Powstał również w XVIII wieku jednopiętrowy dwór, który był przebudowany w XIX wieku i na początku XX. W 1939 roku Grabice liczyły 300 mieszkańców. 
We wsi znajduje się pomnik przyrody – dąb szypułkowy, obwód 750 cm. W 1948 roku w Grabicach była cegielnia parowa w której wypalano 200 000 sztuk cegieł dziennie, a która w 1961 roku uległa likwidacji.
Zabytki.
Do wojewódzkiego rejestru zabytków wpisany jest:

</doc>
<doc id="396474" url="https://pl.wikipedia.org/wiki?curid=396474" title="Grabice (województwo łódzkie)">
Grabice (województwo łódzkie)

Grabice – wieś w Polsce położona w województwie łódzkim, w powiecie rawskim, w gminie Cielądz.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="396475" url="https://pl.wikipedia.org/wiki?curid=396475" title="Grabice (województwo opolskie)">
Grabice (województwo opolskie)

Grabice (dodatkowa nazwa w j. niem. Zedlitz) – wieś w Polsce, położona w województwie opolskim, w powiecie opolskim, w gminie Murów.
Historia.
Do głosowania podczas plebiscytu uprawnione były w Grabicach 272 osoby, z czego 154, ok. 56,6%, stanowili mieszkańcy (w tym 151, ok. 55,5% całości, mieszkańcy urodzeni w miejscowości). Oddano 267 głosów (ok. 98,2% uprawnionych), w tym 266 (ok. 99,6%) ważnych; za Niemcami głosowało 266 osób (ok. 99,6%), a za Polską 0 osób (0,0%). 9 września 1947 r. nadano miejscowości polską nazwę Grabice.

</doc>
<doc id="396476" url="https://pl.wikipedia.org/wiki?curid=396476" title="Grabie (województwo kujawsko-pomorskie)">
Grabie (województwo kujawsko-pomorskie)

Grabie – wieś w Polsce położona w województwie kujawsko-pomorskim, w powiecie aleksandrowskim, w gminie Aleksandrów Kujawski. 
W latach 1975–1998 miejscowość administracyjnie należała do województwa włocławskiego.
Historia.
W Grabiu podczas wojen z zakonem krzyżackim dwukrotnie odbywały się rokowania z Krzyżakami. W kwietniu 1309 Władysław Łokietek spotkał się tutaj z wielkim mistrzem Henrykiem von Plotzke, interweniując w sprawie zaboru Pomorza, a po raz drugi, w 1414 r., gdy po unii horodelskiej Polska i Litwa przedstawiły zakonowi swój program rewindykacyjny. 
Z tego Grabia kujawskiego wywodzi się nazwisko i rodzina Grabskich herbu Pomian, jedna z kilku rodzin o nazwisku Grabski. Z Pomian – Grabskich pochodził m.in. Władysław Grabski, premier w II Rzeczypospolitej, twórca reformy walutowej. 
Zabytki.
Według rejestru zabytków NID na listę zabytków wpisany jest kościół parafialny pw. św. Wacława, poł. XIV w., 2 poł. XVI w., 1930, nr rej.: A/461 z 17.02.1981.
Kościół pw. św. Wacława, pierwotnie gotycki, został ufundowany w 1320 r., przebudowany w drugiej połowie XVI w., odnawiany w 1725; w 1930 rozbudowany według projektu Franciszka Niekrasza o nowy korpus dostawiony od południa; w związku z tym nastąpiła zmiana orientacji kościoła i przekształcenie prezbiterium na kaplicę.
W Grabiu znajduje się ponadto pałac, który w połowie XIX w należał do Michała Hieronima Sumińskiego herbu Leszczyc (1829-1898), botanika i malarza, szambelana pruskiego. Użytkowany był od 1922 jako dom sierocy i dzieci niepełnosprawnych umysłowo, obecnie Dom Pomocy Społecznej prowadzony przez siostry elżbietanki.

</doc>
<doc id="396477" url="https://pl.wikipedia.org/wiki?curid=396477" title="Grabie (województwo łódzkie)">
Grabie (województwo łódzkie)

Grabie – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość administracyjnie należała do województwa płockiego.

</doc>
<doc id="396478" url="https://pl.wikipedia.org/wiki?curid=396478" title="Grabie (województwo mazowieckie)">
Grabie (województwo mazowieckie)

Grabie – wieś w Polsce położona w województwie mazowieckim, w powiecie płońskim, w gminie Nowe Miasto. Leży nad Soną dopływem Wkry.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396479" url="https://pl.wikipedia.org/wiki?curid=396479" title="Grabie (województwo opolskie)">
Grabie (województwo opolskie)

Grabie (dodatkowa nazwa w j. niem. Heinrichsfelde) – wieś fryderycjańska w Polsce, położona w województwie opolskim, w powiecie opolskim, w gminie Łubniany, 20 km w kierunku północno-wschodnim od Opola. Miejscowość zajmuje 150 hm² (ha) i mieszka w niej 156 ludzi (stan na 2002 rok).
W latach 1975–1998 miejscowość należała administracyjnie do województwa opolskiego.
Miejscowość jest położona na Równinie Opolskiej, na Obszarze Chronionego Krajobrazu „Lasy Stobrawsko-Turawskie”, w pobliżu Stobrawskiego Parku Krajobrazowego i Jeziora Turawskiego, między Borami Turawskimi od południowego wschodu a Dębowymi Górami od północnego zachodu. Najbliższe miasta to: Kluczbork, Olesno, Dobrodzień, Kolonowskie, Ozimek, Opole i Wołczyn.
Historia.
Miejscowość została założona w 1783 r., dekretem króla Fryderyka II. Wielkiego (kolonizacja fryderycjańska), a jej nazwa została nadana na cześć brata króla, Henryka Pruskiego. W 1821 r. miejscowość była oznaczana jako „królewska kolonia” (niem. „kgl. Kolonie”). W 1830 r. w miejscowości działała szkoła ewangelicka. 1 kwietnia 1938 r. do miejscowości włączono Kobylno. 15 marca 1947 r. miejscowości nadano nazwę "Grabie".
Zabytki.
Do wojewódzkiego rejestru zabytków wpisany jest:
inne obiekty:
Komunikacja.
Przez miejscowość przechodzi 1 droga krajowa nr 45 (ulica "Oleska") i 1 droga powiatowa nr 1743 (ulica "Wiejska", prowadząca od drogi krajowej nr 45 przez Grabie, Kobylno i Niwę do dróg powiatowej nr 1741 i wojewódzkiej nr 463). Do miejscowości można też dojechać drogami polnymi od strony Jełowej (przedłużenia ulicy "Młyńskiej"). Najbliższe drogi rangi wojewódzkiej to: 461 (ok. 3 km – Jełowa), 463 (ok. 6 km – Ligota Turawska, ok. 7 km – Bierdzany) i 494 (ok. 8 km – Bierdzany).
Najbliższe stacje i przystanki kolejowe to: Jełowa (ok. 4 km), Kały (ok. 4 km) i Osowiec Śląski (ok. 5 km, nieczynna), znajdujące się przy liniach kolejowych nr 293 (Jełowa-Kluczbork) i 301 (Opole-Namysłów), po których kursują pociągi Przewozów Regionalnych Sp. z o.o., relacji Opole-Namysłów, Nysa-Kluczbork i Opole-Kluczbork. Najbliższe węzły kolejowe to: Jełowa, Opole Główne (ok. 21 km), Kluczbork (ok. 28 km) i Fosowskie (ok. 34 km).
W miejscowości znajduje się 1 przystanek autobusowy („Grabie, skrz.”), przy którym zatrzymują się autobusy: PKS-u Częstochowa w Częstochowie SA, PKS-u w Kluczborku Sp. z o.o., PKS-u w Lublińcu Sp. z o.o., Opolskiego PKS-u SA i PKS-u Wieluń Sp. z o.o., kursujące na trasach: Opole-Bierdzany, Opole-Jaworzno, Opole-Kluczbork, Opole-Olesno, Opole-Pajęczno, Opole-Praszka, Opole-Uszyce i Opole-Wieluń.

</doc>
<doc id="396481" url="https://pl.wikipedia.org/wiki?curid=396481" title="Grabik (województwo dolnośląskie)">
Grabik (województwo dolnośląskie)

Grabik – wieś w Polsce położona w województwie dolnośląskim, w powiecie polkowickim, w gminie Gaworzyce.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="396482" url="https://pl.wikipedia.org/wiki?curid=396482" title="Grabik (województwo lubuskie)">
Grabik (województwo lubuskie)

Grabik (niem. "Grabig") – wieś w Polsce położona w województwie lubuskim, w powiecie żarskim, w gminie Żary. 
W latach 1946–1950 miejscowość była położona w województwie wrocławskim, w latach 1950–1975 w
województwie zielonogórskim, a w latach 1975–1998 w województwie zielonogórskim. 
We wsi działa klub piłkarski KS Sparta Grabik, założony w 1964 roku, który występuje obecnie w rozgrywkach A-klasy Zielonogórskiej gr.IV. Najwyższa klasa rozgrywek w której występował klub to IV liga.
W Grabiku znajdują się źródła rzeki Lubszy.

</doc>
<doc id="396483" url="https://pl.wikipedia.org/wiki?curid=396483" title="Grabina (województwo małopolskie)">
Grabina (województwo małopolskie)

Grabina – wieś w Polsce położona w województwie małopolskim, w powiecie bocheńskim, w gminie Bochnia.
W latach 1975–1998 miejscowość administracyjnie należała do województwa tarnowskiego.
Integralna część wsi: Dąbie.
Położenie miejscowości.
Grabina znajduje się na Pogórzu Wiśnickim w dolinie Polanki i jej dopływów, na wysokości ok. 228–338 m n.p.m.
Zarys historii.
W czasie I wojny światowej na terenie miejscowości miały miejsce krwawe walki między wojskami austro-węgierskimi i rosyjskimi w ramach tzw. operacji limanowsko-łapanowskiej. Pozostałością po tych walkach jest odnowiony w 1988 cmentarz wojenny nr 337 – Grabina.
20 stycznia 1945 oddział AK zaatakował wycofujące się jednostki Wehrmachtu. Silne jednostki niemieckie zmusiły partyzantów do odwrotu do wsi Grabina a następnie do lasu poza wsią. Niemcy po zajęciu wsi zabili 13 mieszkańców i spalili 11 gospodarstw. W walce poległo pięciu partyzantów.

</doc>
<doc id="396484" url="https://pl.wikipedia.org/wiki?curid=396484" title="Grabina (województwo opolskie)">
Grabina (województwo opolskie)

Grabina (dodatkowa nazwa w j. niem. Grabine, ) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 430 osób.
Wieś posiada przysiółek Śmieciak i kolonię Kolonia Otocka.
Geografia.
Położenie.
Wieś jest położona w południowo-zachodniej Polsce, w województwie opolskim, około 13 km od granicy z Czechami, w zachodniej części Kotliny Raciborskiej. Należy do Euroregionu Pradziad. Leży na obszarze 603 ha. Ma charakter rolniczy.
Środowisko naturalne.
W Grabinie panuje klimat umiarkowany ciepły. Średnia temperatura roczna wynosi +8,2 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Grabiny wynoszą 610 mm. Dominują wiatry zachodnie.
Nazwa.
Miejscowość ma metrykę średniowieczną i jest notowana od XIII wieku. Po raz pierwszy w 1285 w obecnej formie "Grabina", 1743 "Grabin", 1784 "Grabin", 1845 "Grabin, Grabina", 1865 "Grabine, Grabina", 1939 "Grabina, Gershain", 1947 "Grabina".
Nazwa pochodzi od nazwy pospolitej "grabina" (prasłowiańskie "*grabъ" / "*grabrъ" + "-*ina"), oznaczającej las grabowy lub drewno grabowe.
Historia.
W 1881 w miejscowości mieszkało 83 osadników. Wieś liczyła 1283 morg rozległości i znajdowała się w niej kaplica, młyn napędzany kołem wodnym oraz 2 klasowa szkoła katolicka.
Według spisu Pruskiego Urzędu Statystycznego z 1 grudnia 1910 we wsi mieszkało 801 osób w tym 379 mężczyzn i 422 kobiety z czego 52 osoby było Niemcami, a 749 Polakami. W 1921 w zasięgu plebiscytu na Górnym Śląsku znalazła się tylko część powiatu prudnickiego. Grabina znalazła się po stronie zachodniej, poza terenem plebiscytowym.
Od czerwca 1931 w wiosce funkcjonowała prywatna szkoła polska, która była zlokalizowana w 1-izbowej salce na piętrze, wynajętej od właściciela domu Jana Augustyna, który na szkolne boisko przeznaczył część swojego pola. W okresie międzywojennym w miejscowości funkcjonowały polskie organizacje: oddział Związku Polaków w Niemczech, Polskie Towarzystwo Szkolne, Towarzystwo Polek. W każdą niedzielę odbywało się polskie nabożeństwo w miejscowym kościele katolickim, prowadzone przez Karola Koziołka.
Po dojściu do władzy w Niemczech narodowych socjalistów nazwa miejscowości zmieniona została na ahistoryczną, niemiecką nazwę "Sturmwald". Polscy mieszkańcy wsi stali się obiektem prześladowań ze strony nowej władzy. W maju 1939 do Polski wysiedlony został nauczyciel miejscowej szkoły Michałowski. Natomiast po wybuchu II wojny światowej Jan Augustyniak został zamordowany przez nazistów w niemieckim obozie koncentracyjnym Buchenwald
W latach 1945–1950 Grabina należała do województwa śląskiego, a od 1950 do województwa opolskiego.
W latach 1945–1954 wieś należała do gminy Śmicz.
Po II wojnie światowej w maju 1945 r. otwarto nową Publiczną Szkołę Powszechną w budynku byłej niemieckiej szkoły. We wsi powstał pomnik upamiętniający mieszkańców wsi, którzy zginęli podczas niej.
We wsi ma swoją siedzibę katolicka parafia Matki Boskiej Szkaplerznej, należąca do diecezji opolskiej.
Zabytki.
Zgodnie z gminną ewidencją zabytków w Grabinie chronione są:
Kultura.
W Grabinie działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.
Turystyka.
Przez wieś przebiega trasa rowerowa PTTK nr 263 N.
Przez Grabinę prowadzi szlak turystyczny:

</doc>
<doc id="396485" url="https://pl.wikipedia.org/wiki?curid=396485" title="Grabina (województwo świętokrzyskie)">
Grabina (województwo świętokrzyskie)

Grabina – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość administracyjnie należała do województwa tarnobrzeskiego. W XIX wieku część dóbr Zakrzów (pod nazwą Wola Zakrzewska alias Grabina).
 W 1888 folwark Grabina, grunty orne i ogrody mórg 256, łąk mórg 8, pastwisk mórg 4, nieużytki mórg 5, budynków drewnianych 7, w okolicy pokłady kamienia piaskowego, we wsi wiatrak.
Historia.
W początkach XX w. Grabina wieś w gminie Klimontów.
Według spisu z 1921 roku domów było 14, mieszkańców 90.
W maju 1915 roku pod wsią doszło do potyczki między szwadronem legionistów pod dowództwem płk. Mietzla a wojskami rosyjskimi.
Ze wsi pochodziła Ksawera Barańska.

</doc>
<doc id="396486" url="https://pl.wikipedia.org/wiki?curid=396486" title="Grabin (województwo opolskie)">
Grabin (województwo opolskie)

Grabin (niem. "Grüben") – wieś w Polsce położona w województwie opolskim, w powiecie opolskim, w gminie Niemodlin.
W latach 1945-54 siedziba gminy Grabin. W latach 1954–1972 wieś należała i była siedzibą władz gromady Grabin. W latach 1975–1998 miejscowość administracyjnie należała do ówczesnego województwa opolskiego.
Na terenie miejscowości wybija źródło wód głębinowych o bardzo dobrym składzie chemicznym, bogatych w mikroelementy. W miejscowości istniał klub piłkarski (Huragan Grabi) 
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Grebyn".
Zabytki.
Do wojewódzkiego rejestru zabytków wpisane są:

</doc>
<doc id="396487" url="https://pl.wikipedia.org/wiki?curid=396487" title="Grabin (wieś w województwie warmińsko-mazurskim)">
Grabin (wieś w województwie warmińsko-mazurskim)

Grabin – wieś w Polsce, położona w województwie warmińsko-mazurskim, w powiecie ostródzkim, w gminie Ostróda, przy DK7. 
W latach 1975–1998 wieś administracyjnie należała do województwa olsztyńskiego.
Obecnie we wsi znajduje się przystanek autobusowy, sklep, dwór klasycystyczny z 1879 wraz z pozostałościami wpisanego do rejestru zabytków parku, zabudowania folwarczne z końca XIX wieku.
Historia.
Wieś wzmiankowana w 1325, w dokumencie o nadaniu 400 włók dla Grabina, Grabinka, Kiersztanowa, Pacółtowa, Rychnowa i Szyldaka. W czasach krzyżackich wieś pojawia się w dokumentach w roku 1325, podlegała pod komturię w Ostródzie, były to dobra rycerskie o powierzchni 40 włók. Około 1325 r. rycerz "Otatz" nadał sołtysowi Albertowi 40 włók ziemi na założenie wsi, z 14 latami wolnizny (długi okres wolnizny wskazuje na zakładanie wsi "na surowym korzeniu"). W 1481 r. Urban z Grabina kupił 5,5 włóki od Janicke Burssego. Informacje o działającym młynie we wsi datują się od roku 1493. Młyn istniał do połowy XVI w.
W 1520 r. na wezwanie komtura, w związku z wojną Zakonu z Polska, z Grabina stawiło się trzech właścicieli majątków ziemskich oraz 16 chłopów. W 1540 r. Grabin był własnością Jerzego von Epingena. We wsi mieszka wspomniany dziedzic, sołtys, karczmarz oraz 15 chłopów uprawiających 60 włók ziemi, ponadto sześciu zagrodników i jeden pastuch. W 1543 r. książę Albrech nadał Kasprowi Zedlitzowi prawo do połowu ryb w Jeziorze Kraplewskim. W 1579 r. w Grabinie uprawianych było 50 włók. 14 chłopów osadzonych było na gospodarstwach dwuwłokowych. W tym czasie we wsi było ponadto czterech zagrodników, karczma i kuźnia. W XI wieku w źródłach wymienianych jest trzech właścicieli ziemskich (a więc liczba majątków nie uległa zmianie). Rody Dehle i Demken mieszkały w Grabinie także w wieku XVII. W XVII w. tutejszy kościół był filia parafii w Ostródzie.
W 1710 r. Jan Demken oddał w zastaw 9 włók francuskiemu hugenocie - Janowi Borée. Wspomniany Francuz, za zgodą władz, podjął się budowy szkoły w Grabinie, Grabinku, Okonkach i Szyldaku. W szkle w Grabinie uczyło się 60 dzieci. Od 1809 r. kościół w Grabinie należał do parafii w Kraplewie. W 1783 r. Granin był określany jako wieś dworska i były tu 22 domy. W 1812 r. we wsi stacjonowało 775 żołnierzy i oficerów wojsk francuskich (napoleońskich). Z tego powodu wieś poniosła duże straty. W 1820 r. we wsi mieszkało 150 osób. W kronikach z 1829 r. odnotowano, że właścicielem majątku ziemskiego w Grabinie był Bogusław Kłobukowski. W 1850 r. zbudowano nowy dwór w stylu późnoklasycystycznym. W 1861 r. we wsi mieszkało 266 osób a Grabin obejmował 3055 mórg ziemi. W 1864 r. we wsi mieszkało 331 osób.
W 1939 r. Grabin miał 549 mieszkańców.

</doc>
<doc id="396488" url="https://pl.wikipedia.org/wiki?curid=396488" title="Grażyna Torbicka">
Grażyna Torbicka

Grażyna Joanna Torbicka z domu Loska (ur. 24 maja 1959 w Pszczynie) – polska dziennikarka, prezenterka telewizyjna, konferansjerka i osobowość telewizyjna.
Życiorys.
Jest córką prezenterki telewizyjnej Krystyny Loski i działacza piłkarskiego Henryka Loski. Uczęszczała do Szkoły Podstawowej nr 3 w Lędzinach i Szkoły Podstawowej nr 57 im. Juliana Marchlewskiego w Katowicach na Koszutce. Naukę kontynuowała w Szkole Podstawowej nr 186 w Warszawie, a następnie zdała maturę (1978) w Liceum im. Stefana Batorego. Ukończyła studia na Wydziale Wiedzy o Teatrze Akademii Teatralnej im. Aleksandra Zelwerowicza w Warszawie. Pracę magisterską pisała na temat pokolenia Bogumiła Kobieli i Zbyszka Cybulskiego.
W 1985 rozpoczęła pracę w Telewizji Polskiej. Debiutowała jako współprowadząca program "Sportowa niedziela" u boku Włodzimierza Szaranowicza. Pracowała w dziale literackim Teatru Telewizji, później przeszła do TVP2. W 1986 zadebiutowała jako konferansjerka podczas 23. Międzynarodowego Festiwalu Piosenki w Sopocie. W 1994 zaczęła prowadzić autorski program kulturalny TVP2 "Kocham Kino", który zapewnił jej największą popularność wśród telewidzów. Jako konferansjerka prowadziła liczne festiwale i konkursy, m.in. 56. finał wyborów Miss World w Warszawie, Camerimage i Międzynarodowy Konkurs Pianistyczny im. Fryderyka Chopina.
Od 1996 jest członkinią FIPRESCI. W latach 2006–2009 zasiadała w radzie Fundacji Centrum Twórczości Narodowej. W 2007 została dyrektorem artystycznym Festiwalu Filmu i Sztuki „Dwa Brzegi” w Kazimierzu Dolnym.
Od 31 sierpnia 2011 zasiadała w Komisji Etyki TVP VIII kadencji. W marcu 2016 poinformowała o odejściu z TVP. W listopadzie 2018 premierę miał jej autorski program "Grażyna Torbicka zaprasza", który realizuje dla TVN Fabuła. Od stycznia 2019 prowadzi audycję "Kocham Cię kino" w Radiu Zet.
Życie prywatne.
W 1981 poślubiła kardiologa Adama Torbickiego.

</doc>
<doc id="396489" url="https://pl.wikipedia.org/wiki?curid=396489" title="Grabin (województwo zachodniopomorskie)">
Grabin (województwo zachodniopomorskie)

Grabin – wieś sołecka w Polsce, położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.

</doc>
<doc id="396490" url="https://pl.wikipedia.org/wiki?curid=396490" title="Grabiny (powiat lipnowski)">
Grabiny (powiat lipnowski)

Grabiny – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 212 mieszkańców. Jest 24. co do wielkości miejscowością gminy Lipno.

</doc>
<doc id="396491" url="https://pl.wikipedia.org/wiki?curid=396491" title="Grabiny (gmina Sadowne)">
Grabiny (gmina Sadowne)

Grabiny – wieś w Polsce położona w województwie mazowieckim, w powiecie węgrowskim, w gminie Sadowne.
Wieś królewska położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa siedleckiego.
10 września 1939 żołnierze niemieccy w odwecie za opór wojsk polskich, po wkroczeniu do wsi zamordowali 10 mieszkańców i wielu uciekinierów z innych miejscowości, spalili także część wsi. W marcu 1943, Niemcy po spędzeniu mieszkańców z okolicznych wsi i po przesłuchaniach w budynku szkoły zamordowali 10 osób, 17 innych wywieziono do obozu w Treblince.
Wierni kościoła rzymskokatolickiego należą do parafii św. Jana Chrzciciela w Sadownem.
Linki zewnętrzne.
 

</doc>
<doc id="396492" url="https://pl.wikipedia.org/wiki?curid=396492" title="Grabków (województwo lubuskie)">
Grabków (województwo lubuskie)

Grabków – wieś w Polsce położona w województwie lubuskim, w powiecie żarskim, w gminie Lubsko.
W latach 1975–1998 miejscowość administracyjnie należała do województwa zielonogórskiego.

</doc>
<doc id="396493" url="https://pl.wikipedia.org/wiki?curid=396493" title="Grabków (województwo łódzkie)">
Grabków (województwo łódzkie)

Grabków – wieś w Polsce położona w województwie łódzkim, w powiecie kutnowskim, w gminie Kutno.
W latach 1975–1998 miejscowość administracyjnie należała do województwa płockiego.

</doc>
<doc id="396494" url="https://pl.wikipedia.org/wiki?curid=396494" title="Grabniak (województwo lubelskie)">
Grabniak (województwo lubelskie)

Grabniak – wieś w Polsce położona w województwie lubelskim, w powiecie włodawskim, w gminie Urszulin.
Miejscowość podlega rzymskokatolickiej parafii Chrystusa Miłosiernego w Urszulinie.
Wieś położona nad jeziorem Rotcze na Pojezierzu Łęczyńsko-Włodawskim, posiada dwie plaże z pomostami. Przy plaży ośrodek wypoczynkowy, dawniej harcerski, obecnie także ogólnodostępny. Istniejący plan zagospodarowania przestrzennego umożliwia zabudowę letniskową.
W latach 1975–1998 miejscowość administracyjnie należała do województwa chełmskiego.

</doc>
<doc id="396495" url="https://pl.wikipedia.org/wiki?curid=396495" title="Grabnik (wieś w powiecie ełckim)">
Grabnik (wieś w powiecie ełckim)

Grabnik (niem. "Grabnick") – wieś w Polsce położona w województwie warmińsko-mazurskim, w powiecie ełckim, w gminie Stare Juchy, nad jeziorem Grabnik. Jest siedzibą parafii rzymskokatolickiej, należącej do dekanatu Ełk – Świętej Rodziny, diecezji ełckiej.
W latach 1944–1975 miejscowość administracyjnie należała do województwa białostockiego, a w okresie 1975–1998 do województwa suwalskiego.

</doc>
<doc id="396496" url="https://pl.wikipedia.org/wiki?curid=396496" title="Grabno (województwo lubuskie)">
Grabno (województwo lubuskie)

Grabno – wieś w Polsce położona w województwie lubuskim, w powiecie słubickim, w gminie Ośno Lubuskie, historycznie w ziemi lubuskiej.
Miejscowość położona jest na drodze lokalnej Rosławice – Grabno – Lubień – Sulęcin.
Historia.
W 1322 piastowski książę Henryk IV Wierny dokumentem wydanym w Lubniewicach nadał wieś joannitom.
W miejscowości działało państwowe gospodarstwo rolne – Zakład Rolny w Grabnie wchodzący w skład Państwowego Przedsiębiorstwa Gospodarki Rolnej w Ośnie Lubuskim..
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="396497" url="https://pl.wikipedia.org/wiki?curid=396497" title="Grabno (województwo łódzkie)">
Grabno (województwo łódzkie)

Grabno – wieś w Polsce położona w województwie łódzkim, w powiecie łaskim, w gminie Sędziejowice.
W latach 1975–1998 miejscowość administracyjnie należała do województwa sieradzkiego.
Wieś wymieniona w dokumentach po raz pierwszy w 1340. Znajdował się tu drewniany kościół św. Wacława, rozebrany w 1771. Na jego miejscu postawiono inny, fundowany przez rodzinę Wężyków, właścicieli wsi. Kościół ten został spalony w czasie działań wojennych w dniu 4 IX 1939 Nowy, drewniany kościół, przy wykorzystaniu elementów z niemieckich baraków na pobliskim poligonie, wystawiono w latach 1947-1949. Kościół został zbudowany na planie prostokąta o pow. 450 m². i posiada dwie przybudówki, z których jedna pełni funkcję zakrystii, a druga salki katechetycznej. Wewnątrz 4 ołtarze: w wielkim obrazy MB Częstochowskiej, św. Wacława i św. Rodziny.
Na cmentarzu kwatera wojskowa z 1939. Na pomniku napis: „"Polegli na polu chwały w dniach 4 i 5 IX 1939 r. w walce z hitlerowskim najeźdźcą bohaterscy żołnierze 72 pp. z Radomia w bitwie o Józefów i Rogoźno"”. Niżej: 14 nazwisk.
W pobliżu grób Józefa Kobyłeckiego, generała WP, dowódcy 78 pp. i 13 pp. oraz 2. Półbrygady Strzelców Podhalańskich. Walczył pod Narwikiem i w Normandii. Prochy jego zostały sprowadzone po wojnie do rodzinnej wsi.

</doc>
<doc id="396498" url="https://pl.wikipedia.org/wiki?curid=396498" title="Grabno (województwo małopolskie)">
Grabno (województwo małopolskie)

Grabno – wieś w Polsce położona w województwie małopolskim, w powiecie tarnowskim, w gminie Wojnicz.
W 1595 roku wieś położona w powiecie sądeckim województwa krakowskiego była własnością starosty olsztyńskiego Joachima Ocieskiego. W latach 1975–1998 miejscowość administracyjnie należała do województwa tarnowskiego. Nazwa wsi pochodzi od grabów – drzew rosnących we wsi, bądź też od licznych grobów, ponieważ na początku istnienia wsi szerzyła się zaraza. Grabno położone jest na północnym krańcu Pogórza Wiśnickiego. Wieś otaczają wzgórza i lasy.

</doc>
<doc id="396499" url="https://pl.wikipedia.org/wiki?curid=396499" title="Grabno (województwo pomorskie)">
Grabno (województwo pomorskie)

Grabno – wieś w północnej Polsce, położona w województwie pomorskim, w powiecie słupskim, w gminie Ustka. Leży przy drodze krajowej nr 21. 
Wieś stanowi sołectwo Grabno. 
Historia.
Do 1945 r. poprzednią niemiecką nazwą miejscowości było "Wintershagen". Polską nazwę "Grabno" wprowadzono urzędowo w 1948 r. Przy rekonstrukcji kaszubskiej nazwy publikacja Witolda Iwickiego (1993) podaje nazwę "Wëtrówno", natomiast Friedrich Lorentz (1923) podał nazwy "Wëtrowno" lub "Witrowno". Publikacja Ewy Rzetelska-Feleszko (2000) podaje słowińską nazwę "Vatrovno", sugerując prawdopodobne pierwotne "Wiatrowo" od słowa 'wiatr'.
W latach 1945-54 siedziba gminy Wytowno. 
W latach 1975–1998 miejscowość administracyjnie należała do województwa słupskiego.

</doc>
<doc id="396500" url="https://pl.wikipedia.org/wiki?curid=396500" title="Grabno (województwo warmińsko-mazurskie)">
Grabno (województwo warmińsko-mazurskie)

Grabno (niem. "Weitzdorf") – osada w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Wieś należy do sołectwa Muławki.
Historia.
Wieś wymieniana była w roku 1370.
W 1913 właścicielem majątku ziemskiego w Grabnie o powierzchni 511 ha był Johan Pavenstedt. Po 1945 powstał tu PGR, który przed likwidacją wchodził w skład PPGR Smokowo.
W roku 2000 we wsi było 98 mieszkańców.
Dwór.
Założenie przestrzenne zespołu dworsko-gospodarczego było tu nietypowe w okolicy, ponieważ budynki gospodarcze rozmieszczone były na obwodzie koła. Częścią tego obwodu był fragment parku oddzielający dwór od podwórza.
Dwór w Grabnie wybudowany został w pierwszych latach XX wieku. Budowle zrealizowano na rzucie prostokąta. Dwór posiada dwie kondygnacje, a na osi elewacji wzdłużnych ryzality. Budynek przykryty jest dachem naczółkowym. Dach jednego z ryzalitów jest czteropołaciowy, w części przeszklony – oświetlenie klatki schodowej. Ryzalit od frontu posiada wgłębiony ganek, przysłonięty od zewnątrz trzema arkadami.
Dwór w ostatnim okresie funkcjonowania PGR wykorzystywany był na mieszkania pracownicze. Park przy dworze został zniszczony, brakuje także większości dawnych zabudowań gospodarczych. Dwór obecnie jest własnością osoby fizycznej.

</doc>
<doc id="396501" url="https://pl.wikipedia.org/wiki?curid=396501" title="Grabowa (województwo świętokrzyskie)">
Grabowa (województwo świętokrzyskie)

Grabowa – wieś sołecka w Polsce położona w województwie świętokrzyskim, w powiecie staszowskim, w gminie Łubnice.
W 1565 roku wieś w powiecie wiślickim województwa sandomierskiego kupił od Olbrachta Łaskiego kasztelan rawski Stanisław Wolski. Wieś wchodziła w 1662 roku w skład majętności łubnickiej Łukasza Opalińskiego. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="396502" url="https://pl.wikipedia.org/wiki?curid=396502" title="Grabowa (województwo wielkopolskie)">
Grabowa (województwo wielkopolskie)

Grabowa – wieś w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.
Zobacz też: Grabowa, Grabowa Góra 

</doc>
<doc id="396503" url="https://pl.wikipedia.org/wiki?curid=396503" title="Grabowica (województwo lubelskie)">
Grabowica (województwo lubelskie)

Grabowica – wieś w Polsce położona w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Susiec.
Historia.
O Grabowicy w wieku XIX pisano: „Wieś ordynacka w powiecie biłgorajskim, gminie Majdan Sopocki, parafii Tomaszów, oddalona o 2 mile od Tomaszowa, a 5 mil od Biłgoraja. Położona na płaszczyźnie górzystej ma 47 domów i 454 mieszkańców katolików wyznania łacińskiego. 
Gruntu ornego było we wsi 1012 mórg. Ludność trudni się uprawą roli i przemytnictwem. Gleba w części piaszczysta i popielatka. We wsi oprócz tkaczy innych rękodzielników nie ma”.

</doc>
<doc id="396504" url="https://pl.wikipedia.org/wiki?curid=396504" title="Grabowica (województwo świętokrzyskie)">
Grabowica (województwo świętokrzyskie)

Grabowica – wieś w Polsce położona w województwie świętokrzyskim, w powiecie buskim, w gminie Pacanów.
Prywatna wieś szlachecka, położona była w drugiej połowie XVI wieku w powiecie wiślickim województwa sandomierskiego. 
W latach 1975–1998 miejscowość położona była w województwie kieleckim.

</doc>
<doc id="396506" url="https://pl.wikipedia.org/wiki?curid=396506" title="Grabowiec (województwo lubuskie)">
Grabowiec (województwo lubuskie)

Grabowiec – wieś w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.
We wsi znajduje się lądowisko.

</doc>
<doc id="396507" url="https://pl.wikipedia.org/wiki?curid=396507" title="Grabowiec (powiat sieradzki)">
Grabowiec (powiat sieradzki)

Grabowiec – wieś w Polsce, położona w województwie łódzkim, w powiecie sieradzkim, w gminie Sieradz.
W latach 1975–1998 wieś administracyjnie należała do województwa sieradzkiego.
Przez wieś przebiega droga wojewódzka nr 482.

</doc>
<doc id="396508" url="https://pl.wikipedia.org/wiki?curid=396508" title="Grabowiec (województwo podkarpackie)">
Grabowiec (województwo podkarpackie)

Grabowiec − wieś w Polsce położona w województwie podkarpackim, w powiecie jarosławskim, w gminie Radymno.
W latach 1975−1998 miejscowość administracyjnie należała do województwa przemyskiego.

</doc>
<doc id="396509" url="https://pl.wikipedia.org/wiki?curid=396509" title="Grabowiec (województwo świętokrzyskie)">
Grabowiec (województwo świętokrzyskie)

Grabowiec – wieś w Polsce położona w województwie świętokrzyskim, w powiecie kieleckim, w gminie Chmielnik.
W latach 1975–1998 miejscowość administracyjnie należała do województwa kieleckiego.
Historia.
Wieś z rodowodem w wieku XV, wymienia ją Długosz L.B. t.I s.456. Według spisu miast, wsi, osad Królestwa Polskiego z roku 1827, Grabowiec posiadał 24 domy zamieszkałe przez 129 mieszkańców. Folwark Grabowiec należał do dóbr Maleszowa, w roku 1879 od nich oddzielony.

</doc>
<doc id="396510" url="https://pl.wikipedia.org/wiki?curid=396510" title="Grabowiec (powiat turecki)">
Grabowiec (powiat turecki)

Grabowiec – wieś w Polsce położona w województwie wielkopolskim, w powiecie tureckim, w gminie Tuliszków.
W latach 1975–1998 miejscowość administracyjnie należała do województwa konińskiego.
Miejscowość znajduje się na obrzeżach Puszczy Genowefskiej.

</doc>
<doc id="396511" url="https://pl.wikipedia.org/wiki?curid=396511" title="Grabowiec (województwo zachodniopomorskie)">
Grabowiec (województwo zachodniopomorskie)

Grabowiec (niem. "Buchholz") – osada sołecka w Polsce położona w województwie zachodniopomorskim, w powiecie choszczeńskim, w gminie Recz. W latach 1975–1998 miejscowość administracyjnie należała do województwa gorzowskiego. W roku 2007 osada liczyła 131 mieszkańców.
Osada wchodząca w skład sołectwa: Kraśnik.
Geografia.
Osada leży ok. 3 km na wschód od Recza, między Reczem a Lubieniowem.
Historia.
Historia osadnictwa na terenach dzisiejszego Grabowca sięga VIII / IX wieku. W tym okresie powstało wczesnośredniowieczne grodzisko o typowo obronnym charakterze, jedno z kilku dających początek Reczowi. Na pocz. XVI wieku powstała w miejscowości osada. Istniała wówczas owczarnia na 1 000 owiec, działała też cegielnia. Podczas wojny trzydziestoletniej w 1632 r. wieś została doszczętnie zniszczona. W 2. poł. XVII wieku na terenach dawnej wsi powstał folwark. Po II wojnie światowej majątek upaństwowiono, który następnie wchodził w skład Kombinatu Państwowych Gospodarstw Rolnych w Reczu.

</doc>
<doc id="396512" url="https://pl.wikipedia.org/wiki?curid=396512" title="Grabownica (województwo świętokrzyskie)">
Grabownica (województwo świętokrzyskie)

Grabownica – wieś w Polsce, położona w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość administracyjnie należała do województwa kieleckiego.

</doc>
<doc id="396513" url="https://pl.wikipedia.org/wiki?curid=396513" title="Grabowo (powiat kwidzyński)">
Grabowo (powiat kwidzyński)

Grabowo – wieś w Polsce położona w województwie pomorskim, w powiecie kwidzyńskim, w gminie Sadlinki.
W latach 1945-1954 roku miejscowość była siedzibą gminy Grabowo. W latach 1975–1998 miejscowość administracyjnie należała do województwa elbląskiego.
Pośród pól nieopodal Wisły mały cmentarz mennonitów z jedną stelą o dużej wartości artystycznej. Ze starodrzewu zachowało się kilka drzew.

</doc>
<doc id="396514" url="https://pl.wikipedia.org/wiki?curid=396514" title="Grabówiec (powiat brodnicki)">
Grabówiec (powiat brodnicki)

Grabówiec – wieś w Polsce położona w województwie kujawsko-pomorskim, w powiecie brodnickim, w gminie Bobrowo.
Podział administracyjny.
W latach 1975–1998 miejscowość administracyjnie należała do województwa toruńskiego.

</doc>
<doc id="396515" url="https://pl.wikipedia.org/wiki?curid=396515" title="Grabówka (województwo dolnośląskie)">
Grabówka (województwo dolnośląskie)

Grabówka – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.
Turystyka i rekreacja.
Wieś położona jest na zachód od stawu Grabówka Duża (pow. 122 ha). W pobliskim lesie spotkać można wydmy śródlądowe. Przez miejscowość przebiega czerwony szlak rowerowy (tzw. pętla rowerowa wokół Powiatu Trzebnickiego).

</doc>
<doc id="396516" url="https://pl.wikipedia.org/wiki?curid=396516" title="Grabówka (województwo kujawsko-pomorskie)">
Grabówka (województwo kujawsko-pomorskie)

Grabówka – wieś w Polsce położona w województwie kujawsko-pomorskim, w powiecie włocławskim, w gminie Choceń.
W latach 1975–1998 miejscowość administracyjnie należała do województwa włocławskiego. Do sołectwa Grabówka należy także m.in. Stefanowo, niegdyś uznawane za osobną wieś. Według Narodowego Spisu Powszechnego (III 2011 r.) miejscowość liczyła 122 mieszkańców. Jest 22. co do wielkości miejscowością gminy Choceń.

</doc>
<doc id="396518" url="https://pl.wikipedia.org/wiki?curid=396518" title="Grabówka (województwo łódzkie)">
Grabówka (województwo łódzkie)

Grabówka – wieś w Polsce położona w województwie łódzkim, w powiecie sieradzkim, w gminie Burzenin.
W latach 1954–1968 wieś należała i była siedzibą władz gromady Grabówka, po jej zniesieniu w gromadzie Kamionka. W latach 1975–1998 miejscowość administracyjnie należała do województwa sieradzkiego. 
Wieś w dokumentach pisanych pojawiła się w 1425 r. Wchodziła wówczas w skład klucza majaczewickiego, należącego do rodziny Majaczewskich herbu Poraj. W XVII w. zbudowano w południowej części wsi na kopcu drewniany dwór, do którego wchodziło się przez mostek. Dwór zbudowany był z drewna kostkowego, kryty słomą. Komin obity był dranicami. Obok dworu stały trzy kurniki i inne zabudowania gospodarcze. W połowie XIX w. mieszkało tu 127 osób. 
We wsi jest sklep, stacja uzdatniania wody, punkt sprzedaży nawozów sztucznych i jednostka OSP, która posiada trzy samochody bojowe i strażnicę, rozbudowaną w latach 2000–2006. 
1 lipca 2000 r. została erygowana parafia pw. Matki Boskiej Częstochowskiej.

</doc>
<doc id="396519" url="https://pl.wikipedia.org/wiki?curid=396519" title="Grabówka (powiat kędzierzyńsko-kozielski)">
Grabówka (powiat kędzierzyńsko-kozielski)

Grabówka (dodatkowa nazwa w j. niem. Sackenhoym) – wieś w Polsce położona w województwie opolskim, w powiecie kędzierzyńsko-kozielskim, w gminie Bierawa, pomiędzy Bierawą a Korzonkiem.
W latach 1975–1998 miejscowość administracyjnie należała i nadal należy do województwa opolskiego.
Historia.
Kolonia założona przez Sackenhoyma von Bierawa w drugiej połowie XVIII wieku. W jej skład wchodziło 308 mórg roli i 2 morgi łąk zasiedlonych przez 29 chałupników.
W 1830 r. właścicielem kolonii został hrabia Leopold von Gaschin.
Komunikacja.
Przedsiębiorstwo Komunikacji Samochodowej S.A. posiada w Grabówce zlokalizowany przystanek.
Linki zewnętrzne.
Grabówka (historia)

</doc>
<doc id="396520" url="https://pl.wikipedia.org/wiki?curid=396520" title="Grabówka (województwo podkarpackie)">
Grabówka (województwo podkarpackie)

Grabówka – wieś w Polsce położona w województwie podkarpackim, w powiecie brzozowskim, w gminie Dydnia.
W latach 1975–1998 miejscowość administracyjnie należała do województwa krośnieńskiego.
W połowie XIX wieku właścicielem posiadłości tabularnej w Grabówce był Tomasz Wisłocki. Pod koniec XIX wieku właścicielem dóbr był Władysław Hićkiewicz.
W Grabówce w okresie okupacji mieściła się placówka AK podległa pod obwód sanocki, której dowódcą od roku 1943 był Mieczysław Bielec ps. Błysk. Po wkroczeniu Armii Czerwonej oddział Błyska wszedł w struktury dowodzenia podległe Okręgowi
VII (krakowskiemu) NSZ. Oddział ten współdziałał z jednostką D14 (Zgrupowanie Warta) dowodzoną przez Dragana Sotirovica. W sierpniu 1944 przekształcił się w Oddział Samoobrony przed UPA. Oddział ten walczył następnie w obronie m.in. zaatakowanych polskich mieszkańców wsi Lalin, repatriantów z Kresów, którzy zasiedlili tę wieś po przesiedleniu Ukraińców na Ukrainę. W roku 1946 jednostka ta weszła następnie w struktury SOO NSZ dowodzonego przez Antoniego Żubryda jako III kompania.

</doc>
<doc id="396521" url="https://pl.wikipedia.org/wiki?curid=396521" title="Grabówka (województwo warmińsko-mazurskie)">
Grabówka (województwo warmińsko-mazurskie)

Grabówka (niem. "Grabowken", 1929–1945 "Buchenhagen") – wieś powstała w połowie XVI wieku w Polsce, położona w województwie warmińsko-mazurskim, w powiecie mrągowskim, w gminie Mikołajki.
W latach 1975–1998 miejscowość administracyjnie należała do województwa suwalskiego.
Zobacz też: Grabówka

</doc>
<doc id="396522" url="https://pl.wikipedia.org/wiki?curid=396522" title="Grabówka (województwo wielkopolskie)">
Grabówka (województwo wielkopolskie)

Grabówka – wieś w Polsce położona w województwie wielkopolskim, w powiecie chodzieskim, w gminie Budzyń.
W latach 1975–1998 miejscowość administracyjnie należała do województwa pilskiego.
Wieś sołecka - zobacz jednostki pomocnicze gminy Budzyń w BIP 
Przypisy.
Zobacz też: Grabówka 

</doc>
<doc id="396523" url="https://pl.wikipedia.org/wiki?curid=396523" title="Grabówki (województwo lubelskie)">
Grabówki (województwo lubelskie)

Grabówki – wieś w Polsce położona w województwie lubelskim, w powiecie puławskim, w gminie Wąwolnica.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Wąwolnica.

</doc>
<doc id="396524" url="https://pl.wikipedia.org/wiki?curid=396524" title="Grabówki (województwo małopolskie)">
Grabówki (województwo małopolskie)

Grabówki – wieś w Polsce położona w województwie małopolskim, w powiecie wielickim, w gminie Wieliczka.
W latach 1954–1960 wieś należała i była siedzibą władz gromady Grabówki, po jej zniesieniu w gromadzie Wieliczka. W latach 1975–1998 miejscowość administracyjnie należała do województwa krakowskiego.
Oficjalnie nazwanymi częściami wsi są: Babiny, Grabówki Dolne, Na Krzyżowej, Na Lepiance, Poręby.
Istnieje także część miasta Wieliczka o nazwie Grabówki.
Do Grabówek można dojechać prywatnymi busami lub liniami 214 oraz 254 z Borku Fałęckiego obsługiwaną przez MPK S.A. w Krakowie.

</doc>
<doc id="396525" url="https://pl.wikipedia.org/wiki?curid=396525" title="Indeks hrabstw w Stanach Zjednoczonych">
Indeks hrabstw w Stanach Zjednoczonych



</doc>
<doc id="396526" url="https://pl.wikipedia.org/wiki?curid=396526" title="Grabówko (województwo kujawsko-pomorskie)">
Grabówko (województwo kujawsko-pomorskie)

Grabówko – wieś w Polsce położona w województwie kujawsko-pomorskim, w powiecie świeckim, w gminie Pruszcz. Według spisu powszechnego z 31 marca 2011 roku wieś liczyła 126 mieszkańców. 
W latach 1975–1998 miejscowość administracyjnie należała do województwa bydgoskiego.
Miejscowość leży na terenie Nadwiślańskiego Parku Krajobrazowego u wylotu projektowanego rezerwatu przyrody Parowu Cieleszyńskiego.
Zobacz też: Grabówko 

</doc>
<doc id="396527" url="https://pl.wikipedia.org/wiki?curid=396527" title="Hrabstwa w USA według liczby ludności (pozycje 501 do 1000)">
Hrabstwa w USA według liczby ludności (pozycje 501 do 1000)



</doc>
<doc id="396528" url="https://pl.wikipedia.org/wiki?curid=396528" title="Grabówko (województwo zachodniopomorskie)">
Grabówko (województwo zachodniopomorskie)

Grabówko (niem.: "Neu Martinshagen") – wieś w Polsce położona w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. wieś miała 186 mieszkańców.

</doc>
<doc id="396529" url="https://pl.wikipedia.org/wiki?curid=396529" title="Grabów (powiat wołomiński)">
Grabów (powiat wołomiński)

Grabów – wieś w Polsce położona w województwie mazowieckim, w powiecie wołomińskim, w gminie Tłuszcz.
W latach 1975–1998 miejscowość administracyjnie należała do województwa ostrołęckiego.

</doc>
<doc id="396530" url="https://pl.wikipedia.org/wiki?curid=396530" title="Grabów (województwo opolskie)">
Grabów (województwo opolskie)

Grabów (dodatkowa nazwa w j. niem. Grabow)– wieś w Polsce położona w województwie opolskim, w powiecie strzeleckim, w gminie Izbicko.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="396531" url="https://pl.wikipedia.org/wiki?curid=396531" title="Hrabstwa w USA według liczby ludności (pozycje 1001 do 1500)">
Hrabstwa w USA według liczby ludności (pozycje 1001 do 1500)



</doc>
<doc id="396532" url="https://pl.wikipedia.org/wiki?curid=396532" title="Grab (województwo podkarpackie)">
Grab (województwo podkarpackie)

Grab (j. łemkowski Граб) – wieś położona w Polsce w województwie podkarpackim, w powiecie jasielskim, w gminie Krempna. Miejscowość typu łańcuchówki leży nad potokiem Ryjak, dopływem Wisłoki.
W latach 1975–1998 miejscowość administracyjnie należała do województwa krośnieńskiego.
Historia.
W latach 1769–1770 w okolicach Grabiu istniał obóz konfederatów barskich, skąd oddziały Kazimierza Pułaskiego i Zawadzkiego dokonywały wypadów na Pilzno i Lwów. 13 stycznia 1770 w rejonie Grabiu miała miejsce bitwa z Rosjanami, w której konfederaci ponieśli klęskę, a Pułaski został ranny. W 1770 obóz został prawie zniszczony przez wojska rosyjskie. Resztki obozu spod Grabiu przeniesiono w okolice Koniecznej i Izb.
W 1849 przez Grab przemaszerowały jednostki wojska rosyjskiego udające się na Węgry w celu pacyfikacji powstania. W latach 1911–1912 w Grabiu działał o. Maksym Sandowycz, duchowny prawosławny krzewiący wiarę prawosławną oraz orientację prorosyjską wśród Łemków. W 1945 większość ludności Grabu wyjechała do ZSRR, dwa lata później pozostałych mieszkańców przymusowo wysiedlono na Ziemie Odzyskane.
W latach PRL istniało tu duże Państwowe Gospodarstwo Rolne.
Obiekty.
Na przełęczy nad Grabiem znajdowało się dawne przejście graniczne Ożenna-Nižná Polianka.
Drogi.
Przez Grab wiodą: droga wojewódzka nr 992, która na granicy państwa łączy się z drogą po stronie słowackiej, droga dojazdowa do niektórych domów oraz drogi leśne i dojazdowe do pól. Najwięcej mieszkańców żyje przy drodze wojewódzkiej .

</doc>
<doc id="396533" url="https://pl.wikipedia.org/wiki?curid=396533" title="Grab (powiat pleszewski)">
Grab (powiat pleszewski)

Grab – wieś w Polsce położona w województwie wielkopolskim, w powiecie pleszewskim, w gminie Czermin.
W latach 1975–1998 miejscowość administracyjnie należała do województwa kaliskiego.

</doc>
<doc id="396534" url="https://pl.wikipedia.org/wiki?curid=396534" title="Graby (województwo łódzkie)">
Graby (województwo łódzkie)

Graby – wieś w Polsce położona w województwie łódzkim, w powiecie radomszczańskim, w gminie Gidle.
Historia.
W latach 1975–1998 miejscowość administracyjnie należała do województwa częstochowskiego.

</doc>
<doc id="396535" url="https://pl.wikipedia.org/wiki?curid=396535" title="Graby (województwo wielkopolskie)">
Graby (województwo wielkopolskie)

Graby (niem. Luisenwalde) – wieś w Polsce położona w województwie wielkopolskim, w powiecie gnieźnieńskim, w gminie Czerniejewo.
W latach 1975–1998 miejscowość administracyjnie należała do województwa poznańskiego.
Zobacz też: Graby

</doc>
<doc id="396536" url="https://pl.wikipedia.org/wiki?curid=396536" title="Gralewo (województwo lubuskie)">
Gralewo (województwo lubuskie)

Gralewo () – wieś w Polsce położona w województwie lubuskim, w powiecie gorzowskim, w gminie Santok.
W latach 1975–1998 miejscowość administracyjnie należała do województwa gorzowskiego.
Gralewo znane jest ze średniowiecznego ołtarza w miejscowym kościele.
Zabytki.
Do wojewódzkiego rejestru zabytków wpisane są:

</doc>
<doc id="396537" url="https://pl.wikipedia.org/wiki?curid=396537" title="Gralewo (województwo warmińsko-mazurskie)">
Gralewo (województwo warmińsko-mazurskie)

Gralewo (niem. "Grallau") – wieś w Polsce położona w województwie warmińsko-mazurskim, w powiecie działdowskim, w gminie Płośnica.
W okresie międzywojennym stacjonowała tu placówka Straży Celnej „Gralewo”.
W latach 1975–1998 miejscowość administracyjnie należała do województwa ciechanowskiego.
Zobacz też: Gralewo

</doc>
<doc id="396538" url="https://pl.wikipedia.org/wiki?curid=396538" title="Hrabstwa w USA według liczby ludności (pozycje 1501 do 2000)">
Hrabstwa w USA według liczby ludności (pozycje 1501 do 2000)



</doc>
<doc id="396539" url="https://pl.wikipedia.org/wiki?curid=396539" title="Gralewo (województwo wielkopolskie)">
Gralewo (województwo wielkopolskie)

Gralewo – wieś sołecka w Polsce położona w województwie wielkopolskim, w powiecie międzychodzkim, w gminie Międzychód.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XV wieku. Wymieniona pierwszy raz w 1408 jako własność klasztoru cystersów w Paradyżu oraz później w dokumencie zapisanym po łacinie z 1416 jako „Gralewo”, w 1421 „Kralewo”, w 1499 „Gralyewo”. W 1885 nazwa zapisana jako „Gralowo”.
Wieś wspominały historyczne dokumenty prawne, własnościowe i podatkowe. Miejscowość była wsią szlachecką. W 1408 wieś odnotowana jako własność klasztoru w Paradyżu. W zachowanym dokumencie opat klasztoru daje Dobrogostowi z Prusimia, synowi Stanisława Koleńskiego pochodzącego z Kolna wsie Mnichy, Gralewo i inne w zamian za Rogaczewo Wielkie oraz 150 grzywien groszy praskich pod warunkiem, że król wyrazi zgodę na tę zamianę. W 1416 dokumenty sądowe odnotowały spór między klasztorem paradyskim a Pietraszem Urbanowskim z Lewic o 13 kopców granicznych między Gralewem, a Lewicami oraz nielegalne zbudowanie na gruntach klasztornych młyna stojącego na rzece Kamionka w okolicy wsi. Spór wygrał szlachcic Pietrasz. W 1418 toczy się kolejny spór sądowy opata paradyskiego, który był właścicielem Gralewa i Miłostowa, oraz szlachcicami Piotr Urbanowskim z Lewic, Tyfanem i Bietką z Tuczępów o 13 kopców granicznych między Miłostowem, Lewicami i Gralewem, a także o młyny na rzece Kamionka. W wyniku tego sporu opole zobowiązano do ustalenia granice między tymi dziedzinami.
W 1425 Dobrogost Koleński z Prusimia oznajmił, że opat z Paradyża dał mu dożywotnio połowę dochodów ze wsi Gralewo, Miłostowa i Przeradza pod warunkiem obrony dóbr klasztornych i ponoszenia połowy nakładów tam, gdzie pobiera te dochody. Zobowiązał się również, że tych uprawnień nie odstąpi innej osobie oraz, że nie przyjmie od króla pozwolenia, aby po śmierci jego synowie mogli dziedziczyć te dochody. W 1435 opat z Paradyża dał Dobrogostowi Koleńskiemu w dożywotnie użytkowanie połowę Gralewa i Miłostowa, a Dobrogost zobowiązał się, że po swej śmierci te nabytki odda klasztorowi.
W 1435 wieś należała do powiatu poznańskiego Korony Królestwa Polskiego. W 1475 odnotowany został młyn Małoszewski w okolicy wsi. W 1546 Jan Bylęcki z Gralewa pozwał Mikołaja Mniskiego o odnowienie granic między wsiami Mnichy i Gralewem, podając przy tym opis granicy: kopiec narożny w pobliżu Hamrzyska i łąki dzieliły Kamionnę, Mnichy oraz Gralewo. Granica między Gralewem oraz Mnichami biegła strugą Kamionką aż do miejsca narożnego, które rozdzielało Gralewo, Tuczępy oraz Mnichy w pobliżu młyna nazywanego Tuczępski. W 1508 miejscowość należała do parafii Kamionna.
W 1580 miejscowość położona była w powiecie poznańskim województwa poznańskiego w Rzeczypospolitej Obojga Narodów.
W okresie Wielkiego Księstwa Poznańskiego (1815-1848) miejscowość wzmiankowana jako "Grolewo" należała do wsi większych w ówczesnym pruskim powiecie Międzyrzecz w rejencji poznańskiej. Grolewo należało do okręgu kwileckiego tego powiatu i stanowiło część majątku Mnichy, którego właścicielem był wówczas Rissman. Według spisu urzędowego z 1837 roku wieś liczyła 160 mieszkańców, którzy zamieszkiwali 16 dymów (domostw). Wzmiankowana była również Grolewska papiernia młyn (2 domy, 11 mieszk.).
W latach 1975–1998 miejscowość administracyjnie należała do województwa gorzowskiego.
Zobacz też: Gralewo

</doc>
<doc id="396540" url="https://pl.wikipedia.org/wiki?curid=396540" title="Granica (województwo dolnośląskie)">
Granica (województwo dolnośląskie)

Granica (niem. "Halbendorf") – wieś w Polsce, w województwie dolnośląskim, w powiecie świdnickim, w gminie Strzegom.
Nazwa.
9 września 1947 ustalono polską nazwę miejscowości – Granica.
Administracja.
W latach 1954–1959 wieś należała i była siedzibą władz gromady Granica, po jej zniesieniu w gromadzie Żółkiewka. W latach 1975–1998 miejscowość należała administracyjnie do województwa wałbrzyskiego.
Demografia.
W 1933 r. w miejscowości mieszkało 346 osób, a w 1939 roku – 333 osoby. W roku 2009 było ich 237, natomiast w marcu roku 2011 mieszkało tu 239 osób.

</doc>
<doc id="396541" url="https://pl.wikipedia.org/wiki?curid=396541" title="Granica (powiat pruszkowski)">
Granica (powiat pruszkowski)

Granica – wieś w Polsce położona w województwie mazowieckim, w powiecie pruszkowskim, w gminie Michałowice. 
Wieś szlachecka Granice położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975−1998 miejscowość administracyjnie należała do województwa warszawskiego. 
Wraz z Komorowem tworzyła jednostkę pomocniczą gminy – osiedle Komorów-Granica. Obecnie miejscowość liczy 1 991 mieszkańców (według danych z 2011), co stanowi 11,8% wszystkich mieszkańców gminy Michałowice. W 2011 roku odzyskała status jednostki pomocniczej gminy, jako Osiedle Granica. Graniczy bezpośrednio z Komorowem, Pruszkowem i Nową Wsią. Przeważa zabudowa jednorodzinna. Na dawnych terenach rolnych powstają nowe osiedla domów wolnostojących. Przez miejscowość przebiega droga powiatowa – ul. Pruszkowska – łącząca Pruszków z Nadarzynem.
W Granicy znajduje się osada z czasów wczesnośredniowiecznych. Odkryto dna chat, studnie, szczękę konia lub krowy, dymarkę i gliniane naczynia.
Na terenie Granicy znajduje się Zespół Szkolno Przedszkolny przy ulicy Głównej. W roku 2017 wybudowano Gminne Centrum Sportu w Granicy przy ulicy Nowogranickiej.
Istnieje także plac zabaw dla dzieci „Granicka Polanka” oraz świetlica osiedlowa „Granicka Zatoka Kultury”. 
Brak danych o dokładnej dacie założenia Granicy. W 1827 roku wieś liczyła 7 domów, zamieszkanych przez 52 mieszkańców.

</doc>
<doc id="396543" url="https://pl.wikipedia.org/wiki?curid=396543" title="Karolina Borkowska">
Karolina Borkowska

Karolina Borkowska (ur. 23 marca 1983 w Warszawie) – ekspert do spraw komunikacji marketingowej, public relations i polska aktorka, córka aktora Jacka Borkowskiego.
Życiorys.
Absolwentka Wydziału Dziennikarstwa i Nauk Politycznych Uniwersytetu Warszawskiego na specjalizacji Marketing Polityczny i Public Relations (2003–2008).
W latach 1993–1997 współprowadziła program Polskie ABC w TVP Polonia. Brała udział w spektaklach Teatru TV: „Spotkanie nad morzem” (1995), „Na razie w porządku, mamo!” (1994) i „Zwariowana telewizja” (1995). W latach 1999–2005 grała drugoplanową rolę w serialu TVP2 "Na dobre i na złe", wcielając się w postać Agnieszki Walickiej.
W 2005 ukończyła studium teatralne w Teatrze Żydowskim, w którym występowała w latach 2002–2012. Pisała artykuły do „Świata Seriali” (2003–2008) i „Warsaw Point”, prowadziła teleturniej dla młodzieży w TVP2 "Dajmy im szkołę". Była wydawcą programu "Pytanie na śniadanie", współpracowała z programem informacyjnym "Panorama". Od 2010 prowadzi własną agencję PR – Public Dialog.
W 2016 została wiceprezesem Związku Firm Public Relations na kadencję 2016–2018. Zasiadała w jury międzynarodowego konkursu branży PR ICCO Global Awards. Lider i współtwórca działu Public Relations w Białej Księdze Komunikacji Marketingowej. W 2019 roku dołączyła do Sieci Mentorów PFR, jako ekspert z obszaru marketingu, w 2020 roku została członkiem zarządu nowo powstałego Stowarzyszenia Agencji Public Relationsna kadencję 2020–2022. Współautorka książki "Instrukcja obsługi agencji PR", wydanej przez SAPR w 2022 roku.
Prelegentka podczas branżowych wydarzeń. Prowadzi szkolenia w zakresie wystąpień publicznych oraz wykłady na uczelniach wyższych: Collegium Civitas, Uniwersytecie Warszawskim z zakresu public relations i komunikacji wewnętrznej oraz w Wyższej Szkole Przedsiębiorczości i Administracji w Lublinie z zakresu etyki w PR.
Życie prywatne.
W 2010 wyszła za mąż za Pawła Bylickiego. W 2014 urodziła syna Kubę.

</doc>
<doc id="396544" url="https://pl.wikipedia.org/wiki?curid=396544" title="Granica (województwo zachodniopomorskie)">
Granica (województwo zachodniopomorskie)

Granica – wieś w Polsce położona w województwie zachodniopomorskim, w powiecie stargardzkim, w gminie Ińsko, 8 km na północny wschód od Ińska (siedziby gminy) i 41 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego. 
Wieś sołecka w województwie zachodniopomorskim (powiat stargardzki, gmina Ińsko), na Pojezierzu Ińskim. Posiada 67 mieszkańców (2008).
Historia.
Wieś leżała na dawnej granicy Nowej Marchii z Pomorzem. Miejscowość stosunkowo młoda - wzmiankowana jako przysiółek Storkowa na mapie Schmettau z 1780 roku jako Carlsberg. Według Berhausa założona dopiero w 1831 roku w lesie Storkowa pod nazwą Kartsthal nadaną w 1836 roku kiedy to wzmiankuje się tam 17 domostw. Nazwa polska nawiązuje do pobliskiej osady pogranicznej Granz, której dla odróżnienia nadano nazwę Graniczka.

</doc>
<doc id="396545" url="https://pl.wikipedia.org/wiki?curid=396545" title="Hrabstwa w USA według liczby ludności (pozycje 2001 do 2500)">
Hrabstwa w USA według liczby ludności (pozycje 2001 do 2500)



</doc>
<doc id="396546" url="https://pl.wikipedia.org/wiki?curid=396546" title="Granice (województwo lubelskie)">
Granice (województwo lubelskie)

Granice – wieś w Polsce położona w województwie lubelskim, w powiecie opolskim, w gminie Chodel.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Chodel, położona przy drodze wojewódzkiej 833 na południe od Godowa.
W latach 2008 oraz 2009, przez miejscowość tę przejeżdżał wyścig kolarski Tour de Pologne.

</doc>
<doc id="396547" url="https://pl.wikipedia.org/wiki?curid=396547" title="Granice (województwo lubuskie)">
Granice (województwo lubuskie)

Granice () – wieś w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość administracyjnie należała do województwa zielonogórskiego.

</doc>
<doc id="396548" url="https://pl.wikipedia.org/wiki?curid=396548" title="Granice (województwo łódzkie)">
Granice (województwo łódzkie)

Granice – wieś w Polsce położona w województwie łódzkim, w powiecie radomszczańskim, w gminie Masłowice.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="396549" url="https://pl.wikipedia.org/wiki?curid=396549" title="Hrabstwa w USA według liczby ludności (pozycje 2501 do 3000)">
Hrabstwa w USA według liczby ludności (pozycje 2501 do 3000)



</doc>
<doc id="396550" url="https://pl.wikipedia.org/wiki?curid=396550" title="Granice (województwo mazowieckie)">
Granice (województwo mazowieckie)

Granice – wieś w Polsce położona w województwie mazowieckim, w powiecie sochaczewskim, w gminie Teresin.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="396551" url="https://pl.wikipedia.org/wiki?curid=396551" title="Granowo (województwo pomorskie)">
Granowo (województwo pomorskie)

Granowo (kaszb. "Granowò") – wieś w Polsce położona w województwie pomorskim, w powiecie chojnickim, w gminie Chojnice.
Wieś położona w pobliżu linii kolejowej Chojnice-Tuchola (stacja kolejowa PKP "Racławki"). Połączenie z centrum Chojnic umożliwiają autobusy komunikacji miejskiej (linia nr 2), stanowi sołectwo gminy Chojnice.
W latach 1975–1998 miejscowość położona była w województwie bydgoskim.
Historia.
Udokumentowane zapisy historyczne dotyczące wsi pochodzą z XIV wieku. W roku 1347 Jan von Streifen, komtur tucholski, wystawił dokument poświadczający, że w gruntach wsi stwierdzono nieoznaczony nadmiar, za który wymierza dodatkowy czynsz 3 fertony. W roku 1356 komtur tucholski Zygfryd von Gerlachsheim potwierdził skradziony przywilej Janowi sołtysowi granowskiemu, wydał nowy, w którym jemu i jego potomkom oddał 26 włók na prawie chełmińskim. Od XV wieku miejscowość zasiedlali kosznajdrzy. Wizytacja starostwa tucholskiego z roku 1570 potwierdziła, że w Granowie było 35 włók osiadłych, dzierżawcą był Jerzy Zaliński, a we wsi była karczma. Czopowego płacono 40 złotych. Kolejna wizytacja z roku 1640 opisała, „że ta wieś jest niemiecka”, sołtysich włók liczono wtedy 3½, włók wybranieckich - ½ włóki, 6 gburów. Czynszu oddawano stąd na tucholski zamek 52 złotych. W 1772 roku wieś liczyła 116 mieszkańców.
W wieku XIX Granowo opisano jako wieś włościańską, posiadającą 2053 mórg ziemi, budynków ogółem 78 w tym mieszkalnych 28, ludność w przewadze wyznania rzymskokatolickiego - 225 osób, ewangelików - 6. Parafia Lichnowy, szkoła w miejscu, poczta Silno ().
Pod administracją zaboru pruskiego wieś nosiła nazwę .

</doc>
<doc id="396552" url="https://pl.wikipedia.org/wiki?curid=396552" title="Granowo (województwo wielkopolskie)">
Granowo (województwo wielkopolskie)

Granowo – wieś w Polsce położona w województwie wielkopolskim, w powiecie grodziskim, w gminie Granowo przy drodze krajowej nr 32. Od 1935 roku miejscowość jest siedzibą gminy Granowo.
Historia.
Pierwsza wzmianka o wsi pochodzi z 1298 z dokumentów kościelnych. Nazwa wsi wywodzi się od nazwiska Gran, a miejscowość była własnością rodową Granowskich herbu Leliwa, będących potomkami Grana. Najsłynniejszym członkiem rodu był Wincenty Granowski, starosta generalny Wielkopolski, dowódca chorągwi w bitwie pod Grunwaldem. Wdowa po nim, Elżbieta z Pileckich Granowska powtórnie wyszła za mąż za Władysława Jagiełłę i została w 1417 królową Polski. Na początku XVI wieku miejscowość przeszła w ręce Ujejskich, a później jeszcze Radomickich, Działyńskich i Czartoryskich.
Wieś położona była w 1581 roku w powiecie kościańskim województwa poznańskiego.
Leon Plater w XIX-wiecznej książce pod tytułem „Opisanie historyczno-statystyczne Wielkiego Księztwa Poznańskiego” (wyd. 1846) zaliczał Granowo do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Granowo należało do okręgu bukowskiego. Wieś była majętnością prywatną, której właścicielem była wówczas Klaudyna Potocka. Według spisu urzędowego z 1837 roku Granowo liczyło 449 mieszkańców i 38 dymów (domostw).
Według Słownika geograficznego Królestwa Polskiego (wyd. 1880–1902) w drugiej połowie XIX wieś była siedzibą gminy (która nadal należała do powiatu bukowskiego) i liczyła wówczas 45 domów zamieszkałych przez 425 osób (413 katolików, 6 ewangelików, 6 żydów, 99 analfabetów). Działał tu urząd pocztowy. Najbliższa stacja kolejowa znajdowała się w Opalenicy. Wieś, jak i cała gmina, była wówczas własnością hrabianki Cecylii Działyńskiej.
W 1909, po przedłużeniu linii kolejowej Wolsztyn - Grodzisk Wielkopolski do Poznania we wsi uruchomiono stację kolejową (Granowo Nowotomyskie). Koszt budowy samej stacji z budynkiem dworca wynosił według kosztorysu 67 tys. marek niemieckich.
W czasie powstania wielkopolskiego mieszkańcy Granowa i okolic w sile ponad 50 mężczyzn wyruszyli 5 stycznia 1919 do Grodziska Wielkopolskiego i opanowali nazajutrz granowski posterunek. Walczyli w składzie kompanii grodziskiej i bukowskiej na linii Obry.
Podczas II wojny światowej Granowo zostało zajęte przez Niemców 10 września 1939. Około 550 osób zostało wysiedlonych do Generalnej Guberni. Wojska radzieckie wkroczyły do wsi wieczorem 23 stycznia 1945. 
W latach 1954–1972 wieś należała i była siedzibą władz gromady Granowo. W latach 1975–1998 miejscowość administracyjnie należała do województwa poznańskiego.
Zabytki.
W Granowie znajduje się zabytkowy drewniany kościół pw. św. Marcina z 1729 roku z wyposażeniem z XVIII wieku, dzwonnicą i cmentarzem. Na listę zabytków jest również wpisany zespół pałacowy w Granowie z przełomu XIX i XX wieku (obecnie biblioteka gminna) wraz z dworem z XVIII wieku otoczony parkiem. Jeszcze pod koniec XX wieku we wsi były dwa drewniane wiatraki, z których jeden przeniesiono ze Śmigla
Gospodarka.
Granowo jest wsią gminną. Wśród budynków użyteczności publicznej są szkoła podstawowa i gimnazjum, ośrodek zdrowia, poczta, bank spółdzielczy i były posterunek policji (dziś mieszkania dla imigrantów). Istnieją dwa zakłady związane z przetwórstwem mięsa, piekarnia oraz fabryka elementów stelaży mebli tapicerowanych.
Transport.
Oś wsi stanowi droga krajowa nr 32, zapewniająca łatwy dojazd do Poznania i Grodziska Wielkopolskiego. Komunikację autobusową obsługuje PKS na trasie Poznań – Zielona Góra. Przez północny skraj miejscowości przebiega linia kolejowa Poznań - Wolsztyn (stacja Granowo Nowotomyskie).

</doc>
<doc id="396553" url="https://pl.wikipedia.org/wiki?curid=396553" title="Hrabstwa w USA według liczby ludności (pozycje 3001+)">
Hrabstwa w USA według liczby ludności (pozycje 3001+)



</doc>
<doc id="396554" url="https://pl.wikipedia.org/wiki?curid=396554" title="8. Międzynarodowy Festiwal Filmowy w Berlinie">
8. Międzynarodowy Festiwal Filmowy w Berlinie

Nagrody przyznane na festiwalu filmowym w Berlinie w roku 1958
Jury.
W skład jury wchodzili:

</doc>
<doc id="396556" url="https://pl.wikipedia.org/wiki?curid=396556" title="Granowo (województwo zachodniopomorskie)">
Granowo (województwo zachodniopomorskie)

Granowo (niem. "Granow") – wieś sołecka w Polsce położona w województwie zachodniopomorskim, w powiecie choszczeńskim, w gminie Krzęcin. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 548 mieszkańców.
Kolonie wchodzące w skład sołectwa: Potoczna, Sobieradz.
Geografia.
Wieś leży ok. 4 km na południowy zachód od Krzęcina, między Krzęcinem a Pełczycami.
Zabytki.
Do wojewódzkiego rejestru zabytków wpisane są:
Edukacja, kultura i sport.
We wsi znajduje się szkoła podstawowa oraz filia Gminnego Centrum Kultury w Krzęcinie.

</doc>
<doc id="396557" url="https://pl.wikipedia.org/wiki?curid=396557" title="Grąbkowo (województwo pomorskie)">
Grąbkowo (województwo pomorskie)

Grąbkowo (kaszb. "Grãbkòwò") – wieś w Polsce położona w województwie pomorskim, w powiecie słupskim, w gminie Potęgowo.
W latach 1975–1998 miejscowość administracyjnie należała do województwa słupskiego.
Zabytki.
Inne miejscowości o nazwie Grąbkowo: Grąbkowo, Grąbków

</doc>
<doc id="396558" url="https://pl.wikipedia.org/wiki?curid=396558" title="Grąbkowo (województwo wielkopolskie)">
Grąbkowo (województwo wielkopolskie)

Grąbkowo – wieś w Polsce, położona w województwie wielkopolskim, w powiecie rawickim, w gminie Jutrosin.
W latach 1975–1998 miejscowość administracyjnie należała do województwa leszczyńskiego. 
Opis.
Najstarsze wzmianki o miejscowości pochodzą z XIV wieku, m.in. wymieniono ja w źródłach z lat: 1394 (Grambkowo), 1403 (Grampcowo, Grøbkowo), 1413 (Grambkowo), 1414 (Grambcowo), 1469 (Grapkowo), 1488 (Grampkowo), 1496 (Grambkowka), 1502 (Grąmkowo, Grambkowycze), 1515 (Grąmbkowo), 1523 (Grabkowe), 1530 (Grambowo).
W przeszłości wieś należała m.in. do Zimnowodzkich, Grąbkowskich, Kołaczkowskich, Modlibowskich, Kołudzkich, Miaskowskich, Ulatowskich, Budziszewskich i Karłowskich
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Grąbkowo należało do okręgu jutroszyńskiego tego powiatu i stanowiło odrębny majątek, którego właścicielem był wówczas (1846) Budziszewski. Według spisu urzędowego z 1837 roku wieś liczyła 170 mieszkańców, którzy zamieszkiwali 19 dymów (domostw). W skład majątku Grąbkowo wchodziły wówczas także: folwark Grębkowo (5 domów, 30 mieszk.) oraz Rozkochowo (10 osób w jednym domu).
Podczas II wojny światowej wieś nosiła nazwę Streudorf (rozsypana wieś). 
Obecne Grąbkowo składa się z kilku części, z których każda nosi swoją potoczną nazwę: Święty Jan (od figury św. Jana Nepomucena; dawna nazwa Stare Grąbkowo- dwór), Huby (dawniej Nowe Grąbkowo), Grzęba (folwark Rozkochowo) oraz Lisia Jama. Do około XIV w. niedaleko Starego Grąbkowa funkcjonowała wieś Chrostkowo, która najprawdopodobniej został przez nią wchłonięta.
Przez około cztery lata mieszkała tu siostra ostatniego właściciela Grąbkowa Leona Karłowskiego bł. Maria Karłowska, założycielka Zgromadzenia Sióstr Pasterek od Opatrzności Bożej. 
We wsi urodził się Stanisław Karłowski (bankowiec, działacz gospodarczy, senator).

</doc>
<doc id="396559" url="https://pl.wikipedia.org/wiki?curid=396559" title="Grądki (województwo mazowieckie)">
Grądki (województwo mazowieckie)

Grądki – wieś w województwie mazowieckim, w powiecie warszawskim zachodnim, w gminie Leszno. Leży na południowych obrzeżach Puszczy Kampinoskiej.
Mała wieś z 62 mieszkańcami, położona 2 km na południowy zachód od Leszna oraz 1 km na południowy zachód od wsi Grądy, z którą tworzy sołectwo Grądy-Grądki. 
W latach 1975–1998 miejscowość administracyjnie należała do województwa warszawskiego.

</doc>
<doc id="396560" url="https://pl.wikipedia.org/wiki?curid=396560" title="Grądki (wieś w województwie warmińsko-mazurskim)">
Grądki (wieś w województwie warmińsko-mazurskim)

Grądki – wieś w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego.
Zobacz też: Grądki

</doc>
<doc id="396561" url="https://pl.wikipedia.org/wiki?curid=396561" title="Grądy (powiat sieradzki)">
Grądy (powiat sieradzki)

Grądy – wieś w Polsce położona w województwie łódzkim, w powiecie sieradzkim, w gminie Sieradz.
W latach 1975–1998 miejscowość administracyjnie należała do województwa sieradzkiego.

</doc>
<doc id="396562" url="https://pl.wikipedia.org/wiki?curid=396562" title="Grądy (województwo małopolskie)">
Grądy (województwo małopolskie)

Grądy – wieś w Polsce położona w województwie małopolskim, w powiecie dąbrowskim, w gminie Mędrzechów. Miejscowość położona jest w południowo-zachodniej części gminy. Wieś zajmuje powierzchnię 723 ha.
Położenie.
Grądy położone są w południowej Polsce, w północno-wschodniej części województwa małopolskiego. Miejscowość znajduje się w krainie geograficznej: Nizina Nadwiślańska w Kotlinie Sandomierskiej na Podkarpaciu Północnym w Regionie Karpackim. Kraina historyczna, na której położona jest wieś nazywana jest Powiślem Dąbrowskim.
Miejscowość znajduje się w odległości ok. 80 km na wschód od Krakowa stolicy województwa, ok. 10 km na północ od Dąbrowy Tarnowskiej siedziby starostwa powiatowego i ok. 3 km na południe od centrum Mędrzechowa siedziby urzędu gminy.
Z Grądami sąsiadują wsie: Mędrzechów, Wólka Grądzka, Dąbrówki Breńskie, Bolesław, Świebodzin. Wsie te należą do trzech gmin: Gminy Mędrzechów, Gminy Olesno oraz Gminy Bolesław.
Południową granicę wsi wyznacza rów ("potok") "Żymanka", dopływ rzeki Żabnica.
Środowisko naturalne.
Na terenie wsi znajdują się lasy państwowe należące do Nadleśnictwa Dąbrowa Tarnowska oraz lasy prywatne. W lasach państwowych rośnie głównie świerk pospolity, natomiast w lasach prywatnych dominującymi gatunkami są: sosna, dąb, brzoza, topola.
Można spotkać różne gatunki zwierząt m.in.:
Większość z występujących gatunków zwierząt należy do zwierzyny łownej, w związku z tym wieś znajduje się w obwodzie łowieckim nr 42, nad którym opiekę sprawuje Koło Łowieckie „Cyranka” Bolesław, należące do Polskiego Związku Łowieckiego.
Toponimia.
Etymologia nazwy wsi: „"... Grądy, są to miejsca bardziej wyniosłe wśród mokradeł i błot, wybierane zwykle dla zakładanych nowych osad, które stąd otrzymały swą nazwę. ..."”
Pierwsza wzmianka o miejscowości pochodzi z 1388 roku w „Rachunkach dworu króla Władysława Jagiełły i królowej Jadwigi”.
Nazwy wsi używane w dokumentach historycznych: Grandi (1388), Grandy (1408), Grądi (1508), Gradi (1579), Grądy (1772), Grady (1775), Grondy (1797), Grędy (1881), Grzędy (1902).
Bór grądzki.
Pierwsza wzmianka dotycząca Boru Grądzkiego ("Bory") pochodzi z 1579 roku. W Słowniku geograficznym Królestwa Polskiego wymieniony jest jako odrębna wieś „Bór”. W późniejszym okresie podawany jako część wsi Grądy. Prawdopodobnie część wsi "Bory, Bór" weszła też w skład Mędrzechowa i Wólki Grądzkiej.
Historia.
Średniowiecze.
W „Rachunkach dworu króla Władysława Jagiełły i królowej Jadwigi z lat 1388–1420”, w roku 1388 wspomniano, że we wsi Grądy ("Grandi") prowadzono wyręb drewna na potrzeby wsi Senisławice daw. Sędzisławice ("Sandzislauicze"), w 1408 roku natomiast podano, że właścicielem wsi był "Stanislao de Grandy".
W 1422 roku "Jacobus Derslai de Grandy" był studentem Uniwersytetu Krakowskiego.
Jan Długosz w "Liber beneficiorum" około 1470 r. pisał, że wieś Grądy ("Grandi") należy do parafii św. Wojciecha w Bolesławiu. Wieś płaciła dziesięcinę biskupstwu krakowskiemu w wysokości 1 grzywny, a pleban z Bolesławia otrzymywał tzw. "kolędę". Jako właściciela wsi Długosz wymienia Jana Wielowiejskiego herbu Półkozic.
W Aktach grodzkich i ziemskich z czasów Rzeczypospolitej Polskiej odnaleźć można informację, że w Lublinie dnia 29 Marca 1473 roku Jan z Lipin i Żyrzyna ("Johannes Lipniczky" «Wielowiejski» herbu Półkozic, którego wymienia w "Liber beneficiorum" Długosz), właściciel wsi: Żyrzyn, Borzyszczów, Niebrzegów i Pogonów, odstąpił te wsie Janowi z Gardzienic herbu Janina i jego synowi – Stanisławowi – z dopłatą 500 grzywien, w zamian za wsie: Bolesław, Grądy, Świebodzin, Brzeźnica (nieistniejąca współcześnie wieś) oraz 0,5 wsi Kanna z przewozem na Wiśle.
XVI–XIX wiek.
Właścicielami wsi w tym okresie byli:
W latach 1848–1851 majątek Grądy wchodził w skład masy spadkowej pozostawionej przez Michała Bukowskiego, zaś w 1855.r był własnością Marii i Franciszka Bukowskich. W 1857 wieś liczyła 483 mieszkańców.
Henryk Rogaliński dzierżawca majątku w Grądach brał udział w powstaniu styczniowym.
Właścicielem wsi w 1867 roku była Marya Magdalena Bukowska po mężu Rogalińska.
W 1873 roku wieś nawiedziła epidemia cholery, na skutek czego zmarły 42 osoby z Grądów, oraz 7 z pobliskiej Wólki Grądzkiej.
Według spisu powszechnego z 1880 roku, wieś Grądy z Borem liczyła 595 mieszkańców. Właścicielką wsi w tym czasie była Marya Rogalińska.
W 1885 roku w Grądach powstała szkoła ludowa pospolita w początkowych latach jako filialna, od 1893 była to jednoklasowa szkoła, a od 1913 dwuklasowa.
9 sierpnia 1894 w wyniku pożaru spłonęły 3 domy oraz zginęło 3 dzieci.
W 1899 roku w Grądach powstało Stowarzyszenie Wyższej Użyteczności Publicznej Straż Ogniowa. 12 lipca 2009 OSP Grądy obchodziła swoje 110-lecie.
Początek XX wieku i dwudziestolecie międzywojenne.
Właścicielami wsi w 1904 roku byli Józef i Wincencya Romerowie. Najbliższy telegraf znajdował się w Dąbrowie Tarnowskiej.
W latach pomiędzy 1905 a 1908 rokiem właścicielami wsi zostali Margulies Salomon i 1 współwłaściciel.
Według spisu powszechnego z 1910 roku, wieś Grądy liczyła 870 mieszkańców (619 Grądy, 251 Bór Grądzki).
W 1921 roku właścicielem wsi był Samuel Margulies.
W 1926 roku Stany Zjednoczone obchodziły 150-lecie Niepodległości, z tej okazji nauczyciele oraz uczniowie trzyklasowej szkoły powszechnej w Grądach skierowali pismo gratulacyjne do Prezydenta Stanów Zjednoczonych, Calvina Coolidge. Dokument ten został udostępniony na witrynie biblioteki Kongresu Stanów Zjednoczonych.
W 1935 roku pożar zniszczył część wsi.
Okupacja hitlerowska.
Podczas okupacji niemieckiej we wsi działały struktury Armii Krajowej, były to drużyna „Grądy-Wólka Grądzka” z 312 plutonu oraz drużyna „Grądy-Dąbrówki Breńskie” z 360 plutonu WSOP, placówki „Malwina”, obwód Dąbrowa Tarnowska „Drewniaki”, Inspektorat Tarnów „Tama” w Okręgu Kraków.
Na lesistym pagórku w Grądach Granatowa Policja rozstrzelała więźniów aresztu w Mędrzechowie.
W Grądach u Wiktorii Curyło, przez dwa tygodnie ukrywały się cztery żydówki pochodzące z Dąbrówek Breńskich, na skutek donosu żydówki zostały zabrane przez Granatową Policję z Mędrzechowa.
Historia najnowsza.
W 1946 roku wieś została zelektryfikowana.
Polityka i administracja.
Historyczna przynależność administracyjna.
Za czasów I Rzeczypospolitej wieś była w województwie sandomierskim w powiecie wiślickim.
W wyniku I rozbioru Polski od 1772 do 1918 roku wieś znalazła się w Królestwie Galicji i Lodomerii. W latach 1773–1775 wieś była w cyrkule pilzneńskim w dystrykcie Dąbrowa, w latach 1775–1782 w cyrkule pilzneńskim w dystrykcie Tarnów, a od 1782 do 1819 w cyrkule tarnowskim. W 1867 zlikwidowano cyrkuły i wieś znalazła się w powiecie dąbrowskim.
Od 1921 do 1939 roku wieś należała do województwa krakowskiego (województwa południowe; była Galicja) i powiatu dąbrowskiego.
Podczas okupacji niemieckiej w latach 1939–1945 wieś znajdowała się w Generalnym Gubernatorstwie, w dystrykcie krakowskim, w powiecie tarnowskim.
W latach 1945–1975 miejscowość administracyjnie należała do województwa krakowskiego i powiatu dąbrowskiego. W latach 1954–1958 wieś była w gromadzie Wólka Grądzka, a w latach 1958–1972 w Gromadzie Mędrzechów.
W latach 1975–1998 miejscowość administracyjnie należała do województwa tarnowskiego i gminy Mędrzechów.
Obiekty.
W centrum wsi znajduje się budynek szkoły, w którym do 2011 roku mieściła się szkoła podstawowa dla klas I-III oraz przedszkole. Obecnie w budynku tym mieści się Publiczne Przedszkole oraz filia biblioteczna Gminnej Biblioteki Publicznej w Mędrzechowie. Dzieci są przewożone autobusem szkolnym do szkoły podstawowej w Mędrzechowie.
Naprzeciwko budynku szkoły znajduje się obelisk z 1930 roku upamiętniający poległych mieszkańców wsi w I i II wojnie światowej.
Nieopodal szkoły znajduje się Dom Ludowy wzniesiony w 1972 roku, w którym siedzibę ma placówka OSP Grądy. Obok Domu Ludowego znajdował się sklep, teraz w tym miejscu jest garaż dla pojazdów OSP wraz z wiatą.
W pobliżu boiska piłkarskiego był cmentarz choleryczny, w którym pochowano ofiary epidemii cholery z 1873 roku. W miejscu tym znajdował się drewniany krzyż, ale w 2013 roku został postawiony pomnik z metalowym krzyżem.
Zabytki.
W połowie XIX w. we wsi odnaleziono głowicę ruskiej buławy gwiaździstej pochodzącej prawdopodobnie z XII lub XIII wieku. Przedmiot ten znajduje się w Muzeum Archeologicznym w Poznaniu.
Zabytki ujęte w gminnej ewidencji zabytków:
Religia.
Wieś od początku swojego istnienia należy do rzymskokatolickiej parafii św. Wojciecha w Bolesławiu, natomiast od 1 kwietnia 1973 r. część Boru Grądzkiego (na wschód od drogi powiatowej Dąbrowa Tarnowska-Mędrzechów) należy do parafii Najświętszej Maryi Panny Królowej Polski w Mędrzechowie. Obie parafie należą do dekanatu szczucińskiego, diecezji tarnowskiej w metropolii krakowskiej.
Kultura.
W 2013 roku na Listę produktów tradycyjnych zostały wpisane pochodzące z Grądów „Blachorze” (placki z mąki pszennej i kwaśnego mleka pieczone na piecu z blachą do gotowania).
Komunikacja.
Przez przysiółek Bór Grądzki od strony wschodniej przebiega nieczynna od 3 kwietnia 2000 linia kolejowa nr 115 ("Szczucinka") łącząca Tarnów ze Szczucinem. Najbliższe stacje kolejowe to Dąbrówki Breńskie oraz Mędrzechów.
Wieś przecinają drogi powiatowe: 1307K Swarzów – Mędrzechów – Delastowice, 1308K Bolesław – Grądy – Wola Mędrzechowska.
Do 1 listopada 2006 do Grądów dojechać można było autobusami PKS Tarnów, teraz dojechać można prywatnym przewoźnikiem – Firmą Transportową CZOSNYKA.
Sport.
We wsi znajduje się klub piłkarski „"AVA Grądy"” utworzony w 1984 roku.

</doc>
<doc id="396563" url="https://pl.wikipedia.org/wiki?curid=396563" title="Grądy (województwo opolskie)">
Grądy (województwo opolskie)

Grądy – wieś w Polsce, położona w województwie opolskim, w powiecie nyskim, w gminie Otmuchów.
Do sołectwa Grądy należą też przysiółki Laskowice i Pasieki oraz wieś Rysiowice.
W latach 1954–1959 wieś należała i była siedzibą władz gromady Grądy, po jej zniesieniu w gromadzie Otmuchów. W latach 1975–1998 miejscowość administracyjnie należała do ówczesnego województwa opolskiego.
Przez miejscowość przepływa rzeka Cielnica, dopływ Nysy Kłodzkiej.

</doc>
<doc id="396564" url="https://pl.wikipedia.org/wiki?curid=396564" title="Plik nagłówkowy">
Plik nagłówkowy

Pliki nagłówkowe – przy kompilatorze języka C i pochodnych (C++ itp.) pliki źródłowe o rozszerzeniu „h” (w C++ powinno się dla odróżnienia stosować „hpp”, ale w praktyce najczęściej spotykane jest nadal rozszerzenie „h”) zawierające opis interfejsu modułu: deklaracje zmiennych, funkcji, klas i innych struktur danych. Używa się ich ze względu na to, by nie było potrzeby, przy każdej nawet najmniejszej zmianie w implementacji jednego modułu, rekompilowania wszystkich innych odwołujących się do niego. W nowszych językach, takich jak Java czy C#, nie ma już potrzeby stosowania plików nagłówkowych.
Po wydaniu preprocesorowi poleceń dołączenia plików nagłówkowych np.:
przed rozpoczęciem kompilacji tekst tych plików jest wstawiany do tekstu programu w miejsce instrukcji codice_1. Pierwsza jej postać służy do dołączenia pliku nagłówkowego znajdującego się w tym samym katalogu co program. Nazwa modułu umieszczona w ostrych nawiasach oznacza, że znajduje się on w katalogu ze standardowymi plikami nagłówkowymi (dostarczonymi wraz z kompilatorem).
Pliki nagłówkowe powinny zawierać.
Definicje funkcji (metod) powinno umieszczać się w pliku o tej samej nazwie, co plik nagłówkowy, lecz z rozszerzeniem „c” lub „cpp”.
Przykład użycia.
Plik rnm.hpp zawiera:
float Suma(float,float);
float Roznica(float,float);
Plik rnm.cpp:
float Suma(float x,float y)
 return (x+y);
float Roznica(float x,float y)
 return (x-y);
Plik główny programu:
using namespace std;
int main()
 float a,b;
 cin»a;
 cin»b;
 cout«a«" + "«b«" = "«Suma(a,b)«endl;
 cout«a«" - "«b«" = "«Roznica(a,b)«endl;
 return 0;
Poniższe dyrektywy zapobiegają próbie dołączenie tego samego pliku więcej niż jeden raz:
preprocesor sprawdza, czy została już zdefiniowania etykieta _RNM_HPP, jeżeli nie, to zostaje ona zainicjowana i treść całego modułu jest dołączana do programu – przy następnej próbie dołączenia tego pliku preprocesor będzie znał etykietę _RNM_HPP, więc ominie (nie dołączy) instrukcje pomiędzy codice_2 a codice_3.
W przypadku niektórych kompilatorów C++ (np. Microsoft Visual C++) instrukcja codice_4 może być użyta do zapobiegania wielokrotnego dołączania pliku – nie wchodzi ona jednak w skład ISO C++ i jest odradzana.
Niektóre pliki nagłówkowe, głównie dotyczące modułów standardowych, są bezpośrednio dostarczone z kompilatorem i umożliwiają łatwe posługiwanie się podstawowymi funkcjami takimi jak obsługa urządzeń wejścia/wyjścia czy bardziej zaawansowane funkcje matematycznne.
Pliki nagłówkowe z C używane w programach C++.
Zgodnie z ISO C++, standardowe pliki nagłówkowe o rozszerzeniu „h”, w programach napisanych w C++, mogą być dołączane na dwa możliwe sposoby:
gdzie "NAZWAPLIKU" jest nazwą bez rozszerzenia – przykładowo, podczas gdy w C używa się codice_5, w C++ należy użyć zapisu codice_6.

</doc>
<doc id="396565" url="https://pl.wikipedia.org/wiki?curid=396565" title="Grądy (województwo zachodniopomorskie)">
Grądy (województwo zachodniopomorskie)

Grądy – wieś w północno-zachodniej Polsce, położona w województwie zachodniopomorskim, w powiecie gryfickim, w północno-zachodniej części gminy Gryfice.
Dzieci z miejscowości są dowożone do szkoły podstawowej w Prusinowie i do Gimnazjum nr 1 w Gryficach. Wieś posiada sieć wodociągową wraz z przyłączami domowymi zasilanej z ujęcia wody w Przybiernówku. We wsi znajduje się świetlica wiejska.
Rys historyczny i układ wsi.
Wioska rolnicza leżąca przy polnej drodze od niemieckiego Przybiernówka i Mudllow. Biorąc od nazwy powstała ta miejscowość (posiadłość) w czasach kolonizacji na gradzkiej ziemi. Pierwszy raz wymienione zostało w 1305 roku w powiązaniu z Przybierówkiem, ponieważ mówiło się Przybiernówko leżący obok wioski "Grandeshagen". 
Wieś chłopska bez założenia folwarcznego. Pod koniec XIX wieku pierwotny układ wsi został znacznie zatarty, ma formę nieuregulowanej ulicówki z obustronną zabudową. Z układu działek siedliskowych i rozmieszczenia zabudowy domyślać się można, że pierwotna była wieś placowa, najprawdopodobniej okolnica. Współczesny układ analogiczny podobny do tego z XIX wieku, we wsi dominują duże zagrody chłopskie w kształcie podkowy otwartej w kierunku drogi. 
W latach 1946–1998 miejscowość administracyjnie należała do województwa szczecińskiego.
Przyroda.
W miejscowości znajdują się 2 dęby szypułkowe, które zostały uznane za pomniki przyrody. Pierwszy na działce ewidencyjnej nr 95/1 mający 170 lat, o obwodzie 406 cm i wysokości 30 m. Drugi na działce nr 123 mający 200 lat, o obwodzie 273 cm i wysokości 30 m.
Samorząd mieszkańców.
Gmina Gryfice utworzyła jednostką pomocniczą – "Sołectwo Grądy", które obejmuje jedynie wieś Grądy. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie.

</doc>
<doc id="396566" url="https://pl.wikipedia.org/wiki?curid=396566" title="Grądzkie (województwo mazowieckie)">
Grądzkie (województwo mazowieckie)

Grądzkie – wieś w Polsce położona w województwie mazowieckim, w powiecie ostrołęckim, w gminie Łyse.
Wierni kościoła rzymskokatolickiego należą do parafii Matki Bożej Królowej Korony Polskiej w Krysiakach.
Historia.
Wieś ekonomii Mały Płock. W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Łyse.
Według Powszechnego Spisu Ludności z 1921 roku zamieszkiwało tu 401 osób w 75 budynkach mieszkalnych. Miejscowość należała do parafii rzymskokatolickiej w m. Myszyniec. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Łyse.
W wyniku agresji Niemiec we wrześniu 1939, miejscowość została przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość administracyjnie należała do województwa ostrołęckiego.
Linki zewnętrzne.
 

</doc>
<doc id="396567" url="https://pl.wikipedia.org/wiki?curid=396567" title="Grądzkie (województwo warmińsko-mazurskie)">
Grądzkie (województwo warmińsko-mazurskie)

Grądzkie (niem. "Funken", do 1938 r. "Grondzken") – wieś w Polsce, położona w województwie warmińsko-mazurskim, w powiecie giżyckim, w gminie Wydminy.
W latach 1975–1998 miejscowość należała administracyjnie do województwa suwalskiego.
Leży nad jeziorem Gawlik.
Nazwa.
16 lipca 1938 r. w miejsce nazwy Grondzken wprowadzono nazwę Funken. 12 listopada 1946 r. nadano miejscowości polską nazwę Grądzkie.
Historia.
W 1933 r. w miejscowości mieszkało 498 osób, a w 1939 r. – 453 osoby.

</doc>
<doc id="396568" url="https://pl.wikipedia.org/wiki?curid=396568" title="Grębocin (województwo małopolskie)">
Grębocin (województwo małopolskie)

Grębocin – wieś w Polsce położona w województwie małopolskim, w powiecie proszowickim, w gminie Nowe Brzesko.
W 1595 roku wieś położona w powiecie proszowskim województwa krakowskiego była własnością wojewody kijowskiego Konstantego Wasyla Ostrogskiego. W latach 1975–1998 miejscowość administracyjnie należała do województwa krakowskiego.
Zobacz też: Grębocin, Grębociny

</doc>
<doc id="396569" url="https://pl.wikipedia.org/wiki?curid=396569" title="Grębocin (województwo zachodniopomorskie)">
Grębocin (województwo zachodniopomorskie)

Grębocin – osada w Polsce położona w województwie zachodniopomorskim, w powiecie gryfickim, w południowej części gminy Gryfice.
Dzieci z miejscowości są dowożone do Szkoły Podstawowej w Trzygłowie.
W Grębocinie znajduje się ujęcie wody z dwóch studni głębinowych. Ujęcie wody eksploatuje Zakład Gospodarki Komunalnej w Gryficach w imieniu gminy Gryfice. Miejscowość posiada także sieć gazową średniego ciśnienia wraz z przyłączami gazowymi do wszystkich budynków mieszkalnych.
Położenie.
Rzeźba terenu tych okolic ukształtowana została przez lodowiec skandynawski. Są to obszary moreny dennej o małym zróżnicowaniu powierzchni, których najwyższe wzniesienia nie przekraczają 100 m n.p.m.
Rys historyczny.
Miejscowość była wymieniana w dokumencie z 1316 roku kiedy to jej właścicielem był Sifridus de Lode. Ponownie o miejscowości tej wspomniał dokument z 1321 roku. Natomiast w 1370 roku wieś jest już własnością rodziny Helmich. Później zaś rodziny Melin w 1628 roku wymieniony został Henning von Melin z Baszewic. Do 1945 roku miejscowość nosiła nazwę "Adolshof", potem po wojnie ustalono nazwę przejściowo: "Mały Dwór".
Folwark złożony z 3 budynków, usytuowanych w kształcie podkowy okalającej obszerny dziedziniec gospodarczy. W bezpośredniej bliskości założenia trzy niewielkie budynki. Pierwotne założenie w dużym stopniu zatarte, folwark rozbudowany; wprowadzono kilkanaście dodatkowych obiektów gospodarczych oraz kolonię mieszkalną w formie regularnej ulicówki (zabudowa przed i powojenna). Kilka budynków starszych XIX/XX wiek reprezentują niewielkie walory zabytkowe.
W latach 1975–1998 miejscowość administracyjnie należała do województwa szczecińskiego.

</doc>
<doc id="396570" url="https://pl.wikipedia.org/wiki?curid=396570" title="Gręboszów (województwo łódzkie)">
Gręboszów (województwo łódzkie)

Gręboszów (daw. "Gręboszew") – wieś w Polsce położona w województwie łódzkim, w powiecie bełchatowskim, w gminie Drużbice, nad Grabią.
Wieś biskupstwa włocławskiego w powiecie piotrkowskim województwa sieradzkiego w końcu XVI wieku. 
W latach 1954–1961 wieś należała i była siedzibą władz gromady Gręboszew, po jej zniesieniu w gromadzie Drużbice. W latach 1975–1998 miejscowość administracyjnie należała do województwa piotrkowskiego.

</doc>
<doc id="396571" url="https://pl.wikipedia.org/wiki?curid=396571" title="Gręboszów (województwo małopolskie)">
Gręboszów (województwo małopolskie)

Gręboszów – wieś w Polsce położona w województwie małopolskim, w powiecie dąbrowskim, w gminie Gręboszów. Miejscowość jest siedzibą gminy Gręboszów.
W latach 1954–1972 wieś należała i była siedzibą władz gromady Gręboszów. W latach 1975–1998 miejscowość administracyjnie należała do województwa tarnowskiego. Integralne części miejscowości: Miłocin, Przedmieście.
Historia.
Na przełomie XVI i XVII wieku w wyniku zabiegów Hieronima Bużeńskiego ponad 80% mieszkańców w rejonie Żabna, Gręboszowa, Otfinowa i Wietrzychowic przeszło na kalwinizm.
Zabytki.
Obiekty wpisane do rejestru zabytków nieruchomych województwa małopolskiego.
W kulturze.
Głośny romans księdza i parafianki z Gręboszowa, przyczynił się do napisania przez Stanisława Wyspiańskiego tragedii Klątwa.

</doc>
<doc id="396572" url="https://pl.wikipedia.org/wiki?curid=396572" title="Gręboszów (województwo opolskie)">
Gręboszów (województwo opolskie)

Gręboszów (niem. "Grambschutz") – wieś w Polsce położona w województwie opolskim, w powiecie namysłowskim, w gminie Domaszowice.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisane są:

</doc>
<doc id="396573" url="https://pl.wikipedia.org/wiki?curid=396573" title="Grębów (województwo podkarpackie)">
Grębów (województwo podkarpackie)

Grębów – wieś w Polsce, położona w województwie podkarpackim, w powiecie tarnobrzeskim, Siedziba gminy Grębów.
W latach 1954–1972 wieś należała i była siedzibą władz gromady Grębów. W latach 1975–1998 wieś administracyjnie należała do województwa tarnobrzeskiego.
Na terenie wsi, którą zamieszkuje około 3000 osób, utworzono dwa sołectwa: Grębów oraz Grębów-Zapolednik.
Przez Grębów przepływa rzeka Łęg. W Grębowie znajduje się wodowskaz.
Przed 2016 rokiem do wsi należały przysiółki Niwka, Nowiny i część wsi Oleandry, włączone do tworzonej wówczas wsi Zabrnie.
W styczniu 1919 roku chłopi z okolicznych wiosek napadli na miejscowy dwór i go kompletnie obrabowali, rozbrajając przy tym posterunek żandarmerii mieszczący się we dworze.
W listopadzie 1937 chłopi w miejscu zabicia mieszkańca Grębowa przez policję państwową na znak pamięci usypali kopiec.

</doc>
<doc id="396575" url="https://pl.wikipedia.org/wiki?curid=396575" title="Grębów (województwo wielkopolskie)">
Grębów (województwo wielkopolskie)

Grębów – wieś w Polsce położona w województwie wielkopolskim, w powiecie krotoszyńskim, w gminie Rozdrażew.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość wzmiankowana jako "Grembów" należała do wsi większych w ówczesnym pruskim powiecie Krotoszyn w rejencji poznańskiej. Grembów należał do okręgu krotoszyńskiego tego powiatu i stanowił część majątku Rozdrażewo, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 459 mieszkańców, którzy zamieszkiwali 52 dymy (domostwa).
W latach 1975–1998 miejscowość administracyjnie należała do województwa kaliskiego.
Zobacz też: Grębów

</doc>
<doc id="396576" url="https://pl.wikipedia.org/wiki?curid=396576" title="Grobla (województwo dolnośląskie)">
Grobla (województwo dolnośląskie)

Grobla (niem. "Gräbel") – wieś w Polsce położona w województwie dolnośląskim, w powiecie jaworskim, w gminie Paszowice, na Pogórzu Kaczawskim (Pogórzu Złotoryjskim) w Sudetach.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Jest najmniejszym sołectwem gminy Paszowice. Według Narodowego Spisu Powszechnego posiadała 98 mieszkańców (III 2011 r.).
Położenie.
Grobla-wieś położona w południowo-zachodniej Polsce, w południowo-wschodniej części Pogórza Kaczawskiego, na terenie Parku Krajobrazowego Chełmy, około 6,8 km na północny wschód, od centrum miejscowości Bolków.
Charakterystyka.
Niewielka, rozproszona wieś, o luźnym układzie zabudowań, ulokowana w dolinie, w obrębie malowniczego, przełomowego odcinka rzeki Nysy Małej w pobliżu rezerwatu przyrody "Nad Groblą". Przez wieś przepływa rzeka i dochodzi droga lokalna z Kwietnik. Zabudowa wsi składa się z pojedynczych budynków gospodarczych i mieszkalnych rozlokowanych na wysokości 280 m n.p.m. po obu stronach drogi i rzeki. Jest to wieś, o charakterze rolniczym. Wokół wsi rozciągają się użytki rolne i łąki, leżące głównie na zboczach doliny. Na obszarze wsi występują, niewielkie pasy zieleni z drzew liściastych w formie przydomowych nasadzeń, oraz wzdłuż rzeki i miedz. Wieś otacza od strony południowej las mieszany. Otoczona jest ona niewielkimi wzniesieniami, od strony północnej nad wsią dominują wzniesienie "Grabowa" i "Nad Groblą", a od południa wzniesienie "Zagroda" i "Szubienicza". We wsi zachowało się kilka domów mieszkalnych i mieszkalno-gospodarczych o cechach charakterystycznych dla budownictwa regionalnego, z połowy XIX wieku, gotycki kościół pw. św. Anny z XIV wieku przebudowany w XVI wieku otoczony kamiennym murem, park przypałacowy, pałac z XVI wieku przebudowany na styl barokowy w XVIII wieku, zabytkowy przykościelny cmentarz.
Historia.
Wieś do 1945 roku nosiła nazwę "Gräbel". W okresie przedchrześcijańskim na terenie obecnej wsi istniało prawdopodobnie pogańskie miejsce kultu Słowian ze "świętym gajem". Po wprowadzeniu chrześcijaństwa wieś była miejscem pielgrzymkowym. Najstarsza wzmianka o miejscowości pochodzi z 1399 roku, w której wymienia się "Nassengrebil" Wilgotna Grobla, jako miejscowość z kościołem. Pierwszym właścicielem Grobli był Schindla, którego tablica nagrobna z 1473 roku znajduje się we wnętrzu miejscowego kościoła. W połowie XV wieku za panowania Schindla na miejscu pierwotnego kościoła zbudowano obecny kościół. W średniowieczu miejscowość położona była na peryferiach piastowskiego księstwa świdnicko–jaworskiego. Była to wieś folwarczna i należała do rodów szlacheckich. W XVI wieku powstał w Grobli pierwotny, dwór w stylu renesansowym, który otoczony był fosą, z mostami. Na przełomie XVII-XVIII wieku właścicielami wsi byli członkowie rodów von Zedlitz i von Nostitz. W 1702 lub 1707 roku przebudowano dwór, z zachowaniem fosy i mostów. Na przełomie XVIII-XIX wieku właścicielem wsi był Gustav Zahn, który 1902 roku przebudował dwór na obecną wygląd rezydencji. W XIX wieku była to dość duża wieś, licząca 340 mieszkańców. Wieś w tym okresie posiadała duży majątek ziemski, czynne były dwa młyny wodne, cegielnia, browar, gorzelnia i młyn do mielenia kory dębowej. Z tego okresu pochodzi przypałacowy park o powierzchni 1,5 ha. W 1932 roku cały majątek o wielkości 135,75 ha nabył rolnik Kurt Scholz.
Zabytki.
Do wojewódzkiego rejestru zabytków wpisane są obiekty:
inne zabytki:
Inne.
Nazwa pobliskiej chatki turystycznej "Poganka" nawiązuje do historycznej przeszłości tych terenów, na których wcześniej było mocno zakorzenione pogaństwo.

</doc>
<doc id="396577" url="https://pl.wikipedia.org/wiki?curid=396577" title="Grobla (wieś w powiecie radomszczańskim)">
Grobla (wieś w powiecie radomszczańskim)

Grobla – wieś w Polsce położona w województwie łódzkim, w powiecie radomszczańskim, w gminie Przedbórz.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Aleksego w Przedborzu.

</doc>
<doc id="396579" url="https://pl.wikipedia.org/wiki?curid=396579" title="Grobla (województwo świętokrzyskie)">
Grobla (województwo świętokrzyskie)

Grobla – wieś sołecka w Polsce położona w województwie świętokrzyskim, w powiecie staszowskim, w gminie Rytwiany.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Grobli zawarty w tabeli 1.
Historia.
Wieś wspomniana jest w „Słowniku geograficznym Królestwa Polskiego ...” jako należąca w 1881 roku do ówczesnego powiatu stopnickiego, gminy Oględów i parafii w Koniemłotach.
W latach 1975–1998 miejscowość administracyjnie należała do województwa tarnobrzeskiego.
Zabytki.
W Grobli znajduje się zabytkowy zespół młyna z 4 ćw. XIX w., wpisany do rejestru zabytków województwa świętokrzyskiego (dec. A-866/1-2 z 30.11.1993, nr w wykazie NID 643805). W skład zespołu wchodzą:

</doc>
<doc id="396581" url="https://pl.wikipedia.org/wiki?curid=396581" title="Groble (województwo podkarpackie)">
Groble (województwo podkarpackie)

Groble – wieś w Polsce położona w województwie podkarpackim, w powiecie niżańskim, w gminie Jeżowe. Groble są położone we wschodniej części gminy Jeżowe, przy drodze wojewódzkiej nr 861, relacji Bojanów - Jeżowe - Kopki. Wieś zajmuje trzecie miejsce w gminie pod względem powierzchni, a drugie pod względem liczby ludności.
Wieś składa się z dwóch sołectw: Groble (główna część wsi) i Sibigi (przysiółki Sibigi i Zagórzany).
Miejscowość jest siedzibą rzymskokatolickiej parafii Najświętszego Serca Pana Jezusa należącej do dekanatu Rudnik.
Nie jest znana data założenia wsi. Wzmiankowana w 1472. Zapiski kronikarskie mówią, iż szkoła w tej miejscowości istniała już w 1907 roku. Wiadomo, że powstała ona znacznie wcześniej. I wojna światowa dosięgła również mieszkańców Grobel. W 1915 roku wioska została prawie całkowicie zniszczona podczas bitwy, która miała miejsce w Boże Ciało. W 1923 powstała Ochotnicza Straż Pożarna w Groblach.
W latach 1954–1961 wieś należała i była siedzibą władz gromady Groble, po jej zniesieniu w gromadzie Jeżowe. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="396582" url="https://pl.wikipedia.org/wiki?curid=396582" title="Grocholice (powiat poddębicki)">
Grocholice (powiat poddębicki)

Grocholice – wieś w Polsce położona w województwie łódzkim, w powiecie poddębickim, w gminie Poddębice.
W latach 1975–1998 miejscowość administracyjnie należała do województwa sieradzkiego.
7 września 1939 żołnierze Wehrmachtu zamordowali kilkanaście osób cywilnych.

</doc>
<doc id="396583" url="https://pl.wikipedia.org/wiki?curid=396583" title="Grochowa (województwo mazowieckie)">
Grochowa (województwo mazowieckie)

Grochowa – wieś w Polsce, położona w województwie mazowieckim, w powiecie piaseczyńskim, w gminie Piaseczno.
W latach 1975–1998 wieś administracyjnie należała do województwa warszawskiego.
Wieś szlachecka położona była w drugiej połowie XVI wieku w powiecie czerskim ziemi czerskiej województwa mazowieckiego. 

</doc>
<doc id="396584" url="https://pl.wikipedia.org/wiki?curid=396584" title="Grochowiska (województwo dolnośląskie)">
Grochowiska (województwo dolnośląskie)

Grochowiska – wieś w Polsce położona w województwie dolnośląskim, w powiecie ząbkowickim, w gminie Ząbkowice Śląskie.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Według Narodowego Spisu Powszechnego (III 2011 r.) liczyły 92 mieszkańców. Są najmniejszą miejscowością gminy Ząbkowice Śląskie.

</doc>
<doc id="396585" url="https://pl.wikipedia.org/wiki?curid=396585" title="Grochowiska (województwo kujawsko-pomorskie)">
Grochowiska (województwo kujawsko-pomorskie)

Grochowiska – wieś w Polsce położona w województwie kujawsko-pomorskim, w powiecie włocławskim, w gminie Izbica Kujawska.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 323 mieszkańców. Jest drugą co do wielkości miejscowością gminy Izbica Kujawska.

</doc>
<doc id="396586" url="https://pl.wikipedia.org/wiki?curid=396586" title="Diecezja zamojsko-lubaczowska">
Diecezja zamojsko-lubaczowska

Diecezja zamojsko-lubaczowska (łac. "Dioecesis Zamosciensis-Lubaczoviensis") − jedna z 3 diecezji obrządku łacińskiego w metropolii przemyskiej (położona w południowo-wschodniej Polsce) ze stolicą w Zamościu. Ustanowiona 25 marca 1992 przez papieża Jana Pawła II bullą "Totus Tuus Poloniae Populus".
Rejony.
Diecezja zamojsko-lubaczowska jest podzielona na pięć rejonów:

</doc>
<doc id="396587" url="https://pl.wikipedia.org/wiki?curid=396587" title="Grochowiska (województwo świętokrzyskie)">
Grochowiska (województwo świętokrzyskie)

Grochowiska – wieś w Polsce położona w województwie świętokrzyskim, w powiecie pińczowskim, w gminie Pińczów.
W latach 1975–1998 miejscowość administracyjnie należała do województwa kieleckiego.
Grochowiska są punktem początkowym zielonego szlaku turystycznego prowadzącego do Wiślicy. Przez wieś przechodzi niebieski szlak turystyczny z Pińczowa do Wiślicy.
Historia.
18 marca 1863 r. rozegrała się jedna z najkrwawszych bitew powstania styczniowego, w której trzytysięczny oddział powstańczy dowodzony przez dyktatora powstania, generała Mariana Langiewicza starł się z pięciotysięcznym, dysponującym 6 działami, korpusem regularnej rosyjskiej piechoty. W trakcie walk, kierowany przez François Rochebruna oddział „Żuawów Śmierci” przeprowadził brawurowy atak na artylerię rosyjską i zdobył ich armaty. W walce brał też udział młody powstaniec Adam Chmielowski, przyszły święty Brat Albert.
Całodzienny, ciężki bój, który pochłonął po ok. 300 ofiar po obu walczących stronach, zakończył się zwycięstwem Polaków i zapisał się na trwałe w historii polskiej wojskowości jako bitwa pod Grochowiskami.
Na pamiątkę tych wydarzeń, na polach Grochowisk, corocznie odgrywana jest inscenizacja walk, w której bierze udział m.in. wiernie zrekonstruowany i wyposażony przez Roberta Osińskiego oddział „Żuawów Śmierci” z pobliskiego Buska-Zdroju.

</doc>
<doc id="396588" url="https://pl.wikipedia.org/wiki?curid=396588" title="Grochowo (województwo kujawsko-pomorskie)">
Grochowo (województwo kujawsko-pomorskie)

Grochowo – osada w Polsce położona w województwie kujawsko-pomorskim, w powiecie tucholskim, w gminie Kęsowo nad jeziorem Grochowskim.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 64 mieszkańców. Jest najmniejszą miejscowością gminy Kęsowo.

</doc>
<doc id="396589" url="https://pl.wikipedia.org/wiki?curid=396589" title="Grochowo (województwo lubuskie)">
Grochowo (województwo lubuskie)

Grochowo () – wieś w Polsce położona w województwie lubuskim, w powiecie sulęcińskim, w gminie Sulęcin.
W latach 1975–1998 miejscowość administracyjnie należała do województwa gorzowskiego.
Historia.
Od ostatecznego ustalenia się granicy między Wielkopolską a Brandenburgią w XIV w. wieś stanowiła aż po rok 1793 jedną z najbardziej na zachód wysuniętych miejscowości Królestwa Polskiego, a następnie całej Rzeczypospolitej Obojga Narodów. Wskutek II rozbioru Rzeczypospolitej wieś weszła w skład Prus, a od 1871 roku Niemiec.
W 1945 roku wieś ponownie znalazła się w granicach Polski. Jej dotychczasowi mieszkańcy zostali wysiedleni do Niemiec.
W Grochowie znajduje się filialny kościół parafii w Trzemesznie Lubuskim pw. Podwyższenia Krzyża Świętego.

</doc>
<doc id="396590" url="https://pl.wikipedia.org/wiki?curid=396590" title="Świdno (powiat grójecki)">
Świdno (powiat grójecki)

Świdno – wieś w Polsce położona w województwie mazowieckim, w powiecie grójeckim, w gminie Mogielnica. Leży około 7 km na południe od Mogielnicy.
Historia.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość należała administracyjnie do województwa radomskiego.
Około 3 km od wsi znajduje się dawny przystanek kolejowy Stryków Świdno na linii Kolei Grójeckiej, który od 1920 do 1988 roku obsługiwał rozkładowy ruch pasażerski.
Pałac.
We wsi pod adresem "Świdno 48A" znajduje się pałac, którego budowę rozpoczęto w 1. połowie XVIII w. dla wojewody rawskiego Stanisława Antoniego Świdzińskiego i jego żony Marianny Dziuli, a dokończono na początku XIX w. staraniem wnuka Stanisława, Antoniego Świdzińskiego, łowczego rawskiego, który zamieszkał w nim z małżonką Urszulą Leszczyńską. Następnie własność hr. Michała Stadnickiego, ożenionego po raz pierwszy z Heleną Świdzińską, po raz drugi z Marianną Chełmicką. 
Pałac jest budową barokowo-klasycystyczną, otoczoną rozległym parkiem krajobrazowym. Murowany z cegły, otynkowany, postawiony został na planie prostokąta z dwoma ryzalitami pośrodku elewacji wzdłużnych, głęboko podpiwniczony, od frontu dwu, a od ogrodu trzykondygnacyjny, z dachem wysokim, czterospadowym, nad ryzalitami wielopołaciowy, kryty blachą. Elewacje dłuższe dziewięcioosiowe, boczne czteroosiowe. Układ wnętrz dwutraktowy z klatkami schodowymi w częściach skrajnych między traktami. Na pierwszym piętrze między traktami korytarz. Na parterze na osi sień, za nią w trakcie ogrodowym, sala balowa na planie zbliżonym do owalu a z niej wyjście na taras wsparty na arkadach w formie serliany. Wokół pałacu znajduje się bardzo dobrze zachowany drzewostan parkowy z pomnikowymi okazami drzew, który tarasowo opada w stronę doliny Pilicy.
W latach 90. XX w. pałac wydzierżawiono firmie BuPa Conference Service i przeprowadzono remont, w zakres którego wchodziło: osuszenie najniższej kondygnacji i odrestaurowanie jej wraz z parterem zgodnie z zachowanymi planami. Wnętrza tych kondygnacji odzyskały dawny układ. Pierwsze piętro przystosowano do celów mieszkalnych.
Zespół pałacowo-parkowy z XIX w., w skład którego wchodzi: pałac, park krajobrazowy, neogotycka stróżówka z pierwszej połowy XIX w. i klasycystyczny spichlerz z 1844, ujęty jest w rejestrze zabytków NID pod numerem rej.: 486/A/62 z 23.10.1962 oraz 157/A z 16.03.1982.

</doc>
<doc id="396591" url="https://pl.wikipedia.org/wiki?curid=396591" title="Grochów (województwo lubuskie)">
Grochów (województwo lubuskie)

Grochów (niem. "Grocho", łuż. "Grochow") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Miejscowość położona 12 km na południowy wschód od Gubina nad rzeką Wełmicą przy drodze łączącej Gubin z Bobrowicami. Jest to wieś typu ulicówka XIV - XV wieku. Pierwszy raz o wsi wspomniano w dokumentach w 1588 roku. W okresie tym była to wieś wasali panujących władców na posiadłościach Forst - Brody. W roku 1816 majątek został podzielony między mieszkańców gminy. Obecnie znajdują się jeszcze jednopiętrowe domy z okresu XVIII wieku zbudowane z drewnianych pali. Od 2007 roku wieś posiada sieć wodną.

</doc>
<doc id="396592" url="https://pl.wikipedia.org/wiki?curid=396592" title="Hrabstwo Bronx">
Hrabstwo Bronx



</doc>
<doc id="396593" url="https://pl.wikipedia.org/wiki?curid=396593" title="Grodnica (województwo dolnośląskie)">
Grodnica (województwo dolnośląskie)

Grodnica (niem. "Gieshübel") – wieś w Polsce położona w województwie dolnośląskim, w powiecie lubańskim, w gminie Olszyna. Grodnica to niewielka wieś leżąca na Pogórzu Izerskim, u północno-zachodniego podnóża Wzniesień Radoniowskich, w zakolu Kwisy, na wysokości około 280-300 m n.p.m..
W latach 1975–1998 miejscowość administracyjnie należała do województwa jeleniogórskiego.

</doc>
<doc id="396594" url="https://pl.wikipedia.org/wiki?curid=396594" title="Grodnica (województwo wielkopolskie)">
Grodnica (województwo wielkopolskie)

Grodnica – wieś w Polsce położona w województwie wielkopolskim, w powiecie gostyńskim, w gminie Borek Wielkopolski.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Kröben (krobskim) w rejencji poznańskiej. Grodnica należała do okręgu gostyńskiego tego powiatu i stanowiła odrębny majątek, którego właścicielem była wówczas (1846) poznańska kuria biskupia. Według spisu urzędowego z 1837 roku wieś liczyła 86 mieszkańców, którzy zamieszkiwali 12 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="396595" url="https://pl.wikipedia.org/wiki?curid=396595" title="Grodno (powiat włocławski)">
Grodno (powiat włocławski)

Grodno – wieś w Polsce położona w województwie kujawsko-pomorskim, w powiecie włocławskim, w gminie Baruchowo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 175 mieszkańców. Jest dziewiątą co do wielkości miejscowością gminy Baruchowo.
W Grodnie urodził się poseł IV i V kadencji Lech Kuropatwiński.

</doc>
<doc id="396596" url="https://pl.wikipedia.org/wiki?curid=396596" title="Grodno (województwo łódzkie)">
Grodno (województwo łódzkie)

Grodno – wieś w Polsce położona w województwie łódzkim, w powiecie kutnowskim, w gminie Nowe Ostrowy.
W latach 1975–1998 miejscowość administracyjnie należała do województwa płockiego.

</doc>
<doc id="396597" url="https://pl.wikipedia.org/wiki?curid=396597" title="Grodziczno (województwo mazowieckie)">
Grodziczno (województwo mazowieckie)

Grodziczno – wieś w Polsce położona w województwie mazowieckim, w powiecie wyszkowskim, w gminie Rząśnik.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława Biskupa i Męczennika w Lubielu.

</doc>
<doc id="396598" url="https://pl.wikipedia.org/wiki?curid=396598" title="Grodziczno (województwo warmińsko-mazurskie)">
Grodziczno (województwo warmińsko-mazurskie)

Grodziczno – wieś w Polsce położona w województwie warmińsko-mazurskim, w powiecie nowomiejskim, w gminie Grodziczno przy drodze wojewódzkiej nr 538.
W latach 1954–1972 wieś należała i była siedzibą władz gromady Grodziczno. W latach 1975–1998 miejscowość administracyjnie należała do województwa toruńskiego. Miejscowość jest siedzibą gminy Grodziczno.
W 1958 roku urodził się tutaj Jerzy Wcisła – dziennikarz, polityk, urzędnik i samorządowiec, senator.

</doc>
<doc id="396599" url="https://pl.wikipedia.org/wiki?curid=396599" title="Grodziec (województwo dolnośląskie)">
Grodziec (województwo dolnośląskie)

Grodziec (niem. "Gröditz") – wieś w Polsce położona w województwie dolnośląskim, w powiecie złotoryjskim, w gminie Zagrodno, na Pogórzu Kaczawskim w Sudetach.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
Nazwa miejscowości wywodzi się od staropolskiej nazwy "grodu". Niemiecki językoznawca Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najwcześniejszą zanotowaną nazwę miejscowości w dokumencie z 1089 roku "Grodecz" podając jej znaczenie "Burgberg" - "Zamkowa góra".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Grodyz" oraz "Groditz". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Gradecius mons castrum".
Zabytki.
Do wojewódzkiego rejestru zabytków wpisane są:

</doc>
<doc id="396600" url="https://pl.wikipedia.org/wiki?curid=396600" title="Grodziec (województwo mazowieckie)">
Grodziec (województwo mazowieckie)

Grodziec – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
W latach 1975–1998 miejscowość administracyjnie należała do województwa płockiego.
W Grodźcu znajduje się parafia św. Bartłomieja oraz szkoła podstawowa im. Jana Pawła II, w czasie wojny przekształcona w hitlerowski obóz pracy. 
Przyjmuje się, że parafia w Grodźcu została powołana najprawdopodobniej w XIV stuleciu, bo już w 1403 jest wzmiankowany po raz pierwszy kościół w tej miejscowości. Pod koniec XVI w. powstała kolejna świątynia drewniana, która istniała do pożaru w roku 1814. W 1823 wystawiono kaplicę, zastąpioną w 1854 drewnianym kościołem.

</doc>
<doc id="396601" url="https://pl.wikipedia.org/wiki?curid=396601" title="Grodziec (województwo pomorskie)">
Grodziec (województwo pomorskie)

Grodziec – osada w Polsce w województwie pomorskim, w powiecie kwidzyńskim, w gminie Prabuty.
W latach 1975–1998 miejscowość administracyjnie należała do województwa elbląskiego.
Zobacz też: Grodziec, Grodziec Mały

</doc>
<doc id="396603" url="https://pl.wikipedia.org/wiki?curid=396603" title="Grodziec (województwo śląskie)">
Grodziec (województwo śląskie)

Grodziec (cz. "Hradec", niem. "Grodzietz") – wieś sołecka w Polsce, położona w województwie śląskim, w powiecie bielskim, w gminie Jasienica.
Według danych z 2009 r. sołectwo Grodziec ma powierzchnię 975 ha i liczy 1256 mieszkańców, co daje gęstość zaludnienia równą 128,8 os./km².
Położenie.
Miejscowość położona jest nad Zlewańcem i Łańskim Potokiem, na Pogórzu Śląskim u podnóży jednego z jego wybitniejszych wzgórz – Górka (474 m n.p.m., w południowo-wschodniej części wsi). a także Witalusza (398 m n.p.m.) i Goruszki (345 m n.p.m.). Od strony północnej sąsiaduje z Bielowickiem, od strony północno-wschodniej z Łazami, od wschodu ze Świętoszówką i Bierami, na południowym wschodzie z Brenną, na południu z Górkami Wielkimi, na zachodzie z Pogórzem. Pod względem historycznym Grodziec znajduje się na Śląsku Cieszyńskim.
Historia.
Miejscowość została po raz pierwszy wzmiankowana w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 jako "Grodische villa Snessonis". Wieś znajdowała się wówczas w granicach utworzonego w 1290 roku księstwa cieszyńskiego. Jednakowoż zapis w "Liber fundationis..." jednoznacznie sugeruje, że owa "Grodische, wioska Snessona" jest starsza od pozostałych wiosek położonych pomiędzy Skoczowem a Czechowicami wśród których została wymieniona, a gdzieś obok niej istniała druga osada o podobnej nazwie i to jeszcze starsza, gdyż w owym dokumencie nie została wymieniona w ogóle. Z położenia "wioski Snessona" wynika niewątpliwie, że chodzi o współczesny Grodziec, natomiast drugie "Grodische" utożsamia się z Grodziszczem, obecnie w granicach gminy Cierlicko w Czechach. 
Nazwa miejscowości wywodzi się od staropolskiej nazwy "*gordъ" – gród oznaczającej „umocnienie, ogrodzoną osadę” o charakterze obronnym. Tak więc nazwa wsi sugeruje funkcjonowanie tu gródka i podległej mu osady rządzącej się prawem polskim. Gródkiem tym była zapewne drewniana warownia powstała być może jeszcze w czasie funkcjonowania kasztelanii cieszyńskiej, przy trakcie handlowym z Krakowa przez Cieszyn na Morawy. Z końcem XIV wieku na jej powstał murowany dwór obronny. 
Z 1447 pochodzi pierwsza wzmianka o grodzieckiej parafii pw. św. Bartłomieja Apostoła i Męczennika, liczyła wówczas ok. 90 parafian.
Jeszcze w XV wieku Grodziec od księcia cieszyńskiego Kazimierza II otrzymała rodzina szlachecka pochodząca z Brodów herbu Radwan, która następnie przyjęła swoje nazwisko od nazwy tej miejscowości: Grodzieccy (też Grodeccy). W latach 1542–1580 zbudowali oni w miejscu dworu gotycko-renesansowy zamek, a w poł. XVII w. założyli park zamkowy, tworząc zespół zamkowo-parkowy. Kolejnymi po Grodzieckich właścicielami zamku i wsi byli: Marklowscy, Sobkowie, Larischowie, ponownie Marklowscy, Erdmannowie, Kalischowie, Zoblowie, Franciszek Strzygowski i Ernest Habicht. Ten ostatni, władający dobrami w latach 1927–1939, stworzył na zamku dużą kolekcję muzealno-biblioteczną (rozproszoną po różnych muzeach w latach 40.).Po likwidacji w Austrii struktur feudalnych w 1848 (a więc i Księstwa Cieszyńskiego) Grodziec wszedł w skład powiatu bielskiego. Pierwszego czerwca 1888 roku został otwarty szlak kolejowy austro-węgierskiej Kolei Miast Śląskich i Galicyjskich poprowadzonej z Kalwarii Zebrzydowskiej do Kojetina. Na obrzeżach miejscowości zlokalizowano przystanek kolejowy. 
Według austriackiego spisu ludności z 1888 roku w 71 budynkach w miejscowości mieszkało wówczas 569 osób (303 mężczyzn oraz 266 kobiet) z tego 878 mieszkańców było katolikami, 108 ewangelikami, a 3 wyznawcami judaizmu, 542 było polsko-, 20 niemiecko-, a 6 czeskojęzycznymi. Kolejny spis z 1900 roku zanotował, że w 75 budynkach w Grodźcu na obszarze 973 hektarów mieszkało 567 osób, co dawało gęstość zaludnienia równą 58,3 os./km². 513 (90,5%) mieszkańców było katolikami, 46 (8,1%) ewangelikami a 8 (1,4%) wyznawcami judaizmu, 529 (93,3%) było polsko-, 31 (5,5%) niemiecko-, a 3 czeskojęzycznymi. Do 1910 roku liczba mieszkańców wzrosła do 654 osób.
W latach 1945–1954 r. Grodziec był siedzibą gminy zbiorowej. W latach 1954–1972 wieś należała i była siedzibą władz gromady Grodziec. Po przywróceniu w 1973 r. gmin znalazł się w granicach gminy Jasienica, w latach 1975–1998 należącej do województwa bielskiego. W 1946 r. na terenie dawnych przyzamkowych zabudowań dworskich utworzono Zakład Doświadczalny Państwowego Instytutu Naukowego Gospodarstwa Wiejskiego, od 1962 r. należący do Instytutu Zootechniki Państwowego Instytutu Badawczego. Do Zakładu Doświadczalnego należał również zamek, w 2005 r. został zakupiony przez prywatnego inwestora – Michała Bożka. W 2006 roku powstał odcinek drogi ekspresowej S52.
Zabytki i obszary chronione.
Do zabytków Grodźca zaliczają się:
W granicach wsi znajdują się dwa rezerwaty przyrody:
Religia.
Na terenie miejscowości działalność duszpasterską prowadzi Kościół rzymskokatolicki (parafia św. Bartłomieja).
Transport.
Przez Grodziec biegnie linia kolejowa 190 z Czeskiego Cieszyna do Bielska-Białej, droga ekspresowa S52 (E75) E462 Bielsko-Biała – Cieszyn oraz drogi lokalne do Skoczowa, Bielska-Białej, Bielowicka, Górek Wielkich i Łazów.

</doc>
<doc id="396604" url="https://pl.wikipedia.org/wiki?curid=396604" title="Grodziec (województwo wielkopolskie)">
Grodziec (województwo wielkopolskie)

Grodziec – wieś w Polsce położona w województwie wielkopolskim, w powiecie konińskim, w gminie Grodziec.
W latach 1954–1972 wieś należała i była siedzibą władz gromady Grodziec. W latach 1975–1998 miejscowość administracyjnie należała do województwa konińskiego.
Miejscowość jest siedzibą gminy Grodziec.
Historia.
Pierwsze wzmianki archiwalne o istnieniu wsi pochodzą z 1394, kiedy była własnością Jana de Lichin. Potem przeszła w posiadanie Grodzieckich (1488–1586). Przez kolejne lata aż do 1639 jest w rękach Ciświckich, następnie Jaskólskich, A. Kożuchowskiego i innych. Od roku 1872 Grodziec był własnością rodu Kwileckich.
Pierwsi ewangelicy (olędrzy) pojawili się we wsi na początku lat 70. XVIII wieku, na zaproszenie kasztelana sieradzkiego i miecznika wieluńskiego Józefa Wężyka herbu Wąż, właściciela dóbr grodziecko-królikowskich. W styczniu 1797 na mocy porozumienia między właścicielem dóbr grodzieckich hrabią Franciszkiem Stadnickim i przedstawicielami okolicznych wsi, założonych po 1772 na prawie olęderskim (Borowiec, Konary, Grądy, Wielołęka, Orlina i Białobłoty), erygowano parafię ewangelicką. Dziedzic zobowiązał się do przekazania gruntu i dostarczenia budulca pod budowę świątyni, szkoły i pastorówki oraz przekazywać na potrzeby pastora coroczny deputat w naturze (zboże, drewno, piwo), zastrzegając dla siebie prawo opiniowania kolejnych duszpasterzy parafii.
Pierwszy kościół pod wezwaniem Piotra i Pawła, ukończono wraz z drewnianą pastorówką, domem kantora i budynkami gospodarczymi w roku 1803. W 1834 podjęto decyzję o budowaniu bardziej okazałego kościoła. Kamień węgielny wmurowano 9 sierpnia 1846 roku z udziałem superintendenta diecezji kaliskiej A. von Modla. Pierwsze nabożeństwo odbyło się w Święto Zesłania Ducha Świętego w 1852 r. Pastorem był wówczas ks. Karl F. Orive (+1876r.) ze Stawiszyna. Budowę ukończono we wrześniu 1866 roku, a w miejscu po rozebranym starym kościele wybudowano nową pastorówkę i kantorówkę.
W czasie okupacji miejscowość nosiła nazwę "Großdorf". W końcu 1944 roku teren gminy stał się miejscem działań radzieckich grup partyzanckich zrzucanych na tyły frontu. W drugiej połowie stycznia 1945 roku połączone grupy Sergiusza Iliaszewicza i Mikołaja Kozubowskiego zajęły Grodziec. Wkrótce potem do oswobodzonej wsi wkroczyły oddziały Armii Czerwonej.

</doc>
<doc id="396605" url="https://pl.wikipedia.org/wiki?curid=396605" title="Grodziska (województwo mazowieckie)">
Grodziska (województwo mazowieckie)

Grodziska – wieś w Polsce położona w województwie mazowieckim, w powiecie płockim, w gminie Nowy Duninów.
W latach 1975–1998 miejscowość administracyjnie należała do województwa płockiego.
Linki zewnętrzne.
 

</doc>
<doc id="396606" url="https://pl.wikipedia.org/wiki?curid=396606" title="Grodziska (województwo warmińsko-mazurskie)">
Grodziska (województwo warmińsko-mazurskie)

Grodziska (niem."Grodzisken", 1908–1945 "Burggarten") – osada w Polsce położona w województwie warmińsko-mazurskim, w powiecie szczycieńskim, w gminie Dźwierzuty. Według podziału administracyjnego Polski obowiązującego w latach 1975–1998 miejscowość należała do województwa olsztyńskiego.
Wieś szlachecka i dwór, pierwotnie jako część dóbr rańskich. Jako samodzielny majątek ziemski Grodziska wymieniane są od połowy XVII w. Na początku XX w. był tu młyn, tartak i cegielnia. Obecna nazwa została administracyjnie zatwierdzona 12 listopada 1946.
Z dawnego zespołu dworskiego zachował się obecnie jedynie fragment parku, część zabudowań folwarcznych i dwór z końca XIX w. 

</doc>
<doc id="396607" url="https://pl.wikipedia.org/wiki?curid=396607" title="Grodzisko (powiat oświęcimski)">
Grodzisko (powiat oświęcimski)

Grodzisko – wieś w Polsce, położona w województwie małopolskim, w powiecie oświęcimskim, w gminie Zator.
W latach 1975–1998 wieś administracyjnie należała do województwa bielskiego.
We wsi znajduje się nieczynny przystanek kolejowy na linii kolejowej 103.

</doc>
<doc id="396608" url="https://pl.wikipedia.org/wiki?curid=396608" title="Grodzisko (województwo mazowieckie)">
Grodzisko (województwo mazowieckie)

Grodzisko – wieś w Polsce położona w województwie mazowieckim, w powiecie białobrzeskim, w gminie Stara Błotnica.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Józefa w Starym Goździe.

</doc>
<doc id="396609" url="https://pl.wikipedia.org/wiki?curid=396609" title="Grodzisko (województwo podkarpackie)">
Grodzisko (województwo podkarpackie)

Grodzisko – wieś w Polsce położona w województwie podkarpackim, w powiecie strzyżowskim, w gminie Strzyżów. Leży nad potokiem Różanka, lewobrzeżnym dopływem Wisłoka.
Było wsią klasztoru cystersów koprzywnickich w województwie sandomierskim w ostatniej ćwierci XVI wieku.
W latach 1954–1961 wieś należała do gromady Tropie, po jej zniesieniu, należała i była siedzibą władz gromady Grodzisko. W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii Niepokalanego serca NMP i św. Stanisława Kostki, należącej do dekanatu Strzyżów, diecezji rzeszowskiej.
We wsi jest stadion sportowy, na którym rozgrywane są mecze "Parafialnego Klubu Sportowego Sokól Grodzisko". W sezonie 2019/2020 lub gra w klasie B w grupie Rzeszów II - Strzyżów.

</doc>
<doc id="396610" url="https://pl.wikipedia.org/wiki?curid=396610" title="Grodzisko (województwo świętokrzyskie)">
Grodzisko (województwo świętokrzyskie)

Grodzisko – wieś w Polsce położona w województwie świętokrzyskim, w powiecie koneckim, w gminie Radoszyce.
Do 1943 roku istniała gmina Grodzisko. W latach 1975–1998 miejscowość administracyjnie należała do województwa kieleckiego.
W 1784 r. wieś administracyjnie należąca do powiatu chęcińskiego w województwie sandomierskim była własnością rodu Małachowskich, bowiem w regestrze diecezjów jako właściciel widnieje Małachowski, podkanclerz koronny.
Wierni Kościoła rzymskokatolickiego należą do parafii Świętych Apostołów Piotra i Pawła w Radoszycach.

</doc>
<doc id="396611" url="https://pl.wikipedia.org/wiki?curid=396611" title="Grodzisk (województwo lubuskie)">
Grodzisk (województwo lubuskie)

Grodzisk (niem. "Freiberg") – wieś w Polsce położona w województwie lubuskim, w powiecie sulęcińskim, w gminie Słońsk.
W 1946 roku miejscowość została włączona do województwa poznańskiego na terenie powojennej Polski. W latach 1975–1998 miejscowość administracyjnie należała do województwa gorzowskiego.

</doc>
<doc id="396612" url="https://pl.wikipedia.org/wiki?curid=396612" title="Grodzisk (województwo łódzkie)">
Grodzisk (województwo łódzkie)

Grodzisk – wieś w Polsce położona w województwie łódzkim, w powiecie brzezińskim, w gminie Dmosin.
Wieś szlachecka "Grodzisko" położona była w drugiej połowie XVI wieku w powiecie rawskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.
Nazwa Grodzisk powstała prawdopodobnie od pradawnej osady zwanej grodziskiem, której ślady zostały odkryte na wzgórzu przy rzece Mrodze (droga Dmosin - Kałęczew). Na wzgórzu tym znajduje się zabudowane gospodarstwo, ale badania archeologiczne oraz stromy brzeg rzeki wskazują, że było w tym miejscu kiedyś obronne grodzisko. Nazwa miejscowości: Grodzisk pozostała do dziś.

</doc>
<doc id="396613" url="https://pl.wikipedia.org/wiki?curid=396613" title="Gromadno (województwo kujawsko-pomorskie)">
Gromadno (województwo kujawsko-pomorskie)

Gromadno – wieś (dawniej miasto) w Polsce położona w województwie kujawsko-pomorskim, w powiecie nakielskim, w gminie Kcynia.
Gromadno uzyskało lokację miejską przed 1425 rokiem, zdegradowane przed 1450 rokiem.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 223 mieszkańców. Jest siedemnastą co do wielkości miejscowością gminy Kcynia.

</doc>
<doc id="396614" url="https://pl.wikipedia.org/wiki?curid=396614" title="Gromadno (województwo wielkopolskie)">
Gromadno (województwo wielkopolskie)

Gromadno – wieś w Polsce położona w województwie wielkopolskim, w powiecie pilskim, w gminie Wyrzysk nad jeziorem Falmierowskim. 
Historia.
W latach 1975–1998 miejscowość administracyjnie należała do województwa pilskiego.
Obiekty.
W Gromadnie znajduje się kościół rzymskokatolicki pw. św. Jakuba Większego w stylu neogotyckim z XVIII wieku. Na cmentarzu stoi pomnik zmarłych strażaków parafii Gromadno (2009) oraz grobowiec księdza Edmunda Pobóg-Byczyńskiego - lokalnego proboszcza (ur. 16 stycznia 1832, zm. 7 sierpnia 1927).
Miejscowość jest siedzibą rzymskokatolickiej parafii św. Jakuba Większego.

</doc>
<doc id="396615" url="https://pl.wikipedia.org/wiki?curid=396615" title="Gromadzice (województwo łódzkie)">
Gromadzice (województwo łódzkie)

Gromadzice – wieś w Polsce położona w województwie łódzkim, w powiecie wieluńskim, w gminie Czarnożyły.
Historia.
Miejscowość historycznie należy do ziemi wieluńskiej i pierwotnie związana była z Wielkopolską. Ma metrykę średniowieczną i istnieje co najmniej od XIII wieku. Wymieniona po raz pierwszy w 1294 jako "Gromadzycz".
Wieś została odnotowana w historycznych dokumentach prawnych i podatkowych. W 1294 książę wielkopolski Przemysł II skonfiskował część Gromadzic należącą do Jana za udział w złupieniu dóbr kościelnych i w ramach rekompensaty nadał ją arcybiskupowi. W 1472 miejscowość leżała w Wielkopolsce, a 1520 należała do parafii Wydrzyn. W 1472 dokumenty odnotowują Jana Stawskiego, który zapisał żonie Katarzynie 120 grzywien na 1,5 Stawu, Stawku, Gromadzić i Łaszowie. W 1498 posiadłość należąca do Alberta Sówki w Gromadzicach otrzymał Stawski.
Według Liber beneficiorum archidiecezji gnieźnieńskiej spisanego przez Jana Łaskiego wieś leżała w parafii Wydrzyn. W 1511 pobierano w miejscowości dziesięcinę z 4,5 łana po 1 wiardunku oraz arcybiskupowi poznańskiemu po mierze żyta i owsa. W 1518 uprawiano 4,5 łana. W 1552 w miejscowości gospodarowało 7 kmieci, a w 1553 było 2,5 łana. Była wsią szlachecką należącą do przedstawicieli rodu Stawskich.
W latach 1975–1998 miejscowość administracyjnie należała do województwa sieradzkiego. Wieś posiada remizę strażacką, kaplicę pod wezwaniem Matki Boskiej Bolesnej. W Gromadzicach funkcjonuje ośrodek pomocy dzieciom upośledzonym. W Specjalnym Ośrodku Szkolno-Wychowawczym znajduje się pracownia rękodzieła artystycznego GromaArt. W pracowni uczniowie zapoznają się z nowoczesnymi technikami prac artystycznych i rzemiosła.

</doc>
<doc id="396616" url="https://pl.wikipedia.org/wiki?curid=396616" title="Gromadzice (województwo świętokrzyskie)">
Gromadzice (województwo świętokrzyskie)

Gromadzice – wieś w Polsce, położona w województwie świętokrzyskim, w powiecie ostrowieckim, w gminie Bodzechów.
W latach 1975–1998 miejscowość administracyjnie należała do województwa kieleckiego.
Historia.
W chwili obecnej trudno określić, kiedy osadnictwo w rejonie obecnej wsi Gromadzice przyjęło formę zorganizowaną. W zachowanych źródłach można znaleźć informacje, że na przełomie XIV i XV wieku w Gromadzicach funkcjonował już folwark i zakłady garncarskie.
Pierwszym wzmiankowanym dziedzicem Gromadzic, żyjącym na przełomie XIV i XV w., był Stanisław herbu Wieniawa. Po Stanisławie folwark przejął jego syn Heronim, a następnie jego potomkowie: Heronim, Łukasz i Stanisław. Według kilku różnych źródeł, w XV wieku Gromadzice miały jednocześnie siedmiu dziedziców: pięciu Straszów herbu Odrowąż i dwóch Gromadzkich herbu Wieniawa; znajdował się tu wtedy młyn na rzece Skarzynie (współcześnie: Kamionka).
W 1784 roku miejscowość administracyjnie należała do powiatu i województwa sandomierskiego i była własnością Ignacego Grodzieckiego, cześnika pilzneńskiego.
Zespół dworski powstał prawdopodobnie w I. połowie XIX wieku, otoczony parkiem o powierzchni ok. 1,5 ha. Dwór położony był w mocno zróżnicowanym terenie lessowym pokrytym parowami i skarpami z kamiennymi murkami oporowymi. Do parku przylegała istniejąca do dziś kapliczka z przełomu XIX i XX wieku. Do czasów współczesnych zachowały się jedynie pozostałości założenia parkowego z okazami starodrzewu lipowego i kasztanowego. Na miejscu dworu wybudowano w roku 1946 szkołę podstawową. W obrębie dawnych zabudowań dworskich zachowały się ruiny stodoły, obór i zabudowań gospodarskich. O młynie wodnym, wzniesionym jeszcze za czasów Gromadzkich, można znaleźć informacje w kronikach Jana Długosza. Na podstawie przekazów ustnych wiadomo, że jeden z istniejących młynów został doszczętnie zniszczony podczas powodzi w 1929 roku. Dziś istnieją tylko zabudowania po ostatnim z młynów.
W roku 1819, zgodnie z ówcześnie panującą tendencją, właściciele Gromadzic postanowili uruchomić małą fabrykę ceramiczną. Kilkanaście lat później, Gromadzice były wymieniane jako jeden z 53 ośrodków garncarsko-ceramicznych regionu świętokrzyskiego obok Ćmielowa, Denkowa, Kunowa i Staszowa. Założycielem i pierwszym właścicielem fabryki był Wyszyński. Następnie zakład przejął Aleksander Bełdowski, który sprowadził do zakładu znanego angielskiego ceramika i projektanta naczyń, Fryderyka Janslina. W tym czasie fabryka zatrudniała 12 robotników i produkowała rocznie 2800 tuzinów różnych naczyń. Zdobione one były wypukłym reliefem i miały polewy w różnych odcieniach brązu. Wartość produkowanej w Gromadzicach kamionki wynosiła od 1200 rubli srebrnych w roku 1851 do 2500 rubli w roku 1854. Po śmierci Bełdowskiego zakład przejęła jego córka, Paulina Dobiecka herbu Ossorya. Przez kolejne lata zakład pozostawał w posiadaniu Dobieckich.
Wieś Gromadzice w roku 1827 liczyła 25 domostw i 152 mieszkańców, natomiast w roku 1880 było tu już 34 domy i 263 mieszkańców. W okresie tym grunty dworskie zajmowały powierzchnię 927 mórg, natomiast chłopskie 283 morgi.
Według opisu w SgKP była tu w roku 1882 szkoła koronczarska, której wyroby prezentowano na wystawie warszawskiej.
Na terenie Gromadzic znajduje się wiele przejawów kultu religijnego w postaci figurek i krzyży, związanych z burzliwą historią ich mieszkańców w czasie powstań i wojen.

</doc>
<doc id="396617" url="https://pl.wikipedia.org/wiki?curid=396617" title="Gronowice (województwo dolnośląskie)">
Gronowice (województwo dolnośląskie)

Gronowice – wieś w Polsce położona w województwie dolnośląskim, w powiecie oleśnickim, w gminie Dziadowa Kłoda.
Podział administracyjny.
W latach 1975–1998 miejscowość administracyjnie należała do województwa kaliskiego.

</doc>
<doc id="396618" url="https://pl.wikipedia.org/wiki?curid=396618" title="Gronowo (województwo zachodniopomorskie)">
Gronowo (województwo zachodniopomorskie)

Gronowo (niem. "Groß Grünow") – wieś sołecka w Polsce położona w województwie zachodniopomorskim, w powiecie drawskim, w gminie Złocieniec. W latach 1975–1998 miejscowość administracyjnie należała do województwa koszalińskiego. Do 31 grudnia 2018 r. wieś należała do zlikwidowanej gminy Ostrowice. W roku 2007 liczyła 39 mieszkańców.
2 lipca 2018 mieszkańcy sołectwa (6 osób) w konsultacjach społecznych jednogłośnie opowiedzieli się za zniesieniem gminy Ostrowice.
Osady wchodzące w skład sołectwa: Drzeńsko, Śródlesie.
Geografia.
Wieś leży około 5,5 km na południe od Ostrowic, nad rzeką Rakoń, między Ostrowicami a Złocieńcem, około 3,5 km na zachód od jeziora Siecino.
Zabytki.
Do wojewódzkiego rejestru zabytków wpisane są:
Ponadto do rejestru zabytków wpisane jest stanowisko archeologiczne, obejmujące cmentarzysko kurhanowe i płaskie z okresu rzymskiego (I-III w. n. e.); nr rej. 885/75.

</doc>
<doc id="396619" url="https://pl.wikipedia.org/wiki?curid=396619" title="Gronówko (województwo kujawsko-pomorskie)">
Gronówko (województwo kujawsko-pomorskie)

Gronówko – wieś w Polsce położona w województwie kujawsko-pomorskim, w powiecie toruńskim, w gminie Lubicz.
W latach 1975–1998 miejscowość administracyjnie należała do województwa toruńskiego.
Zobacz też: Gronówko

</doc>
<doc id="396620" url="https://pl.wikipedia.org/wiki?curid=396620" title="Gronówko (województwo warmińsko-mazurskie)">
Gronówko (województwo warmińsko-mazurskie)

Gronówko (niem. "Grunenfeld") – osada w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego.
Historia.
Osada powstała gdy Erhard von Kulling przepisał ziemię 44 Hufenów na Nikolausa Prange by powstała wioska. Ponieważ nie udało się znaleźć wystarczającej liczby rolników, obszar ten został w 1426 r. przekształcony przez zakon w lenno. Akt hipoteczny na rzecz "Gut Grunenfeld" został zachowany i jest przechowywany w archiwum w Getyndze. Pierwszym znanym arystokratycznym właścicielem był Heinrich von Taubenheim, który służył jako najemnik w czasie wojny trzynastoletniej a przed 1471 rokiem majątek został nadpisany jako nagroda.
W 1720 roku majątek był już obciążony hipoteką. W 1782 r. "Grunenfeld" został sprzedany generałowi Wilhelmowi Heinrichowi, później Fredrichowi Carlowi (1702-1820) następnie Eduarowi von Hanenfeldt (1797-1868). Ostatnim właścicielem majątku był Hedwig von Hanenfeldt.
W Gronówku był wybudowany barokowy dwór z XVIII wieku, przebudowany w stylu neobarokowym w latach 1914/15 wg projektu architekta Pawła Salingera z Berlina. Do dnia dzisiejszego z dworu pozostało tylko kilka budynków gospodarczych. Po II wojnie światowej budynki i ziemie przejął Skarb Państwa pryekształcając je w Państwowe Gospodarstwo Rolne (PGR), które funkcjonowało do 1995 roku. 
13 listopada 1859 została zainaugurowana kaplica cmentarna wykonana z kamienia polnego z drewnianą wieżą na nowo powstałym cmentarzu wiejskim.
Zobacz też.
Inne miejscowości o nazwie Gronówko.

</doc>
<doc id="396621" url="https://pl.wikipedia.org/wiki?curid=396621" title="Gronówko (województwo wielkopolskie)">
Gronówko (województwo wielkopolskie)

Gronówko – wieś w Polsce położona w województwie wielkopolskim, w powiecie leszczyńskim, w gminie Lipno.
W latach 1975–1998 miejscowość administracyjnie należała do województwa leszczyńskiego.
Zobacz też: Gronówko 

</doc>
<doc id="396622" url="https://pl.wikipedia.org/wiki?curid=396622" title="Gronów (województwo dolnośląskie)">
Gronów (województwo dolnośląskie)

Gronów – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Gronów to wieś o długości około 0,9 km, leżąca na Pogórzu Izerskim, na skraju Równiny Zgorzeleckiej, nad Zareckim Potokiem, na wysokości około 210–230 m n.p.m.
Podział administracyjny.
W latach 1954–1959 wieś należała i była siedzibą władz gromady Gronów, po jej zniesieniu w gromadzie Żarska Wieś. W latach 1975–1998 miejscowość administracyjnie należała do województwa jeleniogórskiego.
Historia.
Gronów został założony prawdopodobnie w drugiej połowie XIII wieku.
Nazwa.
W 1282 roku jest wzmiankowany jako "Grunow", później nazywany jest "Gruna", a po wojnie – "Grody".
Zabytki.
Do wojewódzkiego rejestru zabytków wpisane są:
Inne zabytki:
Droga świętego Jakuba.
Przez wieś przebiega Dolnośląska Droga św. Jakuba odcinek szlaku pielgrzymkowego do grobu św. Jakuba w Santiago de Compostela w Hiszpanii.

</doc>
<doc id="396623" url="https://pl.wikipedia.org/wiki?curid=396623" title="Gronów (województwo łódzkie)">
Gronów (województwo łódzkie)

Gronów – wieś w Polsce położona w województwie łódzkim, w powiecie sieradzkim, w gminie Burzenin.
W latach 1975–1998 miejscowość administracyjnie należała do województwa sieradzkiego. Pierwsze informacje o wsi pochodzą z XVI w. Była wtedy własnością Skrzyńskich. W XVIII w. stał tu dwór, do którego wchodziło się przez "most z dylikółw". Gronów leży w odl. 14 km na pd.-zach. od Burzenina, przy drodze Niechmirów – Złoczew. Zajmuje powierzchnię 711 ha, mieszka tu 187 osób. Jest tu 85 gospodarstw. W skład sołectwa wchodzi także Rokitowiec. We wsi sklep, ujęcie wody, zlewnia mleka i punkt wymiany butli z gazem.

</doc>
<doc id="396624" url="https://pl.wikipedia.org/wiki?curid=396624" title="Groszki (województwo łódzkie)">
Groszki (województwo łódzkie)

Groszki – wieś w Polsce położona w województwie łódzkim, w powiecie kutnowskim, w gminie Bedlno.
W latach 1975–1998 miejscowość administracyjnie należała do województwa płockiego.

</doc>
<doc id="396625" url="https://pl.wikipedia.org/wiki?curid=396625" title="Groszki (województwo warmińsko-mazurskie)">
Groszki (województwo warmińsko-mazurskie)

Groszki (niem. "Groschken") – wieś w Polsce położona w województwie warmińsko-mazurskim, w powiecie działdowskim, w gminie Rybno. W latach 1975–1998 miejscowość administracyjnie należała do województwa ciechanowskiego.
Podczas plebiscytu, który odbył się latem 1920 roku na terenach Warmii i Mazur za przynależnością do Polski opowiedzieli się jedynie mieszkańcy 5 wsi — między innymi wsi Groszki, wsi Lubstynek (120 mieszk.), a także wsi Napromek, zlokalizowanych w byłym powiecie ostródzkim. W Groszkach za Polską oddano 69 głosów, za Prusami Wschodnimi - 9. W 1921 roku stacjonowała tu placówka 13 batalionu celnego.
W innych miejscowościach powiatu ostródzkiego, pozostałych w Niemczech na skutek niekorzystnego dla Polski wyniku plebiscytu, powstało wiele pomników-głazów upamiętniających pozostanie tych ziem na trwałe w Rzeszy Niemieckiej. Po zakończeniu II wojny światowej pomniki-głazy niszczono.

</doc>
<doc id="396626" url="https://pl.wikipedia.org/wiki?curid=396626" title="Groszkowo (województwo pomorskie)">
Groszkowo (województwo pomorskie)

Groszkowo – wieś w Polsce położona w województwie pomorskim, w powiecie nowodworskim, w gminie Sztutowo na obszarze Żuław Wiślanych. Wieś jest siedzibą sołectwa Groszkowo w którego skład wchodzi również miejscowość Grochowo Pierwsze.
W latach 1975–1998 miejscowość administracyjnie należała do województwa elbląskiego.

</doc>
<doc id="396627" url="https://pl.wikipedia.org/wiki?curid=396627" title="Magister Negi Magi">
Magister Negi Magi

 – shōnen-manga autorstwa Kena Akamatsu. Opowiada o 10-letnim chłopcu o imieniu Negi pochodzącym z Walii, który został nauczycielem języka angielskiego w japońskiej szkole dla dziewcząt. Musi ukrywać, że jest magiem, co jest trudne. Jednakże już na początku jego tajemnicę poznaje Asuna, jedna z uczennic. Negi przeżywa wiele przygód i dowiaduje się coraz więcej o swoim ojcu, którego poszukuje.
W Polsce anime zarówno pierwsza, jak i druga seria anime zostały wydane przez Anime Virtual pod tytułami kolejno: "Magister Negi Magi" oraz "Magister Negi Magi Negima!?".
Bohaterowie.
Jej artefaktem jest Ensis Exorcizans – wachlarz bądź miecz (zależnie od sytuacji), za pomocą którego dziewczyna potrafi niszczyć demony. Sama jest odporna na zaklęcia magiczne.
Jej artefakt to Diarium Ejus – magiczny pamiętnik pokazujący myśli osoby, której imię zostanie wypowiedziane przez posiadacza artefaktu. Jeśli Nodoka nie zna imienia, nie może przeczytać myśli tej osoby i pamiętnik pokazuje jej własne.
Jej artefaktem jest Orbis Sensualium Pictus, magiczna encyklopedia, w której może znaleźć odpowiedzi na prawie każde pytanie związane z magią i magicznym światem.
W 262 rozdziale nawiązuje Pactio z Negim, rozwiewając tym samym swoje wątpliwości, czy posiada duszę.
W 260 odcinku mangi (Kiss Kiss Carnival, część 1) po przegranej walce ze swoim uczniem w siłowaniu się na ręce, nawiązuje z nim Pactio.
W 261 odcinku mangi (Kiss Kiss Carnival, część 2) nawiązuje Pactio z Kotarou.

</doc>
<doc id="396628" url="https://pl.wikipedia.org/wiki?curid=396628" title="Groszkowo (wieś w województwie warmińsko-mazurskim)">
Groszkowo (wieś w województwie warmińsko-mazurskim)

Groszkowo – wieś w Polsce położona w województwie warmińsko-mazurskim, w powiecie olsztyńskim, w gminie Purda.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.

</doc>
<doc id="396629" url="https://pl.wikipedia.org/wiki?curid=396629" title="Grotniki (województwo łódzkie)">
Grotniki (województwo łódzkie)

Grotniki – wieś letniskowo-wypoczynkowa w Polsce położona w województwie łódzkim, w powiecie zgierskim, w gminie Zgierz. Grotniki wraz z Jedliczem A i Jedliczem B oraz Ustroniem stanowi tzw. Trójwieś.
Charakterystyka.
Jest to najprawdopodobniej najmłodsza miejscowość na terenie gminy Zgierz. Jej oficjalne pojawienie się na mapach datuje się na rok 1924 (wraz z powstaniem linii kolejowej Łódź – Kutno i wybudowaniem stacji kolejowej), aczkolwiek historia tych terenów sięga wielu lat wstecz (Jedlicze A i B oraz Ustronie to stosunkowo stare wsie).
Geneza miejscowości związana jest z postacią generała majora Michała Kurysa, carskiego zarządcy okolicznych lasów. W 1905 roku wybudował on pałacyk oraz folwark, który nazwał Grotniki, od nazwy miejscowości w Świętokrzyskim, w której posiadał majątek majoracki. W 1868 roku za straty spowodowane uwłaszczeniem chłopów otrzymał rekompensatę w postaci terenów leśnych w okolicach Łodzi.
Po I wojnie światowej tereny te stały się własnością rodziny Jungowskich, fundatorów kościoła (obecnie kościoła Niepokalanego Poczęcia Najświętszej Maryi Panny). Z początkiem lat 20. XX w. rozparcelowali oni swój majątek, przeznaczając go na działki letniskowe. W 1924 roku poprowadzona została linia kolejowa z Łodzi do Kutna, która zapoczątkowała „karierę” letniskowo-wypoczynkową miejscowości.
W okresie międzywojennym Grotniki zyskały uznanie wczasowiczów ze względu na wspaniałe walory środowiska przyrodniczego oraz mikroklimat posiadający cechy zbliżone do mikroklimatu Rabki. Wraz z podobnymi im miejscowościami, tj. Sokolnikami i Kolumną stały się ulubionymi letniskami mieszkańców aglomeracji łódzkiej.
W czasie II wojny światowej miejscowość została przemianowana na "Grottensee".
Po II wojnie światowej nastąpił dalszy rozwój miejscowości. Powstała tu znaczna liczba ośrodków kolonijnych i wczasowych, wybudowano szkołę podstawową tysiąclatkę. Z końcem lat 80. XX w., w związku z przemianami ustrojowymi zmienił się częściowo charakter Grotnik. Zaczęły pełnić funkcję „sypialni” dla mieszkańców aglomeracji łódzkiej.
W latach 1954–1972 wieś należała i była siedzibą władz gromady Grotniki. W latach 1975–1998 miejscowość administracyjnie należała do ówczesnego województwa łódzkiego. 
We wsi na miejscowym cmentarzu został pochowany piosenkarz Krzysztof Krawczyk, który mieszkał w miejscowości Jedlicze B.

</doc>
<doc id="396631" url="https://pl.wikipedia.org/wiki?curid=396631" title="Grotniki (województwo wielkopolskie)">
Grotniki (województwo wielkopolskie)

Grotniki (niem. do 1918 r. "Grotnik)" – wieś w Polsce położona w województwie wielkopolskim, w powiecie leszczyńskim, w gminie Włoszakowice, przy trasie linii kolejowej Leszno-Wolsztyn.
W latach 1975–1998 miejscowość administracyjnie należała do województwa leszczyńskiego.
Ok. 3700 lat p.n.e. znajdowała się tam osada. 
Na terenie wsi zbudowano oczyszczalnię ścieków, do której podłączone są Grotniki, Włoszakowice, Bukówiec i Dominice oraz część Boszkowa-Letniska.

</doc>
<doc id="396632" url="https://pl.wikipedia.org/wiki?curid=396632" title="Grotów (województwo mazowieckie)">
Grotów (województwo mazowieckie)

Grotów – wieś w Polsce położona w województwie mazowieckim, w powiecie grójeckim, w gminie Belsk Duży.
W latach 1975–1998 miejscowość administracyjnie należała do województwa radomskiego.
Linki zewnętrzne.
 

</doc>
<doc id="396633" url="https://pl.wikipedia.org/wiki?curid=396633" title="Wendel Clark">
Wendel Clark

Wendel Clark (ur. 25 października 1966 w Kelvington w Kanadzie) - kanadyjski były hokeista zawodowy. W latach 1985 - 2000 występował w lidze NHL na pozycji lewego skrzydłowego. Wybrany z numerem 1 w pierwszej rundzie draftu NHL w 1985 roku przez Toronto Maple Leafs. Grał w drużynach: Toronto Maple Leafs, Quebec Nordiques, New York Islanders, Tampa Bay Lightning, Detroit Red Wings oraz Chicago Blackhawks.
W sezonach zasadniczych NHL rozegrał łącznie 793 spotkania, w których strzelił 330 bramek oraz zaliczył 234 asysty. W klasyfikacji kanadyjskiej zdobył więc razem 564 punkty. 1690 minut spędził na ławce kar.
W play-offach NHL brał udział 9-krotnie. Rozegrał w nich łącznie 95 spotkań, w których strzelił 37 bramek oraz zaliczył 32 asysty, co w klasyfikacji kanadyjskiej daje razem - 69 punktów. 201 minut spędził na ławce kar.

</doc>
<doc id="396634" url="https://pl.wikipedia.org/wiki?curid=396634" title="Gródek (województwo dolnośląskie)">
Gródek (województwo dolnośląskie)

Gródek – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="396636" url="https://pl.wikipedia.org/wiki?curid=396636" title="Gródek (wieś w województwie kujawsko-pomorskim)">
Gródek (wieś w województwie kujawsko-pomorskim)

Gródek (niem. "Groddeck") – wieś w Polsce położona w województwie kujawsko-pomorskim, w powiecie świeckim, w gminie Drzycim przy drodze wojewódzkiej nr 239. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 1183 mieszkańców.
Toponimia.
Nazwa "Gródek" pochodzi prawdopodobnie od warownego grodu, który znajdował się przy rzece Wdzie. Pierwsze wzmianki o miejscowości znajduje się w "Kronice" Galla Anonima, a powodem zapisu była bitwa stoczona o warowny gród 5 kwietnia 1091 roku pomiędzy Pomorzanami a wojskami księcia polskiego Władysława Hermana.
Historia.
Pierwsza wzmianka o grodzie zwanym "Grodesno" pochodzi z 1238 roku. Po opanowaniu Pomorza przez Krzyżaków wykorzystano obronne wzgórze i wybudowano niewielki zamek strzegący przepraw przez rzekę w formie wieży otoczonej z jednej strony przez zakole Wdy, a z drugiej strony przez bezimienny dziś potok. Przypuszczanie warownia składała się z obwodowych murów zewnętrznych i wieży mieszkalnej. Ostatnia wzmianka o istnieniu zameczku pochodzi z roku 1464, gdy ów znalazł się w ręku wojsk polskich i został oddany wojewodzie Kościeleckiemu. Prawdopodobnie w ciągu kolejnych 5 lat wojny został zniszczony i więcej go nie odbudowano, wykorzystując ruiny i fragmenty jako źródło materiału budowlanego do budowy nowego, wygodnego dworu, postawionego po 1466 przez nowych właścicieli Gródka na zachód od zamku. Do czasów współczesnych nie zachowały się żadne dokumenty ani ryciny dotyczące zamku. Na uwagę zasługują zachowane fragmenty fundamentów zamku krzyżackiego, znajdują się one około 200 metrów na południe od mostu.
W odległości około 100 m od ruin zamku, na terenie dawnego folwarku, znajduje się jedyny na terenie Borów Tucholskich dworek szlachecki o konstrukcji drewniano-murowanej z II połowy XVIII wieku. Cały zespół dworsko-parkowy składający się z dworu, parku, owczarni i kuźni został wpisany do rejestru zabytków w 1987. "Odkryty" w roku 1986 przez Michała i Teresę Sczańskich, należy do najstarszych zachowanych na Pomorzu drewnianych dworków szlacheckich.
W 2011 w Gródku odkryto zbiorową mogiłę 65 żołnierzy Wojska Polskiego z września 1939, a w 2021 pozostałości osady z II-V wieku naszej ery.
Elektrownia Gródek.
Projekt techniczny i lokalizację opracowano w 1912 r. w Gdańsku. Lokalizacja nie była przypadkowa. W miejscu tym Wda tworzyła 6-kilometrową pętlę. Jej przecięcie 1240 m kanałem dało już naturalny 6-metrowy spad, kolejne 12 m uzyskano przez budowę 12-metrowej wysokości zapory, o długości 220 m. Duże znaczenie miała bliskość znaczącego węzła kolejowego w Laskowicach, co ułatwiło transport materiałów budowlanych i urządzeń. Do budowy przystąpiono na kilka dni przed wybuchem I wojny światowej – w lipcu 1914 r. Mimo zatrudnienia około 200 robotników, a w 1916 r. dodatkowo 350 jeńców rosyjskich i francuskich budowa – ze względu na trudności gospodarcze Niemiec związane z wojną – postępowała wolno. Do 1919 r. wybudowano fundamenty hali maszyn, wykopano kanał i rozpoczęto budować zaporę. W 1920 r. – po powrocie Pomorza do Polski – budowę przejęło z rąk niemieckich Starostwo Krajowe Pomorskie. Jej dyrektorem został inż. Alfons Hoffmann. Inwestorem był Związek Komunalny "Chełmno – Świecie – Toruń", który na dokończenie prac zaciągnął pożyczki. Pomoc finansową obiecał też minister robót publicznych, hydrotechnik o europejskiej sławie, późniejszy pierwszy prezydent Rzeczypospolitej Polskiej – prof. Gabriel Narutowicz, który w 1921 r. gościł w Gródku. Dzięki temu oraz zdolnościom organizacyjnym inż. Hoffmanna udało się stosunkowo szybko zakończyć budowę elektrowni. W szczytowym okresie pracowało na niej około 600 robotników, co czasowo zlikwidowało bezrobocie na terenie powiatu świeckiego. W lutym 1923 r. zakończono montaż urządzeń, zaś 24 kwietnia prezydent RP prof. Stanisław Wojciechowski uroczyście uruchomił elektrownię. Posiadała dwie turbiny Francisa sprzęgnięte z generatorami o łącznej mocy 2,4 MW. W sierpniu 1927 r. kolejny prezydent RP – prof. Ignacy Mościcki – uruchomił trzecią turbinę. Elektrownia osiągnęła wówczas moc 4,0 MW i była największą hydroelektrownią w Polsce. Jej obsługą zajmowała się 15-osobowa załoga.
By umożliwić spławianie drewna Wdą, obok elektrowni wybudowano przerzutnię tratew. W Leosi, poniżej Gródka, w 1931 r. oddano do użytku jedną z pierwszych na Pomorzu stacji limnigraficznych, której zadaniem był m.in. stały pomiar i rejestracja zmian poziomu wody we Wdzie. Przy gródeckiej elektrowni powstała też jedna z największych i najnowocześniejszych na Pomorzu wylęgarni ryb, produkująca narybek do zarybiania blisko 100-hektarowego Zbiornika Gródeckiego. Nadwyżki narybku sprzedawano. Jako doradcę ds. zarybiania zatrudniono ichtiologa dra Włodzimierza Kulmatyckiego – kierownika Pracowni Rybackiej Oddziału Bydgoskiego Państwowego Instytutu Naukowego Gospodarstwa Wiejskiego. Umożliwiono mu nawet wyjazdy do Szwecji, Niemiec i Austrii w celu poznania najnowszych metod ochrony ryb stosowanych w elektrowniach wodnych. Powstała dzięki temu także interesująca publikacja "Ryby i turbiny". Warto dodać, iż zapora ziemna gródeckiej elektrowni była pierwszą zaporą zbudowaną i oddaną do użytku w Drugiej Rzeczypospolitej
W 1924 r. w oparciu o gródecką elektrownię powstała z inicjatywy inż. Alfonsa Hoffmanna oraz Starosty Krajowego Pomorskiego dra Józefa Wybickiego spółka akcyjna pn. Pomorska Elektrownia Krajowa (PEK) "Gródek", której zadaniem początkowo była głównie budowa linii przesyłowych średnich i wysokich napięć. Jej większościowym udziałowcem był samorząd terytorialny – Starostwo Krajowe Pomorskie. W ten sposób starano się pozyskać środki na elektryfikację Pomorza. Związek Elektryfikacyjny Chełmno – Świecie – Toruń, główny odbiorca prądu z Gródka, nie był bowiem w stanie z braku funduszy szybko rozbudować lokalnych sieci. Dyrektorem spółki został inż. Alfons Hoffmann. Ustanowienie przez spółkę najniższych cen energii elektrycznej doprowadziło do zawarcia wielu porozumień na jej dostawę. Najwcześniej rozbudowano linie w najbliższych okolicach np. Świecie i Wiąg podłączono w grudniu 1923 r., a dworzec kolejowy w Laskowicach w kwietniu 1924 r. W 1925 r. PEK "Gródek" wybudowała linię do Grudziądza, a w 1927 r. do Torunia, co spowodowało gwałtowny wzrost jej dochodów. Szybko rozbudowano sieć średnich napięć na terenie powiatu świeckiego, co doprowadziło do jego elektryfikacji i przyspieszyło rozwój gospodarczy. Elementy osprzętu linii przesyłowych oraz rozdzielni (poza izolatorami), produkowano w warsztatach w Gródku. Przed zainstalowaniem urządzenia przechodziły badania wytrzymałościowe w najnowocześniejszych w ówczesnej Polsce gródeckich laboratoriach wysokich napięć, mechanicznym i olejowym. Korzystały z nich również inne polskie firmy. Do zwiększenia zapotrzebowania na energię przyczyniła się także prowadzona od 1925 r. akcja uświadamiania ludności o korzyściach, jakie daje energia elektryczna. Służyły temu m.in. odczyty i pokazy zastosowania energii elektrycznej w rolnictwie, przemyśle i gospodarstwach domowych. W 1927 r. PEK "Gródek" otrzymała koncesję rządową na zaopatrywanie w energię Gdyni, w tym portów – handlowego i wojskowego. W tym celu w rekordowym czasie 6 miesięcy wybudowano w 1928 r. 140-kilometrową linię o napięciu 60 kV z Gródka do Gdyni. Wobec dynamicznego rozwoju miasta i elektryfikacji Pomorza stało się jasne, iż Elektrownia Gródek nie będzie w stanie zaspokoić rosnącego zapotrzebowania na energię. Konieczna stała się budowa kolejnej elektrowni. Na miejsce budowy wybrano leżący nad Wdą Żur.

</doc>
<doc id="396637" url="https://pl.wikipedia.org/wiki?curid=396637" title="Gródek (gmina Grybów)">
Gródek (gmina Grybów)

Gródek – wieś w Polsce położona w województwie małopolskim, w powiecie nowosądeckim, w gminie Grybów.
Wieś królewska, położona w drugiej połowie XVI wieku w powiecie sądeckim województwa krakowskiego, należała do tenuty grybowskiej.
W latach 1954–1961 wieś należała i była siedzibą władz gromady Gródek, po jej zniesieniu w gromadzie Stróże. W latach 1975–1998 miejscowość administracyjnie należała do województwa nowosądeckiego.
W Grodku urodził się Kajetan Boratyński (1907–1980) – polski zoolog, entomolog, profesor Polskiego Uniwersytetu na Obczyźnie w Londynie, kapitan obserwator Polskich Sił Powietrznych.
Demografia.
Według spisu ludności z 1900r. w Gródku mieszkało 1 101 osób. W 2011 roku liczba ludności we wsi Gródek wynosiła 1 111 z czego 48,9% mieszkańców stanowiło kobiety, a 51,1% ludności to mężczyźni.
Części wsi.
Integralne części wsi Gródek: 
Ochotnicza Straż Pożarna.
Ochotnicza Straż Pożarna w Gródku została założona w 1947 roku; jednostka jest poza krajowym systemem ratowniczo-gaśniczym i posiada samochód bojowy Mercedes Benz 1429.

</doc>
<doc id="396638" url="https://pl.wikipedia.org/wiki?curid=396638" title="Gródek (powiat sokołowski)">
Gródek (powiat sokołowski)

Gródek – wieś w Polsce położona w województwie mazowieckim, w powiecie sokołowskim, w gminie Jabłonna Lacka. Leży na lewym brzegu Bugu.
Wieś jest siedzibą rzymskokatolickiej parafii Najświętszego Serca Pana Jezusa.
Historia.
Wieś Grodek powstała z dawnego grodu obronnego, następnie była własnością biskupa płockiego, w 1795 wchodziła w skład ziemi drohickiej województwa podlaskiego. W XIX w. wieś należała do Chojeckich, wychował się tu Edmund Chojecki (1822-1899), pisarz, w 1849 w Paryżu był sekretarzem założonej przez Adama Mickiewicza Trybuny Ludów. W latach 1975–1998 miejscowość administracyjnie należała do województwa siedleckiego.
Obiekty zabytkowe.
Obiekty te znajdują się na szlaku Drewniane Skarby Mazowsza w Pętli Siedleckiej.
Ponadto istnieją ślady dawnych umocnień obronnych tj. wałów ziemnych otaczających Gródek od północy i wschodu oraz fosy prostopadłej do Bugu. W okresie międzywojennym i w pierwszej połowie lat 50. XX wieku w Gródku funkcjonowała na rzece Bug przeprawa promowa.
Zobacz też.
Gródek

</doc>
<doc id="396639" url="https://pl.wikipedia.org/wiki?curid=396639" title="Gródek (województwo śląskie)">
Gródek (województwo śląskie)

Gródek – wieś w Polsce położona w województwie śląskim, w powiecie częstochowskim, w gminie Lelów.
W latach 1975–1998 miejscowość administracyjnie należała do województwa częstochowskiego.

</doc>
<doc id="396640" url="https://pl.wikipedia.org/wiki?curid=396640" title="Gródki (województwo lubelskie)">
Gródki (województwo lubelskie)

Gródki – wieś w Polsce położona w województwie lubelskim, w powiecie biłgorajskim, w gminie Turobin.
W latach 1954–1961 wieś należała i była siedzibą władz gromady Gródki, po jej zniesieniu w gromadzie Turobin. W latach 1975–1998 miejscowość administracyjnie należała do województwa zamojskiego.
We wsi znajduje się parafialny kościół polskokatolicki pw. św. Izydora.

</doc>
<doc id="396641" url="https://pl.wikipedia.org/wiki?curid=396641" title="Gródki (województwo warmińsko-mazurskie)">
Gródki (województwo warmińsko-mazurskie)

Gródki (niem. "Grodtken") – wieś w Polsce położona w województwie warmińsko-mazurskim, w powiecie działdowskim, w gminie Płośnica, przy drodze DW544 Działdowo – Lidzbark.
W latach 1975–1998 miejscowość administracyjnie należała do województwa ciechanowskiego.
Wieś założona w 1328.
We wsi znajduje się neobarokowy pałac z początku XX w., który był własnością niemieckiej rodziny von Boddenów. Integralną częścią pałacu jest park z trzema stawami. Po II wojnie światowej w pałacu mieściła się szkoła rolnicza, pomieszczenia budynku służyły niegdyś jako mieszkania dla pracowników zespołu szkół średnich oraz przedszkole. W chwili obecnej pałac nie jest użytkowany. Wieś z każdej strony otoczona jest lasami.
W lesie pomiędzy Gródkami a Gruszką znajduje się głaz narzutowy, który jest pozostałością po ostatnim zlodowaceniu. Natomiast w lesie pomiędzy Gródkami a Priomą, niedaleko trasy Działdowo – Lidzbark, znajduje się zespół owalnych kurhanów datowanych na wczesną epokę żelaza. Nasypy mają po ok. 20 m średnicy i ok. 2 m wysokości.
We wsi znajduje się szkoła podstawowa.

</doc>
<doc id="396642" url="https://pl.wikipedia.org/wiki?curid=396642" title="Grójec Mały (województwo łódzkie)">
Grójec Mały (województwo łódzkie)

Grójec Mały – wieś w Polsce, położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość administracyjnie należała do województwa sieradzkiego.

</doc>
<doc id="396643" url="https://pl.wikipedia.org/wiki?curid=396643" title="Grójec Mały (województwo wielkopolskie)">
Grójec Mały (województwo wielkopolskie)

Grójec Mały – wieś w Polsce położona w województwie wielkopolskim, w powiecie wolsztyńskim, w gminie Siedlec.
Wieś królewska Grojce Nowe starostwa babimojskiego, pod koniec XVI wieku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Grojec mały należała do wsi większych w ówczesnym powiecie babimojskim rejencji poznańskiej. Grojec mały należał do tuchorskiego okręgu policyjnego tego powiatu i stanowił część majątku Chobienice, który należał wówczas do Konstancji Mielżyńskiej. Według spisu urzędowego z 1837 roku Grojec mały liczył 180 mieszkańców, którzy zamieszkiwali 17 dymów (domostw).
W latach 1975–1998 miejscowość administracyjnie należała do województwa zielonogórskiego.

</doc>
<doc id="396645" url="https://pl.wikipedia.org/wiki?curid=396645" title="Grójec Wielki (wieś w województwie łódzkim)">
Grójec Wielki (wieś w województwie łódzkim)

Grójec Wielki – wieś w Polsce, położona w województwie łódzkim, w powiecie sieradzkim, w gminie Złoczew.
Historia.
Grodziec Wielki (Grójec Wielki) był wsią królewską (tenutą) w powiecie sieradzkim województwa sieradzkiego w końcu XVI wieku.
W latach 1954–1957 wieś należała i była siedzibą władz gromady Grójec Wielki, po jej zniesieniu w gromadzie Złoczew. W latach 1975–1998 miejscowość administracyjnie należała do województwa sieradzkiego.
3 września 1939 żołnierze Wehrmachtu i SS dokonali zbrodni na ludności wsi. Zamordowali 10 mieszkańców. Następnego dnia zastrzelili Marię Konieczną, oraz Józefa Lesiaka z wsi Ostrów i Mikołaja Skorupę z Lesiaków.

</doc>
<doc id="396646" url="https://pl.wikipedia.org/wiki?curid=396646" title="Mikrosamochód">
Mikrosamochód

Mikrosamochód, kwadrycykl (en. "microcar", "quadricycle") – określenie używane w odniesieniu do małego samochodu, którego masa własna nie przekracza zwykle 550 kg.
Mikrosamochody są często zaliczane do autosegmentu A. W przypadku jednak niektórych krajów stworzono regulacje prawne, które pozwalają wyodrębnić je jako oddzielną klasę samochodów.
Charakterystyka.
Przyjmuje się, że za mikrosamochód należy uznać taką konstrukcję, która ma do 3 metrów długości, przestrzeń wewnętrzną w granicach 2,4 m³ i napędzana jest silnikiem elektrycznym o mocy maksymalnej do 15 kW (ok. 20 KM) lub silnikiem spalinowym do 1 litra pojemności skokowej. Najczęściej spotykane w tej kategorii są samochody z silnikami benzynowymi o pojemności 50 cm³ i 505 cm³ oraz z silnikami elektrycznymi 4 kW i 15 kW.
Segment mikrosamochodów powstał wraz z rozwojem motoryzacji na początku XX w. Największą popularnością cieszył się po zakończeniu II wojny światowej w zachodniej Europie ze względu na ograniczenia w produkcji pełnowymiarowych samochodów osobowych, a także z uwagi na stosunkową prostotę konstrukcji i niską cenę auta (np. BMW Isetta, Fiat 500, Glas Goggomobil, Messerschmitt KR 175 i KR 200). W Japonii mikrosamochody w dużym stopniu przyczyniły się do rozwoju tamtejszego przemysłu motoryzacyjnego i dały początek segmentowi samochodów typu "keijidōsha" (kei car).
W krajach socjalistycznych, gdzie gospodarka była planowa, ten rodzaj pojazdów był również znany. W odróżnieniu jednak od państw gospodarki kapitalistycznej nie przywiązywano do ich produkcji większej uwagi i nie liczono się z potrzebami rynku. Jedyną grupą społeczną, która miała większy dostęp do tego typu automobili byli inwalidzi (Velorex, Simson DUO, SMZ S-3D).
W produkcji mikrosamochodów przodują kraje śródziemnomorskie Europy (przede wszystkim Francja i Włochy). Najbardziej znanymi współczesnymi producentami takich pojazdów są:
W Polsce samochody tego typu zaczęły powstawać od lat 50. XX wieku. Były to w większości konstrukcje amatorskie budowane w jednym egzemplarzu lub auta prototypowe. Jedynym mikrosamochodem produkowanym seryjnie w Polsce na większą skalę był Mikrus MR-300 (1957–1960).
Współcześni producenci mikrosamochodów.
Azja.
Chiny
Indie
Japonia
Korea Południowa
Europa.
Czechy
Francja
Hiszpania
Holandia
Niemcy
Norwegia
Polska
Szwajcaria
Wielka Brytania
Włochy
Ameryka Północna.
Kanada
Stany Zjednoczone
Ameryka Południowa.
Brazylia

</doc>
<doc id="396647" url="https://pl.wikipedia.org/wiki?curid=396647" title="Grójec Wielki (województwo wielkopolskie)">
Grójec Wielki (województwo wielkopolskie)

Grójec Wielki – wieś w Polsce położona w województwie wielkopolskim, w powiecie wolsztyńskim, w gminie Siedlec.
Wieś królewska Grojce Stare starostwa babimojskiego, pod koniec XVI wieku leżała w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Grojec wielki należała do wsi większych w ówczesnym powiecie babimojskim rejencji poznańskiej. Grojec wielki należał do tuchorskiego okręgu policyjnego tego powiatu i stanowił część majątku Chobienice, który należał wówczas do Konstancji Mielżyńskiej. Według spisu urzędowego z 1837 roku Grojec wielki liczył 141 mieszkańców, którzy zamieszkiwali 17 dymów (domostw). W 1921 roku stacjonowała tu placówka 17 batalionu celnego, a później placówka Straży Granicznej I linii „Grójec Wielki”.
W latach 1975–1998 miejscowość administracyjnie należała do województwa zielonogórskiego.

</doc>
<doc id="396648" url="https://pl.wikipedia.org/wiki?curid=396648" title="Grójec (województwo kujawsko-pomorskie)">
Grójec (województwo kujawsko-pomorskie)

Grójec – wieś w Polsce położona w województwie kujawsko-pomorskim, w powiecie włocławskim, w gminie Boniewo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 125 mieszkańców. Jest dwunastą co do wielkości miejscowością gminy Boniewo.
W pobliżu wsi znajduje się Jezioro Grójeckie.
Historia.
Grójec inaczej Grójcewieś od połowy XVIII wieku do połowy XIX wieku była w posiadaniu rodziny Sikorskich herbu Cietrzew. Dobra Grójec składały się z folwarku i wsi Grójec, Michałowa i nomenklatury Dębina. W latach siedemdziesiątych XVIII wieku dziedzic Teofil Sikorski wybudował na miejscowym grodzisku kaplice pod wezwaniem św.Krzyża. W tym samym czasie przy kaplicy za zgodą biskupa i dziedzica mieszkał pustelnik Antoni Romalewski, który został pochowany na swoją prośbę bez trumny, na klęcząco przed krzyżem w ołtarzu . W czasie powstania styczniowego w kaplicy ukrywali się powstańcy. Od drugiej połowy XIX wieku właścicielami Grójca byli Wodzińscy. Ostatnią przedwojenną właścicielką majątku Grójec była Teresa Sojecka. 
Znaną osobą związaną z Grójcem jest Benedykt Wodziński(ur. 22 października 1859 w Grójcu, zm. 24 stycznia 1926 tamże) inżynier, profesor budowy mostów, dziekan Wydziału Inżynierii Politechniki Ryskiej.
Zobacz też.
Inne miejscowości mające w nazwie słowo "Grójec":

</doc>
<doc id="396649" url="https://pl.wikipedia.org/wiki?curid=396649" title="Grójec (województwo świętokrzyskie)">
Grójec (województwo świętokrzyskie)

Grójec – wieś w Polsce położona w województwie świętokrzyskim, w powiecie ostrowieckim, w gminie Ćmielów.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga wojewódzka nr 755.
Wieś sołecka – zobacz jednostki pomocnicze gminy Ćmielów w BIP
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ćmielowie.
Historia.
W wieku XIX opisano Grójec jako wieś nad rzeką Kamienną w ówczesnym powiecie opatowskim, gminie Bodzechów, parafii Ćmielów.

</doc>
<doc id="396650" url="https://pl.wikipedia.org/wiki?curid=396650" title="Grudna (województwo łódzkie)">
Grudna (województwo łódzkie)

Grudna – wieś w Polsce położona w województwie łódzkim, w powiecie bełchatowskim, w gminie Szczerców.
W latach 1975–1998 miejscowość administracyjnie należała do województwa piotrkowskiego.

</doc>
<doc id="396651" url="https://pl.wikipedia.org/wiki?curid=396651" title="Gruszczyn (województwo świętokrzyskie)">
Gruszczyn (województwo świętokrzyskie)

Gruszczyn – wieś w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.

</doc>
<doc id="396652" url="https://pl.wikipedia.org/wiki?curid=396652" title="Gruszka (województwo warmińsko-mazurskie)">
Gruszka (województwo warmińsko-mazurskie)

Gruszka – wieś w Polsce położona w województwie warmińsko-mazurskim, w powiecie działdowskim, w gminie Płośnica. W latach 1975–1998 miejscowość administracyjnie należała do województwa ciechanowskiego.
We wsi istniała mleczarnia, którą zburzono na przełomie roku 2010 i 2011 i na jej miejscu wybudowano dom.
Zobacz też: Gruszka, Gruszka Duża, Gruszka Duża-Kolonia, Gruszka Mała Druga, Gruszka Mała Pierwsza, Gruszka Zaporska

</doc>
<doc id="396654" url="https://pl.wikipedia.org/wiki?curid=396654" title="Gruszków (województwo dolnośląskie)">
Gruszków (województwo dolnośląskie)

Gruszków (niem. "Bärndorf") – wieś w Polsce położona w województwie dolnośląskim, w powiecie karkonoskim, w gminie Mysłakowice.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Nazwa.
Do roku 1946 wieś nazywała się "Bärndorf". W latach 1946–1950 obowiązywała nazwa "Niedźwiedziska". Od roku 1950 miejscowość nosi obecną nazwę, wynikającą z błędnego tłumaczenia nazwy niemieckiej (niem. "Bär" – niedźwiedź, "Birne" – gruszka).
Położenie.
Wieś łańcuchówka o długości 1,5 km, przeciętna wysokość 470 m n.p.m., położona w środkowej części Rudaw Janowickich nad potokiem Gruszkówka. Zachowała się dawna karczma sądowa, pomnik poległych w I wojnie światowej żołnierzy niemieckich z dostawionym napisem "Niech ludzkość świata żyje w pokoju" oraz kilka domów mieszkalno-gospodarczych o konstrukcji murowano-drewnianej, przysłupowej oraz szachulcowej.
Historia.
Pierwsze wzmianki o miejscowości pochodzą z roku 1399. Od XIV do XVII wieku wieś razem z Radocinami należała do Kowar, należących z kolei do rodu Schaffgotschów. W roku 1635 dobra kowarskie zostały skonfiskowane przez cesarza, a następnie sprzedane hrabiemu Hansowi von Tscherninowi. W rękach Tscherninów Gruszków pozostawał przez kolejnych 100 lat, przeżywając w roku 1649 bunt chłopów przeciwko wymiarowi pańszczyzny, zakończony niekorzystnym dla nich wyrokiem sądu w Jaworze. W roku 1727 z Gruszkowa zapłacono 388 talarów podatku. W roku 1765 we wsi mieszkało 16 kmieci, 10 zagrodników i 86 chałupników, wśród nich 32 rzemieślników, głównie tkaczy. Wartość wsi szacowano wówczas na 3694 talary. W roku 1786 we wsi była szkoła i 2 młyny wodne. Wieś słynęła w tym czasie z warzonego na miejscu piwa. W roku 1820 miejscowe lasy zakupił od Kowar hrabia Matuschka, sama wieś pozostała natomiast własnością miasta. Po roku 1945 wieś zachowała rolniczy charakter, przy czym zmalała liczba ludności oraz gospodarstw rolnych. Liczba budynków spadła ze 121 przed II wojną światową do 31 w latach 90. XX wieku – pozostałe wyburzano w celu pozyskania materiału budowlanego, który wysyłano często w głąb Polski.

</doc>
<doc id="396655" url="https://pl.wikipedia.org/wiki?curid=396655" title="Gruszków (województwo wielkopolskie)">
Gruszków (województwo wielkopolskie)

Gruszków – wieś w Polsce położona w województwie wielkopolskim, w powiecie ostrzeszowskim, w gminie Doruchów.
W latach 1975–1998 miejscowość administracyjnie należała do województwa kaliskiego.
Zobacz też: Gruszków 

</doc>
<doc id="396656" url="https://pl.wikipedia.org/wiki?curid=396656" title="Gruszów (województwo dolnośląskie)">
Gruszów (województwo dolnośląskie)

Gruszów (niem. "Birkholz") – wieś w Polsce, w województwie dolnośląskim, w powiecie świdnickim, w gminie Marcinowice.
Nazwa.
12 lutego 1948 r. ustalono urzędową polską nazwę miejscowości – Gruszów, określając drugi przypadek jako Gruszowa, a przymiotnik – gruszowski.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Zabytki.
Do wojewódzkiego rejestru zabytków wpisany jest:

</doc>
<doc id="396657" url="https://pl.wikipedia.org/wiki?curid=396657" title="Gryżyce (województwo dolnośląskie)">
Gryżyce (województwo dolnośląskie)

Gryżyce – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1954–1959 wieś należała i była siedzibą władz gromady Gryżyce, po jej zniesieniu w gromadzie Krzelów. W latach 1975–1998 miejscowość administracyjnie należała do województwa wrocławskiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Grisitz".

</doc>
<doc id="396658" url="https://pl.wikipedia.org/wiki?curid=396658" title="Gryżyce (województwo lubuskie)">
Gryżyce (województwo lubuskie)

Gryżyce – wieś w Polsce położona w województwie lubuskim, w powiecie żagańskim, w gminie Żagań.
W latach 1975–1998 miejscowość położona była w województwie zielonogórskim.
Obecnie wydobywa się tutaj żwir.
Turystyka.
Gryżyce są miejscem rekreacji. Szczególnie dla mieszkańców Żagania, Żar oraz powiatów: Żagańskiego, Żarskiego, Nowosolskiego, Bolesławieckiego i innych okolic.
Do Największej atrakcji należy "Piaskowa Góra" – czyli hałda odkrytego piachu, który styka się bezpośrednio z jednym z jezior. Widok ze szczytu przypomina panoramę pustyni.
Jako kąpieliska dostępne są dwa jeziora, na jednym znajdują się dwie malownicze wysepki na które można popłynąć wynajmując rower wodny lub kajak.

</doc>
<doc id="396659" url="https://pl.wikipedia.org/wiki?curid=396659" title="Gryżyna (województwo warmińsko-mazurskie)">
Gryżyna (województwo warmińsko-mazurskie)

Gryżyna – wieś w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego.
Zobacz też: Gryżyna

</doc>
<doc id="396660" url="https://pl.wikipedia.org/wiki?curid=396660" title="Gryżyna (województwo wielkopolskie)">
Gryżyna (województwo wielkopolskie)

Gryżyna – wieś w Polsce położona w województwie wielkopolskim, w powiecie kościańskim, w gminie Kościan.
W latach 1954–1959 wieś należała i była siedzibą władz gromady Gryżyna, po jej zniesieniu w gromadzie Racot. W latach 1975–1998 miejscowość administracyjnie należała do województwa leszczyńskiego.
Historia.
Wieś w latach 1296–1512 znajdowała się w rękach Borków, którzy z czasem przyjęli nazwisko Gryżyńscy. W następnych latach właścicielami wsi byli: Gostyńscy, Staręścy, Gołutowscy, Mąkowscy, od 1713 roku Wyssogota-Zakrzewscy (kolejno: Wacław i Karol), od 1786 roku właścicielami byli Wierusz – Kowalscy. W 1835 roku wieś i majątek przeszedł w ręce rodziny Lossowów, w których władaniu pozostawały do roku 1939. Gryżyński dwór (być może w formie wieży obronnej) wzmiankowany był w dokumencie z 1466 r., dwór Wyssogota-Zakrzewskich opisano w dokumentach z 1760 i 1774.
W okresie Wielkiego Księstwa Poznańskiego (1815-1848) miejscowość wzmiankowana jako Gryżyna należała do wsi większych w ówczesnym powiecie Kosten rejencji poznańskiej. Gryżyna należała do okręgu kościańskiego tego powiatu i stanowiła siedzibę majątku Gryżyna, który należał wówczas do Lossowa. Według spisu urzędowego z 1837 roku Gryżyna liczyła 264 mieszkańców, którzy zamieszkiwali 23 dymy (domostwa).
Zabytki.
Kościół parafialny św. Barbary wybudowany w latach 1885−86 według planów architekta Alexis Langer z Wrocławia. Ceglaną neogotycką świątynię ufundowała rodzina von Lossow. Przy kościele znajdują się liczne groby właścicieli majątku w tym Wyssogota-Zakrzewskich.
Dwór barokowy, wzniesiony w końcu XVIII w., być może z wykorzystaniem murów wcześniejszych na planie prostokąta, frontem zwrócony na północ, murowany, otynkowany. Parterowy z wystawką nad wejściem, kryty wysokim dachem łamanym polskim. Na frontowej, trójosiowej wystawce herby Junosza i Dryja. Od wschodu i zachodu parterowe przybudówki kryte dachem płaskim. Przed dworem lipa drobnolistna. Po wschodniej stronie dworu oficyna, od zachodniej strony lipa wielkolistna, od wschodniej lipa drobnolistna, czteropienna. Przy dworze jednohektarowy park.
Ok. 1,5 km na południowy zachód od zabudowań wsi leżą ruiny kościoła św. Marcina z IV ćwierci XIII wieku.
Legenda o brzozie gryżyńskiej.
Do 1875 roku w miejscowości, przy ruinach kościoła św. Marcina, rosła tzw. „brzoza gryżyńska” znana z podań ludowych.

</doc>
<doc id="396661" url="https://pl.wikipedia.org/wiki?curid=396661" title="Grzegorzowice (województwo śląskie)">
Grzegorzowice (województwo śląskie)

Grzegorzowice (niem. "Gregorsdorf") – wieś w Polsce położona w województwie śląskim, w powiecie raciborskim, w gminie Rudnik.
Miejscowość jest położona w północno-wschodniej części gminy. Wieś ma powierzchnię 5 km² oraz ponad sześciuset mieszkańców. W miejscowości znajduje się największa szkoła gminy – ZSO Grzegorzowice.
W latach 1954–1957 wieś należała i była siedzibą władz gromady Grzegorzowice, po jej zniesieniu w gromadzie Łubowice. W latach 1975–1998 miejscowość administracyjnie należała do województwa katowickiego.
Wieś nosiła niemiecką nazwę "Gregorowitz", do 1945 roku – "Gregorsdorf". Nazwa wsi pochodzi prawdopodobnie od imienia założyciela wsi – Grzegorza. Grzegorzowice należą do parafii Narodzenia Najświętszej Maryi Panny w Łubowicach. Wieś powstała z połączenia Ganiowic, osady Gacki oraz dawnych, mniejszych Grzegorzowic po I wojnie światowej.
Pomiędzy Grzegorzowicami i Ciechowicami działa przeprawa promowa na Odrze. Do 1945 znajdował się tutaj most – resztki konstrukcji wysadzonej przez Wehrmacht znajdują się po obu stronach rzeki.
Nazwa.
Nazwa Grzegorzowice pochodzi od domniemanego założyciela wsi – Grzegorza. W średniowieczu, w XV wieku określano miejscowość jako "Gregorowitz". Do 1945 roku obowiązywała niemiecka nazwa wsi "Gregorsdorf". Po II wojnie światowej spolonizowano nazwę na Grzegorzowice.
Historia.
Grzegorzowice.
Grzegorzowice składały się dawniej z trzech części: gminy Grzegorzowice, dóbr Grzegorzowice Książęce i folwarku Grzegorzowice Sławikowskie. Na początku XV w. notowany jest spór między proboszczem raciborskim, a właścicielami Grzegorzowic i Sławikowa o drogę prowadzącą na proboszczowskie łąki. W datowanym na 1405 r. dokumencie dla kolegiaty raciborskiej wieś jest wzmiankowana jako Gregorowitz. W połowie XV wieku miejscowy folwark, zwany później książęcym, był w posiadaniu rodziny Hossek von Gregorowitz. 12 lutego 1467 roku Machna, córka Wacława Hossek, ofiarowała go raciborskiemu kościołowi kolegiackiemu. Proboszcz tej świątyni otrzymywał z Grzegorzowic czynsze i dziesięciny z pól ornych. Pod koniec XVII wieku kapituła powiększyła swój tutejszy stan posiadania, kupując za kwotę 6600 talarów majątki ziemskie Wacława Raschutz von Szczibritz, właściciela obecnych Szczerbic w gminie Gaszowice, w powiecie rybnickim. Folwark miał dwa ogrody owocowe, trzy sadzawki i dużą powierzchnię lasów. Młyn wodny nad Łęgoniem dawał kanonikom sześć talarów rocznego czynszu i dwadzieścia cztery szefle ziarna. Pod datą 16 lipca 1698 roku odnotowano umowę dzierżawy przez kapitułę grzegorzowickiej gospody wraz z przynależną jej rolą oraz prawem palenia i handlu gorzałką. Transakcja opiewała na kwotę 60 talarów. Nabywca był zobowiązany płacić kapitule 18 talarów rocznego czynszu. W 1809 roku kanonicy sprzedali korzystnie część swojego grzegorzowickiego folwarku, spłacając uzyskanymi z transakcji ponad 3,33 tysiącami talarów, francuskie kontrybucje wojenne oraz długi zaciągnięte na świadczenia wojenne. Na sprzedaż wystawiono wówczas pięćdziesiąt mórg roli. Po sekularyzacji kolegiaty pozostała część folwarku weszła w skład dóbr zamkowych. Część sławikowska do 1451 roku była własnością rodziny Zygrod. Następnie, do 1531 roku należała do Mikołaja Holy z Ponięcic. Potem nabył ją Mikołaj Szeliga. Kolejnymi posiadaczami byli właściciele Ganiowic. 8 marca 1619 roku baron Fryderyk von Oppersdorf sprzedał część Sławikowa i Grzegorzowic Henrykowi Stolzowi z Gostomii. W 1649 roku dobra te kupił hrabia Jan Bernard von Praschma. Od 1701 roku były własnością rodziny Trach. W 1731 roku jego żona sprzedała majątek mieszkającemu w Wiedniu Fryderykowi Grzegorzowi von Lautensak. Od 1761 r. do 1772 r. właścicielem Grzegorzowic był Jan von Drechsler. 23 maja 1795 roku wieś kupił hrabia Adolf von Eichendorff z Łubowic. W 1804 r. dobra te pozyskał Rudolf von Seidlitz. W 1835 roku przejęli je Eickstedowie. Ostatnim właścicielem wsi był Rudolf von Eicksted.
Ganiowice.
Już od 1339 roku część wioski należała do kościoła WNMP w Raciborzu, płacąc tamtejszemu proboszczowi 8,5 marki czynszu. W 1364 roku jako proboszcz miejski wzmiankowany jest Jan Dzecko. Przysłużył się księciu Mikołajowi i księstwu, szczególnie w Rzymie, gdzie uzyskał dyspensę papieża Urbana V na poślubienie przez władcę trzeciej z kolei żony – Jutty z Niemodlina. Książę zwolnił za to od wszystkich danin i świadczeń kmieci z Ganiowic. Odnośny dokument wystawiono 30 listopada 1364 roku w dzień św. Andrzeja. Władca wzmiankował w nim "villis Ganowicz", czyli wieś Ganiowice. W 1416 roku, kiedy przy świątyni farnej w Raciborzu została utworzona kapituła kolegiacka, z woli księcia Jana II Żelaznego całość Ganiowic znalazła się w posiadaniu kanoników. W 1661 roku jako właściciel ganiowickiego folwarku notowany jest Paweł Wraniński. Po jego śmierci w 1574 roku, przez cztery lata folwarkiem zarządzała wdowa po nim – Dorota. W 1578 roku Mikołaj Wraniński sprzedał rodzinny majątek szlachetnie urodzonemu Maciejowi Grabowowi. W 1594 roku Ganiowice przejął starosta krajowy von Oppersdorf. W 1648 roku majątek znów znalazł się w rękach Wranińskich. W 1682 roku zmarł przedstawiciel tego rodu, pozostawiając małoletnie dzieci. Z tego względu zamierzano wystawić folwark na licytację. Jako główny pretendent do jego objęcia wystąpiła raciborska kolegiata, w której posiadaniu znajdowała się wioska. Kanonicy wystosowali prośbę do cesarza, by ten w pierwszej kolejności złożył im ofertę zakupu. Kapitułę poparł biskup wrocławski, informując cesarskich urzędników, że dochody kościoła kolegiackiego zubożały z powodu utraty czynszów z Gliwic. Do Wiednia wysłano proboszcza łubowickiego, księdza Wilhelma von Tracha. 5 października 1695 roku transakcja została sfinalizowana. W rękach kolegiaty majątek ten pozostał do 1810 roku, kiedy to na mocy edyktu króla pruskiego dobra kościelne zostały przejęte przez państwo. W 1811 roku Ganiowice stały się własnością rządu pruskiego, a potem weszły w skład dóbr zamku raciborskiego, które z czasem przejęła rodzina książąt von Ratibor. Zarządzali tym majątkiem do 1945 roku. Po I wojnie światowej miejscowość została włączona do wsi Grzegorzowice.
Gacki.
Osada Gacki składała się tylko z kilku gospodarstw i położona była niedaleko wsi Ganiowice. Wiadomo, że znajdował tu się młyn, bowiem źródła podają, że przed 1725 r. w wyniku powodzi został zniszczony, a następnie odbudowany. Podczas odbudowy młyna wzniesiona została gospoda, w której rocznie sprzedawano czternaście achteli piwa oraz pół wiadra wódki. Źródła także podają liczbę osób zamieszkujących osadę w tych czasach, a było to siedmiu gospodarzy, dwóch zagrodników i czterech chałupników. Pod koniec XVIII wieku z folwarku i osady utworzono jeden obwód dominialny, który dzierżawił pan o nazwisku Stokłosa. Dodatkowo kanonicy raciborscy otrzymywali z tych ziem dwadzieścia jeden szefli zboża, a wikarzy i słudzy kościelni sześć i pół. Stokłosa natomiast płacił opłatę z dzierżawy w wysokości 1270 guldenów, z czego 980 guldenów wędrowało do króla pruskiego. Pod koniec XIX wieku miejscowość była kolonią wsi Ganiowice. Po I wojnie światowej osada została przyłączona do wsi Grzegorzowice.
Połączenie miejscowości.
Wszystkie trzy wioski zostały połączone po I wojnie światowej. Utworzono w ten sposób Grzegorzowice jakie istnieją do dziś.
Mosty w Grzegorzowicach.
W 1884 roku rozpoczęto budowę mostu w miejscowości. Prace nad nim trwały czternaście miesięcy, a głównym budowniczym był Franz Segeth z Lubomi. Nadzór nad budową sprawował architekt Keil z Wrocławia. Budowę mostu zakończono 16 września 1885 roku. Miał 173 metry długości, 8,4 metra szerokości, opierał się na 10 drewnianych filarach, a koszt całego mostu wyniósł 111 tys. ówczesnych marek niemieckich. W oficjalnym otwarciu tego mostu wzięli udział: Książę Raciborski z rodziną, burmistrz, budowniczowie, architekt, radny Polko oraz tajni radcy prawni z firm Salchow i Dome. Delegacja złożona z siedemnastu osób utworzyła szpaler na powitanie gości, byli to sołtysi i radni z okolicznych wsi. Wjazd na most z obydwu stron udekorowany był flagami: niemiecką, śląską i książęcą z herbem w tle. Most został spalony w 1921 roku przez powstańców śląskich. W 1924 roku na jego miejsce powstał nowy – betonowy most. Z 28 na 29 stycznia 1945 roku podczas II wojny światowej most został wysadzony przez wycofujące się wojska niemieckie, które chciały opóźnić marsz na południe Armii Czerwonej. Zniszczone wtedy zostało główne przęsło mostu, natomiast w latach pięćdziesiątych z rzekomych względów bezpieczeństwa wysadzono kolejne cztery. Po moście zostały więc tylko dwa przyczółki, dwa przęsła i jeden wolnostojący filar.
Pozostałości mostu zostały wpisane do rejestru zabytków 20 sierpnia 2020 (nr rej. A/687/2020).
Geografia.
Warunki klimatyczne.
W Grzegorzowicach klimat jest łagodny poprzez sąsiedztwo z rzeką Odrą oraz poprzez położenie gminy Rudnik przy wylocie Bramy Morawskiej, z której napływają masy wilgotnego i ciepłego powietrza. Średnia roczna temperatura waha się między 7 a 8 °C. W lipcu, który jest najcieplejszym miesiącem temperatura waha się między 17 a 18 °C, a w najzimniejszym – styczniu waha się między –2 a –3 °C. Czas trwania okresu wegetacyjnego wynosi od ok. 210 do 230 dni, a przymrozki trwają od 60 do 100 dni w ciągu roku, pokrywa śnieżna natomiast zalega od 60 do 90 dni. Opad śródroczny oscyluje wokół 600–900 mm. Wiatry są przeważnie słabe, ok. 42% wieje z kierunku zachodniego i południowo-zachodniego przynosząc ciepłe masy powietrza z Europy Zachodniej i basenu Morza Śródziemnego. Średnia prędkość wiatru w ciągu roku wynosi ok. 2,2 m/s. 
Położenie.
Grzegorzowice leżą w Kotlinie Raciborskiej, w południowo-zachodniej części województwa śląskiego, nad Odrą. Położone są na pagórkowatym terenie na lewym brzegu rzeki.
Pod względem administracyjnym wieś należy do gminy Rudnik (leży w jej południowo-wschodniej części) powiatu raciborskiego i województwa śląskiego.
Od północy wieś graniczy z Lasakami, od północnego zachodu ze Sławikowem, a od zachodu z Czerwięcicami. Od południa wieś graniczy z Łubowicami. Od wschodu, przez Odrę miejscowość graniczy z Ciechowicami i Turzem.
W 2004 roku sołectwo miało powierzchnię 5 km², natomiast w 2016 powierzchnia sołectwa wynosiła 4,87 km².
Warunki naturalne.
Grzegorzowice leżą nad Odrą, na jej lewym brzegu. Są otoczone głównie polami uprawnymi. Między Grzegorzowicami, a Łubowicami rozciąga się niewielki las liściasty – „Bucz”. Bucz ma powierzchnię około 4,5 ha. Rosną w nim głównie klony jawory, graby, klony pospolite, buki oraz topole.
Nieopodal miejscowości swoje ujście ma rzeczka Łęgoń, która wypływa jeszcze w raciborskiej dzielnicy Obora. Jest on prawym dopływem Odry.
Demografia.
W 2016 roku w Grzegorzowicach ludność w wieku przedprodukcyjnym na 100 mieszkańców wynosiła 15,85, co uplasowało wieś poniżej średniej w gminie (16,95). Natomiast ludność w wieku produkcyjnym wynosiła 66,03 (średnia w gminie – 66,90), a w wieku poprodukcyjnym – 18,12 (średnia w gminie – 16,25). Stosunek mieszkańców w wieku poprodukcyjnym do mieszkańców w wieku produkcyjnym wynosił 27% (średnia w gminie – 24%). Mediana wieku mieszkańców wynosi 54 lat (średnia w gminie – 47,11).
Zabytki.
Przy ul. Powstańców Śląskich (nr 21b) znajdują się dawny dwór z XIX wieku. Przy tej samej ulicy (nr 46) stoi krzyż kamienny z postacią Chrystusa na postumencie z niszą, w której jest figura Matki Boskiej Bolesnej. Krzyż pochodzi z II połowy XIX wieku. Nieco dalej (nr 56) stoi krzyż pokutny z granitu, który pochodzi z czasów średniowiecza.
W Gackach znajduje się kapliczka domkowa, murowana z cegły, która została wybudowana w 1938 roku. Przy ul. Powstańców Śląskich (nr 6) stoi kapliczka domkowa, murowana z cegły, otynkowana. Kapliczka pochodzi z I połowy XIX wieku. Nad jej wejściem znajduje się wnęka z figurą Matki Boskiej. Nieco dalej (nr 7) znajduje się druga kapliczka domkowa, murowana z cegły, otynkowana. Kapliczka pochodzi z I połowy XIX wieku. Przy tej samej ulicy (nr 36) stoi kapliczka domkowa, murowana z cegły, otynkowana. Kapliczka pochodzi z XIX wieku. Nad jej ostrołukowym wejściem znajdują się 2 nisze z figurkami. Wnętrze zdobi duża figura św. Judy Tadeusza Apostoła
Oprócz tego we wsi znajdują się ruiny mostu na Odrze wysadzonego przez Wehrmacht w 1945 roku. Most łączył miejscowość z Ciechowicami po drugiej stronie Odry. W okolicznym lesie zwanym „Buczem” stoi kapliczka przydrożna.
Przy drodze do Czerwięcic stoi krzyż przydrożny. Przy drodze do Łubowic w tzw. „Uliczce” stoi krzyż przydrożny. Przy ul. Młyńskiej również stoi krzyż przydrożny.
We wsi znajduje się osiem stanowisk archeologicznych wpisanych do wojewódzkiego rejestru zabytków, w tym pozostałości po osadzie. Oprócz tego znajdują się tutaj dwa stanowiska niewpisane do rejestru, w których odkryto ślad osadniczy z pradziejów, neolitu i średniowiecza.
Przez miejscowość przebiega ponadto Rowerowy Szlak Odry, który kończy się w Kostrzynie nad Odrą.
Infrastruktura i gospodarka.
W miejscowości znajduje się ośrodek zdrowia „Łubowice” oraz apteka, funkcjonuje sklep spożywczo-przemysłowy oraz piekarnia. Znajduje się tutaj ponadto salka DFK – Deutscher Freundschafts Kreis.
Najbliższy urząd pocztowy znajduje się w Rudniku (47-411). Wieś korzysta z ujęcia wody podziemnej znajdującego się pod Rudnikiem, a obsługiwanego przez Zakład Wodociągów i Usług Komunalnych w Rudniku. Grzegorzowice nie mają sieci kanalizacyjnej. Wieś nie jest objęta siecią gazu rozdzielczego, a braki z tym związane zaspokajane są gazem z butli propan-butan.
Gospodarka miejscowości opiera się głównie na rolnictwie. Mieszkańcy uprawiają pszenicę, jęczmień, owies, kukurydzę oraz ziemniaki. Zajmują się także hodowlą, głównie bydła, drobiu i trzody chlewnej.
Transport.
Przez Grzegorzowice przebiega Droga wojewódzka nr 421. Kończy się ona na przeprawie promowej. Ponadto do miejscowości prowadzą drogi powiatowe: S3500 z Brzeźnicy oraz S3518 ze Sławikowa. Z Grzegorzowic-Gacek prowadzi także droga powiatowa S3519, przez Czerwięcice do drogi krajowej nr 45.
W miejscowości znajdują się 4 przystanki autobusowe. Grzegorzowice mają połączenie z Raciborzem, Łanami, Błażejowicami, Sławikowem i Kędzierzynem-Koźlem.
Najbliższe stacje kolejowe to:
Edukacja.
W miejscowości znajduje się Szkoła Podstawowa im. Josepha von Eichendorffa, dawniej zespół szkół, na który składała się szkoła podstawowa i gimnazjum. W 2014 roku otwarto przy szkole nową salę gimnastyczną.
W miejscowości znajduje się także samorządowe przedszkole. W przedszkolu i w szkole prowadzone są zajęcia języka niemieckiego mniejszości niemieckiej.
Najbliższe szkoły ponadgimnazjalne znajdują się w Raciborzu oraz Kuźni Raciborskiej.
Rządzący miejscowości.
Miejscowość posiada 2 mandaty radnych w Radzie Gminy Rudnik.
Klęski żywiołowe.
Grzegorzowice w ostatnich latach nawiedziły dwie wielkie powodzie. Pierwsza miała miejsce w 1997 roku. Woda zalała wtedy ulice: Łąkową, Żabnik, Odrzańską oraz część ulicy Powstańców Śląskich. Zostało wówczas zalane 25% budynków i 40% powierzchni miejscowości. Po tej klęsce żywiołowej zaczęto wznosić wal przeciwpowodziowy. Niestety, w 2010 roku, gdy wał jeszcze nie był ukończony doszło do kolejnej powodzi. Wówczas Grzegorzowice miały już ochronę, lecz sąsiednia wieś Lasaki, nie. Woda wróciła się i zalała dolną część miejscowości. Tym razem ucierpieli głównie mieszkańcy ulic: Łąkowej, Żabnik oraz Odrzańskiej.
Obecnie wał przeciwpowodziowy jest już ukończony. Łączy się on z dalszym ciągiem wałów w województwie opolskim. W miejscu, gdzie droga prowadząca do Ciechowic przecina wał znajduje się tzw. brama szandorowa. Jest ona zamykana w razie niebezpieczeństwa zalania miejscowości przez Odrę.
Kultura.
Głównym ośrodkiem kulturowym w miejscowości jest salka DFK. To stowarzyszenie organizuje wiele imprez kulturalnych. Ponadto w wiosce mieści się biblioteka przy ZSO Grzegorzowice oraz świetlica wiejska.
Religia.
Wierni Kościoła rzymskokatolickiego należą do parafii Narodzenia Najświętszej Maryi Panny w Łubowicach, do dekanatu Racibórz oraz do diecezji opolskiej. W samych Grzegorzowicach znajdują się trzy kapliczki. Pierwsza jest usytuowana na ulicy Gacki. Kolejne dwie są przy ulicy Powstańców Śląskich. Pierwsza zbudowana w połowie XIX wieku z figurą Matki Boskiej, a druga także z polowy XIX wieku z figurą św. Judy Tadeusza Apostoła.
Sport.
W miejscowości działa klub sportowy LKS Grzegorzowice. Posiada on swoje boisko przy drodze prowadzącej na Lasaki. Został założony przez Karola Piecha, Gerarda Habrom, Edwarda Garbas i Joachima Urbas 29 grudnia 1982 roku. Obecnie klub gra w B-klasie okręgu raciborskigo. Barwy klubu to pomarańcz i błękit.
Osoby związane z miejscowością.
Do osób związanych z Grzegorzowicami należą:

</doc>
<doc id="396662" url="https://pl.wikipedia.org/wiki?curid=396662" title="Grzegorzowice (województwo świętokrzyskie)">
Grzegorzowice (województwo świętokrzyskie)

Grzegorzowice – wieś w Polsce, położona w województwie świętokrzyskim, w powiecie ostrowieckim, w gminie Waśniów.
Do 1954 roku istniała gmina Grzegorzowice. W latach 1975–1998 miejscowość administracyjnie należała do województwa kieleckiego.
Przez wieś przechodzi niebieski szlak turystyczny z Łysej Góry do Pętkowic, czarny szlak turystyczny z Nowej Słupi do Piórkowa oraz czarny szlak rowerowy z Nowej Słupi do Opatowa.
Historia.
W roku 1269 Bolesław Wstydliwy na prośbę opata Jakuba nadaje liczne swobody wsi Grzegorzewice (obecnie Grzegorzowice) uzyskanej przez klasztor świętokrzyski od rycerza Żegoty w zamian za wieś Wojsław i zezwala opactwu lokować ją na prawie niemieckim, na takich warunkach jak inne wsie klasztoru świętokrzyskiego.
Za czasów Jana Długosza dziedzicem wsi był Mikołaj Chrząstowski herbu Strzegomia. Wieś miała wówczas 8 łanów kmiecych, 3 karczmy i 5 zagrodników z rolą. Dziesięcinę w wysokości 12 grzywien pobierał klasztor w Wąchocku.
Słownik geograficzny Królestwa Polskiego podaje, iż Grzegorzowice ("Grzegorzewice") były wsią i folwarkiem w powiecie opatowskim, gminie i parafii Grzegorzewice. Leżały w odległości 22 wiorst od Opatowa. Posiadały kościół parafialny murowany i urząd gminny.
W 1827 roku Grzegorzowice liczyły 24 domy i 168 mieszkańców. Pod koniec XIX wieku było tam 37 domów, 339 mieszkańców, 586 mórg ziemi dworskiej oraz 294 morgi ziemi włościańskiej.
Parafia Grzegorzowice (dekanat Opatów) liczyła pod koniec XIX wieku 709 dusz. Gmina Grzegorzowice z kolei – 3807 mieszkańców i 8821 mórg, w tym 5181 mórg ziemi dworskiej oraz 3646 mórg ziemi włościańskiej. W skład gminy wchodziły wówczas: Cząstków, Dębniak, Dobruchna, Grzegorzewice, Jeleniów, Kowalkowice, Konin, Kończany, Nowa Wieś, Pokrzywianka z młynem "Chełm", Sarnia Zwola, Skały, Skoszyn, Słupia Stara, Walenów i Włochy.
Według Towarzystwa Kredytowego Ziemskiego Grzegorzowice wraz z attynencją Zagaj (nabyte w roku 1879 za kwotę 38500 rubli srebrem) obejmowały powierzchnię 586 mórg, z czego 418 mórg stanowiły grunty orne i ogrody, 29 mórg – łąki, 12 mórg – pastwiska, 99 mórg – lasy, a 28 mórg – place i nieużytki. Było tam wówczas 6 budynków murowanych, 16 drewnianych, młyn wodny oraz pokłady wapna.

</doc>
<doc id="396663" url="https://pl.wikipedia.org/wiki?curid=396663" title="Grzeszyn (województwo dolnośląskie)">
Grzeszyn (województwo dolnośląskie)

Grzeszyn – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="396664" url="https://pl.wikipedia.org/wiki?curid=396664" title="Grzeszyn (województwo łódzkie)">
Grzeszyn (województwo łódzkie)

Grzeszyn – wieś w Polsce położona w województwie łódzkim, w powiecie łaskim, w gminie Buczek.
Historia.
W 1914 r. bracia Busse zakupili w Grzeszynie folwark, wybudowali willę w stylu modernizmu niemieckiego i zbudowali w wiosce okazały budynek fabryczny – była tam przędzalnia, tkalnia, farbiarnia i magazyny. Przyczyną takiego zlokalizowania przedsiębiorstwa były pokłady torfu w rozległej dolinie rzeczki Czajki – dopływu Końskiej, którym opalano lokomobilę napędzającą maszyny, oraz bardzo tania siła robocza. W okresie międzywojennym zatrudniano tu 100 robotników, jednocześnie współpracowało z fabryką ponad 400 chałupników. Po wojnie zakład upaństwowiono – stał się filią zduńskowolskich Zakładów Bawełnianych „Zwoltex”.
W latach 1975–1998 miejscowość administracyjnie należała do województwa sieradzkiego.
Szlaki turystyczne.
Przez wieś prowadzi niebieski turystyczny Szlak „Osady Braci Czeskich” (65 km): Widawa (PKS) – Ruda – Chrząstawa – Faustynów – Walewice – Pożdżenice – Zelów – Zelówek – Bocianicha – Grzeszyn – Gucin – Rokitnica – Talar – Barycz – Ostrów – Łask Kolumna (PKP, PKS).

</doc>
<doc id="396665" url="https://pl.wikipedia.org/wiki?curid=396665" title="Grzędy (województwo dolnośląskie)">
Grzędy (województwo dolnośląskie)

Grzędy (niem. "Mittelkonradswaldau") – wieś w Polsce położona w województwie dolnośląskim, w powiecie wałbrzyskim, w gminie Czarny Bór, u podnóża Krzeszowskich Wzgórz w Kotlinie Kamiennogórskiej oraz Pasma Lesistej i Czarnego Lasu (Góry Kamienne) w Sudetach Środkowych.
Wieś wzmiankowana po raz pierwszy w 1305 r.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Turystyka i rekreacja.
W Grzędach znajduje się zalew rekreacyjny, położony u podnóża gór Małego i Dużego Dzikowca. Miejscowość przecina pieszy Główny Szlak Sudecki. Przez miejscowość przebiega również szlak rowerowy gminy Czarny Bór.
Zabytki.
Do wojewódzkiego rejestru zabytków wpisane są:
inne:

</doc>
<doc id="396666" url="https://pl.wikipedia.org/wiki?curid=396666" title="Grzędy (województwo mazowieckie)">
Grzędy (województwo mazowieckie)

Grzędy – wieś w Polsce położona w województwie mazowieckim, w powiecie piaseczyńskim, w gminie Tarczyn. Leży przy DK7.
Wieś duchowna położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="396667" url="https://pl.wikipedia.org/wiki?curid=396667" title="Grzmiąca (województwo dolnośląskie)">
Grzmiąca (województwo dolnośląskie)

Grzmiąca (niem. "Donnerau") – wieś w Polsce położona w województwie dolnośląskim, w powiecie wałbrzyskim, w gminie Głuszyca, w Górach Suchych w Sudetach Środkowych.
Podział administracyjny.
W latach 1954–1959 wieś należała i była siedzibą władz gromady Grzmiąca, po jej zniesieniu w gromadzie Głuszyca Górna. W latach 1975–1998 miejscowość administracyjnie należała do województwa wałbrzyskiego.
Częścią wsi Grzmiąca jest Rybnica Mała, funkcjonuje także niestandaryzowana nazwa osada leśnej "Rybnica".
Położenie.
Grzmiąca leży w Górach Suchych – wschodniej części Gór Kamiennych, w dolinie bezimiennego potoku, prawego dopływu Rybnej, która jest lewym dopływem Bystrzycy. Od północy i zachodu oraz południowego zachodu otaczają ją strome zbocza górskie.
Budowa geologiczna.
Grzmiąca leży w północnej części niecki śródsudeckiej. Wzniesienia na północ od wsi zbudowane są z permskich tufów ryolitowych (dawniej zwanych porfirami lub tufami porfirowymi), z wtrąceniami trachybazaltów (melafirów), na południe – górnokarbońskie zlepieńce. Wzniesienia na zachód od wsi zbudowane są głównie z trachybazaltów, a podrzędnie z pozostałych opisanych wyżej skał magmowych i osadowych.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="396668" url="https://pl.wikipedia.org/wiki?curid=396668" title="Firletka poszarpana">
Firletka poszarpana

Firletka poszarpana ("Silene flos-cuculi" (L.) Greuter &amp; Burdet) – gatunek byliny należący do rodziny goździkowatych ("Caryophyllaceae" Juss.). Występuje w Europie i Azji (Zakaukazie, wschodnia i zachodnia Syberia. W Polsce jest rośliną pospolitą.
Biologia.
Rozwój.
Bylina, hemikryptofit. Kwitnie od maja do czerwca, ma przedprątne kwiaty zapylane przez błonkówki i motyle o trąbce na tyle długiej, że mogą dotrzeć do nektaru znajdującego się na dnie rurki kwiatowej. Łodyga wygina się pod ciężarem owada, przez co otwarcie kwiatu kieruje się w dół, zaś ruchy owada powodują strzepywanie pyłku z pylników i przyczepianie się go do jego ciała. Dzięki specyficznemu owłosieniu i fakturze łodygi, nielotne owady, które nie przysługują się zapylaniu lub mogą zaszkodzić roślinie nie są w stanie skutecznie się po niej wspinać. Oprócz kwiatów obupłciowych zdarzają się kwiaty męskie lub kwiaty żeńskie.
Genetyka.
Liczba chromosomów 2n = 24.
Cechy fitochemiczne.
Z rośliny wyizolowano fitoekdysteroidy, saponiny triterpenowe, kwasy fenolowe, pinit oraz szereg związków lotnych.
Ekologia.
Siedlisko.
Typowa roślina łąkowa, porasta łąki wilgotne lub mokre wiosną, obsychające latem, często spotykana na torfowiskach niskich i moczarach. Często tworzy duże łany. Jest rośliną wskaźnikową zasięgu wylewów nad dużymi rzekami. Preferuje gleby o dużej zawartości próchnicy i składników mineralnych. Gatunkowi bardzo sprzyja tradycyjna gospodarka łąkowa – pojawia się często na użytkowanych i pielęgnowanych przez człowieka łąkach i pastwiskach. W związku ze zmianami tradycyjnego sposobu użytkowania łąk oraz ich osuszaniem odnotowuje się zanikanie populacji tej rośliny. W klasyfikacji zbiorowisk roślinnych gatunek charakterystyczny dla rzędu (O.) "Molinietalia".
Oddziaływania międzygatunkowe.
Na okazach tego gatunku często można zobaczyć pienistą ciecz przypominającą ślinę. Jest to wydzielina larwy owada z grupy pieników, która wysysa z rośliny soki. Na firletce żerują także różne gatunki ślimaków, owadów minujących oraz gąsienice motyli.
Zmienność.
W obrębie tego gatunku oprócz podgatunku nominatywnego wyróżniono jeden podgatunek:
Nazewnictwo.
Nazwa gatunkowa "flos-cuculi" pochodzi od łacińskich słów "flos" (kwiat), oraz "cuculus" (kukułka). Nazewnictwo to ma korzenie w germańskiej literaturze, gdzie roślina określona została jako "cuculi flos germanis" (Tragus, 1552). Skojarzenia rośliny z kukułką interpretowane są na dwa sposoby – pierwszy z nich odnosi się do powiązanego z terminem zakwitania firletki okresu aktywności kukułek, zaś drugi do występowania na łodygach rośliny wydzieliny pieników, która na podstawie ludowych wierzeń określana była jako kukułcza ślina.
Niektóre nazwy zwyczajowe firletki to: ceglarka, filocha, goździki polne, kukułka, młynki, sasolniczka, smoleńka, strzapoczek, świeczek, wstążki.
Znaczenie użytkowe.
Roślina ozdobna.
Nadaje się na rabaty, do ogrodów wiejskich i naturalistycznych, oraz łąk kwietnych. Uprawiana w kilku odmianach, m.in.: 'Hort's Variety', 'Nana', 'Peggy'.
Roślina lecznicza.
Firletka była lokalnie używana w medycynie ludowej, jednak jej popularność w tym względzie nie była wysoka. W tradycyjnym lecznictwie brytyjskim olejek z firletki stosowany był jako remedium na ukąszenia węży, w Rumunii części nadziemne rośliny wykorzystywano w leczeniu ran. W krajach śródziemnomorskich stosowana była również przy malarii, jednak nie zostało udowodnione jej działanie w tym aspekcie. We Włoszech firletkę stosuje się przy migrenach i bólach jelit. Badania wykazały działanie antybakteryjne i przeciwgrzybicze ekstraktów z rośliny. Z łodyg i liści sporządzano preparat Floskulin stosowany w lecznictwie.
Łąkarstwo.
Z gospodarczego punktu widzenia na łąkach jest szkodliwa, gdyż obniża wartość użytkową siana, a w większych ilościach jest dla bydła trująca.
Uprawa.
Roślina toleruje zarówno gleby gliniaste jak i piaszczyste, o dowolnym odczynie, przy czym podłoże powinno być wilgotne i przepuszczalne. Stanowisko powinno być nasłonecznione lub tylko częściowo zacienione. Firletkę rozmnaża się głównie poprzez wysiew nasion, możliwe jest również rozmnażanie przez podział i sadzonkowanie. Gatunek jest odporny na choroby i mało podatny na niszczenie przez szkodniki. Wśród zabiegów pielęgnacyjnych wymienić można przycinanie przekwitłych kwiatostanów, które wydłuża kwitnienie.

</doc>
<doc id="396669" url="https://pl.wikipedia.org/wiki?curid=396669" title="Grzmiąca (województwo lubuskie)">
Grzmiąca (województwo lubuskie)

Grzmiąca – wieś w Polsce położona w województwie lubuskim, w powiecie słubickim, w gminie Cybinka.
W latach 1975–1998 miejscowość administracyjnie należała do województwa zielonogórskiego.
Miejscowość położona jest przy drodze lokalnej Cybinka – Rąpice.
W miejscowości działa piłkarski Klub Sportowy „Zorza” Grzmiąca występujący w B-klasie.

</doc>
<doc id="396670" url="https://pl.wikipedia.org/wiki?curid=396670" title="Grzmiąca (województwo łódzkie)">
Grzmiąca (województwo łódzkie)

Grzmiąca – wieś w Polsce położona w województwie łódzkim, w powiecie brzezińskim, w gminie Brzeziny. W latach 1975–1998 miejscowość administracyjnie należała do województwa skierniewickiego.
Grzmiąca jest siedzibą parafii pw. Podwyższenia Krzyża Świętego Kościoła Starokatolickiego Mariawitów i parafii pw. Przenajświętszego Sakramentu Kościoła Katolickiego Mariawitów (we wsi znajdują się świątynie parafialne).
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="396671" url="https://pl.wikipedia.org/wiki?curid=396671" title="Grzmiąca (województwo pomorskie)">
Grzmiąca (województwo pomorskie)

Grzmiąca (kaszb. "Grzëmiéńc"; niem. "Gramenz") – wieś kaszubska w Polsce położona w województwie pomorskim, w powiecie bytowskim, w gminie Bytów. Wieś jest siedzibą sołectwa w którego skład wchodzi również osada Świerkówko.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Grzmiąca: Grzmiąca

</doc>
<doc id="396673" url="https://pl.wikipedia.org/wiki?curid=396673" title="Grzmiąca (województwo zachodniopomorskie)">
Grzmiąca (województwo zachodniopomorskie)

Grzmiąca (niem. "Gramenz") – wieś w Polsce położona w województwie zachodniopomorskim, w powiecie szczecineckim w gminie Grzmiąca.
W latach 1954–1972 wieś należała i była siedzibą władz gromady Grzmiąca, następnie gminy Grzmiąca. W latach 1950–1998 wieś administracyjnie należała do województwa koszalińskiego. Miejscowość jest siedzibą gminy Grzmiąca.
Położenie.
Grzmiąca położona jest na styku Pojezierza Drawskiego, Pojezierza Bytowskiego i Równiny Białogardzkiej, przez wieś przepływa Perznica będąca dopływem Parsęty.
Komunikacja.
Grzmiąca jest położona na drodze wojewódzkiej nr 171. W miejscowości znajduje się również czynna stacja kolejowa, dawniej Grzmiąca była węzłem kolejowym, działały połączenia z Choszcznem przez Połczyn-Zdrój i z Korzybiem przez Bobolice.
Historia.
Podczas badań archeologicznych zlokalizowano w pobliżu wsi średniowieczną osadę słowiańską oraz miejsce pogańskiego, znaleziono posążki, kamienie żarnowe i ofiarne. Pierwszy zapis o wsi "Gramenz" pochodzi z XV wieku, gdy tutejszy majątek ziemski stał się własnością rodu von Glasenappów. 26 sierpnia 1529 książęta pomorscy Jerzy I pomorski i Barnim IX Pobożny podpisali tzw Traktat w Grzmiącej, wówczas Marchia Brandenburska zrzekła się pretensji zwierzchnich nad Pomorzem Zachodnim i uznała go jako lenno cesarskie, z prawem przejęcia sukcesji po ustaniu linii Gryfitów. Od XVIII wieku w okolicach istniały plantacje drzew morwowych, w 1830 Grzmiąca stała się własnością królewską. Rozpoczęto wówczas z powodzeniem hodowlę merynosów, których wełna była przetwarzana w lokalnych warsztatach tkackich. W 1878 powstało połączenie kolejowe ze Szczecinkiem i Białogardem, w 1897 z Bobolicami, a w 1903 z Połczynem-Zdrojem.
Po 1945 powstał w Grzmiącej Rolniczy Zakład Doświadczalny, w latach 60. XX wieku planowano rozwój przemysłu drzewnego i spożywczego.

</doc>
<doc id="396674" url="https://pl.wikipedia.org/wiki?curid=396674" title="Grzybno (powiat kartuski)">
Grzybno (powiat kartuski)

Grzybno (dodatkowa nazwa w j. kaszub. Grzëbno) – wieś kaszubska w Polsce, położona w województwie pomorskim, w powiecie kartuskim, w gminie Kartuzy przy drodze wojewódzkiej nr 224. 
Południowo-wschodnim obrzeżem Grzybna prowadzi zawieszona obecnie, linia kolejowa Kartuzy-Lębork.
W obszar wsi wchodzą:
W Grzybnie znajduje się parafia Niepokalanego Poczęcia Najświętszej Maryi Panny. 
Na południe od Grzybna płynie rzeka, która później staje się jednym z dopływów Raduni. Na południowych obrzeżach wsi znajduje się Jezioro Klasztorne Duże. Miejscowość otoczona jest lasem od strony północnej i południowej.
W latach 1975–1998 miejscowość administracyjnie należała do województwa gdańskiego.

</doc>
<doc id="396675" url="https://pl.wikipedia.org/wiki?curid=396675" title="Grzybno (powiat gryfiński)">
Grzybno (powiat gryfiński)

Grzybno (niem. "Thaensdorf") – wieś w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 wieś administracyjnie należała do województwa szczecińskiego.
Historia.
Wieś zasiedlona w XIII wieku prawdopodobnie dzięki zaangażowaniu Templariuszy, od 1312 pod zarządem Joannitów. Po wojnie trzydziestoletniej wieś opustoszała, po sekularyzacji zakonu przez krótki czas tymi terenami zarządzali Szwedzi. Po nich właścicielami osady i majątku została rodzina von Hohenzollernów ze Schwedt, a następnie wieś weszła w skład domeny państwowej. Na początku XX wieku mieściła się tu szkoła, poczta i parafia ewangelicka, w 1925 mieszkało tu 526 osób. 
W miejscowości działał "Kombinat Państwowych Gospodarstw Rolnych Grzybno".

</doc>
<doc id="396676" url="https://pl.wikipedia.org/wiki?curid=396676" title="Grzybowo (województwo pomorskie)">
Grzybowo (województwo pomorskie)

Grzybowo (dodatkowa nazwa w j. kaszub. Grzëbòwò) – wieś kaszubska na Pojezierzu Kaszubskim w Polsce położona w województwie pomorskim, w powiecie kościerskim, w gminie Kościerzyna na północnych obrzeżach Wdzydzkiego Parku Krajobrazowego nad rzeką Trzebiochą. Wieś jest siedzibą sołectwa w którego skład wchodzi również miejscowość Grzybowski Młyn. 30.06.2014 sołectwo zamieszkiwało 231 osób i obejmowało obszar 1213,22 ha.
W latach 1975–1998 miejscowość administracyjnie należała do województwa gdańskiego.
Nazwy źródłowe miejscowości.
kaszb. "Grzibòwò", niem. "Grzibau"

</doc>
<doc id="396678" url="https://pl.wikipedia.org/wiki?curid=396678" title="Grzybów (województwo łódzkie)">
Grzybów (województwo łódzkie)

Grzybów – wieś w Polsce położona w województwie łódzkim, w powiecie zduńskowolskim, w gminie Szadek.
Wieś królewska (tenuta) w powiecie szadkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego.

</doc>
<doc id="396679" url="https://pl.wikipedia.org/wiki?curid=396679" title="Grzybów (województwo podkarpackie)">
Grzybów (województwo podkarpackie)

Grzybów – wieś w Polsce, położona w województwie podkarpackim, w powiecie mieleckim, w gminie Wadowice Górne.
W latach 1975–1998 miejscowość administracyjnie należała do województwa tarnowskiego.

</doc>
<doc id="396680" url="https://pl.wikipedia.org/wiki?curid=396680" title="Grzymałów (województwo łódzkie)">
Grzymałów (województwo łódzkie)

Grzymałów – wieś w Polsce położona w województwie łódzkim, w powiecie opoczyńskim, w gminie Paradyż.
W latach 1975–1998 miejscowość administracyjnie należała do województwa piotrkowskiego.
Znajduje się tam szkoła podstawowa.
Wierni Kościoła rzymskokatolickiego należą do parafii Przemienienia Pańskiego w Wielkiej Woli.

</doc>
<doc id="396682" url="https://pl.wikipedia.org/wiki?curid=396682" title="Grzymałów (województwo małopolskie)">
Grzymałów (województwo małopolskie)

Grzymałów – wieś w Polsce położona w województwie małopolskim, w powiecie miechowskim, w gminie Słaboszów.
W latach 1975–1998 miejscowość administracyjnie należała do województwa kieleckiego.

</doc>
<doc id="396683" url="https://pl.wikipedia.org/wiki?curid=396683" title="Grzymały (województwo mazowieckie)">
Grzymały (województwo mazowieckie)

Grzymały – wieś w Polsce położona w województwie mazowieckim, w powiecie sokołowskim, w gminie Kosów Lacki.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Wojciecha w Skibniewie-Podawcach. 
Wieś Grzymały pojawia się w dokumentach z XV w. niezwykle rzadko i mało wiemy o jej początkach. 
W 1528 rok na popis wojenny Województwa Podlaskiego Grzymałowie razem z Wyszomierskimi wystawili 3 konie. Fakt wspólnego wystawienia tych koni jest zastanawiający. Istnieje hipoteza, że wieś Grzymały założyli po 1430 r. potomkowie Ścibora z Wyszomierza i Niepiekłów. Obszar gruntów należących do wsi Grzymały i gruntów wyszomierskich stanowi geograficznie zwartą całość, podział jest w sposób oczywisty zrobiony sztucznie. Granica biegnie w poprzek pól uprawnych w dolinie jak i przez zalesiony pas wydm. Układ (kierunek) pól w Grzymałach jest identyczny jak na gruntach Wyszomierza, co świadczy o tym, że pierwsze miedze między polami powstały zanim powstała granica między tymi wsiami. W 1473 r. pojawił się w księgach sądowych drohickich Grzymała – świadek Stanisława Pogorzelskiego, w 1474 r. Barbara z Grzymał, a w 1477 r. Maciej Grzymała, który był świadkiem Jakuba Wrzoska. Na przełomie XV i XVI wieków istniały w Grzymałach trzy rodziny, które zaczynają się od Macieja, Pawła oraz braci: Feliksa i Piotra Jerzewiczów. W 1517 roku wymieniony był również woźny Marcin Grzymała, którego powiązań z innymi Grzymałami nie znamy. Maciej może być tożsamy z Maciejem wymienionym w 1477 r. Paweł był synem Prędoty Wyszomierskiego, wnukiem Ścibora. Katarzyna córka Pawła upomniała się w 1523 roku o dobra w Wyszomierzu, należne jej prawem naturalnym po zmarłym dziadku Prędocie. Potomkowie Pawła, Feliksa, Piotra i Macieja pisali się jako „de Grzymały” lub „Grzymała”. Podział gruntów pomiędzy wsie Wyszomierz i Grzymały został zakończony dopiero w 1540 roku.

</doc>
<doc id="396684" url="https://pl.wikipedia.org/wiki?curid=396684" title="Gucin (województwo łódzkie)">
Gucin (województwo łódzkie)

Gucin – wieś w Polsce położona w województwie łódzkim, w powiecie łaskim, w gminie Buczek.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga krajowa nr 12.
Przez wieś prowadzi niebieski turystyczny Szlak „Osady Braci Czeskich” (65 km): Widawa (PKS) – Ruda – Chrząstawa – Faustynów – Walewice - Pożdżenice – Zelów – Zelówek – Bocianicha – Grzeszyn – Gucin – Rokitnica – Talar – Barycz – Ostrów – Łask Kolumna (PKP, PKS).
Zobacz też: Gucin

</doc>
<doc id="396685" url="https://pl.wikipedia.org/wiki?curid=396685" title="Gucin (województwo warmińsko-mazurskie)">
Gucin (województwo warmińsko-mazurskie)

Gucin – osada w Polsce położona w województwie warmińsko-mazurskim, w powiecie ostródzkim, w gminie Łukta. W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
W 1974 r. osada jako PGR Gucin należała do sołectwa Mostkowo, razem z miejscowościami: PGR Chudy Dwór, osada Henryka Góra, PGR Kozia Góra, osada Maronie i wieś Mostkowo.

</doc>
<doc id="396686" url="https://pl.wikipedia.org/wiki?curid=396686" title="Gulczewo (województwo wielkopolskie)">
Gulczewo (województwo wielkopolskie)

Gulczewo – wieś w Polsce położona w województwie wielkopolskim, w powiecie wrzesińskim, w gminie Września.
W latach 1975–1998 miejscowość administracyjnie należała do województwa poznańskiego.
We wsi pałac zbudowany w końcówce XIX wieku (wyremontowany w latach 70. XX wieku), okolony parkiem o powierzchni 2,9 ha, z pierwszej połowy XIX wieku, przekształconym w 1897 i w początkach XX wieku (całość w gestii AWRSP). Na zespół pałacowy składają się ponadto: stróżówka, ogrodzenie z bramą i folwark: obora i jałownik z 1875, stodoła i magazyn z 2 połowy XIX wieku, magazyn zbożowy z około 1880, kurnik z końca XIX wieku, dwojak (dom dla dwóch rodzin), dwa trojaki i czworak (wszystkie z 3 ćwierci XIX wieku).
Wokół miejscowości rozległe sady, należące w przeszłości do PGR w pobliskim Sokołowie. W szczytowym okresie uprawiano tutaj około 150 ha drzew.

</doc>
<doc id="396687" url="https://pl.wikipedia.org/wiki?curid=396687" title="Gułów (województwo dolnośląskie)">
Gułów (województwo dolnośląskie)

Gułów (do 1945 r. niem. "Gaulau") – wieś w Polsce położona w województwie dolnośląskim, w powiecie strzelińskim, w gminie Wiązów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisane są:

</doc>
<doc id="396688" url="https://pl.wikipedia.org/wiki?curid=396688" title="Gułów (województwo lubelskie)">
Gułów (województwo lubelskie)

Gułów – wieś w Polsce położona w województwie lubelskim, w powiecie łukowskim, w gminie Adamów.
Wierni Kościoła rzymskokatolickiego należą do parafii Podwyższenia Krzyża Świętego w Adamowie.
Na terenie wsi Gułów istniał majątek ziemski należący do rodziny Krasińskich. Jego ostatnią właścicielką była księżna Maria Ludwika z Krasińskich Czartoryska. Po wojnie na gruntach majątku utworzona została Rolnicza Spółdzielnia Produkcyjna "Iskra", która funkcjonowała do 1983 roku.
Wieś szlachecka położona była w drugiej połowie XVI wieku w ziemi stężyckiej. Do 1954 roku istniała gmina Gułów. W latach 1975–1998 miejscowość administracyjnie należała do województwa siedleckiego. W skład miejscowości (według TERYT) wchodzi kolonia Dębowica, osada Gułów oraz cztery osady leśne Korwin, Ofiara, Sitnik i Zaździebulichy.
Obok miejscowości przepływa Motwica, niewielka rzeka dorzecza Wisły.

</doc>
<doc id="396689" url="https://pl.wikipedia.org/wiki?curid=396689" title="Gumienice (województwo świętokrzyskie)">
Gumienice (województwo świętokrzyskie)

Gumienice – wieś w Polsce, położona w województwie świętokrzyskim, w powiecie kieleckim, w gminie Pierzchnica.
W okresie Królestwa Kongresowego wieś i folwark, powiat stopnicki, gmina Maleszowa, parafia Pierzchnica o 6 wiorst od Chmielnika. W 1827 r. było tu 28 domów i 250 mieszkańców. W XV wieku należały do Marka Malczewskiego herbu Gryf. Dobra te w roku 1879 oddzielone zostały od dóbr Maleszowa.
W latach 1975–1998 miejscowość administracyjnie należała do województwa kieleckiego.

</doc>
<doc id="396690" url="https://pl.wikipedia.org/wiki?curid=396690" title="Gumienice (województwo wielkopolskie)">
Gumienice (województwo wielkopolskie)

Gumienice – wieś w Polsce położona w województwie wielkopolskim, w powiecie gostyńskim, w gminie Pogorzela.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Gumienice należały do okręgu borkowskiego tego powiatu i stanowiły część majątku Pogorzela, którego właścicielem był wówczas Maksymilian Taczanowski. Według spisu urzędowego z 1837 roku wieś liczyła 318 mieszkańców, którzy zamieszkiwali 52 dymy (domostwa).
W latach 1975–1998 miejscowość administracyjnie należała do województwa leszczyńskiego. We wsi znajduje się wiatrak koźlak z lat 70. XIX wieku.
Zobacz też: Gumienice

</doc>
<doc id="396691" url="https://pl.wikipedia.org/wiki?curid=396691" title="Gumniska (województwo podkarpackie)">
Gumniska (województwo podkarpackie)

Gumniska (daw. "Gumniska-Fox") – wieś w Polsce położona w województwie podkarpackim, w powiecie dębickim, w gminie Dębica.
Gumniska jest siedzibą rzymskokatolickiej parafii Wniebowzięcia Najświętszej Maryi Panny należącej do dekanatu Dębica Zachód w diecezji tarnowskiej.
W latach 1975–1998 miejscowość administracyjnie należała do województwa tarnowskiego.

</doc>
<doc id="396692" url="https://pl.wikipedia.org/wiki?curid=396692" title="Gumniska (województwo warmińsko-mazurskie)">
Gumniska (województwo warmińsko-mazurskie)

Gumniska (niem. "Silzkeim") – osada w Polsce położona w województwie warmińsko-mazurskim, w powiecie kętrzyńskim, w gminie Barciany, sołectwo Rodele.
W latach 1975–1998 miejscowość administracyjnie należała do województwa olsztyńskiego.
Historia.
Wieś założono w 1394 roku na 25 włókach. Gumniska lokowane były na prawie chełmińskim i wystawiano tu jedną służbę rycerską.
W roku 1817 w majątku ziemskim Gumniska było 7 domów i 64 mieszkańców oraz 48 mieszkańców w roku 1970.
Majątek ziemski w roku 1913 miał powierzchnię 266 ha. Majątek Gumnniska w roku tym i do roku 1945 należał do A. Brachmera. Po II wojnie światowej utworzono tu PGR, który przed likwidacją jako obiekt produkcyjny należał do Zakładu Rolnego Rodele.

</doc>
<doc id="396693" url="https://pl.wikipedia.org/wiki?curid=396693" title="Gusin (województwo łódzkie)">
Gusin (województwo łódzkie)

Gusin – wieś w Polsce położona w województwie łódzkim, w powiecie łęczyckim, w gminie Świnice Warckie. W latach 1975–1998 miejscowość administracyjnie należała do województwa konińskiego.
Wieś pierwszy raz wzmiankowana w 1392 r. Stanowiła własność szlachecką.
W latach 1872–77 w dworku w Gusinie mieszkała Maria Konopnicka i stąd wyjechała z dziećmi do Warszawy. Mąż Marii Konopnickiej po opuszczeniu Bronowa objął w dzierżawę tutejszy folwark o pow. 40 ha. Folwark ten stanowił część dóbr donacyjnych Ambrożew hr. Sołłohuba. Z folwarku tego obecnie pozostała zaledwie dwuhektarowa resztówka wraz z ruiną dworku, w którym mieszkali Konopniccy. Pobyt Marii Konopnickiej w Gusinie zaowocował licznymi utworami publikowanymi w czasopismach: „Bluszcz”, „Kłosy”, „Tygodnik Ilustrowany”. Tu powstał poemat „W górach”, który przychylnie zrecenzował Henryk Sienkiewicz, co spowodowało, że poetka uwierzyła w swój talent i postanowiła sama zadbać o dzieci i siebie. W ostatnim z napisanych tu wierszy: „Przed odlotem” – poetka żegnała się z Gusinem.

</doc>
<doc id="396694" url="https://pl.wikipedia.org/wiki?curid=396694" title="Gusin (województwo mazowieckie)">
Gusin (województwo mazowieckie)

Gusin – wieś w Polsce położona w województwie mazowieckim, w powiecie otwockim, w gminie Sobienie-Jeziory.
Wierni Kościoła rzymskokatolickiego należą do parafii Matki Bożej Bolesnej w Mariańskim Porzeczu.
Wieś szlachecka "Gusino" położona była w drugiej połowie XVI wieku w powiecie czerskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="396696" url="https://pl.wikipedia.org/wiki?curid=396696" title="Gustawów (powiat tomaszowski)">
Gustawów (powiat tomaszowski)

Gustawów – wieś w Polsce położona w województwie łódzkim, w powiecie tomaszowskim, w gminie Rzeczyca.
W latach 1975–1998 miejscowość administracyjnie należała do województwa piotrkowskiego.

</doc>
<doc id="396697" url="https://pl.wikipedia.org/wiki?curid=396697" title="Gustawów (województwo śląskie)">
Gustawów (województwo śląskie)

Gustawów – wieś w Polsce położona w województwie śląskim, w powiecie zawierciańskim, w gminie Szczekociny.
W latach 1975–1998 miejscowość administracyjnie należała do województwa częstochowskiego.

</doc>
<doc id="396698" url="https://pl.wikipedia.org/wiki?curid=396698" title="Gustawów (województwo wielkopolskie)">
Gustawów (województwo wielkopolskie)

Gustawów – wieś w Polsce położona w województwie wielkopolskim, w powiecie pleszewskim, w gminie Dobrzyca.
W latach 1975–1998 miejscowość administracyjnie należała do województwa kaliskiego.

</doc>
<doc id="396699" url="https://pl.wikipedia.org/wiki?curid=396699" title="Gutkowo (województwo mazowieckie)">
Gutkowo (województwo mazowieckie)

Gutkowo – wieś w Polsce położona w województwie mazowieckim, w powiecie żuromińskim, w gminie Siemiątkowo.
Do 1954 roku istniała gmina Gutkowo. W latach 1975–1998 miejscowość administracyjnie należała do województwa ciechanowskiego.

</doc>
<doc id="396700" url="https://pl.wikipedia.org/wiki?curid=396700" title="Gutkowo (województwo warmińsko-mazurskie)">
Gutkowo (województwo warmińsko-mazurskie)

Gutkowo (warm. "Gietkowo", "Giętkowo", niem. "Göttkendorf") – wieś na Warmii w Polsce położona w województwie warmińsko-mazurskim, w powiecie olsztyńskim, w gminie Jonkowo. W latach 1975–1998 miejscowość administracyjnie należała do województwa olsztyńskiego.
Wieś położona jest na wzgórzach okalających jezioro Ukiel (Krzywe), przy drodze wojewódzkiej nr 527.
Historia.
Wieś pod pierwotną nazwą Aucul (Ukiel) lokowana w 1352 r. przez kapitułę warmińską, na 60 włókach nad jeziorem Aucul (Ukiel), z 12 letnim okresem wolnizny. 6 włok było wolnych od czynszu i przeznaczonych dla zasadźcy. Otrzymał on także przywilej na założenie karczmy i zobowiązany był do służby zbrojnej konno a także do pomocy przy budowie zamku. 
Przywilej lokacyjny wystawiono 14 sierpnia 1352 we Fromborku, zasadźca i pierwszym sołtysem był Prus Godeken. Proponowana nazwa wsi nie przyjęła się a wieś nazwę "Godekendorf" ("Hodekendorf, Gottkendorf") wzięła od imienia zasadźcy. Nazwa wsi "Goetkendorf" pojawiła się już pod koniec XIV wieku. 30 stycznia 1517 administrator dóbr kapituły warmińskiej Mikołaj Kopernik, przekazał dodatkową ziemię nowemu osadnikowi. 
Zimą 1807 w pobliżu Gutkowa miała miejsce bitwa wojsk francuskich z rosyjskimi. Wówczas, 3 lutego 1807, Gutkowo odwiedził Napoleon Bonaparte.
Przed wybuchem II wojny światowej Gutkowo liczyło 1079 mieszkańców. W 2015 r. liczyło ok. 400 mieszkańców.
W latach osiemdziesiątych XX wieku część wsi wraz z kościołem została włączona w granice Olsztyna i stanowi ona obecnie jedno z jego osiedli – Gutkowo (Olsztyn), będące jednostką pomocniczą gminy. Obecnie wieś Gutkowo tworzy północna i zachodnia część dawnego Gutkowa wraz z osiedlem Pumpyleje.

</doc>
<doc id="396701" url="https://pl.wikipedia.org/wiki?curid=396701" title="Gutków (województwo łódzkie)">
Gutków (województwo łódzkie)

Gutków – wieś w Polsce położona w województwie łódzkim, w powiecie tomaszowskim, w gminie Będków.
W latach 1975–1998 miejscowość administracyjnie należała do województwa piotrkowskiego.

</doc>
<doc id="396702" url="https://pl.wikipedia.org/wiki?curid=396702" title="Gutków (województwo mazowieckie)">
Gutków (województwo mazowieckie)

Gutków – wieś w Polsce położona w województwie mazowieckim, w powiecie ciechanowskim, w gminie Sońsk. Leży nad Soną dopływem Wkry.
W latach 1975–1998 miejscowość administracyjnie należała do województwa ciechanowskiego.
Gutków graniczy z miejscowościami: Bądkowo, Zawady B, Łopacin, Spądoszyn, Radziwie, Nowa Wieś.

</doc>
<doc id="396703" url="https://pl.wikipedia.org/wiki?curid=396703" title="Gutowo (województwo warmińsko-mazurskie)">
Gutowo (województwo warmińsko-mazurskie)

Gutowo – wieś w Polsce położona w województwie warmińsko-mazurskim, w powiecie iławskim, w gminie Lubawa.
W latach 1975–1998 miejscowość administracyjnie należała do województwa olsztyńskiego.
W XII wieku, prawdopodobnie z inicjatywy Bolesława Krzywoustego, powstał tu gród w celu zabezpieczenia granicy z plemionami pruskimi. Ceramika znaleziona podczas prac archeologicznych wykazuje cechy stylistyczno-technologiczne nawiązujące do garncarstwa ziemi chełmińskiej i michałowskiej oraz północnego Mazowsza. Wskazuje to na słowiański charakter osadnictwa związanego z tym grodem. Brak tu znalezisk obcych kulturowo, których można by się spodziewać w tej strefie pogranicza. We wschodniej części korony wału znajduje się siodłowate zagłębienie – prawdopodobnie ślad po dawnym przejściu bramnym. Na południe od grodziska znajduje się kontynuacja wyniesienia – być może obszar dawnej osady podgrodowej.. W 1921 roku stacjonowała tu placówka 13 batalionu celnego.
W okresie międzywojennym w miejscowości stacjonowała placówka Straży Granicznej I linii „Gutowo”.

</doc>
<doc id="396704" url="https://pl.wikipedia.org/wiki?curid=396704" title="Gutów (województwo mazowieckie)">
Gutów (województwo mazowieckie)

Gutów – wieś w Polsce, położona w województwie mazowieckim, w powiecie radomskim, w gminie Jedlińsk.
Po raz pierwszy notowana w 1411 roku jako "Gutow", a później jako "Guthow". Nazwa pochodzi od przydomka lub imienia "Gut". 
Wierni kościoła rzymskokatolickiego należą do parafii Świętych Apostołów Piotra i Andrzeja w Jedlińsku lub do parafii św. Mikołaja w Jankowicach.
Geografia.
Gutów położony jest w obrębie Wzniesień Południowomazowieckich na Równinie Radomskiej.
Demografia.
Według Narodowego Spisu Powszechnego 2011 liczba ludności we Nartach to 291 z czego 49,1% mieszkańców stanowią kobiety, a 50,9% ludności to mężczyźni. Miejscowość zamieszkuje 2,1% mieszkańców gminy.
60,1% mieszkańców wsi jest w wieku produkcyjnym, 26,5% w wieku przedprodukcyjnym, a 13,4% mieszkańców w wieku poprodukcyjnym.
Bibliografia.
 

</doc>
<doc id="396705" url="https://pl.wikipedia.org/wiki?curid=396705" title="Guty (powiat łomżyński)">
Guty (powiat łomżyński)

Guty – wieś w Polsce położona w województwie podlaskim, w powiecie łomżyńskim, w gminie Piątnica.
Wierni kościoła rzymskokatolickiego należą do parafii Trójcy Przenajświętszej w Olszynach.
Historia.
Prywatna wieś szlachecka położona była w drugiej połowie XVI wieku w powiecie wiskim ziemi wiskiej województwa mazowieckiego.
W latach 1921–1939 wieś leżała w województwie białostockim, w powiecie łomżyńskim, w gminie Drozdowo.
Według Powszechnego Spisu Ludności z 1921 roku wieś zamieszkiwało 116 osób w 21 budynkach mieszkalnych. Miejscowość należała do parafii rzymskokatolickiej w Dorzyjałowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
Do 1954 roku miejscowość należała do gminy Drozdowo. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="396706" url="https://pl.wikipedia.org/wiki?curid=396706" title="Guzew (województwo łódzkie)">
Guzew (województwo łódzkie)

Guzew – wieś w Polsce położona w województwie łódzkim, w powiecie łódzkim wschodnim, w gminie Rzgów.
Miejscowość powstała u schyłku XVI wieku. Pierwsza pisemna informacja pochodzi z 1606 roku i wymienia wieś pod nazwą "Guzowie".
We wsi znajduje się szkoła podstawowa.
Miejscowość włączona jest do sieci autobusowej MZK Pabianice (linia T) oraz PKS Łódź (linie: 504, 515, 539, 704).
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="396707" url="https://pl.wikipedia.org/wiki?curid=396707" title="Guzów (województwo lubuskie)">
Guzów (województwo lubuskie)

Guzów – wieś w Polsce położona w województwie lubuskim, w powiecie żarskim, w gminie Jasień.
W latach 1975–1998 miejscowość administracyjnie należała do województwa zielonogórskiego.
W kwietniu 2015 w lesie w pobliżu wsi leśniczy znalazł dwa gliniane garnki zawierające łącznie 6152 srebrnych monet pochodzących z XV wieku. Było to 5370 drobniejszych monet, głównie halerzy i 782 większych groszy, głównie z mennic niemieckich. Zostały one przekazane do Muzeum Archeologicznego Środkowego Nadodrza w Świdnicy.

</doc>
<doc id="396708" url="https://pl.wikipedia.org/wiki?curid=396708" title="Guzy (województwo podlaskie)">
Guzy (województwo podlaskie)

Guzy – wieś w Polsce położona w województwie podlaskim, w powiecie monieckim, w gminie Knyszyn.
Wieś królewska w starostwie knyszyńskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Anny w Kalinówce Kościelnej.

</doc>
<doc id="396709" url="https://pl.wikipedia.org/wiki?curid=396709" title="Guzy (województwo pomorskie)">
Guzy (województwo pomorskie)

Guzy (kaszb. "Guzë") – wieś kaszubska w Polsce położona w województwie pomorskim, w powiecie kościerskim, w gminie Nowa Karczma.
Wieś jest położona przy drodze wojewódzkiej nr 226, wchodzi w skład sołectwa Szatarpy.
W latach 1975–1998 miejscowość administracyjnie należała do województwa gdańskiego.

</doc>
<doc id="396710" url="https://pl.wikipedia.org/wiki?curid=396710" title="Guzy (województwo warmińsko-mazurskie)">
Guzy (województwo warmińsko-mazurskie)

Guzy (dawniej niem. "Guhsen") – wieś w Polsce położona w województwie warmińsko-mazurskim, w powiecie oleckim, w gminie Kowale Oleckie. W latach 1975–1998 miejscowość administracyjnie należała do województwa suwalskiego.
W okolicy wsi Guzy znajduje się ciekawy rezerwat przyrodniczy "Cisowy Jar". Jar ten wcięty w rozległe wzgórze na terenie leśnictwa Cisowo, leży w odległości 1,5 kilometra od wsi. Na jego wschodniej krawędzi znajduje się zabytkowe grodzisko, będące pozostałością osadnictwa wczesnośredniowiecznego - tzw. "Stare Szańce". Ma ono postać cypla o wysokich i spadzistych stokach, oddzielonych u nasady łukowatym wałem ziemnym i zajmuje przestrzeń 2400 m2. Rezerwat utworzono w celu zachowania fragmentu lasu liściastego z najbogatszym w północno-wschodniej Polsce stanowiskiem cisa pospolitego (ponad 1 tys. egz.). "Cisowy Jar" położony jest na stromych zboczach przepaścistego wąwozu, porośniętego świerkiem, osiką, dębem i innymi gatunkami drzew. Z roślin chronionych poza cisem występuje na terenie rezerwatu wawrzynek wilcze łyko i podkolan biały.
Historia.
Wieś założona w 1563 r. przez starostę węgorzewskiego Wawrzyńca Rocha, z nadania księcia Albrechta. Wawrzyniec Roch otrzymał 50 włók boru w starostwie straduńskim na prawie lennym, z sądownictwem wyższym i niższym, zobowiązując go do jednej służby zbrojnej w towarzystwie giermka. We wsi miał powstać młyn i karczma. W XVIII w. lokowana na prawie chełmińskim, zamieszkana przez wolnych chłopów. W 1760 r. powstała we wsi szkoła jednoklasowa. W 1935 roku zatrudniała ona jednego nauczyciela i miała 17 uczniów w klasach od I do IV a 15 uczniów w klasach od V do VIII. 
Duży majątek, liczący niegdyś około 2000 morgów, ulegał stopniowo rozdrobnieniu. Dokumenty z 1937 roku wymieniają jeszcze "Szlachecki Majątek Guzy". Wieś w 1939 roku liczyła 262 mieszkańców, wtedy nosiła nazwę "Guhsen". Wcześniejsza nazwa to "Guss" oraz "Gusen". 

</doc>
<doc id="396711" url="https://pl.wikipedia.org/wiki?curid=396711" title="Gwiazdowo (województwo wielkopolskie)">
Gwiazdowo (województwo wielkopolskie)

Gwiazdowo – wieś w Polsce położona w województwie wielkopolskim, w powiecie poznańskim, w gminie Kostrzyn.
W latach 1975–1998 miejscowość administracyjnie należała do województwa poznańskiego.

</doc>
<doc id="396712" url="https://pl.wikipedia.org/wiki?curid=396712" title="Gwiazdowo (powiat sławieński)">
Gwiazdowo (powiat sławieński)

Gwiazdowo (niem. "Quäsdow") – wieś w Polsce położona w województwie zachodniopomorskim, w powiecie sławieńskim, w gminie Sławno.
W latach 1975–1998 miejscowość administracyjnie należała do województwa słupskiego.

</doc>
<doc id="396713" url="https://pl.wikipedia.org/wiki?curid=396713" title="Gwizdów (województwo lubelskie)">
Gwizdów (województwo lubelskie)

Gwizdów – wieś w Polsce położona w województwie lubelskim, w powiecie janowskim, w gminie Modliborzyce.
Krótki opis.
W latach 1975–1998 miejscowość administracyjnie należała do województwa tarnobrzeskiego. Przez miejscowość przepływa Branew, niewielka rzeka dorzecza Sanu, dopływ Bukowej. Wieś stanowi sołectwo gminy Modliborzyce. Według Narodowego Spisu Powszechnego (III 2011 r.) liczyła 74 mieszkańców i była dwudziestą co do wielkości miejscowością gminy Modliborzyce.
Historia.
Wieś została założona na terenie dóbr stojeszyńskich. Pierwsze wzmianki na jej temat pochodzą z roku 1821. Wtedy wieś była na prawie czynszowym. W 1846 w Gwizdowie było zaledwie 5 gospodarzy, a właścicielem wsi był wtedy Jan Łępicki. Pod koniec XIX w. na terenie wsi powstał posterunek straży granicznej. Na terenach wsi zawsze dobrze rozwijało się rybołówstwo. Według noty Słownika geograficznego Królestwa Polskiego z roku 1881, w drugiej połowie XIX wieku Gwizdów stanowił przysiółek i karczmę w dobrach Stojeszyn, powiatu janowski, gminie Modliborzyce, parafii Potok Wielki. Z danych z 1921 wynika, że Gwizdów zamieszkiwały 172 osoby w 25 domostwach. Wtedy powstała także szkoła powszechna.
Podczas II wojny światowej wieś była trzykrotnie spacyfikowana i bombardowana. Pierwsza pacyfikacja nastąpiła 3 października 1942., druga 3 października 1942, a trzecia w lipcu 1943, natomiast bombardowanie miało miejsce w grudniu 1943. W wyniku tych działań zginęły 24 osoby i spłonęło wiele gospodarstw.

</doc>
<doc id="396714" url="https://pl.wikipedia.org/wiki?curid=396714" title="Gwizdów (województwo podkarpackie)">
Gwizdów (województwo podkarpackie)

Gwizdów – wieś w Polsce położona w województwie podkarpackim, w powiecie leżajskim, w gminie Leżajsk.
W latach 1954–1961 wieś należała i była siedzibą władz gromady Gwizdów, po jej zniesieniu w gromadzie Giedlarowa. W latach 1975–1998 miejscowość administracyjnie należała do województwa 
rzeszowskiego.
Kościół.
Pierwsze zamiary o zbudowaniu kościoła w Gwizdowie pojawiły się na początku XX wieku. Bezdzietne małżeństwo Karol i Maria Krzanikowie postanowili ofiarować swoją posesję na rzecz przyszłego kościoła, dlatego zbudowali na niej kaplicę. W 1908 roku w tej kaplicy został umieszczony Obraz Matki Bożej Pocieszenia, który został namalowany prawdopodobnie w drugiej połowie XIX wieku przez nieznanego malarza dworskiego. W kaplicy tej w czasie letnim, duchowni z Żołyni, co niedzielę odprawiali msze święte i odbywały się I komunie miejscowych dzieci.
1 lipca 1971 roku dekretem bp Ignacego Tokarczuka została erygowana parafia pw. Matki Bożej Pocieszenia w Gwizdowie. 18 lipca 1971, przybył ks. Szymon Nosal. 3 sierpnia 1971, był najazd Milicji, SB i straży leśnej, ale dzięki bohaterskiej postawie parafia nie doszło do konfiskaty drewna budowlanego. 7/8 sierpnia 1971, do kapliczki dobudowano drewnianą szopę. Pomimo trudności ze strony władz państwowych, 18 października 1971, rozpoczęto budowę murowanego kościoła, którą ukończono w listopadzie. W 1972 roku zbudowano plebanię i założono cmentarz parafialny. 27 sierpnia 1972 bp Tadeusz Błaszkiewicz dokonał poświęcenia kościoła. 17 sierpnia 1975 bp Tadeusz Błaszkiewicz dokonał wprowadzenia Obrazu Matki Bożej Pocieszenia do nowego kościoła. 25 sierpnia 1991 odbyła się konsekracja kościoła, której dokonał bp Stefan Moskwa.
Oświata.
Początki szkolnictwa w Gwizdowie są datowane na 1906 rok, gdy powstała 1-klasowa szkoła ludowa. Przydatnym źródłem archiwalnym do poznawania początków szkolnictwa w Galicji, są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli. W 1912 roku nauczyciel Karol Drzewicki został przeniesiony do pobliskiego Biedaczowa. Od 1912 roku szkoła posiadała nauczycieli pomocniczych, którą w latach 1912-1914(?) była Maria Krasińska. Szkoła w Gwizdowie istniała do 1924 roku, a uczniowie później uczęszczali do szkoły w Biedaczowie.

</doc>
<doc id="396715" url="https://pl.wikipedia.org/wiki?curid=396715" title="Gwoździec (województwo małopolskie)">
Gwoździec (województwo małopolskie)

Gwoździec – wieś w Polsce położona w województwie małopolskim, w powiecie tarnowskim, w gminie Zakliczyn.
W latach 1975–1998 miejscowość administracyjnie należała do województwa tarnowskiego.
Wieś położona jest na Pogórzu Wiśnickim na wysokości od 260 do 380 m n.p.m. Od północy wieś otacza zalesione wzgórze Wolnica (408 m). Przez miejscowość przepływa potok Wieleń.
Nazwy wsi: 1326 – Gessecz, 1327 – Goszecz, 1336 – Gosscecz, 1337 – Gostecz, 1342 – Gosdzecz, 1345 – Gosdecz, 1346 – Gozdzecz, 1347 – Gwosczecz, 1348 – Grodzecz, 1349 – Grodecz, 1352 – Gozdecz, 1385 – Gwozdzecz, 1391 – Gwosdzecz 1395 – Godz, 1403 – Gwosdecz, 1462 – Goszdek, 1470–1480 – Goszdecz, Gozdzyecz, 1488 – Gvozdzecz, 1498 – Gwozdzyecz, 1509 – Guosdziecz, 1524 – Gwosdziecz, 1529 – Gozdziecz, 1530 – Gwoszdzijecz.
Historia.
W 1595 roku wieś położona w powiecie sądeckim województwa krakowskiego była własnością kasztelanowej krakowskiej Anny z Sieniawskich Jordanowej.
W 1860 roku powstała szkoła trywialna. Hrabia Lanckoroński podarował miejsce pod budynek i drewno na budowę oraz 6 sąg drewna na opał. Gromada dała na uposażenie 147 złr.

</doc>
<doc id="396716" url="https://pl.wikipedia.org/wiki?curid=396716" title="Gwoździec (województwo podkarpackie)">
Gwoździec (województwo podkarpackie)

Gwoździec – wieś w Polsce, położona w województwie podkarpackim, w powiecie stalowowolskim, w gminie Bojanów.
W okresie od 1 sierpnia 1934 roku do 1 stycznia 1951 miejscowość należała do gminy Stany, przekształconej później w gminę Bojanów.
W latach 1975–1998 miejscowość administracyjnie należała do województwa tarnobrzeskiego.
Rys historyczny.
Początków miejscowości należy szukać w XVIII i XIX wieku, kiedy to osady drwali, popielarzy, smolarzy, maziarzy, bartników, potażników oraz osiedla wokół małych rudników, hut i kuźnic mieszczących się w tym rejonie zaczęły się przekształcać w wioski. W czasie II wojny światowej miejscowość została wysiedlona i zrównana z ziemią.
Obecnie na terenie miejscowości znajduje się szkoła podstawowa, boisko do piłki nożnej, plac zabaw i biblioteka mieszcząca się w remizie OSP.

</doc>
<doc id="396746" url="https://pl.wikipedia.org/wiki?curid=396746" title="Adelajda Biała Knegini">
Adelajda Biała Knegini

Adelajda Biała Knegini – rzekoma siostra lub córka Mieszka I, żona węgierskiego księcia Gejzy. Po raz pierwszy wspomina o niej "Kronika polsko-węgierska" z XIII wieku. Postać obecna w dawniejszej historiografii oraz po dziś dzień w literaturze popularnonaukowej. Badania przeprowadzone pod koniec XIX wieku wykazały, że Adelajda Biała Knegini to postać fikcyjna, a jedyną żoną Gejzy była Sarolta, nosząca przydomek "Beleknegini".
Adelajda Biała Knegini w przekazach kronikarskich.
Jako pierwsza wspomina o niej "Kronika polsko-węgierska" z XIII wieku. Podaje ona, że książę Gejza ("Jesse") poślubił Adelajdę, siostrę Mieszka I, która nawróciła męża na chrześcijaństwo, a później urodziła mu syna Stefana, późniejszego świętego.
Adelajda Biała Knegini w historiografii.
Adelajda obecna w dawniejszej historiografii piastowskiej (zob. Oswald Balzer, 1895) oraz w literaturze popularnonaukowej (np. autorstwa Pawła Jasienicy) i legendach. Najczęściej podawana za młodszą córkę Siemomysła, księcia Polan i siostrę Mieszka I, która miała poślubić w 972 lub 973 Gejzę. Jako księżna Węgier nazwana zostać miała Białą Kneginią i przyczynić się do chrystianizacji Węgier oraz małżeństwa swojego bratanka Bolesława ze swoją pasierbicą Judytą w 985. Żywot Adelajdy zawierają tzw. "żywoty budzisławskie", uważane przez historyków za mistyfikację.
Szereg hipotez odnośnie do Adelajdy wysunął Stanisław Zakrzewski. Według niego Adelajda była córką Mieszka I i Dobrawy. Urodziła się w 968 lub 969 roku. W nieznanym roku poślubiła Gejzę; była jednak jego drugą żoną i macochą, a nie matką Stefana I. Później miała zostać oddalona przez męża, a po śmierci Gejzy poślubić jego młodszego brata Michała, którego polski badacz identyfikował z Koppánym. Z tego małżeństwa mieli pochodzić Vazula i Władysław Łysy. Hipotezy te nie spotkały się jednak z uznaniem literatury.
Historycy Jerzy Dowiat i Tadeusz Wasilewski wysunęli z kolei hipotezę, że imię Adelajda nosiła córka Mieszka II, żona króla Beli I.
Wiadomości te oparte są jednak głównie na legendach lub nieweryfikowalnych wczesnych przekazach historycznych, teza o jej istnieniu zdaje się być dzisiaj już jednoznacznie porzucona przez historyków.
Adelajda Biała Knegini w literaturze pięknej.
Wątek Adelajdy w poezji polskiej badał Dawid Jung, który analizie poddał anonimowy wiersz pisany w leoninach (łac. "versus leoninus") pt. „O Adelajdzie, zrodzonej w Gnieźnie Białej Knegini”. Wiersz stanowi jeden z nielicznych przykładów poetyckiej próby opisania życia księżny. W literackiej wizji Adelajda miała urodzić się w Gnieźnie i wychowywać na gnieźnieńskim dworze Mieszka I oraz Dąbrówki. Anonimowy poeta starał się podkreślić dobre relacje polsko-węgierskie, które stały się możliwe dzięki Adelajdzie: "Odtąd dwa bliskie narody złączon w bratnie korowody / Bieżą przez Europy dzieje, aż do śmierci przyjaciele". Jak zauważa Jung, w wierszu wykorzystano nieznaną bliżej legendę o „pierścieniu świętowojciechowym”: "Utwór „O Adelajdzie, zrodzonej w Gnieźnie Białej Knegini” zachował zagubioną legendę o cudownym pierścieniu Wojciecha, który księżna miała rzekomo otrzymać osobiście od świętego. Ów pierścień, w późniejszym okresie świecący w kwietniu, miesiącu męczeńskiej śmierci Wojciecha, księżna Adelajda odesłała do skarbca gnieźnieńskiego. Podobnie jak w wzorcowej hagiografii, pierścień zgodnie z zamierzeniem poety stał się atrybutem Adelajdy. Legendy o świętowojciechowym złotym pierścieniu nie spotykamy wcześniej w literaturze, wpisuje się ona jednak w ludowe wyobrażenie świętego, który słynął z hojności i karmienia głodnych, świętego, który potrafił podzielić się z ubogim nawet własną poduszką, o czym wspominają łacińskie antyfony i responsoria śpiewane w średniowieczu przy grobie świętego w Gnieźnie". Pośmiertnie, zgodnie z literackim wyobrażeniem, duch Adelajdy nawiedza zamek gnieźnieński.

</doc>
<doc id="396751" url="https://pl.wikipedia.org/wiki?curid=396751" title="Hrabstwo New York">
Hrabstwo New York



</doc>
<doc id="396758" url="https://pl.wikipedia.org/wiki?curid=396758" title="Łańcuch Eulera">
Łańcuch Eulera

Łańcuch Eulera (droga Eulera, ścieżka Eulera, szlak Eulera) to taka ścieżka w grafie, która przechodzi przez każdą jego krawędź dokładnie raz. Jeżeli w danym grafie możliwe jest utworzenie takiej drogi, to jest on nazywany grafem półeulerowskim.
Nazwa pochodzi od nazwiska szwajcarskiego matematyka Leonharda Eulera, który jako pierwszy, zajmował się problematyką związaną z drogami w grafach. 
Aby spójny graf nieskierowany był półeulerowski może posiadać maksymalnie 2 wierzchołki nieparzystego stopnia. Analogicznie, aby spójny graf skierowany był półeulerowski może posiadać maksymalnie 2 wierzchołki, w których liczba krawędzi wchodzących i wychodzących różni się o 1.

</doc>
<doc id="396768" url="https://pl.wikipedia.org/wiki?curid=396768" title="Mała Czantoria">
Mała Czantoria

Mała Czantoria (866 m n.p.m.) – szczyt w głównym grzbiecie Pasma Czantorii w Beskidzie Śląskim, niecałe 3 km na północny zachód od Wielkiej Czantorii. Pierwszy, licząc od północy, "beskidzki" szczyt w wododziale Wisły i Odry.
Opis.
Góra o stromych stokach, zbudowana jest z gruboławicowych, krzemienistych piaskowców należących do tzw. płaszczowiny godulskiej. Pokryta jest w większości bukowo-świerkowymi lasami, jedynie w partiach przyszczytowych istnieje kilka większych polan. Polany te, wraz z polanami na Wielkiej Czantorii, były niegdyś żywym ośrodkiem szałaśnictwa. Obecnie jedynie okazjonalnie wypasane są tu latem niewielkie stadka owiec.
Na szczycie znajduje się wieża triangulacyjna. Z polany okrywającej spłaszczenie szczytowe roztacza się widok ku zachodowi i północy. Widoczne jest Pogórze Cieszyńskie od Cieszyna po Skoczów, a przy dobrej pogodzie na północy – Jezioro Goczałkowickie, odległe stąd w linii prostej o 24 km.
Pomnik partyzantów.
Na południowo-zachodnich zboczach Małej Czantorii znajduje się pomnik w miejscu śmierci polskich partyzantów z oddziału „Czantoria” z czasów II wojny światowej.
Turystyka.
Tuż pod szczytem, od strony zachodniej, przebiegają szlaki turystyczne:
Południowymi stokami Małej Czantorii, dość nisko, biegną czeskie znaki z Trzyńca do rozdroża pod Wielką Czantorią.
Do nazwy szczytu nawiązywało schronisko turystyczne pod Małą Czantorią, istniejące od lat 20. XX wieku do 1984 na północno-wschodnich stokach.

</doc>
<doc id="396773" url="https://pl.wikipedia.org/wiki?curid=396773" title="Polskie ABC">
Polskie ABC

Polskie ABC – program dla dzieci i młodzieży o kulturze, historii i geografii Polski. Nadawany był w latach 1995-1999 na antenie TV Polonia. Wyemitowano ponad 110 programów. Autorem i realizatorem programu była Barbara Kolago. 
Program prowadzili: 

</doc>
<doc id="396779" url="https://pl.wikipedia.org/wiki?curid=396779" title="Czantoria Mała">
Czantoria Mała



</doc>
<doc id="396785" url="https://pl.wikipedia.org/wiki?curid=396785" title="Leszek (książę Polan)">
Leszek (książę Polan)



</doc>
<doc id="396787" url="https://pl.wikipedia.org/wiki?curid=396787" title="Hrabstwo Queens">
Hrabstwo Queens



</doc>
<doc id="396789" url="https://pl.wikipedia.org/wiki?curid=396789" title="Pulaski">
Pulaski



</doc>
<doc id="396798" url="https://pl.wikipedia.org/wiki?curid=396798" title="Stefania Sempołowska">
Stefania Sempołowska

Stefania Sempołowska (ur. 1 października 1869 w Poloniszu, zm. 31 stycznia 1944 w Warszawie) – polska nauczycielka i działaczka oświatowa, bojowniczka o prawa dziecka, dziennikarka i pisarka.
Życiorys.
Wychowywała się w majątku rodzinnym w Poloniszu. Na początku lat 80. XIX w. zamieszkała wraz z matką w Warszawie, gdzie była świadkiem pogromu ludności żydowskiej. To wydarzenie wykształciło w niej postawę sprzeciwu wobec szowinizmu i rasizmu.
W Warszawie Sempołowska uczęszczała do tajnej szkoły Jadwigi Teodozji Papi. Mając 17 lat, zdała egzamin na "Patent nauczycielki" przed rządową komisją w Warszawie. Zaczęła pracę w zawodzie, a także zajmowała się publicystyką oświatową, postulując pełny dostęp do oświaty wszystkich warstw społecznych. Naukę kontynuowała na Uniwersytecie Latającym, pełniącym w Królestwie Polskim rolę tajnej szkoły wyższej. Na przełomie XIX i XX w. uczestniczyła także w kursach Warszawskiego Towarzystwa Pszczelniczo–Ogrodniczego, m.in. wraz Jadwigą Jahołkowską i działaczem ludowym Teofilem Kurczakiem.
Była członkinią Towarzystwa Oświaty Demokratycznej "Nowe Tory" oraz współredaktorką czasopisma dla młodzieży "Z bliska i z daleka", a później dwutygodnika dla dzieci i wychowawców "W słońcu". W okresie międzywojennym udzielała się również w Towarzystwie Opieki nad Więźniami „Patronat”. Mimo przeciwieństw losu, do śmierci pozostała wierna swoim ideałom.
W czasie rewolucji 1905 roku zainicjowała zjazd delegatów kół nauczycielskich Królestwa Polskiego, który miał miejsce 1 października w Pilaszkowie, w szkole Stanisława Najmoły. Na zjeździe nauczyciele zadeklarowali solidarność z protestującym ludem oraz wbrew zakazowi zaborcy postanowili prowadzić nauczanie w szkołach ludowych w języku polskim. W trakcie rewolucji Sempołowska prowadziła także akcje pomocy więźniom politycznym. Razem ze swoim partnerem, adwokatem Stanisławem Patkiem, kierowała Kołem Obrońców Politycznych. Za swoją działalność była kilkakrotnie aresztowana, wydalona do Galicji, szykanowana przez władze carskie. W 1898 była więziona w X Pawilonie Cytadeli Warszawskiej. W latach 1908-1913 działaczka Towarzystwa Kultury Polskiej.
W okresie międzywojennym była autorką raportu „W więzieniach”, w którym stwierdzała, że „tortury zwyczajowo towarzyszą badaniom policji na Kresach, a nie są rzadkością i w centrum Kraju”.
W czasie II wojny światowej ciężko chorą Sempołowską zaopiekowała się Aniela Steinsbergowa, wówczas członkini konspiracyjnej Polskiej Partii Socjalistycznej – Wolność, Równość, Niepodległość. Sempołowska na początku XX wieku była nauczycielką młodej Steinsbergowej.
Została pochowana w rodzinnym grobowcu na cmentarzu Powązkowskim w Warszawie (kwatera 180-6-7/8).
Upamiętnienie.
W grudniu 1961 roku przy Al. Jerozolimskich, w miejscu, w którym znajdował się dom przy ul. Smolnej, w którym mieszkała Stefania Sempołowska, odsłonięto kamień pamiątkowy. Szkoły, których jest patronką to, m.in.:

</doc>
<doc id="396799" url="https://pl.wikipedia.org/wiki?curid=396799" title="Eksklamacja">
Eksklamacja



</doc>
<doc id="396802" url="https://pl.wikipedia.org/wiki?curid=396802" title="Zamiennia">
Zamiennia



</doc>
<doc id="396804" url="https://pl.wikipedia.org/wiki?curid=396804" title="Szyk przestawny">
Szyk przestawny



</doc>
<doc id="396805" url="https://pl.wikipedia.org/wiki?curid=396805" title="Teodor Fontane">
Teodor Fontane



</doc>
<doc id="396808" url="https://pl.wikipedia.org/wiki?curid=396808" title="Gwiazdy zmienne typu Beta Cephei">
Gwiazdy zmienne typu Beta Cephei

Gwiazdy typu Beta Cephei – gwiazdy zmienne pulsujące należące do typów widmowych od późnych O do B. Ich prototypem jest Beta Cephei z gwiazdozbioru Cefeusza.
Gwiazdy typu Beta Cephei zmieniają swą jasność sinusoidalnie, a wahania ich jasności dochodzą do 0,2, w okresie pomiędzy 3 a 6 godzinami. Wszystkie obiekty tego typu mieszczą się w przedziale typów widmowych od O8 do B6, przy czym większość z nich to gwiazdy od B0 do B2. Ich klasy jasności zawierają się w przedziale od I do IV, zatem przedstawicielki tych gwiazd są w większości błękitnymi podolbrzymami i olbrzymami.
Większość gwiazd zmiennych tego typu pulsuje radialnie, tzn. zwiększają i zmniejszają one swoje rozmiary. Niekiedy przedstawicielki takich gwiazd wykazują również pulsacje nieradialne, tzn. na ich powierzchniach tworzą się ogromne fale, które przemieszczają się, obiegając gwiazdę.
Ze względu na małe amplitudy zmian jasności gwiazdy te są trudne do zidentyfikowania. Najlepiej szukać ich w asocjacjach OB, które tworzą głównie gwiazdy typów widmowych O i B.
Podgrupą gwiazd zmiennych typu Beta Cephei są gwiazdy zmienne typu Beta Canis Majoris.

</doc>
<doc id="396809" url="https://pl.wikipedia.org/wiki?curid=396809" title="Kościół Najświętszego Serca Pana Jezusa w Świętochłowicach">
Kościół Najświętszego Serca Pana Jezusa w Świętochłowicach

Kościół pw. Najświętszego Serca Pana Jezusa – kościół parafialny znajdujący się w Piaśnikach, dzielnicy Świętochłowic przy ul. Chorzowskiej 4.
Historia.
Parafia powstała 1 lipca 1938 jako stacja duszpasterska o nazwie: "Lokalia Najsłodszego Serca Pana Jezusa w Szarlocińcu-Piaśnikach". Pierwszym kościołem została ówczesna sala taneczna "Nawrat", a kuratusem ks. Aleksander Guzy. Jednak tereny Piaśnik rozbudowywały się, a w pobliżu powstało wielkie osiedle wieżowców i postanowiono wystąpić o wniosek budowy nowego kościoła. Pierwsze starania w tej sprawie zaczęto w 1976. W 1977 r. nowym proboszczem został ks. Józef Palka, który podjął się zadania budowy kościoła. Po wydaniu zezwolenia 20 marca 1980 rozpoczęto budowę w lutym 1982. 2 grudnia 1984 biskup Herbert Bednorz wydał dekret erygujący parafię w Piaśnikach.&lt;br&gt;
Projektantem kościoła i wystroju jego wnętrza był inż. Jacek Kosek, konstruktorami inż. Stanisław Majewski i inż. Marek Właszczuk. Konsekracji kościoła dokonał 8 grudnia 1990 biskup katowicki Damian Zimoń. Stary kościół wyburzono w 1992 roku. Po starym, tymczasowym kościele, pozostała pamiątka w postaci przeniesionego z niego tabernakulum oraz obraz Najświętszego Serca Pana Jezusa.
Kościół.
Kościół ten to dwukondygnacyjny budynek przypominający wieloboczny namiot wznoszący się z jednej strony ku wysokiej wieży-dzwonnicy, składającej się z kilku elementów przestrzennych. Wnętrze głównego kościoła jest jednoprzestrzenne, wieloboczne, z wysuniętą ku centrum częścią ołtarzową. Wzdłuż ścian są empory podparte prostymi słupami. Pod kościołem głównym znajduje się kaplica św. Józefa, w której odbywają się także msze od poniedziałku do piątku oraz w sobotę rano z powodu małej ilości ludzi.
12 września 2004 Ks. Abp Damian Zimoń poświęcił nowe dzwony, wykonywane w ludwisarni Felczyńskich w Taciszowie.
W roku 2006 został zbudowany parking oraz mała architektura (ławki, drzewa) wokół kościoła.
Chór.
Przy kościele działa Chór Ex Animo, który zajmował wysokie miejsca na konkursach chóralnych w Polsce.

</doc>
<doc id="396814" url="https://pl.wikipedia.org/wiki?curid=396814" title="Nydek">
Nydek

Nydek (cz. "Nýdek", niem. "Niedek") – wieś gminna i gmina na Śląsku Cieszyńskim w Czechach, w powiecie Frydek-Mistek, w kraju morawsko-śląskim.
Położenie.
Nydek leży u zachodnich podnóży granicznego Pasma Stożka i Czantorii, w dolinie Głuchówki i jej dopływów: Strzelmej i Górskiego Potoku. Liczy ok. 28 km² powierzchni. Jej teren sięga po grzbiet graniczny na znacznej przestrzeni od Ostrego przez Wielką Czantorię i Wielki Soszów po Wielki Stożek. Po stronie polskiej graniczy z Leszną Górną, Ustroniem i Wisłą, a po stronie czeskiej – z Wędrynią, Bystrzycą, Gródkiem i Nawsiem. Składa się na nią kilka części: centrum, zwane „Dziedziną” (u zbiegu ww. potoków), Nowa Osada (lub: Nowosada) u południowych podnóży Ostrego, Głuchowa w dolinie Głuchówki, Strzelma w dolinie Strzelmej oraz Góra w dolinie Górskiego Potoku.
Ludność.
Według spisu z roku 2001 w miejscowości żyły 1952 osoby, w tym 1351 (69,21%) Czechów, 518 (26,54%) Polaków, 34 (1,81%) Ślązaków, 22 (1,4%) Słowaków oraz 8 (0,5%) Morawian.
Historia.
Wieś powstała w ramach kolonizacji przeprowadzonej przez książąt cieszyńskich. W połowie XV w. książę Przemysław II darował ziemię w dolinie Głuchówki niejakiemu Nidkowi, który założył tam folwark. Pierwsza wzmianka pisemna o Nydku pochodzi z 1430 roku. Politycznie wieś znajdowała się wówczas w granicach księstwa cieszyńskiego, będącego lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W 1502 r. drogą kupna nabyła wieś szlachecka rodzina Czelów z Czechowic. Córka Achacego Czeli, Katarzyna, wniosła Nydek w posagu poślubionemu w 1591 r. Janowi Goczałkowskiemu. Po Czelach pozostał w Nydku browar, ponieważ Achacy uzyskał od książąt Wacława II i Fryderyka Kazimierza prawo warzenia piwa w swojej wsi i to za zgodą miasta Cieszyna, które miało w Nydku przywilej propinacyjny. Po Czelach pozostał również zbudowany w 1576 r. przez protestantów drewniany kościół - dzisiejszy kościół św. Mikołaja.
Na początku XVIII w. powstała Nowa Osada, zaś w latach 1749–1777 osiedla w dolinach Strzelmej i Górskiego Potoku. Jako ostatnie zaczęły powstawać osiedla w górnej części doliny Głuchówki, wydzielone później z katastru Nydku i włączone w 1835 r. do efemerycznej wsi Głuchowa. Mieszkańcy zajmowali się hodowlą bydła, uprawiali owies, natomiast na opłacanie podatków państwowych zarabiali pracą w lasach i rzemiosłem, głównie tkactwem i stolarstwem. W 1792 r. Goczałkowscy sprzedali wieś Komorze Cieszyńskiej, która natychmiast rozparcelowała folwark.
Znaczny rozwój wsi wiązał się z odkryciem w 1772 r. na jej obszarze największych na Śląsku Cieszyńskim pokładów rud żelaza, zawierających ok. 15% tego surowca. Początkowo dostarczano rudę do huty w Ustroniu, a od 1839 r. do nowo powstałej huty w Trzyńcu. Pozyskiwano ją systemem odkrywkowym, a w przypadku bogatych żył także sztolniowym. Spośród 18 miejscowości, dostarczających rudę do Trzyńca, Nydek pokrywał ponad połowę zapotrzebowania: np. w 1843 r. wydobyto tu 1465 ton rudy. Mieszkańcy dostarczali do huty także węgiel drzewny, który stosowany był jako wsad do wytapiania surówki do roku 1868, kiedy to przystosowano wielki piec do opalania koksem. W 1880 r. nastąpił kres wydobycia rudy w Nydku, gdyż zaczęto ją sprowadzać nowo powstałą Koleją Koszycko-Bogumińską z bogatszych złóż na Słowacji. Miejscowi kopacze i węglarze podjęli wtedy pracę w trzynieckiej hucie. Według austriackiego spisu ludności z roku 1910 miał Nydek 1747 mieszkańców z tego 1730 (99%) mówiących po polsku a 17 (1%) po niemiecku.
Zetknięcie się mieszkańców Nydku z techniką i wykształconą kadrą techniczną zaowocowały szybszym, niż w innych beskidzkich wsiach, postępem cywilizacyjnym, zwłaszcza w dziedzinie mechanizacji rolnictwa. Z kolei kryzys gospodarczy w dwudziestoleciu międzywojennym przysporzył wsi wielu bezrobotnych. Wywodzili się z nich słynni nydeccy przemytnicy, przepędzający z Polski do Czechosłowacji całe tabuny bydła, koni i świń, a w stronę przeciwną przenoszący tony artykułów przemysłowych, głównie butów.
Do 21 grudnia 2007 r. funkcjonowały w miejscowości przejścia graniczne: Nýdek-Cisownica i Nýdek-Wielka Czantoria, które to na mocy Układu z Schengen zostały zlikwidowane.
Nydek jako ośrodek narciarstwa.
W latach międzywojennych Nydek znany był jako jeden z najważniejszych w Beskidach ośrodków narciarskich. W 1932 r. z inicjatywy entuzjastów narciarstwa z Polskiego Klubu Sportowego „Groń” z Bystrzycy w ciągu 5 miesięcy zbudowano tu dużą, jak na ówczesne warunki, skocznię narciarską w dolinie Górskiego Potoku. Skocznia, zwana popularnie „Na Kątach”, umożliwiała oddawanie skoków nawet powyżej 50 m. Jej projektantem był budowniczy zakopiańskiej „Krokwi”, kpt. Roman Loteczko, a pierwsze skoki wykonał najsłynniejszy wówczas polski narciarz, Bronisław Czech. Aż do początku lat 50. XX w. organizowano na niej cieszące się dużą popularnością zawody, w których startowali niemal wszyscy ówcześni czołowi zawodnicy polscy i czechosłowaccy. Później skocznia stała się własnością klubu sportowego huty trzynieckiej, który ją powiększył i przebudował. Rekordzistą skoczni (skok na odległość 70 m) jest czechosłowacki mistrz olimpijski Jiří Raška. Wówczas też obok wybudowano dwa mniejsze obiekty (30 i 40 m), kryte igelitem, umożliwiające treningi w okresie lata, są one w idealnym stanie. Natomiast największa jest obecnie w stanie ruiny.
Obecnie działalność sportowa we wsi skupia się w klubie TJ Sokol Nýdek.
Wieś dziś.
Nydek jest bazą wypadową do wycieczek pieszych i rowerowych w góry Beskidu Śląskiego. Najwyższym wzniesieniem jest Wielka Czantoria, na którą planuje się budowę kolejki linowej. Pod koniec czerwca odbywa się tu tradycyjny festiwal piwa "Bierfest", a pod koniec wakacji festiwal folkowy "U potoka". Działa tu także koło Polskiego Związku Kulturalno-Oświatowego.
We wsi znajduje się drewniany kościół św. Mikołaja z 1576 (pierwotnie ewangelicki, obecnie katolicki) oraz zabytkowe góralskie chałupy drewniane. W czasach wzmożonych działań kontrreformacji na zboczu Czantorii, w miejscu zwanym "Zakamiyń", protestanci odprawiali tajne nabożeństwa, co upamiętnione zostało tablicą ku czci ewangelickiego kaznodziei – Jerzego Trzanowskiego. Z wsią związana jest też legenda o uśpionych rycerzach, którzy przyjdą z pomocą Ziemi Śląskiej w razie potrzeby.

</doc>
<doc id="396816" url="https://pl.wikipedia.org/wiki?curid=396816" title="Deska (tenis stołowy)">
Deska (tenis stołowy)

Deska (tenis stołowy) – podstawowy element rakietki w tenisie stołowym. 
Musi być wykonana w co najmniej 85% z drewna. Pozostałą część producenci często wypełniają różnymi sztucznymi materiałami, mającymi poprawić właściwości deski, np. kevlarem, włóknem szklanym czy karbonem.
Deski są opisywane szeregiem parametrów, świadczących o ich jakości i przeznaczeniu, jak np. liczba sklejek (z reguły deski z większą liczbą sklejek (od pięciu wzwyż) są przeznaczone dla graczy ofensywnych). Istnieje kilka rodzajów uchwytów desek. Najważniejsze to: ST (ang. straight) – prosty, FL (ang. flared) – wklęsły (tzw. konkav), AN (ang. anatomic) – anatomiczny. Deski są bardzo lekkie (zwykle poniżej 100 gram). Ciężar deski również determinuje jej przeznaczenie, z reguły im cięższa deska tym szybsza. Każda deska jest również przeznaczona do innego stylu gry, np. OFF – do gry ofensywnej, DEF – obronnej, ALL- wszechstronnej. Deskę pokrywa okładzina.

</doc>
<doc id="396817" url="https://pl.wikipedia.org/wiki?curid=396817" title="Gałąź elektryczna">
Gałąź elektryczna

Gałąź obwodu elektrycznego – jest utworzona przez jeden lub kilka połączonych ze sobą szeregowo elementów obwodu.
Oznacza to, że przez wszystkie elementy danej gałęzi przepływa prąd elektryczny o takiej samej wartości natężenia.
Zbiór połączonych ze sobą gałęzi elektrycznych w teorii obwodów nazywamy obwodem, którego schemat można zastąpić matematycznym grafem. Gdy gałęzie takiego grafu są połączone spójnie, przechodzą przez wszystkie węzły oraz nie tworzą oczek - graf taki nazywamy drzewem.

</doc>
<doc id="396818" url="https://pl.wikipedia.org/wiki?curid=396818" title="Najwyższy Zakon Wniebowzięcia">
Najwyższy Zakon Wniebowzięcia



</doc>
<doc id="396823" url="https://pl.wikipedia.org/wiki?curid=396823" title="Udarność">
Udarność

Udarność – odporność materiału na pękanie przy obciążeniu dynamicznym. Udarność określa się jako stosunek pracy potrzebnej do złamania znormalizowanej próbki z karbem do pola powierzchni przekroju poprzecznego tej próbki w miejscu karbu:
Udarność materiałów kruchych jest mała, a ciągliwych duża.
Miarą udarności zgodnie z PN jest stosunek energii zużytej na złamanie próbki za pomocą jednorazowego uderzenia do pola przekroju poprzecznego próbki w miejscu karbu:
Próby udarowe wykonuje się w celu określenia wpływu prędkości obciążenia i odkształcenia na własności mechaniczne materiałów przy obciążeniach dynamicznych. Wzrost prędkości obciążenia powoduje podwyższenie granicy plastyczności i wytrzymałości materiału oraz zmniejszenie odkształceń plastycznych. Materiał staje się bardziej kruchy.
Do wykonywania tych badań wykorzystuje się urządzenia umożliwiające przyłożenie dużej siły w krótkim czasie, zwane najczęściej młotami udarowymi. Najczęściej spotykanym urządzeniem jest młot Charpy’ego.

</doc>
<doc id="396824" url="https://pl.wikipedia.org/wiki?curid=396824" title="Wyżnica (województwo lubelskie)">
Wyżnica (województwo lubelskie)

Wyżnica – wieś w Polsce położona w województwie lubelskim, w powiecie kraśnickim, w gminie Dzierzkowice.
W latach 1975–1998 miejscowość administracyjnie należała do ówczesnego województwa lubelskiego.
Miejscowość należy do Parafii pw. św. Józefa Robotnika w Kraśniku.
Wieś stanowi sołectwo gminy Dzierzkowice. Według Narodowego Spisu Powszechnego (III 2011 r.) wieś liczyła 492 mieszkańców.
Historia.
W r. 1377 Ludwik Węgierski, król węgierski i polski nadaje Wyżnicę wraz z innymi dobrami braciom: Dymitrowi i Iwanowi, dziedzicom Klecia (Kod. Małop., III, 310). W połowie XV wieku wieś Wyżnica w parafii Kraśnik, miała 8 łanów kmiecych z których dziesięcinę, wartości 8 grzywien dawano wicescholasterii sandomierskiej (Długosz L.B. t.I, s. 340; t.II, s.500). Według registru poborowego powiatu urzędowskiego z r. 1531 wieś Wyżnica (Wiśnicza) i Suchinia, w parafii Kraśnik, miały 8 łanów i 1 młyn. W roku 1676 wieś „Wytnica”, w parafii Kraśnik, daje pogłówne od 56 osób. Katarzyna Borkowska płaci od siebie, panny szlachcianki i 3 osób dworskich (Pawiński, Kod. Małop., 374 i 26a).

</doc>
<doc id="396831" url="https://pl.wikipedia.org/wiki?curid=396831" title="Wróblin">
Wróblin



</doc>
<doc id="396834" url="https://pl.wikipedia.org/wiki?curid=396834" title="Wróblin (województwo opolskie)">
Wróblin (województwo opolskie)

Wróblin (dodatkowa nazwa w j. niem. Fröbel, od 1938 "Frauendorf", ) – wieś w Polsce, położona w województwie opolskim, w powiecie prudnickim, w gminie Głogówek. Historycznie leży na Górnym Śląsku, na ziemi prudnickiej. Położona jest na terenie Doliny Górnej Straduni, będącej częścią Niziny Śląskiej. Przepływa przez nią rzeka Stradunia.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 388 osób.
Częścią wsi jest Wyszków.
Geografia.
Położenie.
Wieś jest położona w południowo-zachodniej Polsce, w województwie opolskim, około 13 km od granicy z Czechami, w Dolinie Górnej Straduni, tuż przy granicy powiatu prudnickiego z powiatem kędzierzyńsko-kozielskim (gmina Pawłowiczki). Należy do Euroregionu Pradziad. Leży na terenie Nadleśnictwa Prudnik (obręb Prudnik). Przez granice administracyjne wsi przepływa rzeka Stradunia.
Środowisko naturalne.
We Wróblinie panuje klimat umiarkowany ciepły. Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Wróblina wynoszą 632 mm. Dominują wiatry zachodnie.
Nazwa.
Nazwa miejscowości pochodzi od polskiej nazwy ptaka „wróbel”. Znaczenie nazwy wsi prezentuje topograficzny opis Górnego Śląska z 1865 roku notujący wieś pod niemiecką nazwą "Fröbel" i wywodząc ją z języka polskiego we fragmencie: "„polnisch Wroblina, Sperlingsdorf”", czyli w tłumaczeniu na język polski "„po polsku Wroblina, wieś wróbli”".
Miejscowość została wymieniona w łacińskim dokumencie z 1223 r. jako Wroblino. Wzmiankowana także w łacińskim dokumencie z 1228 roku wydanym przez Kazimierza I opolskiego, gdzie wymieniona jest w szeregu miejscowości założonych na prawie polskim "iure polonico" w zlatynizowanej, staropolskiej formie "Wroblino". Później notowana także w 1234 r. – Vroblino, w 1283 r. Wroblino.
W 1295 r. w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako Wroblin. Po raz pierwszy niemiecka nazwa została zapisana w 1419 r. jako Frobelin.
W 1896 r. polską nazwę Wróblin oraz niemiecką Fröbel wymienia śląski pisarz Konstanty Damrot. Damrot wymienia również starsze nazwy z łacińskich dokumentów z 1345 roku: Wroblin i Wroblino. Słownik geograficzny Królestwa Polskiego wydany w latach 1880–1906 wymienia miejscowość pod polską nazwą Wróblin oraz niemiecką Froebel. 15 marca 1947 r. nadano miejscowości polską nazwę "Wróblin".
Historia.
Wieś po raz pierwszy wzmiankowana była w dokumencie z 1175 pod nazwą "Villa Martini". Pierwsza wzmianka o kościele św. Michała Archanioła pochodzi z 1664. Obecny kościół został wybudowany w 1855.
Według spisu ludności z 1 grudnia 1910, na 566 mieszkańców Wróblina 11 posługiwało się językiem niemieckim, 552 językiem polskim, a 3 było dwujęzycznych. W 1921 w zasięgu plebiscytu na Górnym Śląsku znalazła się tylko część powiatu prudnickiego. Wróblin znalazł się po stronie wschodniej, w obszarze objętym plebiscytem. Do głosowania uprawnionych było we Wróblinie 470 osób, z czego 404, ok. 85,9%, stanowili mieszkańcy (w tym 400, ok. 85,1% całości, mieszkańcy urodzeni w miejscowości). Oddano 460 głosów (ok. 97,8% uprawnionych), w tym 460 (100%) ważnych; za Niemcami głosowało 354 osoby (ok. 76,9%), a za Polską 106 osób (ok. 23,1%).
W latach 1945–1950 Wróblin należał do województwa śląskiego, a od 1950 do województwa opolskiego. W latach 1945–1954 wieś należała do gminy Biedrzychowice, a w latach 1954–1972 do gromady Biedrzychowice. Podlegała urzędowi pocztowemu w Głogówku.
Na początku lat 70. XX wieku proboszcz parafii Naczęsławice ks. Jerzy Kowalik założył we Wróblinie jedyną w Polsce wiejską orkiestrę symfoniczna „Symphonia Rusticana”.
Zabytki.
Zgodnie z gminną ewidencją zabytków we Wróblinie chronione są:
Kultura.
We Wróblinie działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.

</doc>
<doc id="396835" url="https://pl.wikipedia.org/wiki?curid=396835" title="Lipogram">
Lipogram

Lipogram – środek stylistyczny, forma instrumentacji głoskowej polegająca na takiej budowie tekstu, aby składał się on z wyrazów, w których nie występuje określona głoska, szczególnie częsta w danym języku. Julian Tuwim przytoczył w swojej książce „Pegaz dęba” kilkudziesięciowierszowy fragment, w którym ani razu nie pojawiła się głoska „r”: W dalszej części tekstu występuje opis burzy, w którym nie ma takich wyrazów jak piorun, grom, chmury.

</doc>
<doc id="396837" url="https://pl.wikipedia.org/wiki?curid=396837" title="Helenowo (województwo mazowieckie)">
Helenowo (województwo mazowieckie)

Helenowo – wieś w Polsce położona w województwie mazowieckim, w powiecie ostrowskim, w gminie Szulborze Wielkie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.

</doc>
<doc id="396838" url="https://pl.wikipedia.org/wiki?curid=396838" title="Helenowo (województwo warmińsko-mazurskie)">
Helenowo (województwo warmińsko-mazurskie)

Helenowo – osada w Polsce położona w województwie warmińsko-mazurskim, w powiecie elbląskim, w gminie Elbląg. Leży na obszarze Żuław Elbląskich i w pobliżu drogi krajowej nr 7.
W latach 1975–1998 miejscowość administracyjnie należała do województwa elbląskiego.

</doc>
<doc id="396839" url="https://pl.wikipedia.org/wiki?curid=396839" title="Helenowo (gmina Wierzbinek)">
Helenowo (gmina Wierzbinek)

Helenowo – wieś sołecka w Polsce położona w województwie wielkopolskim, w powiecie konińskim, w gminie Wierzbinek. Częścią Helenowa jest miejscowość Stefanowo Racięckie.
Etymologia nazwy wsi wywodzi się od imienia Helena.
W latach 1975–1998 miejscowość administracyjnie należała do województwa konińskiego. W roku 2011 liczyła 192 mieszkańców, w tym 89 kobiet i 103 mężczyzn.
Zobacz też: Helenowo

</doc>
<doc id="396840" url="https://pl.wikipedia.org/wiki?curid=396840" title="Helenówka (województwo mazowieckie)">
Helenówka (województwo mazowieckie)

Helenówka dawniej też Helenów – wieś w Polsce położona w województwie mazowieckim, w powiecie zwoleńskim, w gminie Zwoleń.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Podwyższenia Krzyża Świętego w Zwoleniu.

</doc>
<doc id="396841" url="https://pl.wikipedia.org/wiki?curid=396841" title="Helenówka (województwo świętokrzyskie)">
Helenówka (województwo świętokrzyskie)

Helenówka (dawn. Helenów) – wieś sołecka w Polsce położona w województwie świętokrzyskim, w powiecie jędrzejowskim, w gminie Imielno
W latach 1975–1998 miejscowość administracyjnie należała do województwa kieleckiego.
Zobacz też.
Miejscowości o nazwie 

</doc>
<doc id="396842" url="https://pl.wikipedia.org/wiki?curid=396842" title="Helenów (gmina Żelazków)">
Helenów (gmina Żelazków)

Helenów – wieś w Polsce położona w województwie wielkopolskim, w powiecie kaliskim, w gminie Żelazków.
Wieś jest podzielona na Helenów Pierwszy i Helenów Drugi.
W latach 1975–1998 miejscowość administracyjnie należała do województwa kaliskiego.

</doc>
<doc id="396843" url="https://pl.wikipedia.org/wiki?curid=396843" title="Henrykowo (województwo mazowieckie)">
Henrykowo (województwo mazowieckie)

Henrykowo – wieś w Polsce położona w województwie mazowieckim, w powiecie płońskim, w gminie Nowe Miasto. Leży w dolinie Sony dopływem Wkry.
W latach 1975–1998 miejscowość administracyjnie należała do województwa ciechanowskiego.

</doc>
<doc id="396844" url="https://pl.wikipedia.org/wiki?curid=396844" title="Henrykowo (województwo podlaskie)">
Henrykowo (województwo podlaskie)

Henrykowo – wieś w Polsce położona w województwie podlaskim, w powiecie białostockim, w gminie Supraśl. Od 2007 r. posiada status sołectwa.
W latach 1975–1998 miejscowość administracyjnie należała do województwa białostockiego.
W skład wsi wchodzi kolonia Drukowszczyzna. Od 2015 roku jedna z ulic w miejscowości nosi tę nazwę. 
Do miejscowości można dojechać autobusami Białostockiej Komunikacji Miejskiej - linia "105", (w całości znajduje się w pierwszej "B" strefie taryfowej).
Wierni kościoła rzymskokatolickiego należą do parafii Świętego Krzyża w Grabówce.

</doc>
<doc id="396845" url="https://pl.wikipedia.org/wiki?curid=396845" title="Henrykowo (powiat lidzbarski)">
Henrykowo (powiat lidzbarski)

Henrykowo (niem. "Heinrikau") – wieś w Polsce położona w województwie warmińsko-mazurskim, w powiecie lidzbarskim, w gminie Orneta.
W latach 1954–1959 wieś należała i była siedzibą władz gromady Henrykowo, po jej zniesieniu w gromadzie Orneta. W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia. W 1973 miejscowość należała do powiatu braniewskiego.
Przez miejscowość przebiega droga wojewódzka nr 507.
Historia.
Wieś założona została około 1304 najprawdopodobniej przez Henryka Laberyka i wymieniana była już z kościołem roku 1312 i 1316. Ponownej lokacji w roku 1326 na obszarze 113 włók, położonych na polach "Rudicus, Glebisken" i "Comainen" w komornictwie melzackim, dokonała kapituła warmińska. Sześć włók przeznaczono na uposażenie kościoła, 11 włók nadano zasadźcy. Sołtys "Henryk Labenyk" odsprzedał sołectwo niejakiemu Gerardowi i popuścił wieś. Kapituła zmniejszyła obszar wsi o trzy włoki i znacznie obniżyła czynsz, natomiast nowemu sołtysowi nadano karczmę i młyn w zamian za roczny czynsz w wysokości 2,5 grzywny. Nowy przywilej lokacyjny wystawiono 28 października 1326 r. W 1430 r. gmina wiejska odkupiła od kapituły młyn, znajdujący się w pobliżu wsi za sumę 100 grzywien oraz pół włoki za 12 grzywien. W 1547 roku wspomniana karczma ponownie była własnością kapituły.
Wieś została zniszczona w czasie wojny głodowej i wojny trzynastoletniej.
W roku 1656 w Henrykowie użytkowane było 107 włók. W tym roku było tu trzech sołtysów, 23 gospodarstwa chłopskie i kilku zagrodników, karczmarz i młynarz. 6 włók należało do plebana.
W 1783 r. Henrykowo było wsią królewską, z kościołem i młynem, liczyło 69 domów. W 1784 r. w wyniku pożaru plebanii spaliły się liczne dokumenty parafialne. W 1820 r. we wsi było 61 domów z 465 mieszkańcami. W 1900 r. wieś obejmowała 1936,4 ha ziemi a w 1905–1937,4 ha i zamieszkiwało ją 857 osób.
W 1939 r. we wsi odnotowano 188 gospodarstw domowych z 798 mieszkańcami, z których 553 utrzymywało się z rolnictwa i leśnictwa, 86 z pracy w przemyśle i rzemiośle, a 45 z pracy w handlu i komunikacji. W tym czasie we wsi było 12 gospodarstw rolnych o areale w przedziale 0,5-5 ha, 25 gospodarujących na areale 5–10 ha, 12 o powierzchni 10–20 ha, 25 gospodarujących na areale 20–100 ha i dwa gospodarstwa o powierzchni powyżej 100 ha.
Kościół.
Kościół w Henrykowie wymieniany jest w dokumentach już w 1312 i 1316 r. Obecny kościół był wybudowany w drugiej połowie XIV wieku. W roku 1444 został zniszczony w pożarze. Kościół pw. św. Katarzyny był odbudowany i ponownie konsekrowany w 1501 r. Drewnianą wieżę wymieniono na murowaną latach 1710–1715. Odnawiany był w latach 1721, 1795, 1886 (wykonano nadbudowę szczytu wschodniego) i w roku 1960. Ten ostatni remont związany był z usuwaniem skutków zniszczeń z 1945 roku (pociski artyleryjskie zniszczyły wieżę). W 1960 r. kościół odnowiono i wyremontowano.
Jest to kościół salowy z gotycką zakrystią od północy (dobudowana w 1724 r.) i barokową kruchtą od południa. Schodkowy szczyt wschodni tylko we fragmentach zachował gotycki charakter. Wnętrze nakryte stropem z neobarokową polichromią, wykonaną przez Jana Strunge z Reszla w 1850 r.
Ołtarz główny z około 1800 wykonany w pracowni Christiana Beniamina Szultza. Ołtarz ten i ołtarze boczne poświęcone były w 1805 przez biskupa pomocniczego Andrzeja von Hattena.
W ołtarzu głównym znajdują się obrazy J. Pipera: ""Koronacja św. Katarzyny, św. Maria Magdalena, św. Józef z Dzieciątkiem". W kościele znajduje się klasycystyczna ambona z około 1800 roku oraz znacznie starsza granitowa chrzcielnica. W kościele znajdują się także barokowe obrazy m.in. "Zdjęcie z Krzyża" oraz "św. Antoni uzdrawiający chorego" z autoportretem wykonawcy Piotra Kolberga. Na uwagę zasługuje tu barokowy krucyfiks z około 1700 roku oraz gotycki kielich z XV w.
Demografia.
W roku 1783 było tu 87 domów.
Liczba mieszkańców kształtowała się następująco: w roku 1818 - 465 osób, w 1939 - 798, w 1999 - 430.
Bibliografia.
Zobacz też: Henrykowo

</doc>
<doc id="396846" url="https://pl.wikipedia.org/wiki?curid=396846" title="Henrykowo (wieś w powiecie leszczyńskim)">
Henrykowo (wieś w powiecie leszczyńskim)

Henrykowo – wieś w Polsce położona w województwie wielkopolskim, w powiecie leszczyńskim, w gminie Święciechowa.
Historia.
W XVI w. wieś należała do majątku Leszczyńskich. 200 lat później, w XVIII w., tereny sprzedano rodzinie Sułkowskich, którzy gospodarowali tutaj w latach 1736 - 1845. Następnymi właścicielami byli Adolf von Hansemann z Berlina, Dawid Hindersin z Dalkowa, Feliks Haertle z Drzewiec. W roku 1946 majątek upaństwowiono i do dziś znajduje się on pod zarządem Agencji Własności Rolnej Skarbu Państwa.
Po odzyskaniu przez Polskę niepodległości, na pobliskiej rzece Kopanicy ustanowiono granicę państwową z Niemcami, a w miejscowości powstało przejście graniczne. W okresie międzywojennym w miejscowości stacjonowała placówka Straży Granicznej I linii „Henrykowo”.
W latach 1975–1998 miejscowość administracyjnie należała do województwa leszczyńskiego.
Obecnie na terenie Henrykowa zlokalizowana jest oczyszczalnia ścieków oraz międzygminne schronisko dla bezdomnych zwierząt.

</doc>
<doc id="396847" url="https://pl.wikipedia.org/wiki?curid=396847" title="Henryków (województwo dolnośląskie)">
Henryków (województwo dolnośląskie)

Henryków () – wieś w Polsce, na Dolnym Śląsku, położona w województwie dolnośląskim, w powiecie ząbkowickim, w gminie Ziębice.
Demografia.
Według Narodowego Spisu Powszechnego (III 2011 r.) liczył 1418 mieszkańców. Jest największą miejscowością gminy Ziębice.
Nazwa.
Nazwa miejscowości jest patronimiczna oraz pochodzi od imienia Henryk. Prawdopodobnie nadano ją na cześć fundatora Henryka Brodatego. Miejscowość pod zlatynizowaną nazwą "Heinrichowe" wymieniona jest w łacińskim dokumencie z 9 maja 1256, sygnowanym przez księcia Przemysła I wydanym w Poznaniu. Nazwę miejscowości w zlatynizowanej formie "Heinrichow" oraz "Heinrichov" wielokrotnie notuje wraz z sąsiednimi wsiami spisana po łacinie w latach 1269–1273 Księga henrykowska. Podaje ona także genezę nazwy: "„Nunc dicemus quare totum territorium istud, in quo claustrum est fundatum, modo Heinrichow vocatur. Hic miles Heinricus (...) habuit inter Morinam et riuulum, qui transit uillam Heinrichow, unde sors huius militis modica temporis vocabatur Heinrichow et inde totum istud territorium dicitur Heinrichow.”", czyli w tłumaczeniu na język polski: "„Obecnie powiemy, dlaczego całe to terytorium, na którym założony jest klasztor, nazywa się teraz Henryków. Ten rycerz Henryk (...) posiadał ziemię między Morzyną, a potokiem, który płynie przez wieś Henryków, stąd drobny źreb tego rycerza zwał się w owym czasie Henryków, dlatego też całe terytorium zowie się Henryków”".
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Henrichovia". Polską nazwę miejscowości w formie "Henryków" w książce "Krótki rys jeografii Szląska dla nauki początkowej" wydanej w Głogówku w roku 1847 wymienił śląski pisarz Józef Lompa.
Historia.
Pierwsza wzmianka o wsi w dokumentach w roku 1222. Opactwo cystersów zostało ufundowane przez kanonika Mikołaja, notariusza Henryka Brodatego, który zaprosił tu cystersów z Lubiąża w roku 1227. Najazd Tatarów w roku 1241 zniszczył zarówno wieś, jak i zabudowania klasztorne. Murowany romański klasztor wybudowano około roku 1270 i założono szkołę; około roku 1300 mieszkało tutaj 45 mnichów i 50 braci konwersów. W roku 1270 autor pisanej po łacinie księgi henrykowskiej wpisał w niej zdanie, uchodzące za najstarsze zachowane na piśmie zdanie w języku polskim. Kościół klasztorny stał się nekropolią Piastów ziębickich. Zachował się nagrobek Bolka II Ziębickiego i jego żony Guty.
Wiele szkód opactwu przyniosły wojny husyckie w XV wieku, wojna trzydziestoletnia w XVII wieku, a najbardziej wojny śląskie w XVIII wieku. W 1810 król pruski Fryderyk Wilhelm III na mocy edyktu zlikwidował opactwo, a jego dobra skonfiskowano. W 1812 siostra króla pruskiego, Wilhelmina Pruska (1774–1837) (późniejsza królowa Holandii), nabyła dobra henrykowskie tworząc największą na Śląsku posiadłość Hohenzollernów. Później właścicielami stali się książęta Saksonii-Weimar-Eisenach. Ostatni z nich, Wilhelm Ernest II po abdykacji 9 listopada 1918, często przebywał wraz z małżonką Feodorą w Henrykowie. Po śmierci w 1923 jego doczesne szczątki zostały złożone na terenie parku przyklasztornego.
W wyniku II wojny światowej wieś znalazła się w granicach Polski. Niemieccy mieszkańcy zostali wysiedleni w nowe granice Niemiec. W 1947 cystersi ze Szczyrzyca przejęli kościół i część klasztoru. W latach 1965–1990 w pozostałej części klasztoru mieścił się Zespół Szkół Rolniczych, którego założycielem i pierwszym dyrektorem był Jan Szadurski.
W latach 1954–1972 wieś należała i była siedzibą władz gromady Henryków. W latach 1975–1998 miejscowość administracyjnie należała do województwa wałbrzyskiego.
W 1990 opactwo pocysterskie z inicjatywy kard. Henryka Gulbinowicza przeszło w ręce Kościoła. Obecnie w Henrykowie posługę parafialną pełni 4 ojców cystersów. Prowadzą parafię oraz zajmują się katechizacją dzieci i młodzieży. Większość budynku klasztornego zajmują uczniowie Katolickiego Liceum Ogólnokształcącego im. bł. Edmunda Bojanowskiego (KLO) oraz alumni pierwszego roku (Annus Propedeuticus) Metropolitarnego Wyższego Seminarium Duchownego Archidiecezji Wrocławskiej. W 1997 utworzono "Dom Opieki Caritas im. św. Jadwigi Śląskiej".
Zabytki.
Do wojewódzkiego rejestru zabytków wpisane są:
inne zabytki zespołu:

</doc>
<doc id="396848" url="https://pl.wikipedia.org/wiki?curid=396848" title="Henryków (województwo lubuskie)">
Henryków (województwo lubuskie)

Henryków () – wieś w Polsce położona w województwie lubuskim, w powiecie żagańskim, w gminie Szprotawa.
W latach 1954–1972 wieś należała i była siedzibą władz gromady Henryków. W latach 1975–1998 miejscowość administracyjnie należała do województwa zielonogórskiego.
Na północnej rubieży wsi rośnie historyczny pomnik przyrody Dąb Blaszak (Blaszany), mierzący w obwodzie 735 cm (2020), a w jego pobliżu Dąb Henryk mierzący w obwodzie 635 cm (2020). 
Zabytki.
Do wojewódzkiego rejestru zabytków wpisane są:
W miejscowości znajdują się kamienne drogowskazy, datowane na XIX wiek, w 2019 zinwentaryzowane przez Lubuskiego Wojewódzkiego Konserwatora Zabytków, stanowiące obiekty Szprotawskiego Parku Kamiennych Drogowskazów.

</doc>
<doc id="396849" url="https://pl.wikipedia.org/wiki?curid=396849" title="Henryków (województwo świętokrzyskie)">
Henryków (województwo świętokrzyskie)

Henryków – wieś sołecka w Polsce położona w województwie świętokrzyskim, w powiecie jędrzejowskim, w gminie Małogoszcz.
W latach 1975–1998 miejscowość administracyjnie należała do województwa kieleckiego.
Według spisu powszechnego z 1921 wieś i kolonia Henryków posiadały łącznie 15 domów 86 mieszkańców

</doc>
<doc id="396850" url="https://pl.wikipedia.org/wiki?curid=396850" title="Henryków (województwo wielkopolskie)">
Henryków (województwo wielkopolskie)

Henryków – wieś w Polsce położona w województwie wielkopolskim, w powiecie krotoszyńskim, w gminie Rozdrażew.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość wzmiankowana jako "Henryków kolonia" należała do wsi mniejszych w ówczesnym pruskim powiecie Krotoszyn w rejencji poznańskiej. Henryków kolonia należała do okręgu krotoszyńskiego tego powiatu i stanowiła część majątku Rozdrażewo, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 76 mieszkańców, którzy zamieszkiwali 12 dymów (domostw).
W latach 1975–1998 miejscowość administracyjnie należała do województwa kaliskiego. We wsi znajdował się przystanek rozebranego odcinka Krotoszyn - Pleszew Krotoszyńskiej Kolei Dojazdowej. Pociąg zakończył bieg 12 stycznia 1986 r.

</doc>
<doc id="396851" url="https://pl.wikipedia.org/wiki?curid=396851" title="Henrysin (województwo lubelskie)">
Henrysin (województwo lubelskie)

Henrysin – wieś w Polsce położona w województwie lubelskim, w powiecie chełmskim, w gminie Chełm.
W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Chełm. Według Narodowego Spisu Powszechnego (III 2011 r.) liczyła 103 mieszkańców i była 32. co do wielkości miejscowością gminy Chełm.
Historia.
Henrysin w wieku XIX opisano w Słowniku jako folwark w ówczesnym powiecie chełmskim, gminie Staw parafii Chełm. Folwark utworzono na gruntach wsi Nowosiółki po roku 1825.

</doc>
<doc id="396852" url="https://pl.wikipedia.org/wiki?curid=396852" title="Hermanów (województwo lubelskie)">
Hermanów (województwo lubelskie)

Hermanów – wieś w Polsce położona w województwie lubelskim, w powiecie łukowskim, w gminie Wojcieszków.
Wierni Kościoła rzymskokatolickiego należą do parafii Najświętszego Serca Pana Jezusa w Wojcieszkowie.
W latach 1975–1998 miejscowość administracyjnie należała do województwa siedleckiego.

</doc>
<doc id="396853" url="https://pl.wikipedia.org/wiki?curid=396853" title="Hermanów (województwo łódzkie)">
Hermanów (województwo łódzkie)

Hermanów – wieś w Polsce położona w województwie łódzkim, w powiecie pabianickim, w gminie Pabianice.
W latach 1975–1998 miejscowość administracyjnie należała do ówczesnego województwa łódzkiego.
Liczba ludności na rok 2011 wynosiła 393. 
Zobacz też: Hermanów

</doc>
<doc id="396854" url="https://pl.wikipedia.org/wiki?curid=396854" title="Hermanów (województwo świętokrzyskie)">
Hermanów (województwo świętokrzyskie)

Hermanów – wieś sołecka w Polsce położona w województwie świętokrzyskim, w powiecie opatowskim, w gminie Tarłów.
W latach 1975–1998 miejscowość administracyjnie należała do województwa tarnobrzeskiego.
Wierni kościoła rzymskokatolickiego należą do parafii Świętej Trójcy w Tarłowie.
Historia.
W wieku XIX opisano Hermanów jako wieś w powiecie iłżeckim, gminie Ciszyca Górna, parafii Tarłów. W roku 1882 liczył 15 domów i 33 mieszkańców, 537 mórg obszaru. Folwark Hermanów miał w 1875 r. 270 mórg rozległości,w tymże roku oddzielony od dóbr Sulejów.
Według spisu powszechnego z roku 1921, kolonia Hermanów posiadała 29 domów i 175 mieszkańców.

</doc>
<doc id="396855" url="https://pl.wikipedia.org/wiki?curid=396855" title="Hilarów (powiat sokołowski)">
Hilarów (powiat sokołowski)

Hilarów – wieś w Polsce położona w województwie mazowieckim, w powiecie sokołowskim, w gminie Sabnie.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego należą do parafii w Skibniewie.

</doc>
<doc id="396856" url="https://pl.wikipedia.org/wiki?curid=396856" title="Hilarów (województwo wielkopolskie)">
Hilarów (województwo wielkopolskie)

Hilarów – wieś w Polsce położona w województwie wielkopolskim, w powiecie jarocińskim, w gminie Jarocin.
Dzieje Hilarowa nierozerwalnie powiązane są z historią Bachorzewa i tak będziemy je rozpatrywać. Pod koniec XVIII w. właścicielami Bachorzewa, który pierwszy raz pojawia się w źródłach już w XIV w., byli Bobrowscy. Po licznych perypetiach w 1800 r. wieś przeszła w ręce Sokolnickich. Wkrótce wdowa po Kajetanie Bobrowskim Marianna Sokolnicka (1785-1868) wyszła ponownie za mąż. Jej wybrankiem została kluczowa postać tej opowieści Hilary Baranowski (1783-1848), który jak się okazało nie miał szczęścia do interesów i poważnie zadłużył majątek żony. Źródłem jego kłopotów były pożyczone u jarocińskich Żydów pieniądze, których nie był w stanie spłacić. W obliczu groźby licytacji dóbr bachorzewskich Baranowski, chcąc ratować majątek, postanowił go podzielić. W ten sposób powstał oddalony o kilometr od Bachorzewa folwark, który od swego imienia nazwał Hilarowem (pierwotnie Hilarowo). Było to najprawdopodobniej w latach czterdziestych XIX w. Pierwsza wzmianka o Hilarowie pochodzi bowiem z 1844 r. Na marginesie warto dodać, że nie uratowało to jego dóbr przed licytacją. W 1847 r. Bachorzew wraz z folwarkiem Hilarów przeszły ostatecznie w ręce Władysława Radolińskiego z Jarocina.
W latach 1975–1998 miejscowość administracyjnie należała do województwa kaliskiego.

</doc>
<doc id="396857" url="https://pl.wikipedia.org/wiki?curid=396857" title="Holendry (województwo lubelskie)">
Holendry (województwo lubelskie)

Holendry – wieś w Polsce położona w województwie lubelskim, w powiecie chełmskim, w gminie Dubienka.
W latach 1975–1998 miejscowość administracyjnie należała do województwa chełmskiego. Wieś stanowi sołectwo (zobacz jednostki pomocnicze gminy Dubienka). Według Narodowego Spisu Powszechnego (III 2011 r.) liczyła 33 mieszkańców i była jedenastą co do wielkości miejscowością gminy Dubienka.

</doc>
<doc id="396858" url="https://pl.wikipedia.org/wiki?curid=396858" title="Hornówek (województwo kujawsko-pomorskie)">
Hornówek (województwo kujawsko-pomorskie)

Hornówek – wieś w Polsce położona w województwie kujawsko-pomorskim, w powiecie lipnowskim, w gminie Kikół.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 192 mieszkańców. Jest piętnastą co do wielkości miejscowością gminy Kikół.
Zabytki.
Według rejestru zabytków NID na listę zabytków wpisany jest zespół dworski z 2. połowy XIX w., nr rej.: 200/A z 23.04.1986

</doc>
<doc id="396859" url="https://pl.wikipedia.org/wiki?curid=396859" title="Hornówek (województwo mazowieckie)">
Hornówek (województwo mazowieckie)

Hornówek – wieś w Polsce położona w województwie mazowieckim, w powiecie warszawskim zachodnim, w gminie Izabelin.
W latach 1975–1998 miejscowość administracyjnie należała do województwa warszawskiego.
Hornówek powstał w II połowie XIX w. po parcelacji majątku Zielonki. Na­zwa pochodzi od pierwszego właściciela - Hornowskiego. W początkach XX w. wieś liczyła jedynie 30 gospodarstw, których mieszkańcy utrzymywali się głównie z hodowli bydła. Obecnie osiedle domków jednorodzinnych. W centrum, obok pętli autobusowej linii 708 mogiła rodziny rozstrzelanej przez hitlerowców za ukrywanie Żydów.
Obecnie wieś rozbudowuje się w bezpośredniej bliskości Kampinoskiego Parku Narodowego.
Komunikacja.
Miejscowość jest położona przy drodze łączącej Stare Babice z Izabelinem. Przy skrzyżowaniu ulic Lipkowskiej oraz ks. Kurowskiego znajduje się przystanek autobusowy, na który dojeżdża część kursów obsługiwanej przez ZTM linii 210 oraz wszystkie kursy linii komunikacji lokalnej L-7
Zobacz też.
Hornówek, Hornowo 

</doc>
<doc id="396860" url="https://pl.wikipedia.org/wiki?curid=396860" title="Hucisko (województwo lubelskie)">
Hucisko (województwo lubelskie)

Hucisko – wieś w Polsce, położona w województwie lubelskim, w powiecie zamojskim, w gminie Krasnobród.
W latach 1954–1959 wieś należała i była siedzibą władz gromady Hucisko, po jej zniesieniu w gromadzie Bondyrz. W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Krasnobród.
Integralną częścią wsi Hucisko jest Dąbrowa (SIMC:0891186).
Historia.
Według Słownika geograficznego Królestwa Polskiego z roku 1882, Hucisko wieś i folwark należące do dóbr Krasnobród, w południowej stronie powiatu zamojskiego, ówczesnej gminie Podklasztor, parafii Krasnobród. Wieś odległa od Zamościa wiorst 34, Tomaszowa (Zamojskiego) wiorst 16, liczyła w roku domów dworskich l, osad włościańskich 27. Ludności wyznania rzymskokatolickiego 193 i prawosławnych 2, gruntu włościańskiego 404 mórg. Według noty słownika „gleba ziemi Żytna, przeważnie piaszczysta”.
Poprzednio w spisie z roku 1827 zanotowano we wsi 15 domów i 84 mieszkańców.

</doc>
<doc id="396861" url="https://pl.wikipedia.org/wiki?curid=396861" title="Hucisko (powiat bełchatowski)">
Hucisko (powiat bełchatowski)

Hucisko – wieś w Polsce położona w województwie łódzkim, w powiecie bełchatowskim, w gminie Drużbice.
W XVIII w. wieś stanowiła własność stolnika Tymowskiego.
W latach 1975–1998 miejscowość administracyjnie należała do województwa piotrkowskiego.
W Hucisku urodził się Andrzej Mielęcki.

</doc>
<doc id="396862" url="https://pl.wikipedia.org/wiki?curid=396862" title="Huta Podgórna (województwo mazowieckie)">
Huta Podgórna (województwo mazowieckie)

Huta Podgórna – wieś w Polsce położona w województwie mazowieckim, w powiecie wyszkowskim, w gminie Somianka.
Mieszkańcy wyznania rzymskokatolickiego należą do parafii Narodzenia NMP w Popowie Kościelnym.
W latach 1975–1998 miejscowość administracyjnie należała do województwa ostrołęckiego.

</doc>
<doc id="396863" url="https://pl.wikipedia.org/wiki?curid=396863" title="Huta Podgórna (województwo podkarpackie)">
Huta Podgórna (województwo podkarpackie)

Huta Podgórna – wieś w Polsce położona w województwie podkarpackim, w powiecie niżańskim, w gminie Harasiuki.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="396864" url="https://pl.wikipedia.org/wiki?curid=396864" title="Huta Szklana (województwo śląskie)">
Huta Szklana (województwo śląskie)

Huta Szklana – wieś w Polsce położona w województwie śląskim, w powiecie zawierciańskim, w gminie Kroczyce.
W latach 1975–1998 miejscowość administracyjnie należała do województwa częstochowskiego.
Przez miejscowość przepływa niewielka rzeka Krztynia dopływ Pilicy.

</doc>
<doc id="396865" url="https://pl.wikipedia.org/wiki?curid=396865" title="Huta Szklana (województwo wielkopolskie)">
Huta Szklana (województwo wielkopolskie)

Huta Szklana (niem. "Glashütte") – wieś w Polsce, położona w województwie wielkopolskim, w powiecie czarnkowsko-trzcianeckim, w gminie Krzyż Wielkopolski.
W latach 1954–1957 wieś należała i była siedzibą władz gromady Huta Szklana, po jej zniesieniu w gromadzie Krzyż. W latach 1975–1998 miejscowość administracyjnie należała do województwa pilskiego.
Przez miejscowość przepływa Człopica, rzeka dorzecza Warty.

</doc>
<doc id="396866" url="https://pl.wikipedia.org/wiki?curid=396866" title="Huta (powiat chojnicki)">
Huta (powiat chojnicki)

Huta (dodatkowa nazwa w j. kaszub. Hëta, niem. "Hutta") – wieś kaszubska w Polsce położona w województwie pomorskim, w powiecie chojnickim, w gminie Brusy.
W latach 1975–1998 miejscowość administracyjnie należała do województwa bydgoskiego na obszarze Borów Tucholskich.

</doc>
<doc id="396867" url="https://pl.wikipedia.org/wiki?curid=396867" title="Huta (województwo świętokrzyskie)">
Huta (województwo świętokrzyskie)

Huta – wieś w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.

</doc>
<doc id="396868" url="https://pl.wikipedia.org/wiki?curid=396868" title="Huta (województwo warmińsko-mazurskie)">
Huta (województwo warmińsko-mazurskie)

Huta – osada w Polsce położona w województwie warmińsko-mazurskim, w powiecie iławskim, w gminie Susz.
W latach 1975–1998 miejscowość administracyjnie należała do województwa elbląskiego.

</doc>
<doc id="396869" url="https://pl.wikipedia.org/wiki?curid=396869" title="Hutki (województwo lubelskie)">
Hutki (województwo lubelskie)

Hutki – wieś w Polsce, położona w województwie lubelskim, w powiecie zamojskim, w gminie Krasnobród, nad brzegiem rzeki Wieprz.
W latach 1975–1998 miejscowość administracyjnie należała do województwa zamojskiego.
Historia.
Miejscowość powstała najprawdopodobniej w XVI wieku. Znajdowała się ona w dobrach należących do Stanisław Lipski właściciela Krasnobród i okolicznych wsi. Pierwsza pisana wzmianka o Hutkach pojawia się w kontekście podziału dóbr Krasnobrodzkich pomiędzy synów Stanisława i Barbara Udrycka Jana i Mikołaja Lipskich w roku 1577. Po roku 1672 dobra Krasnobrodzkie znalazły się w posiadaniu rodziny Tarnowscy w skład, których wchodziła wieś Hutki. W roku 1720 miejscowość była dzierżawiona od rodziny Tarnowskich przez Józefa Blinowskiego. Hutki wraz z Krasnobrodem pozostawały we władaniu rodziny Tarnowskich do roku, 1879 kiedy to ostatni właściciel Jan Teodozjusz Tarnowski Sprzedał dobra Krasnobrodzkie wraz z Hutkami Aleksandrowi Nositz-Jackowskiemu za 70 tys. złotych polskich. Zostały one odsprzedane w tym samym roku Michałowi Chmyzłowskiemu za cenę 41 tys. 168 rubli. Pozostały one jego własnością do roku, 1890 kiedy kupił je Kazimierz Fudakowski herbu herb Dołęga. Dobra te pozostały własnością rodziny Fudakowskich do około 1944 roku. Od pierwszej połowy XIX wieku do dnia dzisiejszego wieś była kilkakrotnie spisywana. Miało to związek zarówno z kwestiami podatkowymi jak i szacowaniem wartości dóbr w kontekście ich sprzedaży. Pierwszy zachowany spis miejscowości z 1827 roku podaje, że wieś znajdowała się w powiecie Zamojskim i należała do parafii rzymskokatolickiej w Krasnobrodzie. Liczyła wówczas 25 domów i 157 mieszkańców. W 1840 roku Hutki należały do unickiej parafii w Suchowola. Co najmniej od pierwszej połowy XIX wieku istniała tu karczma, która w 1845 roku uzyskała patent na dalszy handel alkoholem. Znajdowała się ona w miejscu domu nr 10 w Hutkach w bezpośrednim sąsiedztwie obecnego centrum wsi. W tym okresie miejscowość przynależała administracyjnie do gminy Krasnobród. Pod koniec wieku XIX w Hutkach istniał młyn wodny na dwóch kamieniach (w miejscu istniejącego drewnianego mostu), 10 domów dworskich i 26 włościańskich Wieś liczyła 243 mieszkańców w tym 29 prawosławnych oraz 482 morgi ziemi. Ostatni historyczny spis odbył się w roku 1921. Według tego spisu we wsi i leśniczówce było 68 domów i 374 mieszkańców w tym: 12 Ukraińców i 11 Żydów.
We wrześniu 1939 roku w pobliżu Hutek rozbrajała się część Armii „Kraków”. Działała tu też Armia Krajowa i Bataliony Chłopskie.
Opis miejscowości.
Na terenie wsi Hutki występują źródła wywierzyskowe będące oficjalnie uznanym „Pomnikiem Przyrody Nieożywionej”. Stanowią one główną atrakcję z której korzystają zarówno miejscowi jak i przyjezdni czerpiąc wodę posiadającą ugruntowaną renomę w rejonie Krasnobrodu czy Zamościa. Miejscowość leży na terenie Krasnobrodzkiego Parku Krajobrazowego. Na terenie tego pierwszego od początku lat osiemdziesiątych do dnia dzisiejszego powstało wiele domków letniskowych. W centrum osady znajduje się budynek „Klubu” w którym mieści się sklep i filia Miejsko-Wiejskiej Biblioteki Publicznej w Krasnobrodzie. Budynek posiada również salę "widowiskowo-zebraniową" wyposażoną w drewnianą scenę i zaplecze sanitarno-gastronomiczne. W sąsiednim budynku funkcjonuje jednostka Ochotniczej Straży Pożarnej założona w 1968 roku, na wyposażeniu której znajduje się wóz strażacki marki Ford Transit. We wsi znajduje się zakład produkcji parkietu „Europarquet”. Mieści się on w budynkach dawnej Betoniarni. We wsi znajduje się też Sala Królestwa zboru Świadków Jehowy. Funkcjonuje tu także gospodarstwo agroturystyczne „Pod Figurą” i łowisko. Hutki posiadają rozbudowane zaplecze noclegowe. Są to zarówno gospodarstwa agroturystyczne jak i kwatery prywatne. Związane jest to z atrakcyjnością Hutek jako miejscowości wypoczynkowej wynikającej z bezpośredniego sąsiedztwa Krasnobrodu i bliskości Zamościa. Mają tu swój początek spływy kajakowe na Wieprzu. Przebiegają tu też liczne szlaki turystyczne. W pobliżu znajdują się stawy wykorzystywane przez mieszkańców i letników jako dzikie kąpielisko. We wsi znajduje się leśniczówka podległa Nadleśnictwu Zwierzyniec. W bezpośrednim sąsiedztwie funkcjonuje również gminna oczyszczalnia ścieków.
Zabytki.
W miejscowości nie zachowało się do naszych czasów zbyt wiele obiektów zabytkowych takich jak: karczma, młyn i większość domów drewnianych których wiele istniało jeszcze w latach dziewięćdziesiątych zeszłego wieku. Istnieją jeszcze pojedyncze domy, stanowią one już jednak mniejszość zabudowy. Do dnia dzisiejszego zachowały się kapliczki przydrożne z początku XX wieku. Są to: figura Matki Boskiej z dzieciątkiem (znajdująca się przed gospodarstwem agroturystycznym „Pod Figurą”), krzyż pod lasem na końcu miejscowości i krzyż w połowie wsi w pobliżu Zadworu.
Gospodarka.
Podstawowymi gałęziami gospodarki są przemysł drzewny, meblarski, turystyka i rolnictwo.

</doc>
<doc id="396870" url="https://pl.wikipedia.org/wiki?curid=396870" title="Hutki (województwo małopolskie)">
Hutki (województwo małopolskie)

Hutki – wieś w Polsce położona w województwie małopolskim, w powiecie olkuskim, w gminie Bolesław.
W latach 1975–1998 miejscowość administracyjnie należała do województwa katowickiego.

</doc>
<doc id="396871" url="https://pl.wikipedia.org/wiki?curid=396871" title="Hutki (województwo śląskie)">
Hutki (województwo śląskie)

Hutki – wieś w Polsce położona w województwie śląskim, w powiecie częstochowskim, w gminie Konopiska.
Do 1952 roku miejscowość była siedzibą gminy Rększowice, a w latach 1952-1954 gminy Hutki. W latach 1954–1972 wieś należała i była siedzibą władz gromady Hutki. W latach 1975–1998 miejscowość administracyjnie należała do województwa częstochowskiego.
Pochodzenie nazwy.
Nazwa wsi prawdopodobnie pochodzi od kuźnic zwanych tutaj być może "hutkami", choć na przestrzeni lat od roku 1261 do 1900, w okolicy tej wsi, nigdy nie było żadnych kuźnic. W Lustacji Województwa Krakowskiego z 1789 roku występuje pod nazwą Hutka Rększowska. W Słowniku geograficznym Królestwa Polskiego opisana jako Kaczki-Hutki.
Organizacje.
Na terenie miejscowości funkcjonuje: 
Znane osoby.
W Hutkach mieszkała Renata Zarębska, która wygrała 1990 - XXVII Krajowy Festiwal Piosenki Polskiej w Opolu w kategorii piosenki kabaretowej, aktorka i kaskaderka.

</doc>
<doc id="396872" url="https://pl.wikipedia.org/wiki?curid=396872" title="Połączone Ordery św. Łazarza z Jerozolimy i Najświętszej Marii Panny z Góry Karmel (Francja)">
Połączone Ordery św. Łazarza z Jerozolimy i Najświętszej Marii Panny z Góry Karmel (Francja)



</doc>
<doc id="396873" url="https://pl.wikipedia.org/wiki?curid=396873" title="Jelito kręte">
Jelito kręte

Jelito kręte (łac. "ileum") – końcowy odcinek jelita cienkiego. U człowieka ma ono około 3 metrów długości. W tej części przewodu pokarmowego zachodzą końcowe etapy trawienia, oraz wchłanianie strawionej treści pokarmowej. Jelito to kończy się zastawką krętniczo-kątniczą. 

</doc>
<doc id="396882" url="https://pl.wikipedia.org/wiki?curid=396882" title="Firletka">
Firletka

Firletka ("Lychnis" ) – tradycyjnie wyróżniany do końca XX wieku rodzaj roślin z rodziny goździkowatych, później zwykle ujmowany jako podrodzaj w obrębie rodzaju lepnica "Silene" subg. "Lychnis". Obejmuje ok. 25–30 gatunków. Przedstawiciele tego taksonu występują w strefie umiarkowanej w Europie, Azji oraz w północnej Afryce. W Polsce dziko rośnie jeden gatunek – firletka poszarpana "Lychnis flos-cuculi" ≡ "Silene flos-cuculi".
Niektóre gatunki uprawiane jako rośliny ozdobne ze względu na efektowne kwiaty.
Systematyka.
Rodzaj o problematycznej pozycji taksonomicznej. Wyodrębniony jako osobny rodzaj w systemie Karola Linneusza ze względu na obecność 5 szyjek słupków (u lepnic są trzy). W trakcie XIX wieku linneuszowski koncept rodzaju "Lychnis" został zastąpiony pięcioma rodzajami: "Lychnis" s. str., "Coronaria", "Melandrium", "Gastrolychnis" i "Viscaria". Analizy molekularne wykazały, że "Lychnis" s. str. z włączeniem "Coronaria" tworzy klad wspólnie z "Uebelinia abyssinica". Klad ten zagnieżdżony jest w obrębie szeroko ujmowanego rodzaju "Silene" zajmując w nim pozycję bliską bazalnej, przy czym relacja filogenetyczna grupy obejmującej "Lychnis" z resztą gatunków zaliczanych do "Silene" "s.l." czeka wciąż na uściślenie (2020). Od połowy lat 90. XX wieku gatunki tradycyjnie zaliczane do "Lychnis" włączane są już zwykle do rodzaju lepnica "Silene" tworząc w jego obrębie podrodzaj subg. "Lychnis".
Podrodzaj "Silene" subg. "Lychnis" nie obejmuje wcześniej włączanych tu w niektórych ujęciach gatunków z rodzaju smółka "Viscaria" i bniec "Melandrium", obejmuje zaś gatunki wyodrębniane dawniej jako rodzaj "Uebelinia" 
Jako rodzaj "Silene" należy do podrodziny "Caryophylloideae", rodziny goździkowatych ("Caryophyllaceae"), rzędu goździkowców ("Caryophyllales") w obrębie dwuliściennych właściwych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Caryophyllineae" Bessey in C.K. Adams, rodzina goździkowate ("Caryophyllaceae" Juss.), podrodzina "Lychnoideae" (Fenzl) A. Juss. in Orb, plemię "Lychnideae " Fenzl in Endl., podplemię " Lychnidinae" (Rchb.) Kitt. in A., rodzaj firletka ("Lychnis" L.).

</doc>
<doc id="396890" url="https://pl.wikipedia.org/wiki?curid=396890" title="9. Międzynarodowy Festiwal Filmowy w Berlinie">
9. Międzynarodowy Festiwal Filmowy w Berlinie

Nagrody przyznane na festiwalu filmowym w Berlinie w roku 1959
Jury.
W skład jury wchodzili:

</doc>
<doc id="396893" url="https://pl.wikipedia.org/wiki?curid=396893" title="Model Ebersa Molla">
Model Ebersa Molla

Model Ebersa-Molla – model idealnego tranzystora bipolarnego w stanie aktywnym oraz aktywnym inwersyjnym, przy sterowaniu źródłem prądowym. Najprostszy model oparty na równaniach Ebersa-Molla zbudowany jest ze źródeł prądowych i diod idealnych.

</doc>
<doc id="396894" url="https://pl.wikipedia.org/wiki?curid=396894" title="Hrabstwa w USA według powierzchni (pozycje 1 do 500)">
Hrabstwa w USA według powierzchni (pozycje 1 do 500)



</doc>
<doc id="396895" url="https://pl.wikipedia.org/wiki?curid=396895" title="Hrabstwa w USA według powierzchni (pozycje 501 do 1000)">
Hrabstwa w USA według powierzchni (pozycje 501 do 1000)



</doc>
<doc id="396896" url="https://pl.wikipedia.org/wiki?curid=396896" title="Hrabstwa w USA według powierzchni (pozycje 1001 do 1500)">
Hrabstwa w USA według powierzchni (pozycje 1001 do 1500)



</doc>
<doc id="396897" url="https://pl.wikipedia.org/wiki?curid=396897" title="Hrabstwa w USA według powierzchni (pozycje 1501 do 2000)">
Hrabstwa w USA według powierzchni (pozycje 1501 do 2000)



</doc>
<doc id="396898" url="https://pl.wikipedia.org/wiki?curid=396898" title="Hrabstwa w USA według powierzchni (pozycje 2001 do 2500)">
Hrabstwa w USA według powierzchni (pozycje 2001 do 2500)



</doc>
<doc id="396899" url="https://pl.wikipedia.org/wiki?curid=396899" title="Hrabstwa w USA według powierzchni (pozycje 2501 do 3000)">
Hrabstwa w USA według powierzchni (pozycje 2501 do 3000)



</doc>
<doc id="396900" url="https://pl.wikipedia.org/wiki?curid=396900" title="Hrabstwa w USA według powierzchni (pozycje 3001+)">
Hrabstwa w USA według powierzchni (pozycje 3001+)



</doc>
<doc id="396902" url="https://pl.wikipedia.org/wiki?curid=396902" title="Kasper Suski">
Kasper Suski

Kasper Suski lub Gaspare Castiglione – złotnik krakowski, z pochodzenia Włoch z Florencji, szlachcic polski, właściciel dóbr suskich.
Gaspare Castiglione nabył w 1554 Suchą wraz z sąsiednią Stryszawą od poprzedniego właściciela Stanisława Słupskiego. W 1556 ożenił się z jego córką Jadwigą Słupską, przez które wszedł w związki rodzinne ze szlachtą oświęcimską. Za sprawą szwagra Jana Saszowskiego vel Palczowskiego (żonatego z Dorotą Słupską), szlachcica od Domu Saszowskich (herbu Saszor), sędziego zatorskiego i posła sejmowego, Kasper uzyskał nobilitację szlachecką i herb Saszor, wydany na Sejmie Walnym w Warszawie w dniu 21 lutego 1564 roku, i spełniły jego marzenia o szlachectwie. Przyjął polskie nazwisko wywodzące się od nazwy jego dóbr – Suski. Dobra suskie pozostawały w rękach Suskich do 1608, kiedy kupił je Piotr Komorowski.
Kasper Suski wybudował około 1580 u stóp Kocurowej Góry obronny dwór drewniano-kamienny, który stanowi najstarszą część istniejącego do dzisiaj zamku suskiego, nazywanego niekiedy „Małym Wawelem”. Obecnie mieści się w nim hotel i restauracja noszące nazwę „Kasper Suski”.

</doc>
<doc id="396903" url="https://pl.wikipedia.org/wiki?curid=396903" title="Annette von Droste-Hülshoff">
Annette von Droste-Hülshoff

 Annette von Droste-Hülshoff (pełne nazwisko: Anna Elisabeth Franzisca Adolphine Wilhelmine Louise Maria von Droste-Hülshoff), (ur. 12 stycznia 1797 w Burg Hülshoff w Westfalii; zm. 24 maja 1848 w Meersburgu nad Jeziorem Bodeńskim) – niemiecka pisarka. Uważana jest za jedną z najwybitniejszych pisarek niemieckich. Jej podobizna widniała na dwudziestomarkowym banknocie.

</doc>
<doc id="396905" url="https://pl.wikipedia.org/wiki?curid=396905" title="Gaspare Castiglione">
Gaspare Castiglione



</doc>
<doc id="396910" url="https://pl.wikipedia.org/wiki?curid=396910" title="10. Międzynarodowy Festiwal Filmowy w Berlinie">
10. Międzynarodowy Festiwal Filmowy w Berlinie

Nagrody przyznane na festiwalu filmowym w Berlinie w roku 1960
Jury.
W skład jury wchodzili:

</doc>
<doc id="396913" url="https://pl.wikipedia.org/wiki?curid=396913" title="Firletka kwiecista">
Firletka kwiecista

Firletka kwiecista ("Lychnis coronaria" Desv.) – gatunek rośliny należący do rodziny goździkowatych. Występuje w stanie dzikim od południowej Europy przez Azję Mniejszą po Himalaje. W wielu krajach, również w Polsce jest uprawiana jako roślina ozdobna.
Odmiany.
Niektóre z odmian uprawnych:
Uprawa.
Sadzona na rabatach i ogródkach skalnych. W Polsce uprawiana jest jako roślina dwuletnia. Jest odporna na suszę. Stanowisko powinno być słoneczne, a podłoże próchniczno-gliniaste i zdrenowane żwirem (nie lubi dużej wilgoci w glebie). Rozmnaża się ją przez wysiew nasion wczesną wiosną, zazwyczaj też nasiewa się sama. Po przekwitnięciu kwiaty należy usuwać.

</doc>
<doc id="396914" url="https://pl.wikipedia.org/wiki?curid=396914" title="Hans Fallada">
Hans Fallada

Hans Fallada, właściwie Rudolf Ditzen (ur. 21 lipca 1893 w Greifswaldzie, zm. 5 lutego 1947 w Berlinie) – niemiecki pisarz, autor powieści o tematyce społecznej. 
Urodził się w mieszczańskiej rodzinie jako Rudolf Ditzen. Jego ojciec, który był sędzią, przeznaczył go do zawodu prawnika. Od roku 1899 mieszkał w Berlinie, od 1909 w Lipsku. W młodości z trudem nawiązywał kontakty z rówieśnikami; po podjęciu korespondencyjnego kontaktu z dziewczyną wysłano go na naukę do gimnazjum w Rudolstadt. Tam wraz z przyjacielem Hannsem Dietrichem von Neckerem zamierzał popełnić samobójstwo upozorowane na pojedynek. Przyjaciel zmarł, on przeżył i trafił do kliniki psychiatrycznej. W procesie sądowym uniewinniono go jako niepoczytalnego.
Na początku I wojny światowej zgłosił się ochotniczo do wojska, został jednak odrzucony. W latach 1917–1919 leczył się w sanatoriach z powodu alkoholizmu i morfinizmu. 
Pierwsze dwie jego powieści, które ukazały się w wydawnictwie Rowohlta, nie odniosły powodzenia. Utrzymywał się z posady zarządcy dóbr i z pracy w izbie rolniczej w Szczecinie, później w Berlinie w firmie zajmującej się uprawą ziemniaków.
Dwukrotnie skazywano go na karę więzienia wskutek oszustw i malwersacji dokonywanych dla pokrycia kosztów nałogu (narkomanii). Po odbyciu wyroku poznał w 1928 Annę Issel, z którą ożenił się 5 kwietnia 1929 w Hamburgu. Został ojcem czworga dzieci, z których dwoje zmarło w dzieciństwie.
Zamieszkał w Neumünster, gdzie pracował jako dziennikarz i pracownik spółki turystycznej.
Na początku lat trzydziestych zaczął odnosić sukcesy jako pisarz. Za radą wydawcy Ernsta Rowohlta przeprowadził się w okolice Berlina, podejmując w jego wydawnictwie pracę na pół etatu. Napisana w stylu "Nowa Rzeczowość" (niem. "Neue Sachlichkeit") powieść "Kleiner Mann – was nun?" ("Co dalej, szary człowieku?") odniosła sukces wydawniczy. Przybrał wtedy literacki pseudonim Hans Fallada (w nawiązaniu do bajek braci Grimm). 
W marcu 1933 na podstawie donosu sąsiadów do SA został na krótko uwięziony. Powieść "Wer einmal aus dem Blechnapf frißt" ("Kto jadał z blaszanej miski") ukazała się już w czasach III Rzeszy, opowiadając o więzieniu z czasów Republiki Weimarskiej. Dla uniknięcia kłopotów z cenzurą Fallada zajął się literaturą rozrywkową. Nie został przyjęty do Izby Pisarstwa Rzeszy (Reichsschrifttumskammer). 
W lipcu 1944 rozwiódł się z żoną ale mieszkali nadal razem. W sierpniu, w trakcie kłótni z byłą żoną, posłużył się rewolwerem po czym został, jako niepoczytalny, przyjęty do zakładu psychiatrycznego, gdzie był do grudnia 1944. W trakcie tego pobytu w zakładzie napisał powieść "Pijak" (Der Trinker). 
W lutym 1945 ożenił się z młodszą o 30 lat Ursulą Losch. Po wkroczeniu Armii Czerwonej został mianowany tymczasowym burmistrzem miasteczka Felberg w Meklemburgii. Następnie, dzięki pomocy Johannesa R. Bechera przeniósł się do Berlina i podjął pracę dziennikarza. Becher umożliwił mu zamieszkanie z żoną w odizolowanej dzielnicy Majakowskiring w Berlinie-Pankow, wraz z innymi wybitnymi postaciami świata kultury. Życie w takim odizolowaniu stało się kanwą powieści "Zmora" (Der Alpdruck). 
W 1946 znalazł się w berlińskim szpitalu Charité na kuracji odwykowej. Tam napisał "Każdy umiera w samotności" ("Jeder stirbt für sich allein"). W trzy miesiące po ukończeniu rękopisu zmarł na atak serca.
Ostatnią powieść opublikowano w 1947 w wersji ocenzurowanej; dopiero w 2011 ukazała się w wersji oryginalnej.

</doc>
<doc id="396919" url="https://pl.wikipedia.org/wiki?curid=396919" title="Puchar Azji w Piłce Nożnej 1956">
Puchar Azji w Piłce Nożnej 1956

Puchar Azji 1956 rozgrywany był w Hongkongu. Była to pierwsza edycja tej imprezy.
W imprezie zagrały cztery zespoły:
Eliminacje.
Grupa A.
Reprezentacje Afganistanu i Pakistanu wycofały się z kwalifikacji, dlatego drużyna Izraela awansowała bez eliminacji.
Linki zewnętrzne.
RSSSF.com – informacje o turnieju

</doc>
<doc id="396920" url="https://pl.wikipedia.org/wiki?curid=396920" title="Jackie Stewart">
Jackie Stewart

Jackie Stewart, właśc. John Young Stewart (ur. 11 czerwca 1939 w Milton) – brytyjski kierowca Formuły 1, trzykrotny mistrz świata. Określany przydomkiem The Flying Scot.
Życiorys.
Początkowo startował w zespole Formuły 3 Kena Tyrrella. W Formule 1 debiutował w 1965 w barwach British Racing Motors. W 1968 zespół Tyrrella awansował do F1 i Stewart związał się z tym konstruktorem – jak się okazało – do końca kariery. Stajnia Tyrrela rywalizowała w F1 pod różnymi nazwami, zmieniającymi się w zależności od marki bolidu. Pierwszy tytuł mistrzowski Stewart zdobył w 1969, jeżdżąc w zespole Matra – Ford, a następne dwa w 1971 i 1973 jako kierowca teamu nazwanego od nazwiska właściciela – Tyrrell. W czasie trwającej 9 lat kariery Stewart wygrał 27 wyścigów. Wycofał się po zdobyciu trzeciego tytułu mistrzowskiego i śmiertelnym wypadku swego przyjaciela i partnera z zespołu, Francuza François Ceverta.
W 1970 i 1971 roku Steve McQueen filmował swój własny pełnometrażowy film pt. "Le Mans". McQueen chciał uczestniczyć w wyścigu 24 godziny Le Mans wraz z Jackie Stewartem w Porsche 917
W 1997 roku założony przez Jackiego Stewarta i jego syna Paula (we współpracy z Fordem) zespół Stewart Grand Prix zadebiutował w Formule 1. W serii GP startował przez 3 sezony. Najbardziej znanym kierowcą stajni był Rubens Barrichello, jednak jedyne zwycięstwo dla zespołu Stewarta zdobył Johnny Herbert w 1999. W 2000 Stewart sprzedał swe udziały, a zespół przekształcono w Jaguar Racing.
Odznaczony Orderem Imperium Brytyjskiego.

</doc>
<doc id="396921" url="https://pl.wikipedia.org/wiki?curid=396921" title="Bolesław Płotnicki">
Bolesław Płotnicki

Bolesław Płotnicki (ur. 17 czerwca 1913 w Kijowie, zm. 7 września 1988 w Warszawie) – polski aktor teatralny i filmowy.
Życiorys.
W 1935 ukończył studia leśnicze na Politechnice Lwowskiej. 1 stycznia 1938 został awansowany do stopnia podporucznika artylerii Wojska Polskiego II RP. Po wybuchu II wojny światowej uczestniczył w kampanii wrześniowej (był członkiem SGO „Polesie”). Został wzięty do niewoli niemieckiej, osadzony w Oflagu II B Arnswalde oraz Oflagu II D Gross-Born, był tam aktorem teatru „Symbolów”.
Po wojnie w latach 1946–1949 pracował jako inspektor Najwyższej Izby Kontroli. W latach 1949–1953 występował w Teatrze im. Stefana Jaracza w Olsztynie, a w okresie 1953–1978 był aktorem Teatru Dramatycznego w Warszawie. W 1978 przeszedł na emeryturę.
W 1938 ożenił się z Salomeą Anną Klus, z którą miał dwóch synów.
Filmografia.
Filmy:

</doc>
<doc id="396923" url="https://pl.wikipedia.org/wiki?curid=396923" title="Fizyka atmosfery">
Fizyka atmosfery

Fizyka atmosfery - nauka zajmująca się zastosowaniem fizyki do badania atmosfery ziemskiej i planetarnej.
Fizycy atmosfery modelują atmosferę Ziemi i planet używając w większości klasycznych metod fizyki. 
Analizy teoretyczne stanu atmosfery, używane między innymi w prognozach pogody, oparte są na równaniach ruchu Newtona w postaci przydatnej do opisu przepływu płynów zwanych równaniami Naviera-Stokesa. Modele numeryczne opierają się na schematach numerycznych – metody elementu skończonego, metody różnic skończonych, metody spektralne - dyskretyzujące równania różniczkowe cząstkowe. Zachowanie promieniowania słonecznego oraz promieniowania cieplnego ziemi i samej atmosfery opisywane jest równaniem transportu promieniowania. Równanie to stanowi też podstawę wielu satelitarnych metod teledetekcji, które wykorzystują skomplikowane metody matematyczne do oceny parametrów stanu atmosfery na podstawie pomiarów promieniowania przechodzącego lub rozproszonego w różnych długościach widma elektromagnetycznego. Oddziaływanie fotonów ze sferycznymi i niesferycznymi cząstkami opisywane jest równaniami elektrodynamiki Maxwella, z których wynikają szczegółowe prawa dotyczące rozpraszania światła.
Do zbierania danych o stanie atmosfery używa się przyrządy fizyczne w tym też aktywne metody teledetekcji takie jak radar, lidar, czy akustyczne sondaże atmosfery. Innym zastosowaniem fizyki w problemach fizyki atmosfery jest wymiana masy i ciepła w warstwie granicznej atmosfery. Używane są tu metody z teorii turbulencji. Fizyka chmur dostarcza przykładu zastosowania metod termodynamiki, a wiele temperatur definiowanych w fizyce chmur ma odpowiedniki w pojęciach termodynamiki takich jak entropia lub entalpia. Mikrofizyka chmur wykorzystuje wiedzę z zakresu ośrodków polidyspersyjnych, m.in. równanie koagulacji (równanie Smoluchowskiego) dla zderzeń kropel lub kryształków lodu. Innym aspektem mikrofizyki chmur jest chemia atmosfery – dział opisujący jak gazy atmosferyczne wpływają na fizykę aerozoli i atmosferycznych jąder nukleacji. 
Meteorologia jest nauką zajmującą się opisem atmosfery ziemskiej z punktu widzenia procesów pogodowych i prognozy pogody. Meteorologia także używa fizyki do opisu procesów pogodowych.
Meteorologia, klimatologia, fizyka atmosfery, chemia atmosfery są dyscyplinami nauk o atmosferze ziemskiej. Obecnie coraz istotniejsza rolę odgrywają wspólne badania atmosfery, oceanu i hydrologii.

</doc>
<doc id="396925" url="https://pl.wikipedia.org/wiki?curid=396925" title="11. Międzynarodowy Festiwal Filmowy w Berlinie">
11. Międzynarodowy Festiwal Filmowy w Berlinie

Nagrody przyznane na festiwalu filmowym w Berlinie w roku 1961
Jury.
W skład jury wchodzili:

</doc>
<doc id="396926" url="https://pl.wikipedia.org/wiki?curid=396926" title="Uniwersytet Technologiczno-Humanistyczny im. Kazimierza Pułaskiego w Radomiu">
Uniwersytet Technologiczno-Humanistyczny im. Kazimierza Pułaskiego w Radomiu

Uniwersytet Technologiczno-Humanistyczny im. Kazimierza Pułaskiego w Radomiu – uczelnia akademicka o profilu techniczno-humanistycznym w Radomiu.
Ma strukturę 8-wydziałową – 3 wydziały techniczne: Mechaniczny, Transportu, Elektrotechniki i Informatyki oraz Inżynierii Chemicznej i Towaroznawstwa oraz 5 wydziałów nietechnicznych: Filologiczno-Pedagogiczny, Prawa i Administracji, Ekonomii i Finansów, Sztuki oraz Nauk Medycznych i Nauk o Zdrowiu.
Założona w Radomiu w 1950 pod nazwą Szkoła Inżynierska NOT. W latach 1965–1974 funkcjonowała kolejno jako Kielecko-Radomska Wieczorowa Szkoła Inżynierska i Kielecko-Radomska Wyższa Szkoła Inżynierska. W 1974 na bazie Kielecko-Radomskiej Wyższej Szkoły Inżynierskiej utworzono Politechnikę Świętokrzyską. W 1978 ze struktur Politechniki Świętokrzyskiej wydzielono Wyższą Szkołę Inżynierską w Radomiu, której rok później nadano imię Kazimierza Pułaskiego. Ustawą z 4 lipca 1996 uczelnia zmieniła nazwę na Politechnika Radomska im. Kazimierza Pułaskiego. 11 września 2012 przemianowana na Uniwersytet Technologiczno-Humanistyczny.
Według Webometrycznego rankingu uniwersytetów świata ze stycznia 2013, opracowanego przez hiszpańskie Consejo Superior de Investigaciones Científicas uczelnia zajmuje 20. miejsce w Polsce wśród uczelni technicznych, a na świecie 3880. pośród wszystkich typów uczelni.
Władze.
Władze Uczelni na lata 2020–2024:
Wydziały i kierunki.
Obecnie uczelnia daje możliwość podjęcia studiów na kierunkach I i II stopnia oraz studiów jednolitych magisterskich prowadzonych w ramach ośmiu wydziałów oraz w Szkole Doktorskiej:
Jednostki uprawnione do nadawania stopnia naukowego.
Uniwersytet posiada uprawnienia do nadawania stopni naukowych:
Szkoła Doktorska.
Uniwersytet prowadzi kształcenie stacjonarne w dyscyplinach:
Jednostki międzywydziałowe i ogólnouczelniane.
Jednostki ogólnouczelniane:
Jednostki międzywydziałowe:
Jednostki pozawydziałowe:
Jednostki o charakterze usługowym:
Organizacje studenckie.
Najważniejsze organizacje studenckie działające przy Uniwersytecie Technologiczno-Humanistycznym to:

</doc>
<doc id="396931" url="https://pl.wikipedia.org/wiki?curid=396931" title="Puchar Azji w Piłce Nożnej 1960">
Puchar Azji w Piłce Nożnej 1960

Drugi Puchar Azji w piłce nożnej zogranizowano w dniach 14-21 października 1960 roku w Korei Południowej. Wszystkie spotkania turnieju finałowego rozegrano na Hyochang Stadium w Seulu.
W turnieju zagrały:
Eliminacje.
Azja Zachodnia.
Turniej w Indiach (1-17 grudnia 1959). Każdy z każdym, mecz i rewanż.
Azja Centralna.
Turniej w Singapurze (15-21 kwietnia 1960). Każdy z każdym, jeden mecz.
Azja Wschodnia.
Turniej na Filipinach (13-18 kwietnia 1960). Każdy z każdym, jeden mecz.
Linki zewnętrzne.
RSSSF.com - informacje o turnieju

</doc>
<doc id="396932" url="https://pl.wikipedia.org/wiki?curid=396932" title="Puchar Azji w Piłce Nożnej 1964">
Puchar Azji w Piłce Nożnej 1964

Puchar Azji 1964 odbył się w maju 1964 roku w Izraelu.
Stadiony.
Turniej finałowy rozegrany został na czterech obiektach:
Eliminacje.
Grupa 1 (mecze w Wietnamie Południowym).
7 grudnia 1963 3-3 
7 grudnia 1963 5-3 
11 grudnia 1963 3-1 
11 grudnia 1963 1-4 
14 grudnia 1963 4-3 
14 grudnia 1963 3-0 

</doc>
<doc id="396933" url="https://pl.wikipedia.org/wiki?curid=396933" title="Puchar Azji w Piłce Nożnej 1968">
Puchar Azji w Piłce Nożnej 1968

Czwarta edycja Pucharu Azji w piłce nożnej odbyła się w maju 1968 roku w Teheranie (Iran). Wszystkie spotkania turnieju finałowego rozegrano na stadionie Shahida Shiroudiego.
W turnieju wzięło udział pięć, a nie jak do tej pory cztery, drużyn:
Grano systemem ligowym - każdy z każdym, jeden mecz.
Eliminacje.
Grupa A.
Turniej w Birmie - 12-19 listopada 1967 (każdy z każdym, jeden mecz) 
Birma awansowała do turnieju finałowego.
Grupa B.
Turniej w Hongkongu - 22 marca-2 kwietnia 1967 (każdy z każdym, jeden mecz)
Hongkong awansował do turnieju finałowego.
Grupa C.
Turniej w Tajpej (Republika Chińska) - 29 lipca-7 sierpnia 1967 (każdy z każdym, jeden mecz)
Republika Chińska awansowała do turnieju finałowego.
Strzelcy.
4 bramki
2 bramki

</doc>
<doc id="396934" url="https://pl.wikipedia.org/wiki?curid=396934" title="Puchar Azji w Piłce Nożnej 1972">
Puchar Azji w Piłce Nożnej 1972

Kolejna edycja Pucharu Azji odbyła się w 1972 roku w Bangkoku (Tajlandia).
W turnieju wzięło udział sześć zespołów:
Pierwszy raz w turnieju grano systemem pucharowym.
Eliminacje.
Wschód.
Wszystkie mecze rozegrano w Bangkoku (Tajlandia).
Runda wstępna.
"Wynik meczu decydował o przydzieleniu zespołów do grup eliminacyjnych"
Finał.
Tajlandia i Kambodża awansowały do tunieju finałowego.
Zachód.
Runda wstępna.
"Wynik meczu decydował o przydzieleniu zespołów do grup eliminacyjnych"
Finał.
Irak i Kuwejt awansowały do tunieju finałowego.
Linki zewnętrzne.
RSSSF.com - informacje o turnieju

</doc>
<doc id="396935" url="https://pl.wikipedia.org/wiki?curid=396935" title="Puchar Azji w Piłce Nożnej 1976">
Puchar Azji w Piłce Nożnej 1976

Szósta edycja Pucharu Azji odbyła się w czerwcu 1976 roku w Tebrizie oraz w Teheranie (Iran). Była to druga impreza mistrzowska zorganizowana w tym kraju.
W turnieju finałowym udział wzięło sześć zespołów:
W zawodach miały wystąpić również reprezentacje Korei Północnej, Arabii Saudyjskiej i Tajlandii, jednak wycofały się przed rozpoczęciem rozgrywek.
Eliminacje.
Strefa 1.
Reprezentacje Kuwejtu i Jemenu Południowego awansowały bez eliminacji, gdyż zespoły "Bahrajnu", "Libanu", "Pakistanu" i "Syrii" nie przystąpiły do eliminacji.
Strefa 2.
Turniej w Bagdadzie (Irak). Każdy z każdym, mecz i rewanż.
Irak awansował do turnieju finałowego.
"Arabia Saudyjska" również awansowała, jednak wycofała się przed rozgrywkami finałowymi.
Strefa 3.
Turniej w Bangkoku (Tajlandia), 15-24 czerwca 1975. Każdy z każdym, jeden mecz.
Malezja awansowała do turnieju finałowego.
"Tajlandia" również awansowała, jednak wycofała się przed rozgrywkami finałowymi.
Strefa 4.
Runda wstępna.
"Wynik meczu decydował o przydzieleniu zespołów do grup eliminacyjnych"
Finał.
"Korea Północna" awansowała do turnieju fianłowego, jednak wycofała się przed jego rozpoczęciem.
Chiny awansowały do turnieju finałowego.
Najlepsi strzelcy.
3 bramki
2 bramki

</doc>
<doc id="396936" url="https://pl.wikipedia.org/wiki?curid=396936" title="Puchar Azji w Piłce Nożnej 1980">
Puchar Azji w Piłce Nożnej 1980

Puchar Azji 1980 rozgrywany był w Kuwejcie.
Kwalifikacje.
Eliminacje odbywały się w czterech turniejowych strefach, w latach 1978 i 1979
Zapewniony awans miały :
Zakwalifikowane drużyny:
Faza grupowa.
Dwie grupy po pięć zespołów, każdy z każdym, jeden mecz. Dwa najlepsze zespoły awansują do półfinałów.
Grupa A.
Mecze:
15 września 1980
16 września 1980
17 września 1980
18 września 1980
19 września 1980
20 września 1980
21 września 1980
22 września 1980
24 września 1980
25 września 1980
Grupa B.
Mecze:
15 września 1980
16 września 1980
17 września 1980
18 września 1980
19 września 1980
20 września 1980
21 września 1980
22 września 1980
24 września 1980
25 września 1980
Półfinały.
28 września 1980
Mecz o 3 miejsce.
30 września 1980
Finał.
30 września 1980

</doc>
<doc id="396937" url="https://pl.wikipedia.org/wiki?curid=396937" title="Puchar Azji w Piłce Nożnej 1984">
Puchar Azji w Piłce Nożnej 1984

Puchar Azji 1984 rozgrywany był w Singapurze.
Kwalifikacje.
Eliminacje odbywały się od sierpnia do października w 1984 r. Wzięło w nich udział 21 reprezentacji, które walczyły o 8 miejsc w turnieju finałowym.
Zapewniony awans miały :
Zakwalifikowane drużyny:
Faza grupowa.
Dwie grupy po pięć zespołów, każdy z każdym, jeden mecz. Dwa najlepsze zespoły awansują do półfinałów.
Wszystkie czasy lokalne (UTC+8)
Gole poszczególnych drużyn.
11 bramek
8 bramek
7 bramek
5 bramek
3 bramki
1 bramka 
0 bramek 

</doc>
<doc id="396938" url="https://pl.wikipedia.org/wiki?curid=396938" title="Puchar Azji w Piłce Nożnej 1988">
Puchar Azji w Piłce Nożnej 1988

Puchar Azji 1988 był rozgrywany w Katarze.
Końcowa kolejność: 
1: Arabia Saudyjska
2: 
3: 
4: 
5-10: , , , , , 
Kwalifikacje.
Zapewniony awans miały:
Zakwalifikowane drużyny:
Faza grupowa.
Wszystkie czasy lokalne ().

</doc>
<doc id="396940" url="https://pl.wikipedia.org/wiki?curid=396940" title="Thomas Malory">
Thomas Malory

Sir Thomas Malory (ur. ok. 1405, zm. 14 marca 1471) – pisarz angielski, autor romansu rycerskiego "Śmierć Artura" ("Le Morte d'Arthur"), stanowiącego kompilację legend o królu Arturze i uważanego za jedno z najwybitniejszych dzieł angielskiej literatury średniowiecznej.
Nazwisko Malory'ego pochodzi z języka francuskiego, starofrancuskie "maleüré" oznacza "nieszczęśnika". Istnieją różne wersje jego pisowni, np. Maillorie i Maleore.
Malory w swojej pracy inspirował się zarówno źródłami francuskimi (tzw. "Cyklem Wulgaty"), jak i angielskimi (m.in. poematem "Morte Arthure").
Niewiele jest na temat życiorysu Malory'ego informacji. Prawdopodobnie pochodził z Newbold Revel w Warwickshire. Wiadomo na pewno, że był rycerzem i więźniem, a odautorski opis siebie samego zawarty w kolofonie "Śmierci Artura" może sugerować, że był również księdzem. Uważa się, że został pasowany na rycerza w 1442 roku, co umożliwiło mu wejście w skład angielskiego parlamentu, jako przedstawiciela Warwickshire w 1445 roku. Prawdopodobnie w 1450 roku zszedł na drogę zbrodni, był oskarżony m.in. o gwałt, morderstwo i kradzieże. Prawdopodobnie był więziony w londyńskim Newgate w latach pięćdziesiątych XV wieku i tam właśnie rozpoczął spisywanie legend o królu Arturze i rycerzach okrągłego stołu, nadając im pierwotnie tytuł "The Book of King Arthur and His Noble Knights of the Round Table". W czasie Wojny Dwóch Róż był prawdopodobnie stronnikiem Lancasterów. Jego dzieło zostało opublikowane przez Williama Caxtona pod tytułem "Le Morte d'Arthur" w 1485 roku. Malory napisał, iż skończył utwór w dziewiątym roku panowania Króla Edwarda IV, czyli około roku 1470.

</doc>
<doc id="396941" url="https://pl.wikipedia.org/wiki?curid=396941" title="Puchar Azji w Piłce Nożnej 1992">
Puchar Azji w Piłce Nożnej 1992

Puchar Azji w piłce nożnej 1992 odbył się w Japonii.
Końcowa kolejność:
1: 
2: 
3: 
4: 
5-8: , , , 
Kwalifikacje.
Zapewniony awans miały:
Zakwalifikowane drużyny:
Faza grupowa.
Wszystkie czasy lokalne ()
Faza pucharowa.
Wszystkie czasy miejscowe ()

</doc>
<doc id="396943" url="https://pl.wikipedia.org/wiki?curid=396943" title="Puchar Azji w Piłce Nożnej 1996">
Puchar Azji w Piłce Nożnej 1996

Puchar Azji w piłce nożnej 1996 odbył się w Zjednoczonych Emiratach Arabskich.
Końcowa kolejność:
1: 
2: 
3: 
4: 
5-8: , , , 
9-12: , , , 
Kwalifikacje.
35 drużyn przystąpiły do eliminacji (dwie się wycofały).
Zakwalifikowane drużyny:
Faza grupowa.
Drużyny z trzecich miejsc.
Dwie najlepsze drużyny z trzecich miejsc awansują do ćwierćfinałów.
Faza pucharowa.
Wszystkie czasy lokalne (UTC+4).

</doc>
<doc id="396944" url="https://pl.wikipedia.org/wiki?curid=396944" title="Górnośląska Chorągiew Harcerzy ZHR">
Górnośląska Chorągiew Harcerzy ZHR

Górnośląska Chorągiew Harcerzy ZHR – jednostka terytorialna Organizacji Harcerzy ZHR. Zrzesza hufce, związki drużyn i drużyny ZHR działające na terenie, Bytomia, Raciborza, Bielska-Białej, i województwa śląskiego, do 22 maja 2003 roku także województwa opolskiego. Chorągiew tworzy: 1 hufiec, 2 związki drużyn, (2012).
Historia.
22 maja 2003 roku z Górnośląskiej Chorągwi Harcerzy wydzieliła się Chorągiew Harcerzy Ziemi Opolskiej, która obejmowała jednostki: Kluczborski Hufiec Harcerzy „Płomień”, Opolski Hufiec Harcerzy im. Szarych Szeregów, Opolski Związek Drużyn Harcerzy oraz Wołczyński Związek Drużyn Harcerzy „Omega”.

</doc>
<doc id="396945" url="https://pl.wikipedia.org/wiki?curid=396945" title="Puchar Azji w Piłce Nożnej 2000">
Puchar Azji w Piłce Nożnej 2000

Puchar Azji 2000 rozgrywany był w Libanie.
Faza grupowa.
Trzy grupy po cztery zespoły, każdy z każdym, jeden mecz. Dwa najlepsze zespoły awansują do ćwierćfinałów. Awans do ćwierfinałów uzyskają także, dwie najlepsze drużyny z trzecich miejsc.
Grupa A.
Mecze:
12 października 2000
15 października 2000
18 października 2000
Grupa B.
Mecze:
13 października 2000
16 października 2000
19 października 2000
Grupa C.
Mecze:
14 października 2000
17 października 2000
20 października 2000
Najlepsi na 3. miejscu w grupie.
Korea Południowa i Katar awansowały do ćwierćfinałów.
Ćwierćfinały.
23 października 2000
24 października 2000
Półfinały.
26 października 2000
Mecz o 3 miejsce.
29 października 2000
Finał.
29 października 2000
 
MISTRZ AZJI 2000
JAPONIA DRUGI TYTUŁ MISTRZA AZJI
Strzelcy.
6 bramek
5 bramek
3 bramki
2 bramki
1 bramka
1 bramka samobójcza
Liczba strzelonych goli dla reprezentacji.
21 bramek
11 bramek
9 bramek
7 bramek
5 bramek
3 bramki
2 bramki
0 bramek

</doc>
<doc id="396952" url="https://pl.wikipedia.org/wiki?curid=396952" title="Ulrich van Gobbel">
Ulrich van Gobbel

Ulrich van Gobbel (ur. 16 stycznia 1971 w Paramaribo w Surinamie) – holenderski piłkarz grający na pozycji prawego obrońcy.
Van Gobbel urodził się jak wielu czarnoskórych holenderskich piłkarzy w byłej kolonii holenderskiej w Surinamie. Potem jego rodzina wyemigrowała do Holandii i zamieszkała w Bredzie. Rozpoczynał karierę w młodzieżowych zespołach z tej miejscowości, a były to kluby takie jak Havel Breda i NAC Breda. Jednak profesjonalną karierę zaczynał w klubie Willem II Tilburg, w barwach którego zadebiutował w Eredivisie. Debiut miał miejsce 26 listopada 1988 roku w przegranym 1-3 meczu z FC Den Bosch. Jednak szybko, bo już w zimie 1990 roku był zawodnikiem Feyenoordu. W pierwszym sezonie 19-letni van Gobbel rozegrał tylko 2 mecze, dopiero z czasem wchodził do pierwszego składu. Jednak tego twardego i nieustępliwego obrońcę często nękały kontuzje. W zimie 1996 roku trafił roku do tureckiego Galatasaray SK, by już następnej zimy (1997) trafić do Premier League do drużyny Southampton F.C. Jednak w obu zagranicznych zespołach van Gobbel nie pokazał w pełni swojego talentu i zawiódł. A od kolejnej zimy od 1998 roku był już ponownie zawodnikiem Feyenoordu. Sezon 2001-2002 był ostatnim w karierze van Gobbela, który zakończył karierę z powodu ciężkiej kontuzji.
W reprezentacji Holandii van Gobbel zadebiutował 9 czerwca 1993 roku w zremisowanym 0-0 meczu z reprezentacją Norwegii. Kariera reprezentacyjna van Gobbela trwała ponad rok (udało mu się pojechać na MŚ 1994), a zakończyła się również meczem z reprezentacją Norwegii (1-1) 12 października 1994 roku. Ogółem van Gobbel w pomarańczowych barwach zagrał 8 razy.

</doc>
<doc id="396954" url="https://pl.wikipedia.org/wiki?curid=396954" title="Firletka lepka">
Firletka lepka



</doc>
<doc id="396958" url="https://pl.wikipedia.org/wiki?curid=396958" title="Komendant Chorągwi">
Komendant Chorągwi



</doc>
<doc id="396964" url="https://pl.wikipedia.org/wiki?curid=396964" title="Polopiryna">
Polopiryna



</doc>
<doc id="396965" url="https://pl.wikipedia.org/wiki?curid=396965" title="Rymarz (Góry Sowie)">
Rymarz (Góry Sowie)

Rymarz (niem. "Reimskoppe") – wzniesienie (913 m n.p.m.) w południowo-zachodniej Polsce, w Sudetach Środkowych, w Górach Sowich.
Położenie i opis.
Wzniesienie położone w środkowo-południowej części pasma Gór Sowich, po południowo-wschodniej stronie Przełęczy Jugowskiej, około 2,5 km na północny wschód od centrum miejscowości Jugów. 
Kopulaste wzniesienie, o mało wyraźnie podkreślonym wierzchołku, jedno z wyższych w tych górach. Zbocze południowo-wschodnie łagodnie opada o kilka metrów przechodząc w grzbiet. Pozostałe zbocza są dość strome. Od sąsiedniej Koziej Równi (930 m n.p.m.) oddzielony jest Przełęczą Jugowską.
Szczyt pokryty lasem świerkowym z charakterystyczną polaną na południowo-zachodnim zboczu, powstałą po wyrębie lasu.
Wzniesienie położone na terenie Parku Krajobrazowego Gór Sowich.
Na zachodnim zboczu góry trasa narciarska z wyciągiem.
Turystyka.
Obok wzniesienia przechodzi szlak turystyczny:
Na zachodnim zboczu góry położone jest górskie schronisko Zygmuntówka.

</doc>
<doc id="396972" url="https://pl.wikipedia.org/wiki?curid=396972" title="Sobuczyna (struga)">
Sobuczyna (struga)

Sobuczyna – struga, prawy dopływ Konopki o długości 5,09 km.
Źródło ma na terenie gminy Poczesna. Przez Częstochowę przepływa na odcinku 3,2 km, gdzie w dzielnicy Kuźnica uchodzi do Konopki.

</doc>
<doc id="396973" url="https://pl.wikipedia.org/wiki?curid=396973" title="Sobuczyna (wieś)">
Sobuczyna (wieś)

Sobuczyna – wieś w Polsce położona w województwie śląskim, w powiecie częstochowskim, w gminie Poczesna.
Sobuczyna wchodzi w skład sołectwa Brzeziny Nowe.
Historia.
Miejscowość leży w Częstochowskim Obszarze Rudonośnym, po II wojnie światowej działała tu kopalnia rud żelaza "Aleksander". W latach 1975–1998 miejscowość administracyjnie należała do województwa częstochowskiego.
Obecnie.
Na terenie wsi znajduje się składowisko odpadów dla Częstochowy.

</doc>
<doc id="396976" url="https://pl.wikipedia.org/wiki?curid=396976" title="Apolonia Chałupiec">
Apolonia Chałupiec



</doc>
<doc id="396981" url="https://pl.wikipedia.org/wiki?curid=396981" title="Order Cisneros">
Order Cisneros

Order Cisneros (hiszp. "Orden de Cisneros") – odznaczenie hiszpańskie nadawane za zasługi polityczne.
Charakterystyka.
Order ustanowiony został 8 marca 1944 przez gen. Francisco Franco dla uczczenia kardynała Franciszka Jimeneza Cisnerosa (1436-1517), który po wstąpieniu do franciszkanów został spowiednikiem królowej Izabeli Katolickiej. W 1495 został arcybiskupem Toledo i prymasem Hiszpanii, a także Kanclerzem Królestwa i Głównym Doradcą króla Ferdynanda i królowej Izabeli. Założył hiszpański uniwersytet w Alcala i fundował stypendia dla studentów z wielu europejskich szkół. W 1506 został wicekrólem Królestwa Hiszpanii i Wielkim Inkwizytorem Kastylii i Leonu. Mimo piastowanych najwyższych urzędów żył w ubóstwie jak franciszkanin, a swoje działania podporządkował dobru państwa i ludzi.
Order podzielony został na sześć klas z limitowaną liczbą odznaczonych dla pierwszych czterech klas:
Dekret z 15 kwietnia 1977 zreformował kancelarię orderu i odtąd, pomimo pozostawienia hiszpańskiego króla jako wielkiego mistrza, zaprzestano dalszych nadań powodując faktyczne wygaszenie orderu.
Opis odznaki.
Krzyż orderu to złoto obramowany, zakończony złotymi kulkami, czerwono-emaliowany krzyż ośmioramienny. W środku krzyża znajduje się wizerunek czarnego orła w złotej aureoli. Między ramionami krzyża umieszczonych jest dziesięć strzał.
Odznaczeni.
Łącznie nadano 20 764 orderów.

</doc>
<doc id="396984" url="https://pl.wikipedia.org/wiki?curid=396984" title="Wspólna polityka bezpieczeństwa i obrony">
Wspólna polityka bezpieczeństwa i obrony

Wspólna polityka bezpieczeństwa i obrony (WPBiO), (ang. Common Security and Defence Policy (CSDP); przed wejściem w życie traktatu lizbońskiego pod nazwą Europejska polityka bezpieczeństwa i obrony (EPBiO) – ang. European Security and Defence Policy (ESDP)) – integralna część wspólnej polityki zagranicznej i bezpieczeństwa, zapewniająca Unii Europejskiej zdolność operacyjną opartą na środkach cywilnych i wojskowych. Obejmuje stopniowe określanie wspólnej polityki obronnej Unii i może w przyszłości doprowadzić do stworzenia wspólnej obrony, jeśli Rada Europejska, stanowiąc jednomyślnie, tak zdecyduje.
Wspólna polityka bezpieczeństwa w latach 90..
Na mocy traktatu z Maastricht polityka obronna UE miała być wykonywana przez Unię Zachodnioeuropejską. Na początku lat 90. XX w. rozpoczęto prace mające na celu ustanowienie wspólnej polityki obronnościowej. 19 czerwca 1992 roku Rada Ministerialna UZE zadecydowała o utworzeniu europejskich sił zbrojnych o nazwie Forces Answerable to WEU (FAWEU), które miały służyć wspólnej obronie w razie zaistnienia potrzeby oraz prowadzeniu misji petersberskich. Skład sił został ustalony 19 maja 1993 roku w Rzymie i zatwierdzony 22 listopada 1993 roku przez UZE. Wojska te składały się z ponad 2000 jednostek i mogły być używane także przez NATO. Ich realne wykorzystanie było jednak niewielkie: w latach 1992-1995 siły morskie nadzorowały wody Adriatyku, egzekwując embargo na dostawy broni do byłej Jugosławii i sankcje ekonomiczne przeciwko Federacyjnej Republice Jugosławii; w latach 1993-2001 prowadzono operacje policyjne kolejno: na Dunaju, w Mostarze, i w Albanii; w latach 1998-1999 prowadzono obserwacje stanu bezpieczeństwa w Kosowie, a w latach 1999-2001 rozminowywano pola w Chorwacji. Traktat amsterdamski, mimo zmian, nie usprawnił znacząco funkcjonowania polityki obronnej UE. Ustanowił Wysokiego przedstawiciela ds. WPZiB i Komórkę Planowania i Wczesnego Ostrzegania, zawarł w Traktacie o Unii Europejskiej postanowienie o stopniowym określaniu wspólnej polityki obronnej, by podnieść znaczenie UE oraz ustanowił misje petersberskie. Unii wciąż jednak brakowało spójności do skuteczności działań operacyjnych.
W październiku 1998 roku na szczycie UE w Pörtschach premier Wielkiej Brytanii, Tony Blair, zaproponował zmianę obecnego kształtu WPZiB poprzez m.in. ustanowienie europejskiej zdolności obronnej, by można prowadzić wspólne operacje wojskowe. Kilka tygodni później odbył się szczyt Wielkiej Brytanii i Francji, podczas którego przywódcy obu państw wydali deklarację podkreślającą konieczność niezależnych działań UE w oparciu o solidne siły zbrojne przy jednoczesnym liczeniu się z rolą NATO.
W 1996 roku Niemcy zaproponowały włączenie UZE do UE, a w 1999 roku. podczas przewodnictwa obu tych organizacjach włączyły do swojego programu rozważania nad europejską polityką obronną. Francja wówczas popierała niemieckie propozycje, jednak w opozycji stała Wielka Brytania, która nie chciała włączać UZE do UE, lecz ustanowić w ramach NATO specjalny europejski filar, będący do dyspozycji UE.
Na spotkaniu Radu Europejskiej w Kolonii w dniach 3-4 czerwca 1999 roku przywódcy państw UE przyjęli deklarację o umacnianiu "wspólnej europejskiej polityki w dziedzinie bezpieczeństwa i obrony", w której oświadczono, że UE musi móc w pełni decydować o prowadzeniu operacji zapobiegania konfliktom i zarządzania kryzysowego, dlatego powinna dysponować swoimi siłami, które będą działać niezależnie od NATO. UE miała przejąć od UZE funkcje operacyjne, m.in. misje petersberskie, jednak również potwierdzono rolę NATO jako najważniejszego elementu wspólnej obrony.
Ustanowienie Wspólnej Europejskiej Polityki Bezpieczeństwa i Obrony.
W dniach 10-11 grudnia 1999 roku w Helsinkach odbył się kolejny szczyt Rady Europejskiej, na którym oficjalnie ogłoszono ustanowienie Europejskiej Polityki Bezpieczeństwa i Obrony. Jej celami stały się przede wszystkim zwiększenie zdolności UE do prowadzenia samodzielnych działań operacyjnych i podejmowania decyzji w razie zaistnienia kryzysu. Chociaż postanowienia te miały na celu uniezależnienie się od tego, czy NATO podejmuje decyzję w danej sprawie, Sojusz Północnoatlantycki pozostał podstawą wspólnej obronności. Zadeklarowano zwiększenie współpracy z NATO, lepsze wykorzystanie potencjału, jakim UE dysponuje i zwiększenie szybkości reakcji na kryzysy. By móc lepiej realizować misje petersberskie, proklamowano tzw. Europejski Cel Operacyjny/Zasadniczy. Zakładał on, że do końca 2003 roku. zostanie utworzony korpus liczący 50-60 tysięcy żołnierzy, który będzie zdolny w ciągu 60 dni przeprowadzić dowolną misję petersberską, trwającą przynajmniej rok. Wojska te miały obejmować siły lądowe, morskie i lotnicze. Podczas realizacji celu powstały trudności, które sprawiły, że trzeba było wydłużyć docelowy termin i 18 czerwca 2004 roku zastąpiono stary cel Celem Operacyjnym 2010.
Podczas spotkania ministrów obrony UE w Sintrze 28 lutego 2000 roku postanowiono, że wspólne siły zbrojne będą wykorzystywane na większą skalę do prowadzenia operacji w Europie i na jej obrzeżach, a w mniejszych ilościach na całym świecie.
Ostateczna wersja "Raportu prezydencji na temat Wspólnej Europejskiej Polityki Bezpieczeństwa i Obrony" została wraz z dokumentami towarzyszący przyjęta na spotkaniu Rady Europejskiej w Feira 19-20 czerwca 2000 roku. Wówczas określono również zasady, na jakich pozaunijne państwa NATO i kandydaci do UE będą mogli współdziałać w misjach UE.
Europejska strategia bezpieczeństwa.
12 grudnia 2003 roku na posiedzeniu w Brukseli Rada Europejska przyjęła dokument określający wspólną strategię bezpieczeństwa o nazwie "Bezpieczna Europa w lepszym świecie: europejska strategia bezpieczeństwa". Określał on strategiczne cele dla UE:
Strategia bezpieczeństwa formułuje także wnioski dla przyszłych działań UE i zapowiada, co Wspólnota zamierza dokonać, by realizować ustalone cele:
Organy EPBiO.
Pierwszą próbę instytucjonalizacji EPBiO podjęto w dniach 14-15 lutego 2000 roku, gdy Rada do Spraw Ogólnych podjęła decyzję o ustanowieniu tymczasowych organów: Komitetu Politycznego i Bezpieczeństwa oraz Struktury Wojskowej, a także o przydzieleniu z państw członkowskich grupy ekspertów, którzy mieli pracować dla Sekretariatu Generalnego Rady. Następnie 22 maja ustanowiono również stały Komitet do spraw Cywilnych Aspektów Zarządzania Kryzysowego (CivCom). Na szczycie w Nicei w grudniu 2000 roku Rada Europejska ustaliła wytyczne, na podstawie których 22 stycznia 2001 roku tymczasowe organy przekształcono w Komitet Polityczny i Bezpieczeństwa, Komitet Wojskowy Unii Europejskiej (EUMC), Sztab Wojskowy Unii Europejskiej (EUMS) i Komórka Policyjna.
Praktyka funkcjonowanie EPBiO, w szczególności misji petersberskich, ukazała potrzebę utworzenia dodatkowych instytucji. 12 lipca 2004 roku ustanowiono Europejską Agencję Obrony, której celem jest rozwój przemysłu obronnego UE i dbanie o wyposażenie sił szybkiego reagowania w odpowiednią broń. W styczniu 2005 roku rozpoczęto tworzenie Komórki Cywilno-Wojskowej, posiadającej możliwość tworzenia Centrów Operacyjnych. 3 listopada 2005 roku ustanowiono Stały Zespół Łącznikowy NATO przy Sztabie Wojskowym UE, a 1 marca 2006 roku utworzono zaś Komórkę Planistyczną Unii Europejskiej, znajdującą się w Kwaterze Głównej NATO. By móc lepiej przygotowywać się do operacji zarządzania kryzysowego, UE 18 lipca 2005 roku. utworzyła Europejskie Kolegium Bezpieczeństwa i Obrony, które jest złożone z współpracujących ze sobą krajowych instytucji państw członkowskich UE. Ponadto dla EPBiO działają również agencje WPZiB, przejęte od UZE: Centrum Satelitarne Unii Europejskiej i Instytut Unii Europejskiej Studiów nad Bezpieczeństwem.
Zasoby i zdolności UE w ramach EPBiO.
Wojskowe.
W ramach realizacji Europejskiego Celu Operacyjnego, UE rozpoczęła tworzenie europejskich sił szybkiego reagowania. Ich struktura opiera się na związku niezależnych jednostek narodowych armii, nie stanowią one jednolitej formacji. W latach 2000-2004 w Brukseli odbyły się 4 konferencje planistyczne poświęcone rozbudowie europejskich zdolności obronnych:
Państwa członkowskie zadeklarowały na nich udziały, jakie wniosą w tworzenie wspólnych sił.
Po raz pierwszy częściową zdolność do działań operacyjnych Unia osiągnęła pod koniec 2001 roku, o czym Rada Europejska poinformowała na spotkaniu w Laeken 15 grudnia. W maju 2002 roku przeprowadzono pierwsze ćwiczenia sztabowe (CME 02), a w listopadzie 2003 roku pierwsze wspólne manewry (CME/CMX 03). Ponadto do wiosny 2003 roku zostały wypracowane zasady koncepcyjne m.in. działania wojskowego planowania strategicznego, procedury reagowania kryzysowego czy program ćwiczeń wojskowych. Ustalono także szczegółowe procedury odnośnie do m.in. współpracy cywilno-wojskowej, logistyki i zasad używania siły. W maju 2003 roku Rada UE przyjęła projekt ćwiczeń wspólnych wojskowych na lata 2004-2008, informując o nim NATO, a w czerwcu 2004 roku zatwierdzono dokument współpracy z ONZ w prowadzeniu wojskowych operacji zarządzania kryzysowego, będący wynikiem wspólnej deklaracji obu organizacji z 24 września 2003 roku
Podczas drugiej konferencji planistycznej Holandia zaproponowała przyjęcie planu, który by skoordynował wszystkie inicjatywy i uzupełnił braki w poziomie dotychczasowych zdolności obronnych. Pomysł ten został zrealizowany w grudniu 2001 roku, gdy na szczycie w Laeken przyjęto "Plan działania na rzecz europejskich zdolności obronnych" (ECAP). W jego wyniku rozpoczęto wypełnianie niedoborów w siłach zbrojnych, rozpoczynając od marynarki wojennej i lotnictwa. W siłach lądowych, mimo stwierdzenia 20 braków, opracowano plany jedynie dla trzech, a dla wielu problemowych obszarów nie ustalono żadnej idei działania. Z tego powodu Unia, która do tamtej pory nie osiągnęła pełnej zdolności operacyjnej, nie mogła jeszcze przez jakiś czas samodzielnie prowadzić misji petersberskich wszystkich typów, pozostając zależna od NATO. By temu zaradzić pojawiła się propozycja, by wszystkie państwa powieliły dotychczasową holenderska praktykę, polegającą na oferowaniu możliwości udostępnienia dowolnych własnych jednostek na potrzeby wspólnych działań (tzw. "skrzynka z narzędziami"). Przed trzecią konferencją planistyczną panele robocze ds. likwidacji niedoborów w zasobach przedstawiły raporty ze swoich prac, co umożliwiło przejście do drugiego etapu prac nad ECAP. Na konferencji zostały utworzone grupy projektowe, którym powierzono realizację różnych zadań, m.in.: zakup sprzętu czy koordynacja współpracy. Wówczas oświadczono także, że Unia osiągnęła wreszcie pełną zdolność operacyjną i jest gotowa do prowadzenia misji petersberskich. Od tego czasu UE jest w stanie prowadzić misje humanitarne i ratownicze, choć jej zdolność w zakresie wprowadzania pokoju wciąż jest ograniczona.
Unia Europejska realizuje politykę obronną powoli i z licznymi oporami. Jedną z prób zmienienia tego podjęto w październiku 2003 roku w Rzymie, gdy podczas spotkania ministrów obrony państw UE ustalono rok 2010 jako punkt graniczny, do którego w znaczącym stopniu wypełni się braki w ECAP. "Cel Operacyjny 2003" został zmieniony na "Cel Operacyjny 2010" i przyjęty przez Radę UE 17 maja 2004 roku.
W maju 2003 roku podczas posiedzenia Rady UE zakończono pracę nad "Koncepcją Szybkiej Odpowiedzi Militarnej UE". Ustalono potrzebę utworzenia sił szybkiego reagowania, mogących w ciągu najwyżej 5 dni rozpoczynać operacje. Podkreślono przy tym, że nie powinny one dublować kompetencji NATOwskich "Sił Odpowiedzi", choć w praktyce może do tego dojść.
Kolejny pomysł zwiększenia zdolności wojskowych UE zgłosiły w lutym 2004 roku Francja, Niemcy i Wielka Brytania. Dotyczył on utworzenia "Grup bojowych UE", które by służyły do prowadzenia misji petersberskich. Składają się one z maksymalnie 1500 żołnierzy i są zdolne do rozmieszczenia się w ciągu 5-10 dni od podjęcia decyzji o prowadzeniu operacji. Do początku 2007 roku osiągnęły one pełną zdolność operacyjną. Obecnie trwają prace nad nowymi rodzajami sił szybkiego reagowania, m.in. marynarki wojennej i lotnictwa.
Cywilne.
Cywilne zdolności UE do podejmowania działań operacyjnych są tworzone w oparciu o decyzje Rady Europejskiej, podjęte na spotkaniu w Feira w czerwcu 2000 roku Odnoszą się one do czterech dziedzin: policji, umacniania rządów prawa, umacniania administracji cywilnej i ochrony ludności. Największe znaczenie mają siły policyjne, mogące zostać wysyłane na misje. Na konferencji planistycznej 19 listopada 2001 roku w Brukseli zdecydowano, że będą one liczyć 5 tys. policjantów, którzy będą mogli być wysyłani od 2003 roku. W czerwcu 2004 roku przyjęto "Plan działania na rzecz cywilnych aspektów EPBiO", który zawierał program działań, jakie Unia miała podejmować w celu realizacji swoich postanowień. W listopadzie 2004 roku, na drugiej konferencji planistycznej, ogłoszono dotychczasowe ich rezultaty. Na potrzeby misji udało się uzbierać prawie 12 tys. osób, z czego niemal połowę stanowili policjanci, co przekroczyło pierwotne założenia odnośnie do ilości personelu na misje. Mimo to zdolność do rozmieszczenia tych sił oraz ich przygotowanie są niskie i brakuje planów ich użycia.
17 grudnia 2004 roku Rada Europejska ustaliła "Cywilny Cel Operacyjny 2008", który określił jakimi środkami Unia będzie dążyć do realizacji misji zarządzania kryzysowego w całym czasie ich trwania, jakimi zasadami będzie się kierować i do jakich będzie dążyć celów. Realizując jego postanowienia, UE do końca 2006 roku ustanowiła blisko 100-osobowy zespół ekspertów, mogących być wysłanych na misje w ciągu 5 dni. Ponadto Komórka Policyjna i państwa członkowskie ustaliły struktury jednostek policyjnych, które mają działać w terenie. Na ministerialnej konferencji planistycznej, która odbyła się 13 listopada 2006 roku w Brukseli wyznaczono kilka kwestii, na których poprawę UE powinna zwrócić szczególną uwagę. Dotyczyły one głównie braków w personelu sądowniczym i więziennym, policji i kontroli granicznej.
Inną formą realizacji cywilnego aspektu misji operacyjnych UE są "Siły Żandarmerii Europejskiej", powołane na spotkaniu ministrów obrony w Noordwijk 17 września 2004 roku Zostały one założone przez Francję, Włochy, Hiszpanię, Portugalię i Holandię, a ich celem ma być stabilizowanie sytuacji po zakończeniu konfliktów. Mają one liczyć 800-900 osób (z możliwością powiększenia do 2300) i być w stanie rozmieścić się w ciągu 30 dni. Żandarmeria ta nie stanowi sił unijnych, jest jedynie formacją złożoną z żandarmów z wielu państw. Może być wykorzystywana także przez ONZ, NATO i OBWE, oficjalnie są to siły policyjne mające status wojskowy. Mają one strzec porządku po zakończeniu operacji działając pomiędzy kompetencjami wojska i policji.

</doc>
<doc id="396997" url="https://pl.wikipedia.org/wiki?curid=396997" title="Order Krzyża Świętego Rajmunda z Penafort">
Order Krzyża Świętego Rajmunda z Penafort

Order Krzyża Świętego Rajmunda z Penafort (hiszp. "Orden de la Cruz de San Raimundo de Peñafort") – hiszpańskie, cywilne odznaczenie państwowe utworzone w 1944 przez gen. Francisco Franco. Zostało nazwane imieniem św. Rajmunda z Penafort (1180–1275), patrona prawników, kanonizowanego w 1601.
Order został ustanowiony dla nagradzania zasług prawników, sędziów, adwokatów i innych pracowników służb sądowych, a także specjalistów prawa kanonicznego.
Order dzieli się pięć klas:
oraz trzy medale:
Właściwym insygnium orderu jest srebrem obramowany, zakończony srebrnymi kulkami krzyż biało emaliowany wzoru maltańskiego. Między ramionami krzyża wstawione są cztery „ósemki” zbudowane ze srebrnych wstążek. Za krzyżem jest umieszczony pionowo miecz w dół. W środku krzyża znajduje się wizerunek św. Rajmunda z Penafort na błękitnej wstędze z inskrypcją: „IN IURE MERITA” („W PRAWIE ZASŁUGA”). Na pionowych ramionach krzyża znajduje się napis: „S. RAYMUNDUS PENNAFORT”.

</doc>
<doc id="397001" url="https://pl.wikipedia.org/wiki?curid=397001" title="Ignacy Wyssogota Zakrzewski">
Ignacy Wyssogota Zakrzewski

Ignacy Wyssogota Zakrzewski herbu Wyssogota (ur. w 1745 roku w Starym Białczu, zm. 15 lutego 1802 roku w Żelechowie) – pierwszy prezydent Warszawy, chorąży poznański 1790-1795, stolnik poznański 1787–1790, podczaszy poznański 1786–1787, poseł na Sejm Czteroletni, wolnomularz, odznaczony Orderem Orła Białego (1792) i Orderem Świętego Stanisława (1792).
Życiorys.
Był synem Izydora Wyssogota-Zakrzewskiego, kasztelanica santockiego i Izabelli, córki Władysława Radomickiego, wojewody poznańskiego.
Członek konfederacji Andrzeja Mokronowskiego w 1776 roku. Poseł na Sejm 1776 roku z ziemi wschowskiej. Poseł na sejm 1786 roku i sędzia sejmowy z województwa kaliskiego. Posłował z województwa poznańskiego na Sejm Czteroletni w 1788 roku. W 1791 był współzałożycielem Zgromadzenia Przyjaciół Konstytucji Rządowej. 16 kwietnia 1792 roku, na pierwszych wyborach władz miejskich po Konstytucji 3 maja, został okrzyknięty prezydentem Warszawy, lecz wkrótce, bo już 18 maja, Targowica pozbawiła go tej funkcji. Był członkiem sprzysiężenia, przygotowującego wybuch powstania kościuszkowskiego, w kwietniu 1794 po wypędzeniu Rosjan ze stolicy w wyniku insurekcji warszawskiej objął ponownie prezydenturę. 17 kwietnia stanął na czele Rady Zastępczej Tymczasowej. Wszedł następnie do Rady Najwyższej Narodowej jako szef jej Wydziału Żywności. Nagrodzony złotą obrączką Ojczyzna Obrońcy Swemu nr 12.. Po upadku powstania został uwięziony w Petersburgu, zwolniony w 1796. Resztę życia spędził w swoim majątku w Żelechowie, gdzie został także pochowany na tamtejszym cmentarzu. 
Dla uczczenia jego pamięci jedna z pierzei Rynku Starego Miasta w Warszawie nosi nazwę Strony Zakrzewskiego. Wcześniej nazywała się Zamkowa.

</doc>
<doc id="397002" url="https://pl.wikipedia.org/wiki?curid=397002" title="Ignacy Zakrzewski">
Ignacy Zakrzewski



</doc>
<doc id="397003" url="https://pl.wikipedia.org/wiki?curid=397003" title="Idzikowice (województwo mazowieckie)">
Idzikowice (województwo mazowieckie)

Idzikowice – wieś w Polsce położona w województwie mazowieckim, w powiecie płońskim, w gminie Sochocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="397004" url="https://pl.wikipedia.org/wiki?curid=397004" title="Idzikowice (województwo opolskie)">
Idzikowice (województwo opolskie)

Idzikowice (niem. "Eisdorf") – wieś w Polsce położona w województwie opolskim, w powiecie namysłowskim, w gminie Wilków.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisany jest:

</doc>
<doc id="397005" url="https://pl.wikipedia.org/wiki?curid=397005" title="Ignacewo (województwo mazowieckie)">
Ignacewo (województwo mazowieckie)

Ignacewo – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="397006" url="https://pl.wikipedia.org/wiki?curid=397006" title="Ignacewo (województwo podlaskie)">
Ignacewo (województwo podlaskie)

Ignacewo – wieś w Polsce położona w województwie podlaskim, w powiecie kolneńskim, w gminie Stawiski.
Wierni kościoła rzymskokatolickiego należą do parafii św. Wojciecha Biskupa i Męczennika w Porytem.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwały 82 osoby w 10 budynkach mieszkalnych. Miejscowość należała do parafii rzymskokatolickiej w m. Poryte. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="397007" url="https://pl.wikipedia.org/wiki?curid=397007" title="Ignacewo (powiat koniński)">
Ignacewo (powiat koniński)

Ignacewo – wieś w Polsce położona w województwie wielkopolskim, w powiecie konińskim, w gminie Ślesin.
Miejscowość leży przy drodze wojewódzkiej DW263.
W latach 1954–1957 wieś należała i była siedzibą władz gromady Ignacewo, po jej zniesieniu w gromadzie Ślesin. W latach 1975–1998 miejscowość administracyjnie należała do województwa konińskiego.
Podczas powstania styczniowego w dniu 8 maja 1863 w okolicy rozegrała się przegrana przez Polaków bitwa, gdzie oddziałami powstańczymi dowodził płk. Edmund Taczanowski. W 1918 roku wzniesiono pomnik poświęcony poległym powstańcom. Podczas II wojny światowej został jednak zniszczony przez Niemców. W 1957 roku odsłonięto nowy pomnik. 

</doc>
<doc id="397008" url="https://pl.wikipedia.org/wiki?curid=397008" title="Ignacówka Grabnowolska">
Ignacówka Grabnowolska

Ignacówka Grabnowolska – wieś w Polsce położona w województwie mazowieckim, w powiecie kozienickim, w gminie Głowaczów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Wawrzyńca w Głowaczowie.

</doc>
<doc id="397009" url="https://pl.wikipedia.org/wiki?curid=397009" title="Ignacówka (województwo świętokrzyskie)">
Ignacówka (województwo świętokrzyskie)

Ignacówka – wieś sołecka w Polsce położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 miejscowość administracyjnie należała do województwa kieleckiego.
Spis powszechny z roku 1921 wymienia Ignacówkę jako kolonię w gminie Raków było tu wówczas 15 domów i 86 mieszkańców

</doc>
<doc id="397010" url="https://pl.wikipedia.org/wiki?curid=397010" title="Ignaców (województwo wielkopolskie)">
Ignaców (województwo wielkopolskie)

Ignaców – wieś w Polsce położona w województwie wielkopolskim, w powiecie ostrzeszowskim, w gminie Kobyla Góra.
W latach 1975–1998 miejscowość administracyjnie należała do województwa kaliskiego.
Zobacz też: Ignaców, Ignacówka, Ignacówka Bobrowska 

</doc>
<doc id="397011" url="https://pl.wikipedia.org/wiki?curid=397011" title="Ignatówka (województwo lubelskie)">
Ignatówka (województwo lubelskie)

Ignatówka – wieś w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość administracyjnie należała do województwa zamojskiego.
Położenie.
Ignatówka, obok Biłgoraja, jest małą wsią położoną na pograniczu Równiny Biłgorajskiej (mezoregion) i Roztocza Środkowego. Według danych Narodowego Spisu Powszechnego (III 2011 r.) wieś miała 77 mieszkańców i była 28. co do wielkości miejscowością gminy Biłgoraj. Wieś leży na terenie piaszczystym. Przeważają tu mało przydatne dla rolnictwa gleby bielicowe.
Szlaki turystyczne.
 Rowerowy Szlak Białej Łady

</doc>
<doc id="397012" url="https://pl.wikipedia.org/wiki?curid=397012" title="Ignatówka (województwo podlaskie)">
Ignatówka (województwo podlaskie)

Ignatówka – wieś w Polsce położona w województwie podlaskim, w powiecie suwalskim, w gminie Jeleniewo.
W latach 1975–1998 miejscowość administracyjnie należała do województwa suwalskiego.

</doc>
<doc id="397013" url="https://pl.wikipedia.org/wiki?curid=397013" title="Ignatów (województwo lubelskie)">
Ignatów (województwo lubelskie)

Ignatów – wieś w Polsce położona w województwie lubelskim, w powiecie chełmskim, w gminie Kamień.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 96 mieszkańców i była szesnastą co do wielkości miejscowością gminy Kamień.

</doc>
<doc id="397014" url="https://pl.wikipedia.org/wiki?curid=397014" title="Ignatów (województwo łódzkie)">
Ignatów (województwo łódzkie)

Ignatów – wieś w Polsce położona w województwie łódzkim, w powiecie tomaszowskim, w gminie Żelechlinek.
W latach 1975–1998 miejscowość administracyjnie należała do województwa piotrkowskiego.

</doc>
<doc id="397015" url="https://pl.wikipedia.org/wiki?curid=397015" title="Iława (województwo opolskie)">
Iława (województwo opolskie)

Iława () – wieś w Polsce położona w województwie opolskim, w powiecie nyskim, w gminie Nysa.
W latach 1975–1998 miejscowość administracyjnie należała do ówczesnego województwa opolskiego.
Wieś położona jest w dolinie Mory.

</doc>
<doc id="397016" url="https://pl.wikipedia.org/wiki?curid=397016" title="Iłowa (województwo lubelskie)">
Iłowa (województwo lubelskie)

Iłowa – wieś w Polsce, położona w województwie lubelskim, w powiecie chełmskim, w gminie Ruda-Huta. 
W latach 1975–1998 wieś administracyjnie należała do województwa chełmskiego.
W latach 1867–1954 miejscowość należała do gminy Bukowa. Według Narodowego Spisu Powszechnego (III 2011 r.) liczyła 121 mieszkańców i była piętnastą co do wielkości miejscowością gminy Ruda-Huta.
Historia.
Wieś obejmuje trzy jednostki osadnicze: Iłowę oraz Rudnię, wydzielone w 2 poł. XVIII w. z dóbr Łukówek, oraz Iłowę Kolonię, powstałą pod kon. XIX w., położone na obszarze historycznej ziemi chełmskiej po obu stronach bezimiennego dopływu Uherki. Według stanu z 1827 r. wieś Iłowa liczyła 3 domy i 25 mieszkańców; Rudnia liczyła 2 domy i 24 mieszkańców; obie wsie należały do parafii rzymskokatolickiej w Uhrusku i do parafii greckokatolickiej w Łukówku. 16 stycznia 1864 na terenie wsi doszło do potyczki oddziału powstańczego pod dowództwem Ludwika Lutyńskiego z przeważającym liczebnie oddziałem rosyjskim dowodzonym przez kap. Burdyana. Pogromowi zapobiegł oddział pod komendą Bronisława Gromejki, który na odgłos strzałów zaatakował tyły nieprzyjaciela. W bitwie poległo lub odniosło rany ok. 20 powstańców. Wydarzenie to upamiętniał drewniany krzyż (obecnie metalowy), ustawiony w Rudni prawdopodobnie w 1934 r. z okazji uroczystości rocznicowych z udziałem weterana Powstania Styczniowego, Seweryna Pulikowskiego. Nowy pomnik upamiętniający bitwę pod Rudnią został odsłonięty i poświęcony 17 maja 2016 r. W 1881 r. na terenie wsi osiedlili się pierwsi koloniści niemieccy. W 1929 Iłowa Kolonia liczyła 7 gospodarstw niemieckich. Według "Słownika geograficznego Królestwa Polskiego" wieś Iłowa składała się z 5 osad (gospodarstw) o łącznej powierzchni 157 mórg; Iłowa Kolonia obejmowała grunty o pow. 146 mórg; wieś Rudnia składała się z 3 osad o pow. 60 (69) mórg, a folwark Rudnia wydzielony w 1873 r. z dóbr Łukówek Piękny obejmował 227 mórg ziemi.
Według spisu powszechnego z 30. września 1921 r. miejscowości składające się na obecną Iłowę zamieszkiwały 143 osoby, z których 135 deklarowało narodowość polską, 8 niemiecką, 101 wyznanie rzymskokatolickie, 32 prawosławne, ewangelickie 10. Szczegółowy skład narodowościowy i wyznaniowy poszczególnych jednostek osadniczych przedstawiał się następująco: Iłowa Kolonia – 36 osób, w tym: Polacy – 28, Niemcy – 8, katolicy – 22, prawosławni – 4, ewangelicy – 10; Iłowa wieś – 54 osoby, w tym: Polacy – 54, katolicy – 44, prawosławni – 10; Rudnia (kolonia i wieś) – 53 osoby, w tym: Polacy – 53, katolicy – 35, prawosławni – 18. W czasie II wojny światowej na terenie wsi funkcjonował niemiecki obóz pracy przymusowej dla Żydów zatrudnionych przy regulacji Uherki.
Po drugiej wojnie światowej na terenie wsi powstała rolnicza spółdzielnia produkcyjna. W 1971 rozpoczęto budowę nowego gospodarstwa rolnego należącego do PGR w Sawinie (obecnie własność prywatna w stanie zaawansowanej ruiny). W latach sześćdziesiątych XX w. Iłowa została odłączona od parafii rzymskokatolickiej w Uhrusku i przyłączona do parafii w Rudzie Hucie. Na mocy specjalnego przywileju biskupów lubelskiego i siedleckiego mieszkańcy wsi mogli swobodnie korzystać z posługi duszpasterskiej obu parafii. W 1993 r. na terenie wsi odkryto skarb monet z końca XVI i 1. poł. XVII w. pochodzących w większości z terenów Rzeczypospolitej o wartości 1414,5 ówczesnych groszy. W 2009 r. miejscowość liczyła 131 mieszkańców.

</doc>
<doc id="397017" url="https://pl.wikipedia.org/wiki?curid=397017" title="Iłownica (województwo pomorskie)">
Iłownica (województwo pomorskie)

Iłownica – wieś pogranicza kaszubsko-kociewskiego w Polsce, położona w województwie pomorskim, w powiecie kościerskim, w gminie Liniewo, na południe od Wietcisy, przy drodze wojewódzkiej nr .
W latach 1975–1998 miejscowość administracyjnie należała do województwa gdańskiego.

</doc>
<doc id="397018" url="https://pl.wikipedia.org/wiki?curid=397018" title="Iłownica (województwo śląskie)">
Iłownica (województwo śląskie)

Iłownica (cz. "Jilovnice", niem. "Illownitz" lub "Niklasdorf") – wieś w Polsce położona w województwie śląskim, w powiecie bielskim, w gminie Jasienica. Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej. Powierzchnia sołectwa wynosi 777,5 ha, a liczba ludności 1031, co daje gęstość zaludnienia równą 132,6 os./km². Wieś leży nad kompleksem stawów rybnych, zagospodarowanych przez PAN.
Nazwa.
Nazwa miejscowości jest zapożyczona od przepływającej przez nią rzeki Iłownicy, której nazwa wywodzi się z kolei od iłu. W historycznych zapisach nazwa ewoluowała od "Gylownita" (1305) przez "Iyloffnicz" (1392), "Gylownicz[*]" (1563, 1566), "Illownitz" (1566) i "Ilownic[z]a" (1592, 1679) itd. Na początku XVIII wieku wymieniana była często pod podwójną nazwą "Niclasdorf/Illownicza", a później wyłącznie pod niemiecką nazwą na mapach z XVIII wieku, (jeszcze w opisie Śląska Cieszyńskiego w 1804 autorstwa Reginalda Kneifla jako "Niklasdorf", choć mieszkańcy posługiwali się wówczas wyłącznie narzeczem polsko-śląskim).
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Gylownita". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W 1687 wieś została zakupiona przez Jana Kazimierza z rodu Cselestów z Celestiny, którzy sprzedali ją Komorze Cieszyńskiej w 1793.
Według austriackiego spisu ludności z 1900 w 112 budynkach w Iłownicy na obszarze 797 hektarów mieszkało 725 osób, co dawało gęstość zaludnienia równą 91 os./km². 704 (97,1%) mieszkańców było katolikami, 18 (2,5%) ewangelikami a 3 wyznawcami judaizmu, 721 (99,4%) było polsko- a 3 niemieckojęzycznymi. Do 1910 roku liczba mieszkańców wzrosła do 744 osób..
W latach 1954–1972 wieś należała i była siedzibą władz gromady Iłownica. W latach 1975–1998 miejscowość położona była w województwie bielskim.
Religia.
Na terenie wsi działalność duszpasterską prowadzi Kościół Rzymskokatolicki, filiał parafia Narodzenia św. Jana Chrzciciela w Rudzicy.
29 czerwca 2011 konsekrowano budowany od 2005 r. nowy kościół filialny, jeden z pierwszych w Polsce pod wezwaniem św. Jana Pawła II.

</doc>
<doc id="397019" url="https://pl.wikipedia.org/wiki?curid=397019" title="Iłówiec (województwo mazowieckie)">
Iłówiec (województwo mazowieckie)

Iłówiec – niewielka wieś w Polsce położona w województwie mazowieckim, w powiecie mińskim, w gminie Mińsk Mazowiecki w południowej części gminy.
Wieś szlachecka Iłowiec położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="397020" url="https://pl.wikipedia.org/wiki?curid=397020" title="Iłówiec (województwo wielkopolskie)">
Iłówiec (województwo wielkopolskie)

Iłówiec – osada w Polsce położona w województwie wielkopolskim, w powiecie śremskim, w gminie Brodnica.
W latach 1975–1998 miejscowość administracyjnie należała do województwa poznańskiego.
Wieś położona 6 km na zachód od Brodnicy przy drodze powiatowej nr 2465 z Czempinia do Poznania przez Mosinę oraz przy linii kolejowej Poznań - Wrocław. We wsi znajduje się skrzyżowanie z drogą powiatową nr 4062 do Psarskie przez Brodnicę.
Pierwsza wzmianka o wsi jako własność komesa Wisława herbu Łodzia pochodzi z 1300 roku. Pod koniec XIV wieku właścicielem byli Iłowieccy. W tym wieku nastąpił również podział wsi na Iłówiec Mały i Iłówiec Kościelny, zwany Wielkim. W 1409 roku we wsi powstała parafia. We wsi istniały kolejno trzy kościoły drewniane, które uległy zniszczeniu. Obecny został wybudowany w latach 1839-1841..
Zabytkami wsi prawnie chronionymi są:
W Iłówcu funkcjonuje Szkoła Podstawowa im. Dezyderego Chłapowskiego w budynkach z 1913 i 1946, przy których rośnie pomnik przyrody. Jest nim dąb szypułkowy o obwodzie 660 cm. We wsi znajduje się kapliczka w kształcie ściętej piramidy zakończona krucyfiksem, która ma upamiętniać wizytę Napoleona 16 lipca 1807.

</doc>
<doc id="397021" url="https://pl.wikipedia.org/wiki?curid=397021" title="Imbramowice (województwo dolnośląskie)">
Imbramowice (województwo dolnośląskie)

Imbramowice (niem. "Ingramsdorf") – wieś w Polsce położona w województwie dolnośląskim, w powiecie świdnickim, w gminie Żarów.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Przystanek kolejowy.
W miejscowości znajduje się stacja kolejowa Imbramowice.
Nazwa.
Nazwa miejscowości pochodzi od imienia męskiego "Imbram".
Zabytki.
Do wojewódzkiego rejestru zabytków wpisany jest:

</doc>
<doc id="397022" url="https://pl.wikipedia.org/wiki?curid=397022" title="Imbramowice (województwo małopolskie)">
Imbramowice (województwo małopolskie)

Imbramowice – wieś w Polsce położona w województwie małopolskim, w powiecie olkuskim, w gminie Trzyciąż.
W 1595 roku wieś położona w powiecie proszowskim województwa krakowskiego była własnością kasztelana sandomierskiego Stanisława Tarnowskiego. W Królestwie Polskim istniała gmina Imbramowice.
W latach 1954–1972 wieś należała i była siedzibą władz gromady Imbramowice. W latach 1975–1998 miejscowość administracyjnie należała do województwa krakowskiego.
Siedziba rzymskokatolickiej parafii św. Benedykta Opata w Imbramowicach.
Historia.
Nazwa miejscowości pochodzi od imienia męskiego Imbram.
8 września 1775 w Imbramowicach urodził się Michał Pełczyński, generał brygady Wojska Polskiego, pradziad Tadeusza Pełczyńskiego (1892–1985), generała brygady WP.
15 sierpnia 1863 w Imbramowicach, na wzgórzach w okolicy lasu, oddział 300 powstańców pod dowództwem braci Gustawa i Edwarda Habichów stoczył trzygodzinną bitwę z nadciągającą kolumną wojsk carskich. Straty po obu walczących stronach były poważne. Na starym cmentarzu znajduje się mogiła 42 powstańców poległych w bitwie w Imbramowicach oraz przy obronie dworu w Glanowie tegoż dnia.
1 kwietnia 1909 w Imbramowicach urodził się Antoni Siudak, sierżant pilot WP Dywizjonu 303. Zginął 6 października 1940 r. w samolocie Hurricane trafiony bombą Luftwaffe na lotnisku w Northolt, w Anglii. Miał na koncie dwa samodzielne zestrzelenia niemieckich samolotów oraz jedno wspólnie z innym pilotem. Pośmiertnie odznaczony srebrnym Krzyżem Virtuti Militari (8989). Jest pochowany na cmentarzu w Northwood, w Londynie, grób H 225.
2 lutego 1943 roku Niemcy wymordowali w Imbramowicach wędrowny tabor cygański. Ofiarą tej masakry padło około 50–60 Romów. Szczątki zamordowanych spoczywają na imbramowskim cmentarzu.

</doc>
<doc id="397023" url="https://pl.wikipedia.org/wiki?curid=397023" title="Imielno (województwo łódzkie)">
Imielno (województwo łódzkie)

Imielno – wieś w Polsce położona w województwie łódzkim, w powiecie kutnowskim, w gminie Nowe Ostrowy.
Wieś szlachecka "Jemielino" położona była w drugiej połowie XVI wieku w powiecie gostynińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.
W 1685 arcybiskup gnieźnieński Jan Stefan Wydżga utworzył w Imielnie rzymskokatolicką parafię Niepokalanego Poczęcia NMP.
Zabytki.
Obiekty zabytkowe wpisane do rejestru zabytków nieruchomych:

</doc>
<doc id="397024" url="https://pl.wikipedia.org/wiki?curid=397024" title="Imielno (województwo świętokrzyskie)">
Imielno (województwo świętokrzyskie)

Imielno – wieś w Polsce położona w województwie świętokrzyskim, w powiecie jędrzejowskim, w gminie Imielno.
Do 1954 roku siedziba gminy Mierzwin. W latach 1975–1998 miejscowość administracyjnie należała do województwa kieleckiego.
Miejscowość jest siedzibą gminy Imielno.
W miejscowości działa klub piłki nożnej, "GKS Imielno", założony w 2016 roku.
Historia.
Według Jana Długosza wieś w XV w. była własnością rodu Różyców.
W XIX w. funkcjonowała tu gorzelnia, która w 1876 r. wyprodukowała 13 842 wiader. W 1827 r. Imielno miało 22 domy i 96 mieszkańców.
Kościół.
Kościół pw. św. Mikołaja z I poł. XIII wieku, murowany, przebudowywany w XV i XVII wieku, obecnie w stylu romańskim z elementami gotyckimi i barokowymi. Główny ołtarz barokowy z 1 połowy XVIII wieku. W środku epitafia z XVI-XIX w. Kościół wraz z dzwonnicą został wpisany do rejestru zabytków nieruchomych (nr rej.: A.89/1-2 z 11.02.1967).

</doc>
<doc id="397025" url="https://pl.wikipedia.org/wiki?curid=397025" title="Irządze (województwo dolnośląskie)">
Irządze (województwo dolnośląskie)

Irządze (niem. "Irrsingen") – wieś w Polsce położona w województwie dolnośląskim, w powiecie górowskim, w gminie Jemielno.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="397026" url="https://pl.wikipedia.org/wiki?curid=397026" title="Irządze (województwo śląskie)">
Irządze (województwo śląskie)

Irządze – wieś w Polsce, położona w regionie Progu Lelowskiego, w województwie śląskim, w powiecie zawierciańskim, w gminie Irządze.
W latach 1975–1998 miejscowość administracyjnie należała do województwa częstochowskiego.
Miejscowość jest siedzibą gminy Irządze oraz parafii rzymskokatolickiej pw. św. Wacława, należącej do dekanatu lelowskiego, diecezji kieleckiej.
W okolicach wsi bierze swój początek rzeka Białka, dopływ Pilicy.
Nazwa.
Według legendy nazwa wsi wiąże się ze słowami Dobrawy: "I ja tu rządzę!".
Pierwsza wzmianka o miejscowości pochodzi z 1220 roku, z dokumentu biskupa krakowskiego Iwo Odrowąża, w którym miejscowość wymieniona jest w formie "Irzandze".
Nazwę miejscowości w zlatynizowanej staropolskiej formie "Irzandz" wymienia w latach (1470–1480) Jan Długosz w księdze "Liber beneficiorum dioecesis Cracoviensis".
Historia.
Historia miejscowości wiąże się z żoną Mieszka I, Dobrawą (Dąbrówką). Nazwa wsi wiąże się z jej słowami: "I ja tu rządzę!". Dzięki niej został wzniesiony kościół pod wezwaniem św. Wacława (stan obecny z XIII-wieku, częściowo spalony podczas potopu szwedzkiego). Został odbudowany w XVII wieku. Obecnie w miejscowości znajdują się dwie szkoły: Szkoła Podstawowa im. Jana Ledwocha i Gimnazjum im. Jana Pawła II, które wybudowane zostało w 2006 roku.

</doc>
<doc id="397027" url="https://pl.wikipedia.org/wiki?curid=397027" title="Iwno (województwo dolnośląskie)">
Iwno (województwo dolnośląskie)

Iwno – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="397028" url="https://pl.wikipedia.org/wiki?curid=397028" title="Iwno (województwo kujawsko-pomorskie)">
Iwno (województwo kujawsko-pomorskie)

Iwno – wieś sołecka w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 256 mieszkańców. Jest trzynastą co do wielkości miejscowością gminy Kcynia.
Historia Iwna.
W latach 30. XX wieku odkryto tu pierwsze ślady archeologiczne kultury iwieńskiej. Jest to cmentarzysko z końca neolitu sprzed 1800-1700 lat p.n.e.
We wsi znajduje się dwór zbudowany w drugiej połowie XIX wieku przez Adama Wolszlegera. Otacza go park o powierzchni 3,3 ha. W 2. połowie XIX wieku Iwno należało do Napoleona Wolszlegera. Około 1880 r. liczyło 4311 mórg, 14 domostw i 248 mieszkańców, w tym było 241 katolików i 7 ewangelików, a 92 osoby było analfabetami.
Właściciele Iwna.
Właściciele Iwna od 2. połowy XV do XIX wieku:
Reasumując Iwno od 2. połowy XV do XIX wieku głównie posiadało 7 rodzin, a najdłużej rodzina Słupskich czyli:

</doc>
<doc id="397029" url="https://pl.wikipedia.org/wiki?curid=397029" title="Iwno (województwo wielkopolskie)">
Iwno (województwo wielkopolskie)

Iwno – wieś w Polsce położona w województwie wielkopolskim, w powiecie poznańskim, w gminie Kostrzyn przy drodze wojewódzkiej nr 434 oraz drodze ekspresowej S5 (Węzeł "Iwno").
W 1319 r. wieś wzmiankowana jako własność szlachecka pod nazwą Gywna. W XIV w. wieś należała do rodu Grzymalitów, w XV w. do Tomickich, następnie do Iwińskich. W XVII w. należała do Cieleckich i Ponińskich, w XVIII w. do Krzyckich, a od XIX wieku do 1939 do Mielżyńskich.
Wieś szlachecka położona była w 1580 roku w powiecie poznańskim województwa poznańskiego.
W latach 1954–1959 wieś należała i była siedzibą władz gromady Iwno, po jej zniesieniu w gromadzie Kostrzyn. W latach 1975–1998 miejscowość administracyjnie należała do województwa poznańskiego.
W miejscowości znajduje się znana stadnina koni – niegdyś jako Państwowe Gospodarstwo Rolne – "Stadnina Koni Iwno", w 1994 jako "Stadnina Koni Skarbu Państwa Iwno", a od 1995 jako "Stadnina Koni „Iwno” Sp. z o.o." oraz barokowy kościół z XVIII wieku.

</doc>
<doc id="397030" url="https://pl.wikipedia.org/wiki?curid=397030" title="Izabela (województwo kujawsko-pomorskie)">
Izabela (województwo kujawsko-pomorskie)

Izabela – osada w Polsce położona w województwie kujawsko-pomorskim, w powiecie nakielskim, w gminie Mrocza.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 192 mieszkańców. Jest trzynastą co do wielkości miejscowością gminy Mrocza.

</doc>
<doc id="397031" url="https://pl.wikipedia.org/wiki?curid=397031" title="Izabela (województwo mazowieckie)">
Izabela (województwo mazowieckie)

Izabela – wieś w Polsce położona w województwie mazowieckim, w powiecie otwockim, w gminie Wiązowna.
Wieś jest sołectwem w gminie Wiązowna.
W latach 1975–1998 miejscowość administracyjnie należała do województwa warszawskiego.

</doc>
<doc id="397032" url="https://pl.wikipedia.org/wiki?curid=397032" title="Izbica (województwo mazowieckie)">
Izbica (województwo mazowieckie)

Izbica – wieś w Polsce położona w województwie mazowieckim, w powiecie legionowskim, w gminie Serock.
Izbica została w 1877 oddzielona od dóbr Zegrze. Składała się wówczas z folwarków Skubianka i Maciejówka i należała do gminy i parafii Zegrze.
W latach 1975–1998 miejscowość administracyjnie należała do województwa warszawskiego.

</doc>
<doc id="397033" url="https://pl.wikipedia.org/wiki?curid=397033" title="Izbica (województwo pomorskie)">
Izbica (województwo pomorskie)

Izbica (kaszb. "Jizbica", niem. "Giesebitz") – stara wieś kaszubska typu ulicówki w Polsce zlokalizowana w województwie pomorskim, w powiecie słupskim, w gminie Główczyce.
Charakterystyka.
Położona jest na Wybrzeżu Słowińskim na południowym obrzeżu "Słowińskiego Parku Narodowego" nad jeziorem Łebsko.
Wieś leży na międzynarodowym nadmorskim szlaku rowerowym R-10 oraz szlaku żółtym prowadzącym z Łeby do Kluk.
Na terenie wsi znajduje się kościół (założony w poł. XIX w.), park podworski z drzewostanem pomnikowym (poł. XIX w.), ocalały budynek folwarczny (pocz. XX w.), groby ofiar I wojny światowej, przystań rybacka, punkty widokowe na ruchome wydmy.
Przyroda.
W okolicach miejscowości znajdują się rezerwaty "Bagna Izbickie", "Bory Torfowe" i "Ciemińskie Błota".
Historia.
Komisja Ustalania Nazw Miejscowości przyjmując nazwę nawiązała do wyrazu "izbica", który w staropolszczyźnie oznaczał komórkę lub szkielet izby zbudowany z belek.
W latach 1975–1998 miejscowość administracyjnie należała do województwa słupskiego.
Zobacz też.
Inne miejscowości o nazwie Izbica: Izbica, Izbica Kujawska, Izbica-Wieś, Izbicko, Izbice.

</doc>
<doc id="397034" url="https://pl.wikipedia.org/wiki?curid=397034" title="Izbiska (województwo mazowieckie)">
Izbiska (województwo mazowieckie)

Izbiska – wieś w Polsce położona w województwie mazowieckim, w powiecie sochaczewskim, w gminie Teresin.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="397035" url="https://pl.wikipedia.org/wiki?curid=397035" title="Izbiska (województwo podkarpackie)">
Izbiska (województwo podkarpackie)

Izbiska – wieś w Polsce, położona w województwie podkarpackim, w powiecie mieleckim, w gminie Wadowice Górne.
W latach 1954–1959 wieś należała i była siedzibą władz gromady Izbiska, po jej zniesieniu w gromadzie Podborze. W latach 1975–1998 miejscowość administracyjnie należała do województwa tarnowskiego.

</doc>
<doc id="397036" url="https://pl.wikipedia.org/wiki?curid=397036" title="Izbiska (województwo pomorskie)">
Izbiska (województwo pomorskie)

Izbiska () – wieś w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych nad Szkarpawą.
W latach 1975–1998 miejscowość administracyjnie należała do województwa elbląskiego.

</doc>
<doc id="397037" url="https://pl.wikipedia.org/wiki?curid=397037" title="Izbiska (województwo śląskie)">
Izbiska (województwo śląskie)

Izbiska – wieś w Polsce położona w województwie śląskim, w powiecie kłobuckim, w gminie Miedźno.
W latach 1975–1998 miejscowość administracyjnie należała do województwa częstochowskiego. Wieś dzieli się na Izbiska Małe i Izbiska Duże.
Zobacz też: Izbiska 

</doc>
<doc id="397038" url="https://pl.wikipedia.org/wiki?curid=397038" title="Izdebki (województwo podkarpackie)">
Izdebki (województwo podkarpackie)

Izdebki – wieś w Polsce, położona w województwie podkarpackim, w powiecie brzozowskim, w gminie Nozdrzec. Leży nad rzeką Magierą dopływem Sanu.
Przysiółek wsi Rudawiec stanowi osobne sołectwo o nazwie Izdebki-Rudawiec.
W latach 1954–1972 wieś należała i była siedzibą władz gromady Izdebki. W latach 1975–1998 miejscowość administracyjnie należała do województwa krośnieńskiego.
Historia.
Wieś założona na prawie niemieckim w I połowie XV wieku. W 1436, miejscowość składająca się z dwóch osad "Izbica" i "Izdebka", wchodziła w skład dóbr dynowskich, których właścicielem była Małgorzata z Kmitów Mościcowa. W 1436 – Jan Goligyan w imieniu żony Małgorzaty wystąpił do sądu grodzkiego w Sanoku przeciw Mikołajowi Kmicie kasztelanowi przemyskiemu, który zajął gwałtem dobra ojczyste Małgorzaty Goligyan, przypadłe jej po bracie zm. Janie Kmicie i jego dzieciach z Raciborza, tj. zamek Sobień z wsiami doń należącymi Olszanica, Myczkowce, Rajskie i Izdebki oraz inne. Spór ten trwał do 1441, aż gdy doszło do ugody między Małgorzatą a jej stryjem Mikołajem Kmitą z Wiśnicza, kasztelanem przemyskim. Małgorzata była wtedy żoną Mościca z Wielkiego Koźmina. Odstąpiła Mikołajowi i jego synom zamek Sobień z wsiami do niego należącymi jak Huzele, Myczkowce, Uherce i Izdebki inne.
Nazwa wsi zmieniała się: w 1440 nazywała się "Gysdbycza", "Isdbycza", w 1460 – "Iszdebky", a w 1468 – "Hystepky", "Istepka".
W 1593 Katarzyna Wapowska z Maciejowskich – wdowa po Andrzeju Wapowskim właścicielu Dynowa wykupiła cerkiew i przeznaczyła na kościół. W 1593 założona została parafia rzymskokatolicka, a w 1601 wybudowano drewniany kościół, który przetrwał do 1919. W miejscu rozebranego drewnianego kościoła, wybudowano obecny murowany, neogotycki, kościół pw. Zwiastowania Najświętszej Panny Marii i św. św. Piotra i Pawła. Kościół został konsekrowany w 1931. Wyposażenie kościoła stanowi część urządzeń starego drewnianego kościoła, np. późnobarokowy, osiemnastowieczny ołtarz główny. Malowany na desce obraz Matki Bożej z Dzieciątkiem w ołtarzu głównym przeniesiono z cerkwi greckokatolickiej. Obrazy w ołtarzach bocznych przeniesione z kościoła Kapucynów w Bliznem. Parafia Zwiastowania Najświętszej Maryi Panny w Izdebkach należy do dekanatu Brzozów.
W połowie XIX wieku właścicielem posiadłości tabularnej w Izdebkach był Bonawentura hr. Bukowski.
1 czerwca 2008 w Izdebkach został wybudowany pierwszy w Polsce kompleks sportowy w ramach rządowego programu Orlik 2012. Znajduje się tutaj boisko do piłki nożnej ze sztuczną nawierzchnią, boisko do siatkówki i koszykówki, a także niewielkie zaplecze szatniowe.
W dniach 6-7 lipca 2013 w Izdebkach odbyła się pierwsza edycja longboardowej imprezy Izdebki Camp.

</doc>
<doc id="397039" url="https://pl.wikipedia.org/wiki?curid=397039" title="Izdebki (województwo wielkopolskie)">
Izdebki (województwo wielkopolskie)

Izdebki (niem. "Eichenrode") – wieś w Polsce położona w województwie wielkopolskim, w powiecie pilskim, w gminie Łobżenica.
W latach 1975–1998 miejscowość administracyjnie należała do województwa pilskiego. Pierwsze wzmianki pochodzą z 1484 roku, powstało tutaj pierwsze osadnictwo chłopskie, które z niewiadomych przyczyn zostało zniszczone. Po wojnie trzydziestoletniej w latach 1653-1773 istniał w Izdebkach folwark o powierzchni 5 łanów. W 1773 wieś była własnością rodziny Potulickich. W pierwszej połowie XIX wieku majątek przeszedł w niemieckie ręce, radcy Hermanna. Prawdopodobnie za jego sprawą Izdebki otrzymały niemiecką nazwę "Elchenrode".

</doc>
<doc id="397040" url="https://pl.wikipedia.org/wiki?curid=397040" title="Izdebnik (województwo mazowieckie)">
Izdebnik (województwo mazowieckie)

Izdebnik – wieś w Polsce położona w województwie mazowieckim, w powiecie garwolińskim, w gminie Garwolin.
Wierni Kościoła rzymskokatolickiego należą do parafii Matki Bożej Szkaplerznej w Górkach.
W latach 1975–1998 miejscowość położona była w województwie siedleckim.

</doc>
<doc id="397041" url="https://pl.wikipedia.org/wiki?curid=397041" title="Izdebno-Kolonia (województwo lubelskie)">
Izdebno-Kolonia (województwo lubelskie)

Izdebno-Kolonia – kolonia w Polsce położona w województwie lubelskim, w powiecie świdnickim, w gminie Rybczewice.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Rybczewice.

</doc>
<doc id="397042" url="https://pl.wikipedia.org/wiki?curid=397042" title="Izdebno-Kolonia (województwo mazowieckie)">
Izdebno-Kolonia (województwo mazowieckie)

Izdebno-Kolonia – wieś w Polsce położona w województwie mazowieckim, w powiecie garwolińskim, w gminie Łaskarzew.
 
W latach 1975–1998 miejscowość administracyjnie należała do województwa siedleckiego.

</doc>
<doc id="397043" url="https://pl.wikipedia.org/wiki?curid=397043" title="Izdebno (województwo kujawsko-pomorskie)">
Izdebno (województwo kujawsko-pomorskie)

Izdebno – wieś w województwie kujawsko-pomorskim, w powiecie żnińskim, w gminie Rogowo. Wchodzi w skład sołectwa Izdebno-Wola.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 141 mieszkańców. Jest szesnastą co do wielkości miejscowością gminy Rogowo.
Położenie.
Izdebno leży na wschodnim brzegu wąskiego jeziora Wolskiego, w dorzeczu rzeki Wełny, około 3 km od Rogowa, w połowie drogi między Poznaniem a Bydgoszczą, przy drodze krajowej nr 5.
Historia.
Z drogi Rogowo – Żnin na wysokości południowego krańca jeziora odchodzi dróżka na półwysep. Znajduje się na nim owalne grodzisko pierścieniowate o wymiarach 225 × 125 m – pozostałość osady kultury łużyckiej podobnej do Biskupina, odkrytej przez członków ekspedycji biskupińskiej w 1935 r., w wyniku szeroko zakrojonych wówczas poszukiwań stanowisk archeologicznych. Nie prowadzono na omawianym obiekcie żadnych prac wykopaliskowych. Jedynie w latach 50. XX wieku miejscowy nauczyciel szkoły wykopał dwie duże dziury na wale grodu wczesnośredniowiecznego, a studenci archeologii Uniwersytetu Poznańskiego w 1948 r. założyli małe sondy na majdanie grodu i zakończyli prace poszukiwawcze w momencie dojścia do konstrukcji drewnianych, które potwierdziły wcześniej postawiona hipotezę o bliźniaczym charakterze grodów w Izdebnie i Biskupinie. Przeprowadzona w roku 1975 ekspedycja archeologiczna wykazała, że pod metrową warstwą torfiastej ziemi, znajdują się doskonale zachowane drewniane relikty grodu łużyckiego, zbudowanego około V w. p.n.e. Później był tu gród wczesnośredniowieczny, a obecnie jest pastwisko. W 1974 roku na końcu półwyspu odkryto fundamenty wieży mieszkalno-obronnej z XIV wieku.
Zabytki.
Na wzgórku po południowej stronie wsi znajduje się krzyż i fragmenty muru ceglano-kamiennego po późnogotyckim kościele z około 1580 roku, który w połowie XIX wieku popadł w ruinę. Przy drodze do Grochowisk pomnik Jana Białasa (1956 r.), rozstrzelanego w tym miejscu przez hitlerowców we wrześniu 1939 roku. Na terenie wsi zlokalizowany jest nieczynny cmentarz ewangelicki.
Turystyka.
Bliskość jeziora wolskiego sprawia, że Izdebno jest atrakcyjne dla turystów uprawiających sporty wodne oraz wędkarzy. Jezioro posiada kształt rynnowo-wydłużony w kierunku północ-południe, o rozwiniętej linii brzegowej. Długość to 4500 m, szerokość 625 m, a głębokość maksymalna według różnych źródeł wynosi od 28,2 do 46,0 m. Jego atutem jest także duża przejrzystość, średnio około 3 m.
Wzdłuż linii brzegowej występują prywatne działki rekreacyjne. W Izdebnie znajduje się także gospodarstwo agroturystyczne, a we Woli ośrodek wypoczynkowy. Pomiędzy Izdebnem a Rogowem znajduje się park dinozaurów "Zaurolandia", chętnie odwiedzany przez turystów z całej Polski.

</doc>
<doc id="397044" url="https://pl.wikipedia.org/wiki?curid=397044" title="Izdebno (województwo lubelskie)">
Izdebno (województwo lubelskie)

Izdebno – wieś w Polsce położona w województwie lubelskim, w powiecie świdnickim, w gminie Rybczewice. W latach 1975–1998 miejscowość administracyjnie należała do ówczesnego województwa lubelskiego.
W 2007 r. Szkoła Podstawowa w Izdebnie została zamknięta. 
Jedynym zabytkiem w Izdebnie jest kapliczka Najświętszej Marii Panny, murowana z kamienia wapiennego przez Andrzeja Kozło. Posiada z boku dwa okienka, dach pokryty jest eternitem. W środku ołtarzyk z dwoma lichtarzami i figurą siedzącego Jezusa ze związanymi sznurem rękoma. Nad nią wisi obraz Matki Bożej z Dzieciątkiem. Kapliczka znajduje się w pobliżu dawnej szkoły. W maju odprawia się tam msze święte z okazji poświęcenia pól. 
W lesie Izdebskim znajduje się cmentarz z I wojny światowej. Cmentarz założony został w początkowym okresie wojny, w lipcu 1914 r. Poległych kilkuset żołnierzy pochowano w ponad 30 mogiłach pojedynczych i zbiorowych. Wszystkich pochowano dnia 17 lipca 1915 r. Jest to jeden z największych cmentarzy z I wojny światowej na Lubelszczyźnie. Spis poległych znajduje się w Archiwum Państwowym w Lublinie. Cmentarz założony jest na planie prostokąta, obwałowany wałem ziemnym o wysokości 1 m, mocno porośnięty drzewami i krzewami. W południowo-zachodnim narożniku cmentarza znajduje się krzyż, obelisk oraz tablica informacyjna, a na niej napis "CMENTARZ ŻOŁNIERZY ARMII AUSTRO-WĘGIERSKIEJ, NIEMIESKIEJ I ROSYJSKIEJ POLEGŁYCH W LATACH 1914 I 1915 PODCZAS I WOJNY ŚWIATOWEJ"
W Izdebnie znajduje się źródełko wodne, które zasila niewielką rzeczkę.
W miejscowości znajduje się Sala Królestwa miejscowego zboru Świadków Jehowy.
Wieś skład się z dwóch położonych obok siebie wsi Izdebno i Izdebno-Kolonia.

</doc>
<doc id="397045" url="https://pl.wikipedia.org/wiki?curid=397045" title="Izdebno (województwo mazowieckie)">
Izdebno (województwo mazowieckie)

Izdebno – wieś w Polsce położona w województwie mazowieckim, w powiecie garwolińskim, w gminie Łaskarzew.
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego.
W latach 1954–1959 wieś należała i była siedzibą władz gromady Izdebno, po jej zniesieniu w gromadzie Łaskarzew-Osada. W latach 1975–1998 miejscowość administracyjnie należała do województwa siedleckiego.

</doc>
<doc id="397048" url="https://pl.wikipedia.org/wiki?curid=397048" title="Jabłonica (województwo mazowieckie)">
Jabłonica (województwo mazowieckie)

Jabłonica – wieś w Polsce położona w województwie mazowieckim, w powiecie przysuskim, w gminie Wieniawa, nad rzeką Radomką.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Katarzyny w Wieniawie.

</doc>
<doc id="397049" url="https://pl.wikipedia.org/wiki?curid=397049" title="Jabłonica (województwo podkarpackie)">
Jabłonica (województwo podkarpackie)

Jabłonica – wieś w Polsce położona w województwie podkarpackim, w powiecie jasielskim, w gminie Skołyszyn.
Miejscowość jest siedzibą parafii Najświętszej Maryi Panny Królowej należącej do dekanatu Jasło Zachód, w diecezji rzeszowskiej, wcześniej przez wieki przynależała do parafii Imienia Maryi i św. Mikołaja w Bączalu Dolnym.
W latach 1975–1998 miejscowość administracyjnie należała do województwa krośnieńskiego.
Powierzchnia wsi wynosi 502,7 ha.
Historia.
Jabłonica została założona na prawie niemieckim w 1380 roku na bazie istniejącej już osady.
Jabłonicę odziedziczył Mikołaj Kamieniecki herbu Pilawa – (ur. 1460 w zamku Kamieniec w Odrzykoniu koło Krosna – zm. 15 kwietnia 1515 w Krakowie) starosta sanocki, od 1508 wojewoda krakowski, hetman wielki koronny w latach 1503-1515. W tej miejscowości w czasach zaborów działał urodzony tu ksiądz Berard Bulsiewicz (1837-1896) wyświęcony w 1860, działacz patriotyczny i kaznodzieja we Lwowie, powstaniec styczniowy walczący w oddziałach Dionizego Czachorowskiego i Antoniego Jeziorańskiego. Tutaj też w 1935 roku urodziła się Bronisława Bylinowska – nauczycielka.
24 grudnia 1944 roku oddział Armii Ludowej stoczył walkę z hitlerowcami, w czasie której zginął dowódca okręgu AL "Nafta" – Wojciech Kwilosz ps. "Tomek".
Od roku 1969 we wsi działa straż pożarna.
W 1973 wieś została odznaczona przez Radę Państwa PRL Orderem Krzyża Grunwaldu II klasy "za zasługi w walce z hitlerowskim okupantem".
We wsi bezpośrednio przy granicy z Bączalem Górnym znajduje się cmentarz żołnierzy poległych w czasie I wojny światowej. Obiekt jest po generalnym remoncie, który odbył się jesienią 2002 roku.
Religia.
Od początków swego istnienia Jabłonica należała do parafii rzymskokatolickiej w Bączalu Dolnym, erygowanej już w 1348 roku.
Dekretem z dnia 19 marca 2003 r. biskup rzeszowski Kazimierz Górny wydzielił z obszaru parafii Bączal Dolny dwie miejscowości Jabłonica i Lipnica Górna, tym samym tworząc nową parafię Najświętszej Maryi Panny Królowej z siedzibą w Jabłonicy. Pierwszym proboszczem w Jabłonicy został posługujący dotąd jako wikariusz w Bączalu Dolnym ks. Antoni Łagoda. W 2005 w Jabłonicy oddano do użytku kościół parafialny, konsekrowany w 2012 roku.
 Madonna z Dzieciątkiem 
Wewnątrz kościoła, w ołtarzu bocznym znajduje się gotycka figura Madonny z Dzieciątkiem z około 1340 roku, będąca najstarszym tego typu zabytkiem w województwie podkarpackim. Wcześniej stała w przydrożnej, ludowej kapliczce, gdzie trafiła zapewne w XIX wieku z kościoła parafialnego pw. św. Mikołaja w Bączalu Dolnym

</doc>
<doc id="397050" url="https://pl.wikipedia.org/wiki?curid=397050" title="Jabłonica (województwo świętokrzyskie)">
Jabłonica (województwo świętokrzyskie)

Jabłonica – wieś w Polsce położona w województwie świętokrzyskim, w powiecie staszowskim, w gminie Szydłów.
W latach 1975–1998 miejscowość położona była w województwie kieleckim.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Jabłonicy zawarty w tabeli 2.
Historia.
Wieś wymieniana w XIX wieku jako Jabłonica w powiecie stopnickim, gminie Kurozwęki parafii Kotuszów.

</doc>
<doc id="397051" url="https://pl.wikipedia.org/wiki?curid=397051" title="Jabłonka (województwo opolskie)">
Jabłonka (województwo opolskie)

Jabłonka (dawniej "Klemsztyn", , ) – wieś w Polsce położona w województwie opolskim, w powiecie głubczyckim, w gminie Branice.
Leży na terenie Nadleśnictwa Prudnik (obręb Prudnik).
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Powstała w XVIII wieku jako osiedle robotników folwarku mierzącego 310 ha należącego do Nasiedla. W 1792 folwark został rozparcelowany przez hr. Józefa Siedlnickiego, po czym liczba mieszkańców stopniowo powiększyła się do 297 w 1890 roku.
Miejscowość stanowiła jednowioskową polską wyspę językową w otoczeniu morawskich (przede wszystkim siedziby parafii Nasiedla) i niemieckich wsi. W 1910 90% mieszkańców posługiwało się polskim dialektem śląskim a 8% czeskimi gwarami laskimi. W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="397052" url="https://pl.wikipedia.org/wiki?curid=397052" title="Jabłonka (województwo wielkopolskie)">
Jabłonka (województwo wielkopolskie)

Jabłonka – wieś w Polsce położona w województwie wielkopolskim, w powiecie konińskim, w gminie Kleczew.
W latach 1975–1998 miejscowość administracyjnie należała do województwa konińskiego.

</doc>
<doc id="397053" url="https://pl.wikipedia.org/wiki?curid=397053" title="Jabłonna (województwo świętokrzyskie)">
Jabłonna (województwo świętokrzyskie)

Jabłonna – wieś w Polsce, położona w województwie świętokrzyskim, w powiecie starachowickim, w gminie Brody.
Wierni Kościoła rzymskokatolickiego należą do parafii Najświętszej Maryi Panny Wspomożenia Wiernych w Stykowie.
Historia.
Wieś wymieniona jest w Słowniku geograficznym Królestwa Polskiego i innych krajów słowiańskich, Tom III str. 346:
""Jabłonna" - wieś powiat Iłżecki , gmina Wierzbnik , parafia Pawłów, o 8 wiorst od Wierzbnika. Należy do dóbr Styków."
W latach 1975–1998 miejscowość administracyjnie należała do województwa kieleckiego.

</doc>
<doc id="397054" url="https://pl.wikipedia.org/wiki?curid=397054" title="Jabłonowo (województwo lubelskie)">
Jabłonowo (województwo lubelskie)

Jabłonowo – wieś w Polsce położona w województwie lubelskim, w powiecie lubelskim, w gminie Wysokie.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Wólka. Według Narodowego Spisu Powszechnego z roku 2011 wieś liczyła mieszkańców.

</doc>
<doc id="397055" url="https://pl.wikipedia.org/wiki?curid=397055" title="Jabłonowo (województwo mazowieckie)">
Jabłonowo (województwo mazowieckie)

Jabłonowo – wieś w Polsce położona w województwie mazowieckim, w powiecie piaseczyńskim, w gminie Lesznowola.
W latach 1975–1998 miejscowość administracyjnie należała do województwa warszawskiego.
Miejscowość leży przy skrzyżowaniu drogi krajowej nr 7 i drogi gminnej Nadarzyn - Kajetany - Szamoty - Jabłonowo, będącej dojazdem do drogi krajowej nr 8 i drogi wojewódzkiej nr 720.
W Jabłonowie ma swoją siedzibę kilka zakładów produkcyjnych i hurtowni.
Od 1992 roku działa tutaj także Browar Jabłonowo, który produkuje piwa takich marek jak: "Jabłonowo Mocne", "Jabłonowo Imperator" i "Jabłonowo Belfast".

</doc>
<doc id="397056" url="https://pl.wikipedia.org/wiki?curid=397056" title="Jabłonowo (powiat wałecki)">
Jabłonowo (powiat wałecki)

Jabłonowo – wieś w Polsce położona w województwie zachodniopomorskim, w powiecie wałeckim, w gminie Mirosławiec, 14 km na północny zachód od Wałcza, przy drodze do Mirosławca.
Przez wieś przebiega nr 10.
W latach 1975–1998 miejscowość administracyjnie należała do województwa pilskiego.
Wieś wzmiankowana w 1586 r. Jej dawna polska nazwa brzmiała Obelin. Pierwotnie była własnością Golców. Wieś ma układ owalnicy z zabudową kalenicową, bardzo mocno przekształconą. We wsi neogotycki kościół pw. św. Jadwigi wybudowany w II połowie XIX w. wewnątrz którego znajduje się znacznie starsze, barokowe wyposażenie. W pobliskiej osadzie rolniczej Jabłonkowo znajdują się pozostałości zespołu dworsko – parkowego z zachowanym parkiem krajobrazowym założonym na początku XIX wieku. Na uwagę zasługują wiekowe buki, dęby, kasztanowce, świerki i żywotniki olbrzymie (jeden ma blisko 3 m obwodu). Dwór zniszczony w 1945 r. i wtedy też rozebrany.
Późnym wieczorem 10 II 1945 r. została zdobyta przez żołnierzy 3 PP 1 Dywizji Piechoty im. T. Kościuszki. „Najcięższe zadanie przypadło w udziale 1 Batalionowi, który z rejonu wzgórza 161,4 rozpoczął natarcie na Jabłonowo na przełaj przez grząskie o tej porze roku pola i zalane wodą podmokłe łąki. Na wzgórzu musiano pozostawić batalionowy pluton 45 mm dział przeciwpancernych. Zostały również kuchnie polowe i taborowe wozy bojowe. Wierzchowce starszych oficerów batalionu prowadzone za uzdy, gdyż z jeźdźcem koniowi trudno było sforsować grząski grunt. O godzinie 15.30 szybciej posuwające się 3 i 2 bataliony osiągnęły las na południe ad Górnicy [...]. W głębokich nocnych ciemnościach o 22 00 pododdziały 1 i 2 batalionu nagłym atakiem zdobyły Jabłonowo, które nieprzyjaciel opuścił w popłochu, unikając bezpośredniego starcia w nocy.” W Jabłonowie oddziały polskie po raz pierwszy opanowały ważną strategicznie szosę Wałcz-Mirosławiec. Jeszcze tej samej nocy pozycje Polaków zostały wzmocnione dzięki zdobyciu Lubna i Piecnika.
W parku rośnie wiele starych drzew. Na uwagę zasługują wiekowe buki, dęby, kasztanowce, świerki oraz żywotniki olbrzymie (największy o obwodzie 280 cm).
Spis obiektów objętych ochroną konserwatorską
Kościół filialny pw. św. Jadwigi, mur., 1874 r.
2. Zespół folwarczny 2 poł. XIX w. dwór, mur. 2 poł. XIX w.
3. Dom nr 7, mur./szach.,3 ć4. w. XIX w.
5. Dom nr 10, mur., k. XIX w.
6. Dom nr 17, mur., pocz. XX w.
7. Dom nr 22, mur., pocz. XX w.
8. Dom nr 27, mur., drew., 4 ć9. w. XX w.
10. Cmentarz komunalny pół. XIX
Kościół pw. św. Jadwigi
Datowany na 1874 r. neogotycka świątynia, której wyposażenie stanowią m.in. przeniesione z kościoła w Górnicy: ołtarz z ok. 1700 r. oraz barokowa ambona, chrzcielnica, balustrada i krucyfiks z XVII w.

</doc>
<doc id="397057" url="https://pl.wikipedia.org/wiki?curid=397057" title="Jabłonów (województwo dolnośląskie)">
Jabłonów (województwo dolnośląskie)

Jabłonów – wieś w Polsce położona w województwie dolnośląskim, w powiecie polkowickim, w gminie Chocianów.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Według Narodowego Spisu Powszechnego (III 2011 r.) liczył 98 mieszkańców. Jest najmniejszą miejscowością gminy Chocianów.

</doc>
<doc id="397058" url="https://pl.wikipedia.org/wiki?curid=397058" title="Jabłonów (województwo lubuskie)">
Jabłonów (województwo lubuskie)

Jabłonów – wieś w Polsce położona w województwie lubuskim, w powiecie żagańskim, w gminie Brzeźnica. Po raz pierwszy wzmiankowana w 1257 roku. Za jej założycieli należy uznać Augustianów z Nowogrodu Bobrzańskiego. Wytyczenie ulic równoległych do ulicy przelotowej, uzupełnione o zagęszczoną zabudowę kalenicową i szczytową nadaje wsi charakter łańcuchówki. Dawniejsze nazwy Jabłonowa: Sonburn (1257), Pulcherfons (1321) i Schoenbrunn.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:
Inne zabytki:
Szkoła.
Szkoła Podstawowa w Jabłonowie została założona w lipcu 1945 roku.
Demografia.
Liczba mieszkańców miejscowości w poszczególnych latach:

</doc>
<doc id="397059" url="https://pl.wikipedia.org/wiki?curid=397059" title="Jabłonów (województwo łódzkie)">
Jabłonów (województwo łódzkie)

Jabłonów – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość administracyjnie należała do województwa skierniewickiego.

</doc>
<doc id="397060" url="https://pl.wikipedia.org/wiki?curid=397060" title="Jabłonów (województwo mazowieckie)">
Jabłonów (województwo mazowieckie)

Jabłonów – wieś w Polsce położona w województwie mazowieckim, w powiecie zwoleńskim, w gminie Policzna.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Niepokalanego Poczęcia NMP w Wygodzie.

</doc>
<doc id="397061" url="https://pl.wikipedia.org/wiki?curid=397061" title="Jabłońskie (województwo podlaskie)">
Jabłońskie (województwo podlaskie)

Jabłońskie – wieś w Polsce położona w województwie podlaskim, w powiecie augustowskim, w gminie Augustów.
W latach 1975–1998 miejscowość administracyjnie należała do województwa suwalskiego.

</doc>
<doc id="397062" url="https://pl.wikipedia.org/wiki?curid=397062" title="Jabłońskie (województwo warmińsko-mazurskie)">
Jabłońskie (województwo warmińsko-mazurskie)

Jabłońskie (niem. "Jeblonsken") – wieś w Polsce, położona w województwie warmińsko-mazurskim, w powiecie gołdapskim, w gminie Gołdap.
Siedziba sołectwa Jabłońskie, w skład którego wchodzą również Włosty i Rostek. 
Do 1954 roku miejscowość była siedzibą gminy Jabłońskie. W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Jeblonsken" została w 1938 r. zastąpiona przez administrację nazistowską sztuczną formą "Urbansdorf".
W Jabłońskich funkcjonuje Szkoła Podstawowa oraz przedszkole, w której uczy się ok. 30 dzieci. 

</doc>
<doc id="397063" url="https://pl.wikipedia.org/wiki?curid=397063" title="Jabłówko (województwo kujawsko-pomorskie)">
Jabłówko (województwo kujawsko-pomorskie)

Jabłówko – wieś w Polsce położona w województwie kujawsko-pomorskim, w powiecie żnińskim, w gminie Łabiszyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 208 mieszkańców. Jest dziesiątą co do wielkości miejscowością gminy Łabiszyn.
Miejscowość jest siedzibą parafii Najświętszej Maryi Panny Różańcowej. W strukturze kościoła rzymskokatolickiego parafia należy do metropolii gnieźnieńskiej, archidiecezji gnieźnieńskiej, dekanatu barcińskiego.

</doc>
<doc id="397064" url="https://pl.wikipedia.org/wiki?curid=397064" title="Jabłówko (województwo pomorskie)">
Jabłówko (województwo pomorskie)

Jabłówko – wieś kociewska w Polsce położona w województwie pomorskim, w powiecie starogardzkim, w gminie Bobowo przy drodze wojewódzkiej nr .
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Jabłówko: Jabłówko, Jabłowo

</doc>
<doc id="397065" url="https://pl.wikipedia.org/wiki?curid=397065" title="Jackowo (województwo kujawsko-pomorskie)">
Jackowo (województwo kujawsko-pomorskie)

Jackowo (niem. "Schönwald") – wieś w Polsce położona w województwie kujawsko-pomorskim, w powiecie toruńskim, w gminie Czernikowo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 203 mieszkańców. Jest czternastą co do wielkości miejscowością gminy Czernikowo.

</doc>
<doc id="397066" url="https://pl.wikipedia.org/wiki?curid=397066" title="Jackowo (województwo pomorskie)">
Jackowo (województwo pomorskie)

Jackowo (kaszb. "Jackòwò") – osada kaszubska w Polsce położona w województwie pomorskim, w powiecie wejherowskim, w gminie Choczewo na obszarze Pobrzeża Kaszubskiego.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie zbliżonej do "Jackowo": Jackowice, Jacków.
Demografia.
Współczesna struktura demograficzna osady Jackowo na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku osady
Ulice.
Poniżej w tabeli 1 ulice będące integralną częścią osady Jackowo, z aktualnie przypasanym im numerem zgodnym z TERYT z katalogu ULIC.

</doc>
<doc id="397067" url="https://pl.wikipedia.org/wiki?curid=397067" title="Jacków (województwo lubelskie)">
Jacków (województwo lubelskie)

Jacków – kolonia w Polsce położona w województwie lubelskim, w powiecie świdnickim, w gminie Mełgiew.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Mełgiew.
Historia.
Według spisu powszechnego z roku 1921 Jacków stanowił folwark w gminie Mełgiew posiadał 4 domy i 141 mieszkańców.

</doc>
<doc id="397068" url="https://pl.wikipedia.org/wiki?curid=397068" title="Jacków (powiat łęczycki)">
Jacków (powiat łęczycki)

Jacków – wieś w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
Jacków występuje w źródłach historycznych od 1386 r.
Pod koniec XVIII w. w Jackowie znajdował się dwór szachulcowy otoczony parkiem należący do rodziny Lesiewskich. We wsi znajdowała wówczas się karczma Antoniego Jakubowskiego i kuźnia Andrzeja Raboskiego.
Około 1790 r. właścicielem Jackowa był Maciej Lesiewski, do którego należał także pobliski Sławęcin. Po Macieju Lesiewskim Jacków przejął jego syn Józef żonaty z Joanną z hrabiów Skarbków, po nim zaś Jan Lesiewski, a następnie jego syn Konstanty Ignacy Lesiewski, który w 1856 r. sprzedał dobra jackowskie Aleksandrowi Moszczeńskiemu, byłemu właścicielowi dóbr Żaczki, i jego żonie Walentynie z Lubomskich.
W XX w. właścicielami murowanego dworu w Jackowie była rodzina Żakowskich. Na cmentarzu w pobliskim Siedlcu znajdują się grobowce Moszczeńskich i Żakowskich.
Dwór częściowo rozebrany istnieje do dzisiaj i jest własnością prywatną.
Powojenne losy dworu opisał Andrzej Szypowski w autobiografii Szlachcic w Peerelu. W XVI numerze periodyku Związku Szlachty Polskiej "Verbum Nobile" ukazał się w 2007 r. obszerny artykuł pt. "Z dziejów dóbr Jacków w powiecie łęczyckim". 

</doc>
<doc id="397069" url="https://pl.wikipedia.org/wiki?curid=397069" title="Jacków (województwo śląskie)">
Jacków (województwo śląskie)

Jacków – wieś w Polsce położona w województwie śląskim, w powiecie częstochowskim, w gminie Kruszyna.
4 września 1939 Wermacht przed wkroczeniem do wsi, ostrzelał zabudowania z dział i broni maszynowej. W wyniku ostrzału niebronionej wsi śmierć poniosło 6 mieszkańców, spłonęło 45 budynków oraz wiele inwentarza żywego. Czyn ten można uznać za zbrodnię wojenną.
W latach 1975–1998 miejscowość administracyjnie należała do województwa częstochowskiego.

</doc>
<doc id="397070" url="https://pl.wikipedia.org/wiki?curid=397070" title="Jadowniki (województwo świętokrzyskie)">
Jadowniki (województwo świętokrzyskie)

Jadowniki – wieś w Polsce, położona w województwie świętokrzyskim, w powiecie starachowickim, w gminie Pawłów.
W latach 1975–1998 miejscowość administracyjnie należała do województwa kieleckiego.
Przez miejscowość przebiega droga wojewódzka nr 752.
Historia.
W średniowieczu wieś ta należała do klasztoru miechowskiego. (Jan Długosz Liber Beneficiorum. T.III, 18).
W wieku XIX opisane były Jadowniki jako wieś i folwark, majorat w powiecie iłżeckim, gminie Tarczek, parafii Świętomarz.
Podług spisu z 1827 r. było tu 24 domów, 149 mieszkańców.
Podług spisu z roku 1882 było we wsi 46 domów, 270 mieszkańców, 347 mórg ziemi dworskiej i 606 mórg włościańskiej.
Pochodzą z Jadownik.
W Jadownikach urodził się Władysław Pożoga, w czasach PRL wiceminister spraw wewnętrznych, szef wywiadu i kontrwywiadu.

</doc>
<doc id="397071" url="https://pl.wikipedia.org/wiki?curid=397071" title="Jadwigów (województwo łódzkie)">
Jadwigów (województwo łódzkie)

Jadwigów – wieś w Polsce położona w województwie łódzkim, w powiecie tomaszowskim, w gminie Tomaszów Mazowiecki.
W latach 1975–1998 miejscowość administracyjnie należała do województwa piotrkowskiego.
W 2011 roku wieś zamieszkiwało 206 osób. 
Zobacz też: Jadwigów

</doc>
<doc id="397072" url="https://pl.wikipedia.org/wiki?curid=397072" title="Jadwigów (powiat włoszczowski)">
Jadwigów (powiat włoszczowski)

Jadwigów – wieś sołecka w Polsce położona w województwie świętokrzyskim, w powiecie włoszczowskim, w gminie Moskorzew.
Położona 8 km na południowy wschód od Moskorzewa, 28 km na południe od Włoszczowy, 63 km na południowy zachód od Kielc.
W latach 1975–1998 miejscowość administracyjnie należała do województwa częstochowskiego.
Historia.
Wieś wymieniona jest jako kolonia w spisie z roku 1933., jej nazwa pochodzi od nazwy osobowej Jadwiga z sufiksem -ów.

</doc>
<doc id="397073" url="https://pl.wikipedia.org/wiki?curid=397073" title="Jadwisin (województwo dolnośląskie)">
Jadwisin (województwo dolnośląskie)

Jadwisin – wieś w Polsce położona w województwie dolnośląskim, w powiecie złotoryjskim, w gminie Zagrodno.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Według Narodowego Spisu Powszechnego (III 2011 r.) liczył 111 mieszkańców. Jest najmniejszą miejscowością gminy Zagrodno.
Położenie.
Wieś leży przy autostradzie A4, przez wieś przepływa Skora.
Sport.
We wsi działa klub piłkarski "Ludowy Zespół Sportowy Skora Jadwisin". Swoje mecze rozgrywa na Stadionie Wiejskim w Jadwisinie (boisko o wymiarach: 110 × 68 m). Od sezonu 2006/2007 współzawodniczy w rozgrywkach A-klasy, grupa: Legnica III. Największym osiągnięciem drużyny jest zajęcie 2. lokaty w sezonie 2008/2009 (24 mecze, 49 pkt, bilans: 14-7-3)

</doc>
<doc id="397074" url="https://pl.wikipedia.org/wiki?curid=397074" title="Jadwiżyn (województwo kujawsko-pomorskie)">
Jadwiżyn (województwo kujawsko-pomorskie)

Jadwiżyn – wieś w Polsce położona w województwie kujawsko-pomorskim, w powiecie nakielskim, w gminie Sadki.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 191 mieszkańców. Jest jedną z najmniejszych miejscowości gminy Sadki.

</doc>
<doc id="397075" url="https://pl.wikipedia.org/wiki?curid=397075" title="Jadwiżyn (powiat wałecki)">
Jadwiżyn (powiat wałecki)

Jadwiżyn – wieś w Polsce położona w województwie zachodniopomorskim, w powiecie wałeckim, w gminie Mirosławiec.
W latach 1975–1998 miejscowość administracyjnie należała do województwa pilskiego.

</doc>
<doc id="397076" url="https://pl.wikipedia.org/wiki?curid=397076" title="Jagodne (województwo świętokrzyskie)">
Jagodne (województwo świętokrzyskie)

Jagodne – wieś sołecka w Polsce, położona w województwie świętokrzyskim, w powiecie starachowickim, w gminie Mirzec.
W latach 1975–1998 miejscowość administracyjnie należała do województwa kieleckiego.
Układ wsi i podział gruntów pozostał taki sam, jak po urządzeniu kolonialnym. Dziś Jagodne zajmuje powierzchnię 725 ha, z czego 663 ha to grunta rolne, 13 ha – lasy, a resztę stanowią drogi i tereny zabudowane. Wieś podzielona na dwie części: Jagodne Duże i Małe, posiada 174 domostwa i ok. 700 mieszkańców.
W Jagodnem funkcjonuje obecnie ośrodek zdrowia i punkt apteczny, kilka sklepów i jeden bar. Wieś jest połączona ze Skarżyskiem Kamienną linią autobusową nr 10.
Wierni Kościoła rzymskokatolickiego należą do parafii Świętych Apostołów Piotra i Pawła w Gadce.
Historia.
Jagodne – wieś pocysterska lokowana przez klasztor Wąchocki w początkach XIV wieku, podobnie jak Krzyżowa Wola.
Etymologia nazwy jest prosta – tereny dzisiejszej wsi były porośnięte lasami obfitymi w czarne jagody.
Jagodne (Jagodno) wieś i folwark i majorat, w powiecie iłżeckim, gminie Skarżysko Kościelne, parafii Mirzec, o 20 wiorst od Iłży.
W 1827 r. było tu 23 domów i 164 mieszkańców.
W 1882 było 54 domów i 352 mieszkańców, 515 mórg ziemi dworskiej i 853 mórg włościańskiej.
Pisze o niej Długosz L.B. (t.III s.412) nazywając Jagodno – że należy do klasztoru wąchockiego.
Z nielicznych zachowanych dokumentów wiadomo, że w XV wieku istniała w Jagodnem karczma, dla podróżnych, kupców oraz urzędników kościelnych i państwowych, był to bowiem okres silnego rozwoju handlu.
Wiadomo, że w 1662 roku Jagodne liczyło 98 mieszkańców. W XVIII wieku liczba ludności uległa prawie podwojeniu.
Okres porozbiorowy.
Po rozbiorach tereny Jagodnego początkowo należały do zaboru austriackiego, potem do Księstwa Warszawskiego, a następnie znalazły się pod zaborem rosyjskim. W 1815 roku wieś znalazła się w obrębie Królestwa Polskiego w granicach województwa sandomierskiego. Po roku 1860 kiedy Królestwo Polskie stanowiło integralną część imperium rosyjskiego, Jagodne znalazło się w guberni sandomierskiej, a od 1845 roku – radomskiej, w powiecie iłżeckim.
W 1819 roku miała miejsce kasata klasztoru Cystersów, która wywarła znamienny wpływ na tereny będące ich własnością. 24 czerwca 1819 roku folwark i wieś Jagodne zostały zajęte na fundusz Królestwa Polskiego, stając się dobrami suprymowanymi. Klasztor dzierżawił swe niedawne dobra jeszcze przez rok, później majorat Jagodne został wydzierżawiony niejakiemu Hiacyntowi Podkańskiemu. Dzierżawcy często się zmieniali, co doprowadziło do zubożenia wsi.
Uwłaszczenie.
Kolejne wzmianki o Jagodnem pochodzą z 1858 roku, kiedy to włościanom zaproponowano urządzenie kolonialne z wejściem w życie od 1860 roku. Mieszkańcy zażądali jednak, aby kolonie dane im były już jesienią 1858 roku pod zasiew ozimy i by natychmiast odstąpiono od wymogu pańszczyzny. Kiedy władze odmówiły, czterej najbardziej krnąbrni i odważni włościanie: Antoni Sieczka, Wojciech Lemian, Leonard Klimek i Jakub Szaran odmówili obsiewania na zimę swych gruntów. Wtedy Rząd Gubernialny w Radomiu skierował do Jagodnego trzech kozaków, a gdy i oni nie złamali oporu, buntownicy zostali przewiezieni do aresztu policyjnego w Radomiu. Bunt ostatecznie załamał się, gdy rząd zagroził, że nie przyjęcie jego warunków, zakończy się odseparowaniem od urządzenia kolonialnego i wieś pozostanie na pańszczyźnie.
Po urządzeniu kolonialnym dobra Jagodnego oparły się w większości o granice wcześniej urządzonych dóbr Grzybowa Góra, Gadka i Zbijów, a z czwartej strony o linię lasu rządowego. Zabudowania folwarku pozostały na dotychczasowym miejscu. Wraz z domem mieszkalnym, stajniami i oborami oraz karczmą i gorzelnią, posiadał on sad i dwa ogrody oraz 37 mórg pola i trzy łąki. We wsi wydzielono dwie drogi przecinające się pod kątem prostym – jedna była drogą komunikacyjną od Grzybowej Góry do Zbijowa, druga łączyła Gadkę, przez Jagodne i Kierz Niedźwiedzi z Szydłowcem. Obie drogi istnieją do dziś. W Jagodnem mieszkało wówczas 33 włościan pełno rolnych i 10 chałupników, którzy zobowiązani byli do budowy nowych domów i ogrodzenia posiadłości. Przy drodze z Gadki do Szydłowca powstała karczma, która w 1860 roku sprzedawała średnio 24 litry wódki tygodniowo.
Powstanie styczniowe.
Tereny Jagodnego, jak i całej gminy Mirzec były w 1863 roku miejscem powstańczych potyczek. W okolicznych lasach znajdują się mogiły powstańcze.
Wiek XX.
Na początku XX wieku doszło do sprzedaży gruntów dworskich. Większą część kupił bogaty gospodarz spoza Jagodnego – Józef Rokita, a pozostałą – gospodarz z Gadki Marek Suwara.
30 grudnia 1994 r. Jagodne włączono w skład reaktywowanej gminy Skarżysko Kościelne.
Natomiast 1 stycznia 1997 r. Jagodne zostało wyłączone ze Skarżyska Kościelnego na rzecz gminy Mirzec.

</doc>
<doc id="397077" url="https://pl.wikipedia.org/wiki?curid=397077" title="Jagodne (województwo warmińsko-mazurskie)">
Jagodne (województwo warmińsko-mazurskie)

Jagodne (niem. "Balkfelde") – wieś w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.
Nazwa.
12 lutego 1948 r. ustalono urzędową polską nazwę miejscowości – Jagodne, określając drugi przypadek jako Jagodnego, a przymiotnik – jagodzieński.

</doc>
<doc id="397078" url="https://pl.wikipedia.org/wiki?curid=397078" title="Jagodnik (województwo dolnośląskie)">
Jagodnik (województwo dolnośląskie)

Jagodnik – wieś w Polsce położona w województwie dolnośląskim, w powiecie świdnickim, w gminie Świdnica.
Podział administracyjny.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="397079" url="https://pl.wikipedia.org/wiki?curid=397079" title="Jagodnik (województwo podkarpackie)">
Jagodnik (województwo podkarpackie)

Jagodnik – wieś w Polsce położona w województwie podkarpackim, w powiecie kolbuszowskim, w gminie Cmolas.
W latach 1954–1972 wieś należała i była siedzibą władz gromady Jagodnik. W latach 1975–1998 miejscowość położona była w województwie rzeszowskim.
Nazwy części wsi (przysiółki): Górka, Kapłonka, Podszkole, Zastaw.
Wsie sąsiadujące: Trzęsówka, Hadykówka, Cmolas, Ostrowy Tuszowskie, Ostrowy Baranowskie.
Nazwy obiektów fizjograficznych:
Opis miejscowości.
Jagodnik jest wsią rozrzuconą wśród pól, z występującymi gdzieniegdzie małymi obszarami leśnymi, oraz oczkami wodnymi, na terenie płaskowyżu kolbuszowskiego, leżącego w obrębie dawnej Puszczy Sandomierskiej. Zajmuje 500 hektarów powierzchni. Położona jest ona na trzech niedużych "górkach", a także między nimi, oraz w pobliżu niezbyt głębokiej doliny U-kształtnej w której przepływa mała i płytka rzeka Jamnica. 
"Górki" to niewielkie wyniesienia nad terenem z których roztacza się widok na okolicę.
Ziemia na obszarze miejscowości nie jest żyzna - gleba piaskowa i gliniasta. Uprawia się głównie ziemniaki oraz zboże( żyto) na potrzeby własne. Hodowla bydła - krów - nieznaczna. Występują łąki i pastwiska o małym obszarze. Po opadach deszczu ich teren jest długo nasiąknięty wodą. Coraz większy udział ugorów. Następuje rozprzestrzenianie się brzozy.
Obszary leśne małe, rozrzucone; drzewostan sosnowo-brzozowy z domieszką dębu. Spośród dzikich zwierząt można tu wypatrzyć lisy, zające i sarny. Sporadycznie daje się zaobserwować dzika. Wśród ptactwa nieudomowionego na uwagę zasługują bażanty - ich liczba jest coraz większa, a także bociany i jastrzębie.
Gospodarstwa domowe bardzo małe. Liczba mieszkańców, jak na obszar woj. podkarpackiego, mała - około 490. Zabudowa najbardziej zwarta jedynie wzdłuż drogi przy budynku szkolnym. We wsi znajduje się niepubliczne przedszkole "Jagódka", niepubliczna szkoła podstawowa dla klas 1-3 w murowanym ładnie odnowionym dawnym budynku szkoły, z placem zabaw; remiza strażacka OSP z wozem strażackim; jeden sklep spożywczo - przemysłowy, a także bezużyteczny w tej chwili były budynek zlewni mleczarskiej. Kościół parafialny znajduje się w sąsiedniej miejscowości - Trzęsówce.
Wieś jest zelektryfikowana, ma sieć gazową i wodociągową oraz jest skanalizowana. Drogi dojazdowe są nowo wyasfaltowane, podobnie jak ważniejsze drogi wewnętrzne, biegnące przez wieś. We wsi działa Stowarzyszenie Rozwoju Wsi "Nasza Wieś".
Na terenie Jagodnika swoją osadę posiadały już około 1200 lat przed naszą erą ludy kultury łużyckiej. W czasach coraz głębszego zajmowania puszczy sandomierskiej - XV-XVI w. - procesy osadnicze na tym terenie były bardzo dynamiczne i złożone. Powstawały nowe niewielkie wsie - należące do kultury lasowiackiej. Życie mieszkańców było związane z naturą i lasem, ludność wsi specjalizowała się w bednarstwie. W 1788 r. miejscowość Jagodnik zostaje włączona do nowo powstałej parafii w Trzęsówce.
Z Jagodnika pochodzi m.in. o. Jan Mazur - paulin, aktualnie należący do klasztoru Na Skałce w Krakowie; wykładowca katolickiej nauki społecznej w paulińskim WSD; do 2011 r. profesor nadzwyczajny Katolickiego Uniwersytetu Lubelskiego Jana Pawła II, zaś od tego czasu profesor nadzwyczajny Uniwersytetu Papieskiego Jana Pawła II w Krakowie (kierownik Katedry Polityki Społecznej na Wydziale Nauk Społecznych).

</doc>
<doc id="397080" url="https://pl.wikipedia.org/wiki?curid=397080" title="Jagodnik (województwo warmińsko-mazurskie)">
Jagodnik (województwo warmińsko-mazurskie)

Jagodnik (niem. Behrendshagen) – wieś w Polsce położona w województwie warmińsko-mazurskim, w powiecie elbląskim, w gminie Milejewo na obszarze Parku Krajobrazowego Wysoczyzny Elbląskiej.
Inne miejscowości o nazwie Jagodnik: Jagodnik, Jagodniki
Nazwa.
Pierwotna niemiecka nazwa miejscowości pochodzi od jej pierwszego lokatora – Bernharda. Początkowo miejscowość nazywano Bernhardishagen, potem do 1938 roku Bernhardswalde (Las Bernharda), a do 1945 roku Behrendshagen. Polskim odpowiednikiem nazwy było Jagodowo oraz Krzewie. W 1948 przemianowana na Jagodnik.
Historia.
Do XIII wieku teren zamieszkiwały plemiona pruskie, które zostały wytępione przez Krzyżaków. Wieś powstała około 1246–1300 roku. Pierwszymi jej lokatorami byli Bernhard (od którego nazwę wzięła wieś) i Blankard. 
W 1867 roku zapanował głód i prawie każdy cierpiał przez brak żywności. Mieszkańcom pomagał pastor Brasche z Milejewa. Z wojny prusko-francuskiej wszyscy mieszkańcy powołani do wojska z Behrendshagen wrócili wszyscy - nie było rannych i zmarłych. Jednak w 1872 roku miejscowość dotknęła epidemia czarnej ospy, która pochłonęła wiele ofiar.
W wyniku tych zdarzeń w tym samym roku pojawił się człowiek, który twierdził, że jest Synem Bożym i przewidywał nieuchronny koniec świata:
W latach 1882–1892 zbudowano brukowaną drogę do drogi z Elbląga do Królewca, przez co komunikacja z Elblągiem znacznie się poprawiła.
W latach 1975–1998 miejscowość administracyjnie należała do województwa elbląskiego.

</doc>
<doc id="397082" url="https://pl.wikipedia.org/wiki?curid=397082" title="Jagodno (województwo lubelskie)">
Jagodno (województwo lubelskie)

Jagodno – wieś w Polsce położona w województwie lubelskim, w powiecie łęczyńskim, w gminie Ludwin.
Wierni Kościoła rzymskokatolickiego należą do parafii św. Izydora w Woli Wereszczyńskiej.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ludwin. W spisie nazw miejscowych występuje od roku 1969, nazwa Jagodno pochodzi od apelatywu Jagoda z sufiksem -no.

</doc>
<doc id="397083" url="https://pl.wikipedia.org/wiki?curid=397083" title="Jagodno (województwo wielkopolskie)">
Jagodno (województwo wielkopolskie)

Jagodno – wieś w Polsce położona w województwie wielkopolskim, w powiecie poznańskim, w gminie Kostrzyn. Poniżej miejscowości przepływa Cybina.
W 1218 miejscowość była zobowiązana płacić dziesięcinę szpitalowi św. Jana Jerozolimskiego pod Poznaniem. Pod koniec XIX wieku Jagodno wchodziło w skład powiatu średzkiego i podlegało parafii w Kostrzynie. Liczyło wówczas 15 dymów i 133 mieszkańców.
W latach 1975–1998 miejscowość administracyjnie należała do województwa poznańskiego. W 2011 liczyła 68 mieszkańców.
Wieś leży przy drodze z Kostrzyna do Pobiedzisk.

</doc>
<doc id="397084" url="https://pl.wikipedia.org/wiki?curid=397084" title="Jakubowice (województwo lubelskie)">
Jakubowice (województwo lubelskie)

Jakubowice – wieś w Polsce położona w województwie lubelskim, w powiecie kraśnickim, w gminie Annopol.
Wieś szlachecka położona była w drugiej połowie XVI wieku w powiecie urzędowskim województwa lubelskiego. W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Annopol. Według Narodowego Spisu Powszechnego (III 2011 r.) wieś liczyła 134 mieszkańców.
Historia.
Wieś wspomniana przez Długosza jako własność szlachecka. W latach 1470–1480 graniczy z Opoką (Długosz L.B. I 389).
W roku 1529 dziesięcinę snopową płacą tu plebanowi w Świeciechowie. Księga poborów z roku 1531 odnotowała pobór z części Rachowskiego w wymiarze ½ łana z części północnej łącznie z Rachowem z 3 łanów.

</doc>
<doc id="397085" url="https://pl.wikipedia.org/wiki?curid=397085" title="Jakubowice (województwo małopolskie)">
Jakubowice (województwo małopolskie)

Jakubowice – wieś w Polsce położona w województwie małopolskim, w powiecie proszowickim, w gminie Proszowice.
W latach 1975–1998 miejscowość administracyjnie należała do województwa krakowskiego. 
W Jakubowicach urodził się Edward Marzec, polski pisarz, działacz ruchu ludowego, w latach 1957–1958 wiceminister kultury i sztuki. Jego imię nosi istniejący tu Dom Ludowy.

</doc>
<doc id="397086" url="https://pl.wikipedia.org/wiki?curid=397086" title="Jakubowo (powiat bydgoski)">
Jakubowo (powiat bydgoski)

Jakubowo (niem. "Jakobsdorf") – wieś w Polsce położona w województwie kujawsko-pomorskim, w powiecie bydgoskim, w gminie Nowa Wieś Wielka.
Położenie.
Jakubowo usytuowane jest na wschód od Nowej Wsi Wielkiej, w strefie obniżenia dolinnego łączącego dolinę Kanału Noteckiego z doliną Zielonej Strugi. Na północ od miejscowości rozciągają się zmeliorowane łąki, na południu skraj Wysoczyzny Kujawskiej, a na wschodzie torfowisko Dziemionna, użytkowane jako łąki i pastwiska. Poprzez las, Jakubowo sąsiaduje od północy z Kolankowem i Jeżewicami, od wschodu z Januszkowem. Na południu, już na morenowej Wysoczyźnie Kujawskiej (wzniesionej około 10 m wyżej) sąsiadują wsie: Jeżewo i Dąbrówka Kujawska. 
Pod względem fizyczno-geograficznym leży w obrębie Pradoliny Toruńsko-Eberswaldzkiej w mezoregionie Kotlina Toruńska.
Charakterystyka.
Jakubowo to wieś sołecka usytuowana w południowo-zachodniej części gminy Nowa Wieś Wielka. Zabudowa rozciąga się wzdłuż drogi łączącej Jakubowo z Nową Wsią Wielką na wschodzie i Smogorzewem na zachodzie. Łącznie w sołectwie Jakubowo jest 92 ha gruntów ornych (wyłącznie V i VI klasy bonitacyjnej), 11 ha pastwisk oraz 10 ha lasów.
Obiekty zabytkowe.
We wsi znajdują się budynki ujęte w ewidencji zabytków, tj. kaplica przydrożna oraz szkoła, obecnie świetlica.
Historia.
Początki osadnictwa.
Historia osadnictwa wsi Jakubowo sięga okresu przedrozbiorowego. Z mapy topograficznej Friedricha von Schröttera (1798-1802) wynika, że zabudowa wsi istniała przy drodze wiodącej z Chmielnik do Jeżewa koło Łabiszyna. 
Wiek XIX.
W 1. połowie XIX wieku w miejscowości rozwijało się osadnictwo niemieckie. Spis miejscowości rejencji bydgoskiej z 1833 r. podaje, że we wsi Jakubowo należącej do powiatu inowrocławskiego mieszkało 135 osób (101 ewangelików i 34 katolików) w 22 domach. Miejscowość należała do parafii katolickiej i ewangelickiej w Łabiszynie. Słownik geograficzny Królestwa Polskiego dla roku 1884 podaje, że Jakubowo (niem. "Jacobsdorf") była wsią położoną w powiecie inowrocławskim. Mieszkało tu 174 osób (130 ewangelików i 44 katolików) w 26 domach. ¼ mieszkańców była analfabetami. Najbliższa poczta znajdowała się w Nowej Wsi Wielkiej, stacja kolejowa w Chmielnikach, a sąd okręgowy w Łabiszynie. 
II wojna światowa.
Po wojnie zamordowani Polacy ze wsi: Dziemionna, Jakubowo, Januszkowo, Krążkowo, Prądocin i Tarkowo zostali po ekshumacji pochowani na cmentarzu w Lisewie Kościelnym, gdzie w 1965 r. wystawiono im pomnik.
Przynależność administracyjna.
W styczniu 1920 roku na mocy traktatu wersalskiego miejscowość znalazła się w granicach odrodzonej Polski. Wieś nadal znajdowała się (aż do roku 1954) w powiecie inowrocławskim. W 1934 r. w wyniku reformy administracyjnej włączono ją w skład gminy wiejskiej Złotniki Kujawskie. W latach 1945-1947 Jakubowo wchodziło w skład gromady wiejskiej Dąbrówka Kujawska w składzie gminy Złotniki Kujawskie. W 1947 r. utworzono samodzielną gromadę wiejską Jakubowo, która w 1948 r. posiadała powierzchnię 125 ha i zaludnienie 101 osób. W latach 1947-1953 w dyskusjach na temat nowego podziału administracyjnego przedstawiciele wsi opowiadali się za przywróceniem gminy Nowa Wieś Wielka i włączeniem do niej wsi Jakubowo. Postulaty te zostały uwzględnione zarówno przez władze gminy Złotniki Kujawskie, które wydały zgodę na takie rozwiązanie, jak i władze centralne. Po reformie administracyjnej z 25 września 1954 miejscowość znalazła się jako jedno z 16 sołectw w gromadzie Nowawieś Wielka. 13 lutego 1974 mocą uchwały Gminnej Rady Narodowej zlikwidowane sołectwo Kolankowo włączono do sołectwa Jakubowo. Stan poprzedni przywrócono 15 września 1993 reaktywując sołectwo Kolankowo W latach 1950–1998 miejscowość administracyjnie należała do województwa bydgoskiego.
Oświata i kultura.
W 1946 roku we wsi istniała jednoklasowa szkoła powszechna z mieszkaniem służbowym dla nauczyciela. W I połowie lat 50. szkołę zamknięto, po czym otwarto ją ponownie w 1957 roku. W 1961 r. dzieci ze wsi skierowano do obwodu szkolnego w Nowej Wsi Wielkiej. Od 1964 r. członkowie Związku Młodzieży Wiejskiej prowadzili we wsi punkt biblioteczny. 
Współczesność.
W latach 1959-1961 wieś została zelektryfikowana, a w 1975 r. wykonano remont kapitalny świetlicy wiejskiej. W okresie powojennym zalesiono pokaźne tereny porolne na północ i zachód od wsi (w kierunku Prądocina i Kolankowa).
Demografia.
Według Narodowego Spisu Powszechnego (III 2011 r.) wieś liczyła 86 mieszkańców. Jest trzynastą co do wielkości miejscowością gminy Nowa Wieś Wielka.

</doc>
<doc id="397087" url="https://pl.wikipedia.org/wiki?curid=397087" title="Jakubowo (powiat kwidzyński)">
Jakubowo (powiat kwidzyński)

Jakubowo (też: "Jakubowo Obrzynowskie"; niem. "Jakobsdorf") – wieś w Polsce w województwie pomorskim, w powiecie kwidzyńskim, w gminie Prabuty.
W latach 1975–1998 miejscowość administracyjnie należała do województwa elbląskiego.

</doc>
<doc id="397088" url="https://pl.wikipedia.org/wiki?curid=397088" title="Jakubowo (powiat mrągowski)">
Jakubowo (powiat mrągowski)

Jakubowo (niem. "Jakobsdorf") – wieś w Polsce położona w województwie warmińsko-mazurskim, w powiecie mrągowskim, w gminie Piecki.
W latach 1975–1998 miejscowość administracyjnie należała do województwa olsztyńskiego.

</doc>
<doc id="397089" url="https://pl.wikipedia.org/wiki?curid=397089" title="Jakubowo (wieś w powiecie szamotulskim)">
Jakubowo (wieś w powiecie szamotulskim)

Jakubowo – wieś w Polsce położona w województwie wielkopolskim, w powiecie szamotulskim, w gminie Pniewy.
W latach 1975–1998 miejscowość administracyjnie należała do województwa poznańskiego.

</doc>
<doc id="397090" url="https://pl.wikipedia.org/wiki?curid=397090" title="Jakubówka (województwo lubelskie)">
Jakubówka (województwo lubelskie)

Jakubówka – wieś w Polsce położona w województwie lubelskim, w powiecie ryckim, w gminie Nowodwór.
W latach 1975–1998 miejscowość należała administracyjnie do ówczesnego województwa lubelskiego.
We wsi znajduje się szkoła podstawowa.
Wierni Kościoła rzymskokatolickiego należą do parafii św. Wojciecha w Nowodworze.

</doc>
<doc id="397091" url="https://pl.wikipedia.org/wiki?curid=397091" title="Jakubówka (powiat lipski)">
Jakubówka (powiat lipski)

Jakubówka – wieś w Polsce położona w województwie mazowieckim, w powiecie lipskim, w gminie Lipsko.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Świętych Apostołów Piotra i Pawła w Krępie Kościelnej.

</doc>
<doc id="397092" url="https://pl.wikipedia.org/wiki?curid=397092" title="Jałowiec (województwo dolnośląskie)">
Jałowiec (województwo dolnośląskie)

Jałowiec (niem. "Wingendorf") – wieś w Polsce położona w województwie dolnośląskim, w powiecie lubańskim, w gminie Lubań.
Położenie.
Jałowiec to niewielka wieś o rozproszonej zabudowie leżąca na Pogórzu Izerskim, na północno-zachodnim skraju Obniżenia Lubomierskiego, nad potokiem Olszówka, na wysokości około 215-220 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Według Narodowego Spisu Powszechnego (III 2011 r.) liczył 251 mieszkańców. Jest najmniejszą miejscowością gminy Lubań.
Zabytki.
Do wojewódzkiego rejestru zabytków wpisane są obiekty:

</doc>
<doc id="397093" url="https://pl.wikipedia.org/wiki?curid=397093" title="Jałowiec (województwo pomorskie)">
Jałowiec (województwo pomorskie)

Jałowiec – wieś w Polsce położona w województwie pomorskim, w powiecie kwidzyńskim, w gminie Ryjewo przy drodze wojewódzkiej nr 607.
W latach 1975–1998 miejscowość administracyjnie należała do województwa elbląskiego.
Zobacz też: Jałowiec

</doc>
<doc id="397094" url="https://pl.wikipedia.org/wiki?curid=397094" title="Jamnica (województwo małopolskie)">
Jamnica (województwo małopolskie)

Jamnica – wieś w Polsce położona w województwie małopolskim, w powiecie nowosądeckim, w gminie Kamionka Wielka. Jamnica leży nad potokiem Jamniczka.
W latach 1975–1998 miejscowość administracyjnie należała do województwa nowosądeckiego.
Jamnica powstała z Kunowa, z którym sąsiaduje.
Sąsiedzi Jamnicy to:
Na przełomie XX/XXI w. część Jamnicy została włączona administracyjnie do Nowego Sącza.
Dawniej Jamnica leżała także nad rzeką Kamionka u podnóża Małej Góry. Wieś została podzielona wzdłuż linii kolejowej.
Obecnie Jamnica leży po wschodniej stronie linii kolejowej nr 96 (Tarnów – Leluchów) i na "górach jamnickich".
We wsi znajduje się szkoła podstawowa.

</doc>
<doc id="397095" url="https://pl.wikipedia.org/wiki?curid=397095" title="Jamnica (województwo podkarpackie)">
Jamnica (województwo podkarpackie)

Jamnica – wieś w Polsce położona w województwie podkarpackim, w powiecie tarnobrzeskim, w gminie Grębów.
W latach 1975–1998 miejscowość administracyjnie należała do województwa tarnobrzeskiego.
Linki zewnętrzne.
 

</doc>
<doc id="397096" url="https://pl.wikipedia.org/wiki?curid=397096" title="Jamno (powiat łowicki)">
Jamno (powiat łowicki)

Jamno – wieś w Polsce, położona w województwie łódzkim, w powiecie łowickim, w gminie Łowicz.
Do 1953 r. miejscowość była siedzibą gminy Dąbkowice, a w latach 1953–1954 gminy Jamno. W latach 1975–1998 miejscowość administracyjnie należała do województwa skierniewickiego. Przez wieś przebiega droga wojewódzka nr 704.

</doc>
<doc id="397097" url="https://pl.wikipedia.org/wiki?curid=397097" title="Jamno (województwo mazowieckie)">
Jamno (województwo mazowieckie)

Jamno – wieś w Polsce położona w województwie mazowieckim, w powiecie płockim, w gminie Słubice.
Wieś duchowna położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.

</doc>
<doc id="397098" url="https://pl.wikipedia.org/wiki?curid=397098" title="Jamno (województwo pomorskie)">
Jamno (województwo pomorskie)

Jamno (dodatkowa nazwa w j. kaszub. Jómno) – wieś kaszubska w Polsce, położona w województwie pomorskim, w powiecie bytowskim, w gminie Parchowo, na zachodnim krańcu Pojezierza Kaszubskiego, przy drodze wojewódzkiej nr 228. Wieś jest siedzibą sołectwa Jamno w którego skład wchodzi również Jamnowski Młyn, znajduje się tu również placówka Ochotniczej Straży Pożarnej. W odległości niecałego kilometra na północy znajduje się Jezioro Żukówko.
Wieś królewska w starostwie mirachowskim w województwie pomorskim w II połowie XVI wieku. W latach 1975–1998 miejscowość administracyjnie należała do województwa słupskiego.
Historia.
Do 1918 wieś znajdowała pod administracją zaboru pruskiego. Przed 1920 miejscowość nosiła nazwę niemiecką "Jamen". Po I wojnie światowej Jamno wróciło do Polski. Granica polsko-niemiecka była jednocześnie zachodnią i północną granicą wsi. Wieś należała do ówczesnego powiatu kartuskiego II Rzeczypospolitej. Po II wojnie światowej do połowy lat 50. Jamno znajdowało się w ówczesnym województwie gdańskim. W połowie lat 50. wieś, podobnie jak i całą gminę Parchowo przyłączono do nowo utworzonego województwa koszalińskiego.

</doc>
<doc id="397099" url="https://pl.wikipedia.org/wiki?curid=397099" title="Jamno (województwo śląskie)">
Jamno (województwo śląskie)

Jamno – wieś w Polsce położona w województwie śląskim, w powiecie częstochowskim, w gminie Mykanów.
Do końca czerwca 1952 w powiecie radomszczańskim (woj. łódzkie), w gminie Brzeźnica. 1 lipca 1952 włączone do gminy Cykarzew Stary w powiecie częstochowskim.
W latach 1975–1998 miejscowość administracyjnie należała do województwa częstochowskiego.

</doc>
<doc id="397100" url="https://pl.wikipedia.org/wiki?curid=397100" title="Jamno (województwo świętokrzyskie)">
Jamno (województwo świętokrzyskie)

Jamno – wieś w Polsce położona w województwie świętokrzyskim, w powiecie kieleckim, w gminie Raków.
W latach 1975–1998 miejscowość administracyjnie należała do województwa kieleckiego.

</doc>
