<doc id="399180" url="https://pl.wikipedia.org/wiki?curid=399180" title="Lubienia (województwo opolskie)">
Lubienia (województwo opolskie)

Lubienia (dodatkowa nazwa w j. niem. Sacken) – wieś w Polsce, położona w województwie opolskim, w powiecie opolskim, w gminie Popielów, 21 km w kierunku północno-zachodnim od Opola. Obszarze Chronionego Krajobrazu Lasy Stobrawsko-Turawskie i graniczy od wschodu, północy i zachodu ze Stobrawskim Parkiem Krajobrazowym. W pobliżu miejscowości znajdują się: Bory Siołkowickie (na wschodzie), Wydmy koło Karłowic (na zachodzie) i rzeka Lisi Rów (na południowym zachodzie).
W latach 1975–1998 miejscowość należała administracyjnie do województwa opolskiego.
Lubienia ma zachowany XVIII–wieczny układ przestrzenny. W miejscowości znajdują się m.in.: świetlica wiejska, parafialny kościół i cmentarz Ewangelicko-Augsburski ,Kościół Rzymskokatolicki, sklep spożywczy, leśniczówka i pomnik poświęcony mieszkańcom miejscowości poległym w czasie obu wojen światowych.
Historia.
Lubienia jest kolonią fryderycjańską. Po zaplanowaniu miejscowości rozpoczęto w niej budowę 40 domostw, 4 studni publicznych i szkoły. Działania wojenne w 1778 r. przerwały tworzenie kolonii. Lubienia została zasiedlona przez 40 rodzin husyckich, które były zobowiązane ślubować wieczną wierność królowi pruskiemu. Pierwsi koloniści wprowadzili się 21 kwietnia 1780 r. Ze względu na położenie Lubieni jej mieszkańcy zajmowali się głównie karczowaniem lasów i rzemiosłem. W 1782 r. miejscowość otrzymała nazwę "Sacken", dla uczczenia ministra pruskiego księcia Karola, którego nazywano „"Fürst Sacken"”. Występujące równolegle polskie nazwy to: Lubienie, Lubień i Lubina.
W 1861 r. w miejscowości znajdowały się m.in. szkoła ewangelicka, jeden budynek publiczny, 66 domów mieszkalnych i 63 zabudowania gospodarcze. Nauczyciela w szkole obowiązywała znajomość języków: niemieckiego, polskiego i czeskiego. W tym czasie miejscowość zajmowała 900 mórg, a inwentarz żywy składał się z: 5 koni, 63 wołów, 43 krów i 29 sztuk jałowizny. W spisie wymieniono 12 tkaczy (we wcześniejszym spisie było ich 4). Praktykowanym zajęciem było to pszczelarstwo, jednak nie rozwijało się – w 1883 r. liczba pni wynosiła 38, a w 1931 r. – 7.
Stan inwentarza żywego w 1918 r. przedstawiał się następująco: 11 koni, 332 krowy, 74 świnie, 91 kóz, 194 króliki i 734 sztuki drobiu. W 1931 r. liczba krów wynosiła 373, a świń – 262. Podczas plebiscytu w 1921 r. do głosowania były uprawnione 692 osoby, z czego 311 osób (ok. 44,9%) to emigranci. W 1939 r. podział ziemi w miejscowości przedstawiał się następująco: 178,08 hm² ziemi ornej, 2,10 hm² ogrodów, 62,40 hm² łąk i pastwisk oraz 8,60 hm² lasów i nieużytków. W 1965 r. powierzchnia miejscowości wynosiła 388,1 hm².
W 2011 r. powierzchnia miejscowości wynosiła 1794 hm², z czego 370 hm² (ok. 20,6%) stanowiły użytki rolne, a 78% – lasy.

</doc>
<doc id="399181" url="https://pl.wikipedia.org/wiki?curid=399181" title="Lubienia (województwo świętokrzyskie)">
Lubienia (województwo świętokrzyskie)

Lubienia – wieś w Polsce, położona w województwie świętokrzyskim, w powiecie starachowickim, w gminie Brody.
Była wsią biskupstwa krakowskiego w województwie sandomierskim w ostatniej ćwierci XVI wieku.
Wieś jest siedzibą rzymskokatolickiej parafii Podwyższenia Krzyża Świętego.
Położenie geograficzne.
Miejscowość położona w północno-wschodniej części powiatu starachowickiego, od północy graniczy z województwem 
mazowieckim. Przez wieś przebiega droga krajowa Nr. 9. Do Starachowic ok. 10 km drogą powiatową Nr. 0617 T. Do siedziby gminy w Brodach ok. 4 km – dojazd drogą krajową.
Kalendarium historyczne wiek XIV–XIX.
Gmina Lubienia obejmująca Budy-Brodzkie, Henryk (kolonia i kopalnia), Jasieniec Iłżecki, Lipie, Lubienia, Małyszyn i Nowe Lipie liczy ok. 1900 mieszkańców. Siedzibą gminy był Jasieniec Iłżecki.
Bitwy i potyczki powstania styczniowego.
W dniu pod Lubienią miała miejsce bitwa wojsk powstańczych dowodzonych przez ppłk Rębajłę z moskalami dowodzonymi przez pułkownika Suchonina. Po otrzymaniu informacji że Suchonin wyruszył z Kielc do Opatowa gen. Józef Hauke-Bosak wysłał Rębajłę w celu jego zaniepokojenia. Rębajło z całym swoim oddziałem w sile 400 strzelców i 40 kosynierów wyruszył z lasów szczecierskich i na noc stanął w Orłowinie, stąd przez Słupię Nową idąc, zatrzymał się na noc 15 stycznia w Chybicach, a następnego dnia stanął w Brodach.
W dniu 17 stycznia po otrzymaniu wiadomości że Suchonin z 2 rotami już był w Iłży i wraca do Opatowa idąc w kierunku na Brody, i jest już o 4 km. od jego oddziału, wysłał Kalita (ppłk Karol Kalita pseudonim Rębajło) natychmiast I. i II. kompanię w tyralierach pod kapitanem Jagielskim na głównym trakcie z Iłży do Brodów, natomiast III. kompanię z kapitanem Bezdziedą na prawe swoje skrzydło na drugą boczną drogę pod Iłży. Z kolei V. i VI. kompanię pod kapitanem Postawką i IV. pod osobistym dowództwem, zatrzymał w rezerwie. Moskale zaskoczeni nagłością wykonanego przez powstańców ruchu i odważnym parciem, do tego wzięci w krzyżowy ogień, gdyż Bezdzieda począł im już tyły atakować, poczęli uchodzić w las, a następnie cofnęli się do Iłży. W potyczce zginął jeden z powstańców, po stronie rosyjskiej było 11 zabitych i rannych a 1. wzięto do niewoli. W tym samym dniu powstańcy starli się z moskalami w bitwie pod Iłżą(Opisu dostarczył Stanisław Zieliński bibliotekarz biblioteki w Rapperswilu w wydanym przez siebie opracowaniu „Bitwy i potyczki 1863-1864”)

</doc>
<doc id="399182" url="https://pl.wikipedia.org/wiki?curid=399182" title="Lubieniec (województwo kujawsko-pomorskie)">
Lubieniec (województwo kujawsko-pomorskie)

Lubieniec – wieś w Polsce położona w województwie kujawsko-pomorskim, w powiecie włocławskim, w gminie Chodecz, na wschodnim brzegu jeziora Lubienieckiego.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 249 mieszkańców. Jest trzecią co do wielkości miejscowością gminy Chodecz.
Urodził się tu Bronisław Konstanty Galbasz – polski działacz socjalistyczny i niepodległościowy, członek Organizacji Bojowej PPS, legionista, major piechoty Wojska Polskiego

</doc>
<doc id="399183" url="https://pl.wikipedia.org/wiki?curid=399183" title="Lubieniec (województwo lubelskie)">
Lubieniec (województwo lubelskie)

Lubieniec – kolonia w Polsce położona w województwie lubelskim, w powiecie świdnickim, w gminie Mełgiew.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Mełgiew.

</doc>
<doc id="399184" url="https://pl.wikipedia.org/wiki?curid=399184" title="Fuzja spółek">
Fuzja spółek



</doc>
<doc id="399185" url="https://pl.wikipedia.org/wiki?curid=399185" title="Lubień (województwo dolnośląskie)">
Lubień (województwo dolnośląskie)

Lubień (niem. "Libenau") – wieś w Polsce położona w województwie dolnośląskim, w powiecie legnickim, w gminie Legnickie Pole.
W latach 1975–1998 miejscowość administracyjnie należała do województwa legnickiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Lypen".
Zabytki.
Do wojewódzkiego rejestru zabytków wpisany jest:

</doc>
<doc id="399186" url="https://pl.wikipedia.org/wiki?curid=399186" title="Lubień (województwo lubelskie)">
Lubień (województwo lubelskie)

Lubień – wieś w Polsce położona w województwie lubelskim, w powiecie włodawskim, w gminie Wyryki.
W latach 1954–1957 wieś należała i była siedzibą władz gromady Lubień, po jej zniesieniu w gromadzie Wyryki. W latach 1975–1998 miejscowość administracyjnie należała do województwa chełmskiego.
Miejscowość jest siedzibą rzymskokatolickiej parafii św. Mikołaja.

</doc>
<doc id="399187" url="https://pl.wikipedia.org/wiki?curid=399187" title="Lubień (województwo lubuskie)">
Lubień (województwo lubuskie)

Lubień – wieś w Polsce położona w województwie lubuskim, w powiecie słubickim, w gminie Ośno Lubuskie, historycznie w ziemi lubuskiej.
Miejscowość położona jest na dwóch drogach lokalnych Radachów – Smogóry – Lubień i Rosławice – Grabno – Lubień – Sulęcin. W pobliżu wsi znajdują się dwa jeziora: Lubieńsko oraz Lubienko.
Historia.
W 1322 piastowski książę Henryk IV Wierny dokumentem wydanym w Lubniewicach nadał wieś joannitom.
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisane są:

</doc>
<doc id="399188" url="https://pl.wikipedia.org/wiki?curid=399188" title="Lubień (województwo wielkopolskie)">
Lubień (województwo wielkopolskie)

Lubień – wieś w Polsce położona w województwie wielkopolskim, w powiecie nowotomyskim, w gminie Miedzichowo.
W latach 1975–1998 miejscowość administracyjnie należała do województwa gorzowskiego.
13 lipca 2008 w Lubieniu w wypadku samochodowym zginął Bronisław Geremek.

</doc>
<doc id="399189" url="https://pl.wikipedia.org/wiki?curid=399189" title="Lubieszewo (województwo pomorskie)">
Lubieszewo (województwo pomorskie)

Lubieszewo (niem. "Ladekopp") – wieś w Polsce położona w województwie pomorskim, w powiecie nowodworskim, w gminie Nowy Dwór Gdański na obszarze Żuław Wiślanych.
Historia.
Wieś królewska położona była w II połowie XVI wieku w województwie malborskim. W 1768 założono tutaj mennonicki dom modlitwy dla 600 osób.
W 1954 roku miejscowość była siedzibą gminy Lubieszewo. W latach 1954–1968 wieś należała i była siedzibą władz gromady Lubieszewo, po jej zniesieniu w gromadzie Nowy Dwór Gdański. W latach 1975–1998 miejscowość administracyjnie należała do województwa elbląskiego.
Komunikacja.
Wieś leży na szlaku Żuławskiej Kolei Dojazdowej.
Zabytki.
Do wojewódzkiego rejestru zabytków wpisane są:
Osoby.
Mieszkanką wsi jest była posłanka na Sejm RP – Danuta Hojarska. W 2015 roku została wybrana sołtysem.
Inne miejscowości.
Inne miejscowości z rdzeniem Lubiesz w nazwie: Lubieszyn, Lubieszewo, Lubiszynek Drugi, Lubieszewo Pierwsze, Lubieszynek, Lubiszyn

</doc>
<doc id="399190" url="https://pl.wikipedia.org/wiki?curid=399190" title="Lubieszów (województwo opolskie)">
Lubieszów (województwo opolskie)

Lubieszów (dodatkowa nazwa w j. niem. Libischau, 1936–45 "Liebenbach") – wieś w Polsce położona w województwie opolskim, w powiecie kędzierzyńsko-kozielskim, w gminie Bierawa.
W latach 1975–1998 miejscowość administracyjnie należała do ówczesnego województwa opolskiego.
Komunikacja.
Układ drogowy.
Przez Lubieszów przechodzi ważna droga wojewódzka:
425.
PKS.
Przedsiębiorstwo Komunikacji Samochodowej S.A. posiada w Lubieszowie zlokalizowane 3 przystanki.

</doc>
<doc id="399191" url="https://pl.wikipedia.org/wiki?curid=399191" title="Lubiewo (województwo kujawsko-pomorskie)">
Lubiewo (województwo kujawsko-pomorskie)

Lubiewo – wieś w Polsce, położona w województwie kujawsko-pomorskim, w powiecie tucholskim, w gminie Lubiewo, na wschodnim obrzeżu Borów Tucholskich. Siedziba gminy Lubiewo.
W latach 1954–1972 wieś należała i była siedzibą władz gromady Lubiewo. W latach 1975–1998 wieś administracyjnie należała do województwa bydgoskiego.
Według Narodowego Spisu Powszechnego (III 2011 r.) liczyła 1055 mieszkańców. Jest drugą co do wielkości miejscowością gminy Lubiewo. Przy Gminnym Ośrodku Kultury (GOK) znajduje się biblioteka. W GOK-u corocznie odbywają się Wojewódzkie Przeglądy Teatrów i Obrzędu Ludowego.
Historia.
W czasie II wojny światowej we wsi osiedlano Volksdeutschów przesiedlanych przez władze niemieckie z Besarabii. Stosunek tych ludzi do miejscowej ludności polskiej był na ogół poprawny. W 1942 roku okupanci niemieccy wprowadzili dla miejscowości nazwę "Lobfelde". W roku 1945 wieś ucierpiała na skutek działań wojennych. 29 stycznia została zdobyta przez Rosjan, 1 lutego odbita przez Niemców i ostatecznie zdobyta przez Armię Czerwoną 10/11 lutego 1945 r. We wsi znajduje się parafialny kościół rzymskokatolicki pod wezwaniem św. Mikołaja, niewielki cmentarz oraz zespół szkół. Do 1945 r. przy ul. Hallera 36 znajdował się kościół ewangelicki z charakterystyczną szpiczastą wieżą, spalony w wyniku walk o wieś (II 1945 r.).

</doc>
<doc id="399192" url="https://pl.wikipedia.org/wiki?curid=399192" title="Lubiewo (województwo lubuskie)">
Lubiewo (województwo lubuskie)

Lubiewo – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko.
W latach 1975–1998 miejscowość administracyjnie należała do województwa gorzowskiego. 
Od kilku lat na terenie wioski działa ośrodek wczasowy „Merpol”. W sąsiedztwie wsi znajduje się także jezioro Łubowo.
Zabytki.
Do wojewódzkiego rejestru zabytków wpisany jest:

</doc>
<doc id="399193" url="https://pl.wikipedia.org/wiki?curid=399193" title="Lubiewo (województwo warmińsko-mazurskie)">
Lubiewo (województwo warmińsko-mazurskie)

Lubiewo (niem. "Lubjewen", 1938–1945 "Grünbruch") – wieś w Polsce położona w województwie warmińsko-mazurskim, w powiecie mrągowskim, w gminie Mikołajki.
W latach 1975–1998 miejscowość administracyjnie należała do województwa suwalskiego.
W Lubiewie urodził się niemiecki pisarz Otto Boris (1887-1957).
Linki zewnętrzne.
Zobacz też: Lubiewo

</doc>
<doc id="399194" url="https://pl.wikipedia.org/wiki?curid=399194" title="Lubin (województwo kujawsko-pomorskie)">
Lubin (województwo kujawsko-pomorskie)

Lubin – wieś w Polsce położona w województwie kujawsko-pomorskim, w powiecie lipnowskim, w gminie Kikół.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 581 mieszkańców. Jest trzecią co do wielkości miejscowością gminy Kikół.
Zabytki.
Według rejestru zabytków NID na listę zabytków wpisany jest zespół dworski z XVIII-XIX w., nr rej.: 85/A z 20.09.1982: dwór (dec. pałac) z 2. połowy XIX wieku i park.

</doc>
<doc id="399195" url="https://pl.wikipedia.org/wiki?curid=399195" title="Lubin (województwo lubuskie)">
Lubin (województwo lubuskie)

Lubin () – wieś w Polsce położona w województwie lubuskim, w powiecie sulęcińskim, w gminie Torzym. 
W latach 1975–1998 miejscowość administracyjnie należała do województwa zielonogórskiego.
W miejscowości funkcjonuje jednostka Ochotniczej Straży Pożarnej Lubin, która działa od 1948 r. W latach 1970–1996 działała jako Zakładowa Ochotnicza Straż Pożarna przy Państwowym Gospodarstwie Rolnym Lubin.
W miejscowości do 1996 roku działał PGR – Państwowe Gospodarstwo Rolne Lubin, z czasem jako Zakład Rolny Lubin
Zabytki.
Do wojewódzkiego rejestru zabytków wpisane są:

</doc>
<doc id="399196" url="https://pl.wikipedia.org/wiki?curid=399196" title="Lubin (województwo warmińsko-mazurskie)">
Lubin (województwo warmińsko-mazurskie)

Lubin (niem. "Louisenthal") – wieś w Polsce położona w województwie warmińsko-mazurskim, w powiecie ostródzkim, w gminie Morąg. W roku 1973 jako osada Lubin należał do powiatu morąskiego, gmina Morąg, poczta Słonecznik.
W latach 1975–1998 miejscowość administracyjnie należała do województwa olsztyńskiego. W latach 1945–1946 miejscowość nosiła nazwę "Łowizówka".
Wieś wzmiankowana w dokumentach około roku 1750, jako folwark szlachecki pod nazwą "Lovisenthal". W roku 1782 w miejscowości odnotowano jeden dom, natomiast w 1858 w trzech gospodarstwach domowych było 34 mieszkańców. W latach 1937–1939 było 63 mieszkańców. Aktualnie w 11 gospodarstwach domowych mieszka 34 mieszkańców.

</doc>
<doc id="399197" url="https://pl.wikipedia.org/wiki?curid=399197" title="Lubno (województwo lubuskie)">
Lubno (województwo lubuskie)

Lubno (do 1945 ) – wieś w Polsce położona w województwie lubuskim, w powiecie gorzowskim, w gminie Lubiszyn. Według danych z 2009 liczyła 797 mieszkańców.
Miejscowość leży w obrębie historycznej Ziemi Lubuskiej. Istniała już pod koniec XIII w. W latach 1300-po 1345 należała do dóbr zakonu cystersów w Mironicach, w następnych wiekach była kolejno w posiadaniu rodów von Strauss, Hanff, von Beerfelde, von Bassewitz i von Treichel. Od 1945 leży w granicach Polski.
W latach 1954–1957 wieś należała i była siedzibą władz gromady Lubno, po jej zniesieniu w gromadzie Lubiszyn. W latach 1975–1998 miejscowość należała administracyjnie do województwa gorzowskiego.
We wsi znajduje się późnoromański kościół z końca XIII w., w parku krajobrazowym z XIX w. stoją ruiny neogotyckiego pałacu z lat 1865–1875.
Środowisko przyrodnicze.
Dwa dęby szypułkowe, o wysokości 26 m i obwodzie 290 cm oraz wysokości 28 m i obwodzie 620 cm (pomnik przyrody, rośnie na skwerze nieopodal kościoła, wiek około 500 lat).
Nazwa.
"Lyvenow" 1300, 1307, "Llibenow", "Libenow" 1337, "Livenow" 1345, "Libbenow" 1492, "Liebenow" 1833, "Lubno" 1947.
Historia.
Miejscowość jest niepoprawnie identyfikowana z "Lubnem", wymienionym w dokumencie biskupa lubuskiego Henryka z 1243 r., który mówi o nadaniu śląskiego komesa Włosta wsi o takiej nazwie chwarszczańskim templariuszom, zapewne jako wynagrodzenie strat poniesionych przez zakon w bitwie pod Legnicą: "..."quod cum nobili viro comite Volostone tractatum habui cum consensu capituli nostri in villis, que Lubno et Oboran vocantur, ultra Notes sitis, quas idem nobilis vir ad jus Teutonicum locare disposuit"...". Owo "Lubno" z dokumentu to opuszczona wieś w okolicy Dębna, zapewne w sąsiedztwie Oborzan. Wieś gorzowska (obecne Lubno) nigdy nie była w posiadaniu templariuszy i ich spadkobierców, joannitów.
Ludność.
Ludność w ostatnich 3 stuleciach:
Gospodarka.
W 2013 r. liczba zarejestrowanych podmiotów gospodarczych wyniosła 41, za tego 31 to osoby fizyczne prowadzące działalność gospodarczą i 10 osób prawnych lub jednostek niemających osobowości prawnej:
W maju roku 2016 Enea uruchomiła w Lubnie farmę wiatrową "Baczyna" o mocy 14,1 MW składającą się z sześciu siłowni o mocy 2,35 MW i wieży o wysokości 104 metrów każda.
Związki wyznaniowe.
Parafia rzymskokatolicka pw. św. Józefa – erygowana 26.08.1985 r., kościół parafialny pw. św. Józefa, kościoły filialne: pw. Matki Bożej Królowej Świata w Stanowicach i pw. św. Mikołaja w Wysokiej.
Sport.
Swoją siedzibę ma tu piłkarski Klub Sportowy „Błękitni” Lubno założony w 1975 roku i występujący w Klasie Okręgowej. Barwy klubu: błękitno-białe.

</doc>
<doc id="399198" url="https://pl.wikipedia.org/wiki?curid=399198" title="Lubno (wieś w województwie zachodniopomorskim)">
Lubno (wieś w województwie zachodniopomorskim)

Lubno – wieś w Polsce, położona w województwie zachodniopomorskim, w powiecie wałeckim, w gminie Wałcz, na Pojezierzu Wałeckim, 9 km na północny zachód od Wałcza, przy południowym krańcu jeziora Kopanik. W okolicy wzniesienia o wysokości do 120 m n.p.m. Na południe duże obszary leśne sięgające po Wałcz.
W latach 1975–1998 wieś administracyjnie należała do województwa pilskiego.
Historia.
Do jeziora Kopanik przylega grodzisko kształcie podkowy, składające się z wału długości ok. 150 m i fosy. Na podstawie badań archeologicznych ustalono, że przez jezioro prowadził drewniany most. W 1945 był to rejon Wału Pomorskiego, który przełamała I Armia Wojska Polskiego.
Pomniki przyrody.
W środku wsi znajdują się 2 pomniki przyrody:

</doc>
<doc id="399199" url="https://pl.wikipedia.org/wiki?curid=399199" title="Lubnów (województwo opolskie)">
Lubnów (województwo opolskie)

Lubnów – wieś w Polsce położona w województwie opolskim, w powiecie namysłowskim, w gminie Pokój.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisany jest:

</doc>
<doc id="399200" url="https://pl.wikipedia.org/wiki?curid=399200" title="Fuzja (ekonomia)">
Fuzja (ekonomia)

Fuzja (ang. "merger") – dobrowolne połączenie co najmniej dwóch przedsiębiorstw w jedno. Polega na wchłonięciu jednego przedsiębiorstwa przez inne lub utworzeniu z łączonych przedsiębiorstw zupełnie nowego przedsiębiorstwa.
Rodzaje fuzji.
Fuzja pozioma (horyzontalna) – gdy łączące się przedsiębiorstwa produkują podobne produkty w tej samej branży. Motywami łączenia się przedsiębiorstw horyzontalnie mogą być: chęć redukcji kosztów, podniesienie efektywności, korzyści skali czy wzrost bezpieczeństwa. Skutkami tego typu fuzji są: wzrost stopnia koncentracji i wzrost siły rynkowej przedsiębiorstwa. W tej grupie wyróżnia się fuzje rozszerzające rynek i fuzje rozszerzające ofertę.
Ten rodzaj fuzji głównie stosuje się w celu zwiększenia udziału w rynku, dlatego często budzi on sprzeciw organów antymonopolowych (nadużycia pozycji dominującej). Pożytecznym skutkiem tego modelu fuzji, z punktu widzenia konsumenta, może być wzrost dążenia do obniżki kosztów w sektorze, który jest wynikiem dopasowania poziomu kosztów i cen do poziomu dominującego przedsiębiorstwa w branży.
Fuzja pionowa (wertykalna) – gdy łączą się przedsiębiorstwa zajmujące się różnymi etapami powstawania tego samego produktu.
Motywem łączenia się przedsiębiorstw w sposób wertykalny jest zazwyczaj chęć zwiększenia kontroli nad etapami składowymi prowadzonej działalności gospodarczej.
W tej grupie wyróżnia się fuzję pionową w górę i fuzję pionową w dół w zależności od tego, czy podmiot łączy się ze swoim dotychczasowym dostawcą (w dół), czy z dotychczasowym odbiorcą (w górę).
Fuzja konglomeratowa – ma miejsce, gdy przedsiębiorstwa działają w innych branżach.
Motywami skłaniającymi do takich fuzji mogą być: dywersyfikacja asortymentu produkcji, utworzenie wielobranżowego konglomeratu itp.
Podstawowe rodzaje operacji to MBO ("Management Buy-Out"), LBO ("Leverage Buy-Out"), LMBO ("Leverage Management Buy-Out").

</doc>
<doc id="399201" url="https://pl.wikipedia.org/wiki?curid=399201" title="Lubochnia (województwo łódzkie)">
Lubochnia (województwo łódzkie)

Lubochnia – wieś w Polsce położona w województwie łódzkim, w powiecie tomaszowskim, w gminie Lubochnia.
Lubochnia jest siedzibą gminy Lubochnia. Częścią wsi jest Lubochnia Dworska, w tej części znajduje się siedziba urzędu gminy.
W końcu XVI wieku Lubochnia (jako Lubocheń Wielki) był wsią królewską w tenucie inowłodzkiej w powiecie brzezińskim województwa łęczyckiego.
W latach 1954-1972 wieś należała i była siedzibą władz gromady Lubochnia. W latach 1975–1998 miejscowość administracyjnie należała do województwa piotrkowskiego.
W Lubochni mieszczą się instytucje o charakterze lokalnym m.in. Ludowy Klub Sportowy, Parafia Wniebowzięcia Najświętszej Maryi Panny w Lubochni, Ochotnicza Straż Pożarna Lubochnia i Lubocheńskie Stowarzyszenie Bezrobotnych i Trzeźwiejących AA „Odnowa”.
Nazwa.
Nazwa wsi wywodzi najprawdopodobniej od imienia pierwszego posiadacza Lubochni – Lubomiła, Lubosława lub Lubomira (rycerza lub wolnego kmiecia).
Dodany do nazwy Lubochni przymiotnik "Większa" oznacza, że istniała już wtedy Lubochnia Mniejsza – obecny Lubochenek. 
Historia.
Lubochnia swymi początkami sięga czasów Bolesława Krzywoustego, historycy zgodnie podają, że w 1111 roku król Bolesław Krzywousty ufundował tu kościół. Jednak archeolodzy każą nam przenieść metrykę wsi między VIII i XIII wiek, z tego bowiem okresu pochodzi odkryta tu ceramika.
Położenie.
Lubochnia leży we wschodniej części województwa łódzkiego na skraju Wysoczyzny Rawskiej. Przez miejscowość przepływa rzeka Lubochenka, lewobrzeżny dopływ Czarnej. Wieś położona jest 11 km od Tomaszowa Mazowieckiego, 55 km od Łodzi i 100 km od Warszawy.
4 km od miejscowości położone jest lotnisko wojskowe. Obok wsi przebiega Droga ekspresowa S8 Wrocław – Warszawa – Białystok.
Jubileusz 900-lecia.
W 2011 obchodzony był jubileusz 900-lecia istnienia wsi.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Cmentarz wojenny.
W centrum miejscowości znajdował się niewielki cmentarz wojenny z okresu I wojny światowej. Był on wpisany do Gminnej Ewidencji Zabytków Nr 3/1559. 17 listopada 2014 przystąpiono do ekshumacji zbiorowej mogiły i jej likwidacji.

</doc>
<doc id="399202" url="https://pl.wikipedia.org/wiki?curid=399202" title="Lubochnia (województwo wielkopolskie)">
Lubochnia (województwo wielkopolskie)

Lubochnia – wieś w Polsce położona w województwie wielkopolskim, w powiecie gnieźnieńskim, w gminie Gniezno.
Lubochnia położona jest nad jeziorami Wierzbiczańskim i Modrze.
Wieś duchowna, własność opata kanoników regularnych w Trzemesznie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.

</doc>
<doc id="399203" url="https://pl.wikipedia.org/wiki?curid=399203" title="Lubogoszcz (województwo zachodniopomorskie)">
Lubogoszcz (województwo zachodniopomorskie)

Lubogoszcz (niem. "Lübgust") – wieś w Polsce położona w województwie zachodniopomorskim, w powiecie szczecineckim, w gminie Grzmiąca, 3 km na południowy wschód od Grzmiącej.
Wieś wzmiankowana już w 1533. We wsi znajduje się neogotycki kościół św. Magdaleny oraz eklektyczny pałac z XIX w. W okolicy znaleźć można torfowiska.
Od XVIII w. wchodziła w skład lenna rodu von Glasenapp, pozostając w ich rękach, lub osób z nimi skoligaconych, do końca II wojny światowej.
1,5 km na zachód, przed drogą wojewódzką nr 171 (Grzmiąca - Barwice) dawna stacja kolejowa na nieczynnej linii kolejowej Grzmiąca - Kostrzyn nad Odrą.

</doc>
<doc id="399204" url="https://pl.wikipedia.org/wiki?curid=399204" title="Lubomierz (województwo wielkopolskie)">
Lubomierz (województwo wielkopolskie)

Lubomierz – wieś w Polsce położona w województwie wielkopolskim, w powiecie pleszewskim, w gminie Pleszew.
W latach 1975–1998 miejscowość administracyjnie należała do województwa kaliskiego.
W Lubomierzu urodził się Wojciech Sosiński – poseł na Sejm.

</doc>
<doc id="399205" url="https://pl.wikipedia.org/wiki?curid=399205" title="Lubomin (województwo dolnośląskie)">
Lubomin (województwo dolnośląskie)

Lubomin – wieś w Polsce położona w województwie dolnośląskim, w powiecie wałbrzyskim, w gminie Stare Bogaczowice.
Podział administracyjny.
W latach 1954-1968 wieś należała i była siedzibą władz gromady Lubomin, po jej zniesieniu w gromadzie Stare Bogaczowice. W latach 1975–1998 miejscowość administracyjnie należała do województwa wałbrzyskiego. W przeszłości do Lubomina należały kolonie: Lubominek i Chełmiec, które obecnie należą do Boguszowa-Gorców.
Położenie.
Lubomin – stara śródgórska wieś, położona w południowo-zachodniej Polsce, w środkowej części Gór Wałbrzyskich, na wysokości od 430 do 520 m n.p.m., około 4 km na zachód od centrum miejscowości Szczawno-Zdrój.
Charakterystyka.
Niewielka, rozciągnięta na przestrzeni 1,6 km wieś łańcuchowa, o luźnym układzie zabudowań, ulokowana w górskiej dolinie nad rzeką Czyżynką w górnym jej biegu, między Masywem Trójgarbu i Krąglaka po północno-zachodniej stronie, a Masywem Chełmca po południowo-wschodniej stronie. Zabudowa wsi składa się z budynków gospodarczych i mieszkalnych rozlokowanych obok drogi i potoku na wysokości od 430 do 520 m n.p.m. Przez wieś przepływa potok górski i przebiega droga wojewódzka 376. Jest to wieś, o charakterze rolniczym. Wokół wsi rozciągają się rozległe użytki rolne i łąki, leżące głównie na piaskowcach, zlepieńcach, szarogłazach, mułowcach i łupkach ilastych. W bliskim otoczeniu nie występują lasy, niewielkie pasy zieleni z drzew liściastych występują w formie przydomowych nasadzeń, oraz wzdłuż potoku i miedz. Na północnym wschodzie zabudowania Lubomina bezpośrednio sąsiadują z zabudowaniami Strugi. Od północnego wschodu nad wsią dominuje wzgórze Kamienista, a od północy Modrzewiec i Węgielnik. W górnej części wsi, po południowo-wschodniej stronie drogi, u zachodniego podnóża zbocza Kamienistej występują ciekawe grupy skalne. Pod koniec XX wieku we wsi powstały nowe domy, wieś leży w bezpośrednim sąsiedztwie Wałbrzycha i Szczawna Zdroju oraz stanowi atrakcyjną lokalizację dla budownictwa jednorodzinnego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Villa Lybrici".
Wieś do 1945 roku nosiła nazwę "Liebersdorf". Do 1947 roku funkcjonowała nazwa "Miłosna".
Historia.
Najstarsze ślady działalności człowieka w okolicach obecnej wsi sięgają epoki żelaza. Udokumentowane ślady pochodzą z okresu wpływów rzymskich. Z tego okresu pochodziła moneta rzymska, cesarza Witelliusa, znaleziona w Lubominie, która nie dochowała się do naszych czasów. W 1290 roku wieś związana była z majątkiem rycerskim w Strudze. Wieś w wykazie wsi biskupstwa wrocławskiego "Liber Fundationis Episcopatus Vratislaviensis" w 1305 roku została wymieniona jako wieś z kościołem. Polityka osadnicza i gospodarcza Piastów śląskich spowodowała gwałtowny wzrost liczby ludności i jej zamożności. W 1377 roku wieś należała do rycerza Ulricha Schoffa (Seydlitz) i jego brata Heinza. Po ich śmierci, dobra wraz z Lubominem leżące na obszarze księstwa świdnicko-jaworskiego stały się lennem króla czeskiego. Wojny husyckie spowodowały znaczne zniszczenia wsi. W 1453 roku w imieniu króla czeskiego starosta księstwa Hans von Colditz sprzedał okoliczne włości wraz z Lubominem Hermannowi von Czettritz z Książa. Do rodziny Czettritzów wieś należała przez kilka wieków. W 1599 roku założono własną wiejską szkołę. W 1765 roku, wieś miała charakter głównie rolniczy i leżała w dobrach rodziny Von Kluge. W 1769 r. założono szkołę ewangelicką. W 1785 roku, właścicielką dóbr w Lubominie była pani von Hohendor. We wsi był wówczas katolicki kościół parafialny z plebanią, młyn wodny, a mieszkało 20 kmieci, 46 zagrodników i 5 chałupników i 12 rzemieślników. Rozwój rolnictwa i rzemiosła został zahamowany w okresie wojny trzydziestoletniej. W XVIII wieku po wojnach śląskich, wieś przeżywała rozwój gospodarczy, związany z wyrobem tkanin. W 1742 roku otwarto szkołę ewangelicką. Osadnictwo na terenie wsi związane było z gospodarką rolną, rzemiosłem oraz z przemysłem włókienniczym i wydobywczym, bowiem w okolicznych miejscowościach eksploatowano wapień, rudy żelaza oraz rudy srebra, a w późniejszym czasie węgiel kamienny. Rozwinęła się uprawa lnu i jego przetwórstwo w warsztatach tkackich, będących do końca XVIII wieku podstawowym źródłem utrzymania ludności. W okresie międzywojennym górski charakter wsi oraz przewaga górskich łąk wpłynęły znacznie na rozwój się hodowli bydła i owiec. W okresie tym rozbudowano gospodarstwa, powstały murowane z cegły budynki gospodarcze, stodoły i stajnie. Większość budynków przetrwała do obecnych czasów, ale obecnie wykorzystywane są w niewielkim stopniu. Wieś do 1818 roku należała do Księstwa Świdnickiego, następnie do dawnego okręgu bolkowsko-kamiennogórskiego, później została włączona do powiatu Kamienna Góra, natomiast po reformie administracyjnej w 1934 roku została włączona do powiatu wałbrzyskiego.
Demografia.
W 1785 roku wieś zamieszkiwało 375 osób, później liczba ludności wzrastała i na początku XX wieku wynosiła 1110 mieszkańców. Po 1945 roku wieś zachowała rolniczy charakter, we wsi mieszkało prawie tysiąc mieszkańców, a duża część mieszkańców pracowała w przemyśle. Później wieś zaczęła się wyludniać. Według Narodowego Spisu Powszechnego (III 2011 r.) liczyła 378 mieszkańców.
Zabytki.
Do wojewódzkiego rejestru zabytków wpisany jest:
inne zabytki:
Turystyka.
przez wieś prowadzą szlaki turystyczne:

</doc>
<doc id="399206" url="https://pl.wikipedia.org/wiki?curid=399206" title="Lubomin (województwo kujawsko-pomorskie)">
Lubomin (województwo kujawsko-pomorskie)

Lubomin – wieś w Polsce, położona w województwie kujawsko-pomorskim, w powiecie włocławskim, w gminie Boniewo.
Wieś duchowna, własność kapituły włocławskiej, położona była w II połowie XVI wieku w powiecie brzeskokujawskim województwa brzeskokujawskiego.
W latach 1954-1959 wieś należała i była siedzibą władz gromady Lubomin, po jej zniesieniu w gromadzie Boniewo. W latach 1975–1998 miejscowość administracyjnie należała do województwa włocławskiego.
Według Narodowego Spisu Powszechnego (III 2011 r.) liczyła 131 mieszkańców. Jest jedenastą co do wielkości miejscowością gminy Boniewo.
W Lubominie urodził się Stanisław Pawlak, polityk, samorządowiec, poseł na Sejm RP.

</doc>
<doc id="399207" url="https://pl.wikipedia.org/wiki?curid=399207" title="Lubonia (województwo łódzkie)">
Lubonia (województwo łódzkie)

Lubonia – wieś w Polsce położona w województwie łódzkim, w powiecie piotrkowskim, w gminie Grabica.
W latach 1975–1998 miejscowość administracyjnie należała do województwa piotrkowskiego.
Lubonia to dawny zaścianek szlachecki. Szlacheccy mieszkańcy Luboni mają swych krewnych w pozostałych pobliskich zaściankach tj. w Syskach, Wodzinku, Rzepkach i Gołygowie.
Do czasu erygowania w 1929 roku przez bp. Wincentego Tymienieckiego parafii w Woli Kamockiej wieś należała do parafii Srock.
Zobacz też: Lubonia

</doc>
<doc id="399208" url="https://pl.wikipedia.org/wiki?curid=399208" title="Lubonia (województwo wielkopolskie)">
Lubonia (województwo wielkopolskie)

Lubonia – wieś w Polsce położona w województwie wielkopolskim, w powiecie leszczyńskim, w gminie Krzemieniewo.
W latach 1975−1998 miejscowość administracyjnie należała do województwa leszczyńskiego.

</doc>
<doc id="399209" url="https://pl.wikipedia.org/wiki?curid=399209" title="Luboń (wieś w województwie pomorskim)">
Luboń (wieś w województwie pomorskim)

Luboń (dodatkowa nazwa w j. kaszub. Lëbóń; niem. "Lubon", dawniej "Lubonie") – wieś w Polsce położona w województwie pomorskim, w powiecie bytowskim, w gminie Lipnica.
Miejscowość kaszubska z długim historycznym rodowodem położona na Równinie Charzykowskiej w rejonie Kaszub zwanym Gochami, wieś jest siedzibą sołectwa "Luboń", w którego skład wchodzą również miejscowości Hamer-Młyn, Modrzejewo, Rudniki i Stoltmany.
W Luboniu znajduje zakład przetwórstwa rybnego pod nazwą Manufaktura Pstrąga.
W latach 1975–1998 miejscowość administracyjnie należała do województwa słupskiego.
Historia.
Wieś odnotowana w dokumentach źródłowych w roku 1377 jako Luban. Słownik geograficzny Królestwa Polskiego z roku 1884 wymienia wieś Lubonie w powiecie człuchowskim zabudowaną 9 budynkami mieszkalnymi, posiadającą 97 mieszkańców i własną szkołę.

</doc>
<doc id="399210" url="https://pl.wikipedia.org/wiki?curid=399210" title="Luboradz (województwo dolnośląskie)">
Luboradz (województwo dolnośląskie)

Luboradz – wieś w Polsce położona w województwie dolnośląskim, w powiecie jaworskim, w gminie Mściwojów, w górnym dorzeczu Wierzbiaka.
Nazwa.
W roku 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Loboratz". Notowana jest także w dokumentach z 1399 przy okazji ustanowienia parafii i wybudowaniu kościoła jako "ecclesiae de Loubros".
Wieś w Liczbach.
Według Narodowego Spisu Powszechnego Ludności i Mieszkań z 2021 roku liczba ludności we wsi Luboradz to 191. 49,7% mieszkańców stanowią kobiety, a 50,3% ludności to mężczyźni. Miejscowość zamieszkuje 4,7% mieszkańców gminy.
Historia.
Miejscowość w źródłach pojawia się pierwszy raz w roku 1203 jako Luboratz. Pierwotnym założeniem w Luboradzu był obronny dwór zbudowany w XVI wieku.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są obiekty: 
inne zabytki:

</doc>
<doc id="399211" url="https://pl.wikipedia.org/wiki?curid=399211" title="Luboradz (województwo łódzkie)">
Luboradz (województwo łódzkie)

Luboradz – wieś w Polsce położona w województwie łódzkim, w powiecie kutnowskim, w gminie Krośniewice.
W latach 1975–1998 miejscowość administracyjnie należała do województwa płockiego.

</doc>
<doc id="399212" url="https://pl.wikipedia.org/wiki?curid=399212" title="Luboradz (województwo zachodniopomorskie)">
Luboradz (województwo zachodniopomorskie)

Luboradz – wieś w Polsce położona w województwie zachodniopomorskim, w powiecie łobeskim, w gminie Resko.
Siedzibą sołectwa jest przysiółek Policko.
W latach 1975–1998 miejscowość administracyjnie należała do województwa szczecińskiego.
Zobacz też: Luboradz

</doc>
<doc id="399213" url="https://pl.wikipedia.org/wiki?curid=399213" title="Luboszyce (województwo dolnośląskie)">
Luboszyce (województwo dolnośląskie)

Luboszyce (niem. "Herrnlauersitz") – wieś w Polsce położona w województwie dolnośląskim, w powiecie górowskim, w gminie Jemielno.
Do 1960 we wsi znajdowała się stacja kolejowa.
Podział administracyjny.
W latach 1945–1954 siedziba gminy Luboszyce. W latach 1954-1972 wieś należała i była siedzibą władz gromady Luboszyce. W latach 1975–1998 miejscowość administracyjnie należała do województwa leszczyńskiego.

</doc>
<doc id="399214" url="https://pl.wikipedia.org/wiki?curid=399214" title="Luboszyce (województwo lubuskie)">
Luboszyce (województwo lubuskie)

Luboszyce (niem. "Liebesitz", łuż. "Lubošojce") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Nazwa miejscowości ma łużyckie korzenie. W źródłach pisanych po raz pierwszy pojawiła się w 1452 roku pod nazwą niem. "Lubusy", w 1632 roku "Lubesis", "Lubesitz" w 1714 roku, "Lubschutz" w 1750 roku i do 1945 roku jako "Liebesitz". Rodzina Dalwitz była pierwszym odnotowanym w dokumentach właścicielem wsi, a kolejnymi właścicielami były rody: von Heide (1527 rok), Grünberg i Löbenów (1578), von Strachwitz (1658), von Auritz, Tschander, von Maxen, a od 1764 do 1945 ród von Seydel. W latach 1846–1860 Eugeniusz Gustaw Edmund Seydel zbudował pałac, neogotycki, murowany, piętrowy z wieżą od wschodu i werandą od zachodu. Zabudowania gospodarcze powstały w XVIII i do połowy XIX wieku. W sąsiedztwie pałacu znajduje się 3 ha park krajobrazowy z XVIII–XIX wieku oraz dęby szypułkowe. W pobliżu wsi znajduje się eponimiczne stanowisko archeologiczne kultury luboszyckiej z II-IV w. (osada z 10 jamami, cmentarzysko z 132 grobami, cmentarzysko warstwowe z 26 skupiskami).
We wsi była od 12 czerwca do 18 września 1945 roku komenda wojskowa, a jej komendantem był ppor. Zenon Przeradzki z 38. Pułku Piechoty.
Zabytki.
Do wojewódzkiego rejestru zabytków wpisany jest:

</doc>
<doc id="399215" url="https://pl.wikipedia.org/wiki?curid=399215" title="Lubotyń (województwo opolskie)">
Lubotyń (województwo opolskie)

Lubotyń (, ) – wieś w Polsce położona w województwie opolskim, w powiecie głubczyckim, w gminie Kietrz.
Przysiółkiem wsi jest Lubotyń-Kolonia.
Nazwa.
Miejscowość została zanotowana w roku 1262 jako "Luptym", 1286 "Luptyn", 1377 "Luptin", 1437 "Liptyn", 1455 "Liptin". Nazwa miejscowości jest nazwą patronimiczną pochodzącą od założyciela o imieniu "Lubot".
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Po raz pierwszy wzmiankowane zostały w 1262 roku, kiedy to kiedy należało do czeskiego Margrabstwa Moraw, później do wydzielonego z niego w 1269 księstwa opawskiego, które to co najmniej od końca XV wieku było już uważane za część Górnego Śląska.
Po wojnach śląskich znalazła się w granicach Prus i powiatu głubczyckiego. Pierwotnie była zamieszkała przez tzw. Morawców, z czasem coraz większa część mieszkańców była niemieckojęzyczna. W 1910 już tylko 36% mieszkańców posługiwało się czeskimi gwarami laskimi. W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisane są:

</doc>
<doc id="399216" url="https://pl.wikipedia.org/wiki?curid=399216" title="Lubotyń (województwo wielkopolskie)">
Lubotyń (województwo wielkopolskie)

Lubotyń – wieś (dawniej miasto) w Polsce położona w województwie wielkopolskim, w powiecie kolskim, w gminie Babiak, nad Jeziorem Lubotyńskim, na Pojezierzu Kujawskim. 
Lubotyń uzyskał lokację miejską w 1242 roku, zdegradowany przed 1400 rokiem. Wieś duchowna Lubotyn, własność biskupów włocławskich, położona było w 1785 roku w powiecie przedeckim województwa brzeskokujawskiego. Do 1954 roku istniała gmina Lubotyń. W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona jest przy tzw. Magistrali Węglowej. Pierwsza wzmianka o istnieniu osady pochodzi z 1224 r. Aż do rozbiorów była ona własnością biskupów kujawskich. 
Okolice wsi mają bardzo urozmaicony krajobraz. W rynnie polodowcowej leży Jezioro Lubotyńskie o powierzchni 106,1 ha. Jego długość wynosi 2,8 km, a największa szerokość – ok. 550 m. W sąsiedztwie Lubotynia znajduje się rezerwat przyrody Kawęczyńskie Brzęki z najdalej wysuniętym na wschód Niziny Wielkopolsko-Kujawskiej stanowiskiem jarzębu brekinii ("Sorbus torminalis").
Przez wieś przebiega droga wojewódzka nr 269.
Kościół.
Renesansowy kościół Świętego Wawrzyńca został wzniesiony w latach 1612-1620 z fundacji Jadwigi Sierakowskiej, kasztelanowej lądzkiej. Jest budynkiem jednonawowym, murowanym z cegły w układzie polskim. Węższe prezbiterium jest zamknięte wielobocznie. Od zewnątrz ściany są oszkarpowane. Mury nawy zdobią bliźniacze płyty zamknięte półkoliście. Szczyt fasady zachodniej jest zakończony półkolistymi uskokami schodkowymi, poniżej których schodzą tynkowane blendy. Na osi fasady jest umieszczony skromny portal z początku XVII wieku, z kartuszem kamiennym z herbem Rawicz, biskupa włocławskiego Pawła Wołuckiego. W barokowym ołtarzu głównym - z początku XVIII wieku - są ustawione rzeźby świętych: Wojciecha, Stanisława, Wawrzyńca i Kazimierza oraz Archanioła Michała. Uwagę zwraca również kamienne epitafium fundatorki kościoła z herbami Łódź i Ogończyk, wystawione w 1640 roku. 
Parafia lubotyńska administracyjnie należy do dekanatu sompoleńskiego (diecezja włocławska).

</doc>
<doc id="399218" url="https://pl.wikipedia.org/wiki?curid=399218" title="Lubowidz">
Lubowidz

Lubowidz – miasto w Polsce położone w województwie mazowieckim, w powiecie żuromińskim, w gminie Lubowidz. Położony jest nad rzeką Wkrą, na drodze z Lidzbarka Welskiego do Żuromina, 10 km od Żuromina.
Lubowidz uzyskał lokację miejską w 1521 roku, zdegradowany w 1660, po wojnach szwedzkich. Status miasta odzyskał z dniem 1 stycznia 2019.
Miejscowość jest siedzibą gminy Lubowidz oraz rzymskokatolickiej parafii św. Andrzeja Apostoła.
Położenie.
Miasto położone jest nad rzeką Wkrą, na drodze Lidzbarka Welskiego do Żuromina, 10 km od Żuromina, na skraju Górznieńsko-Lidzbarskiego Parku Krajobrazowego.
Historia.
Nazwa miasta pochodzi od staropolskiego imienia Lubowid.
Pierwsza wzmianka o tej miejscowości pochodzi z 1345 r., kiedy to książę płocki, Bolesław III, nadając wieś Wojciechowi i Mikołajowi Nagórkom przeniósł ją na prawo niemieckie. „(...) W 1531 r. król Zygmunt I Stary nadał wsi prawa miejskie. Właściciele miasta Jan i Wojciech Lubowidzcy piastowali na jego dworze urzędy pisarzy królewskich”. Po wojnach szwedzkich Lubowidz utracił prawa miejskie. Parafię w Lubowidzu erygował prawdopodobnie bp Klemens w II poł. XV w. Do 1908 Żuromin należał do tej parafii.
Po drugiej wojnie światowej roku siedziba wiejskiej gminy Rozwozin. W latach 1975–1998 miejscowość administracyjnie należała do województwa ciechanowskiego.
10 lipca 1968 roku Lubowidz spłonął prawie w całości. Spłonęło 301 budynków, w tym 74 mieszkalne spośród 418 w całej miejscowości. Zginęła 1 osoba, a 2 zostały poparzone. Do dnia dzisiejszego zachowało się niewiele drewnianych domów. Na uwagę zasługuje dom, który przed II wojną światową pełnił rolę szkoły.
Konsultacje lokalne w sprawie nadania statusu miasta (2018).
16 stycznia 2018 radni gminy Lubowidz podjęli uchwałę w sprawie przeprowadzenia konsultacji społecznych dotyczących nadania statusu miasta Lubowidzowi; konsultacje przeprowadzone zostały w terminie od 15 lutego do 15 marca 2018; do granic administracyjnych ewentualnego miasta planowane było włączenie Galumina, Pątek oraz Dziw. Uchwałą 306/LV/2018 z dnia 28.03.2018 r. Rada Gminy wystąpiła z wnioskiem o nadanie Lubowidzowi statusu miasta.
W pierwszym projekcie rozporządzenia MSWiA z 4 lipca 2018 negatywnie zaopiniowany Lubowidz nie miał się znaleźć w gronie przyszłych miast. Jednak 17 lipca 2018 Komisja Wspólna Rządu i Samorządu Terytorialnego zajmowała się rozporządzeniem Rady Ministrów w sprawie ustalenia granic niektórych gmin i miast oraz nadania niektórym miejscowościom statusu miasta. Resort spraw wewnętrznych i administracji wniósł zatem o poprawkę do rozporządzenia by w wśród miejscowości, które otrzymają status miasta, znalazł się także Lubowidz. Pokierowano się kryteriami takimi jak: wysokie poparcie zarówno mieszkańców Lubowidza (80,7%) jak i pozostałej części gminy (84, 6%) przy bardzo wysokiej frekwencji w konsultacjach (ponad 60%); poparcie wojewody mazowieckiego; prawa miejskie od 1531 roku (a ponieważ był miastem prywatnym, stąd w zabudowie nie wykształcił się rynek); wyraźnie wykształcone centrum (urząd gminy, szkoła, kościół); zwarty obszar zurbanizowany. Zgodnie z zarzutami w ostatecznej formie dokumentu znalazł się Lubowidz 1 stycznia 2019 status miasta został przywrócony.
Zabytki.
W mieście znajduje się stary młyn nad rzeką Wkrą (przerobiony na elektrownię wodną), cmentarz ze starą kaplicą oraz okoliczne lasy (z licznymi figurkami), łąki i starorzecze Wkry.
W Lubowidzu znajduje się drewniany kościół z 1802 r. otoczony lipami (pomnikami przyrody). Jest to drugi kościół w tej miejscowości. Pierwszy zbudowany zapewne w poł. XIV w. dzięki fundatorom – braciom Nagórkom – spłonął 30 maja 1798 r. Fundatorem nowego kościoła był K. Sierakowski – właściciel Lubowidza. Poświęcenie odbyło się 10 V 1804 r. Wnętrze kościoła podzielone jest na trzy nawy pięcioma parami słupów o toskańskich głowicach. W kościele znajdują się trzy ołtarze: ołtarz główny z pocz. XIX w., w którym znajdują się obrazy: w dolnej kondygnacji nastawy Matki Bożej z Dzieciątkiem Jezus przekazującej różaniec św. Dominikowi Guzmanowi, zaś na zasuwie św. Andrzeja Apostoła a po bokach rzeźby Ewangelistów. W górnej kondygnacji retabulum obraz św. Józefa Oblubieńca N.M.P. z Dzieciątkiem Jezus, oraz po bokach rzeźby świętych Apostołów Piotra i Pawła; ołtarze boczne: lewy Najświętszego Serca Jezusowego zaś na zasuwie Matka Boża z Dzieciątkiem, w górnej kondygnacji św. Antoni z Padwy z Dzieciątkiem Jezus; prawy św. Walentemu, w górnej kondygnacji św. Roch. Polichromię (1966 r.) i witraż (1968 r.) wykonał H. Domurat. Na szczególną uwagę w kościele zasługują m.in.: ambona z 1825 r., organy z XVIII w. z rzeźbami muzykantów grających na trąbce, bębnie i skrzypcach, feretron z poł. XIX w., dwa krucyfiksy z XVIII–XIX w., relikwiarz w formie krzyża św. Klemensa, trzy ornaty z tkanin: brokatu aksamitnego, tkaniny francuskiej, adamaszku z XVIII–XIX w. oraz witraże. W kościele znajduje się klasycystyczna chrzcielnica z około 1825 r. Tu przyjęli sakrament chrztu świętego: błogosławiony biskup Leon Wetmański – męczennik II wojny światowej i błogosławiona Ludwika Szczęsna (Matka Klara), współzałożycielka żeńskiego Zgromadzenia Służebnic Najświętszego Serca Jezusowego (siostry Sercanki).

</doc>
<doc id="399219" url="https://pl.wikipedia.org/wiki?curid=399219" title="Lubowidz (województwo pomorskie)">
Lubowidz (województwo pomorskie)

Lubowidz (niem. "Luggenwiese") – wieś w Polsce, położona w województwie pomorskim, w powiecie lęborskim, w gminie Nowa Wieś Lęborska,
Wieś nad Jeziorem Lubowidzkim, w pobliżu zawieszonej obecnie linii kolejowej Lębork-Sierakowice-Kartuzy, jest siedzibą sołectwa Lubowidz, w którego skład wchodzą również Ługi, Mosty, Nisko i Rybnik.
Nazwa wsi pochodzi od staropolskiego imienia Lubowid.
W obszar wsi wchodzą:
W latach 1975–1998 miejscowość administracyjnie należała do województwa słupskiego.
Historia.
Wieś notowana od roku 1400, początkowo w brzmieniu Lubovese, po czym w roku 1455 już Luggewiese. Polskie brzmienie nazwy w formie Lubowidze pojawia się w roku 1686. Słownik geograficzny Królestwa Polskiego z roku 1884 wymienia wieś „Ługi” alias „Luggewiese”.
W pobliżu miejscowości odkryto cmentarzysko kultury wielbarskiej datowane na okres od I do II wieku. Od nazwy miejscowości została nazwana pierwsza faza chronologiczna tej kultury.
Około 2 km na południe od wsi znajduje się nazwane wzniesienie Glinniki.
Zabytki.
Według rejestru zabytków NID na listę zabytków wpisany jest kościół filialny pw. św. Stanisława Kostki, 1909, nr rej.: A-1710 z 29.06.2000.

</doc>
<doc id="399220" url="https://pl.wikipedia.org/wiki?curid=399220" title="Lubowo (województwo wielkopolskie)">
Lubowo (województwo wielkopolskie)

Lubowo – wieś w Polsce położona w województwie wielkopolskim, w powiecie szamotulskim, w gminie Wronki.
Wieś jest rozłożona na obu brzegach Warty, mimo że nie ma tutaj żadnego mostu ani promu. Pierwsza wzmianka o osadzie pochodzi z 1358. W XVIII wieku powstały tu dwie osady olęderskie: na prawym brzegu w 1764, a na lewym w 1737. Ta druga nosiła miano "Lubowa Zarzecznego". Wieś szlachecka Liubowo położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
Zobacz też: Lubowo, Lubów

</doc>
<doc id="399221" url="https://pl.wikipedia.org/wiki?curid=399221" title="Lubowo (powiat stargardzki)">
Lubowo (powiat stargardzki)

Lubowo (niem. "Lübow") – wieś w Polsce położona w województwie zachodniopomorskim, w powiecie stargardzkim, w gminie Stargard.
Wieś położona jest nad rzeką Iną, 5 km na północny zachód od Stargardu. Wieś typu okolnica.
Historia.
Lubowo zostało założone w XIII wieku, a w drugiej połowie XIV wieku zakupione przez miasto Stargard. W XVII wieku wieś pełniła funkcję gospodarczą, jako przystań dla barek transportujących zboże.
W latach 1975–1998 miejscowość administracyjnie należała do województwa szczecińskiego.
Kościół.
W północno-zachodniej części wsi znajduje się kościół pw. Świętej Rodziny z 1912 z drewnianą, XVIII-wieczną wieżą.

</doc>
<doc id="399222" url="https://pl.wikipedia.org/wiki?curid=399222" title="Lubów (województwo dolnośląskie)">
Lubów (województwo dolnośląskie)

Lubów – wieś w Polsce położona w województwie dolnośląskim, w powiecie górowskim, w gminie Jemielno na prawym brzegu Odry przy drodze wojewódzkiej nr 333.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Historia.
Historia Lubowa (niem. "Lubchen") sięga połowy XVIII w., kiedy wieś należała do rodów von Dyhern i von Sack. Z tego okresu zachowały się najstarsze znane źródła – dokumenty zawierające zapisy dotyczące wsi. W latach 1776-1787 przeszła w ręce rodu Hansa Ludwiga von Schweinitz, następnie w 1789 na krótko właścicielem jej był von Stoessel i von Lieres, w 1845 właścicielami byli von Lieres’sche Erben (spadkobiercy von Lieresa). W 1857 hr. von Nostitz, K. Sächs. Major a.D. – Graf von Stillfried und Alcantara. W 1874 zaznacza się nazwisko von Jagow, od 1894 – Otto von Jagow Rittmeister a.D. Od 1898 – Familie Francken-Sierstorpff, a ok. 1930 – Krupp von Bohlen und Halbach. Ostatnim odnotowanym w dokumentach właścicielem Lubowa, z niemiecka zwanego Lübchen, przed zakończeniem II wojny światowej był Henryk Fricke.
Na przełomie XIX i XX w. w Lubowie, obok pałacu, istniało kilkadziesiąt domów mieszkalnych, szkoła ewangelicka i pokaźny pański folwark, a przy nim m.in. tzw. ogród zwierzęcy, szklarnie, bielarnia, gorzelnia, wypalarnia wapna i cegielnia, skład węgla kamiennego, 2 wiatraki. Było w tym czasie w Lubowie również kilkanaście barek i domy rzeczne nad Odrą, młyn wodny nad rzeką, domy nad jeziorem. We wsi mieszkało kilku mniejszych rolników, kupców i rzemieślników.
Mieszkańcy Lubowa byli wówczas wyznania ewangelickiego, a miejscowość podlegała pod parafię tej grupy wyznaniowej, znajdującą się w Luboszycach, ok. 6 km stąd.
O bogatej historii Lubowa zaświadczał wspomniany wspaniały pałac, który jednak został zburzony. Obecnie można zobaczyć jedynie jego ruiny, jak również to, co zostało z dawnego świetnego parku otaczającego budynek oraz z folwarku (w miejscu zabudowań gospodarczych przez jakiś czas po wojnie prosperował miejscowy PGR).
Przyroda.
Miejscowość położona jest nad Odrą, w Gminie Jemielno związanej przyrodniczo z Doliną Baryczy. Atutem Lubowa są jego walory przyrodnicze. Lasy obfitują w zwierzynę łowną co jest atrakcją dla myśliwych, nie tylko z polskich kół łowieckich, ale i z zagranicy. Rzeka i liczne stawy przyciągają przez cały rok wędkarzy. Poza tym w Lubowie spotkać można wiele gatunków zwierząt i ptaków chronionych, m.in. orła bielika, czaplę siwą, żurawie, łabędzie nieme, bociany, perkozy dwuczube, a również bobry.
Gospodarka.
Miejscowość nie jest rozwinięta pod względem przemysłowym. Działa ośrodek wydobycia gazu ziemnego, stacja wodociągowa, przepompownia wody, ośrodek wypoczynkowy należący do Państwowego Domu Pomocy Społecznej z Opolna Zdroju.

</doc>
<doc id="399223" url="https://pl.wikipedia.org/wiki?curid=399223" title="Lubów (województwo lubuskie)">
Lubów (województwo lubuskie)

Lubów – wieś w Polsce położona w województwie lubuskim, w powiecie sulęcińskim, w gminie Torzym.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="399225" url="https://pl.wikipedia.org/wiki?curid=399225" title="Lubrza (województwo opolskie)">
Lubrza (województwo opolskie)

Lubrza (, ) – wieś w Polsce, położona w województwie opolskim, w powiecie prudnickim, w gminie Lubrza, której jest siedzibą. Historycznie leży na Górnym Śląsku, na ziemi prudnickiej. Położona jest na terenie Obniżenia Prudnickiego, będącego częścią Niziny Śląskiej. Przepływa przez nią potok Lubrzanka.
W latach 1954–1972 wieś należała i była siedzibą władz gromady Lubrza. W latach 1975–1998 miejscowość należała administracyjnie do ówczesnego województwa opolskiego.
Według danych na 31 grudnia 2013 r. wieś była zamieszkana przez 965 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 2,5 km od granicy z Czechami, w zachodniej części Obniżenia Prudnickiego, tuż przy granicy gminy Lubrza z gminą Prudnik. Należy do Euroregionu Pradziad. Przez granice administracyjne wsi przepływa potok Lubrzanka. Leży na wysokości 243–260 m n.p.m..
Według państwowego rejestru nazw geograficznych częścią wsi jest Dytmarów-Stacja.
Środowisko naturalne.
W Lubrzy panuje klimat umiarkowany ciepły. Średnia temperatura roczna wynosi +8,0 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Lubrzy wynoszą 625 mm. Dominują wiatry zachodnie.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Lubrzo" oraz niemiecką "Leuber". Topograficzny opis Górnego Śląska z 1865 roku notuje wieś pod niemiecką nazwą "Leuber", a także wymienia historyczne nazwy wynotowane z dokumentów we fragmencie: "„1233 Lubra, 1464 Lewber, polnisch Lubrzo”". W wydaniu śląskiego dziennika „Polonia” z 25 lutego 1929 wydawanego przez Wojciecha Korfantego, obok niemieckiej nazwy wsi zapisano używaną przez Polaków nazwę "Lubsza".
12 listopada 1946 r. ustalono polską nazwę miejscowości – Lubrza.
Historia.
Średniowiecze.
Pierwsza wzmianka o Lubrzy pochodzi z testamentu możnowładcy śląskiego Jana (założyciela miejscowości) z 1233 roku, w tym dokumencie Lubrza występuje pod nazwą Lubra. Kolejne wzmianki o miejscowości z 1321 jako Lubrac, 1489 jako Lubrzi i w 1587 jako Leuber. Nazwa miejscowości pochodzi od słowa "luby". W dokumentach z 1464 r. wspomniany proboszcz, a w 1474 r. pierwsza wzmianka o kościele parafialnym pod wezwaniem św. Jakuba Starszego i św. Marcina.
Pod koniec XIII w. obszar Lubrzy z niedalekim Prudnikiem znajdowały się w państwie czeskim. Wraz ze sprzedażą przez czeskiego króla Jana Luksemburczyka ziemi prudnickiej ks. niemodlińskiemu Bolkowi I w 1337 roku, Lubrza znalazła się w piastowskiej części Śląska.
W okresie średniowiecza Lubrza wchodziła pierwotnie w skład dóbr zamku w Prudniku.
XV–XX wiek.
Pierwszy kościół pod wezwaniem Św. Jakuba Starszego i Św. Marcina w Lubrzy został wspomniany w dokumentach z 1464 roku.
W 1532 r. zmarł ostatni piastowski władca księstwa opolsko-raciborskiego – Jan II Dobry, w wyniku wcześniejszych umów Lubrza trafiła pod panowanie Jerzego Hohenzollerna. W 1561 r. prudniccy rajcy po raz pierwszy wydzierżawili wieś, a później ją sprzedali. W 1597 r. Prudnik dokonał zakupu wsi i przyłączenia jej do swoich dóbr.
Konsekwencją reformy Kościoła, zapoczątkowanej przez Marcina Lutra, była mieszana struktura ludnościowa Lubrzy, w której mieszkali katolicy i protestanci (w latach 1557–1638 miejscowy kościół był w posiadaniu protestantów). Do XVIII w. Lubrza należała do dynastii Habsburgów.
W 1742 r. większa część Śląska wraz z Lubrzą i pobliskim Prudnikiem przeszła pod panowanie Królestwa Prus.
W latach 1797–1798, staraniem parafian wybudowany został obecny kościół. Z poprzedniego, zachowała się tylko wieża.
W 1876 r. wybudowano linię kolejową nr 137 łączącą Nysę z Kędzierzynem-Koźlem (zw. Magistralą Podsudecką), a w 1896 Prudnik z Gogolinem.
W 1869 we wsi mieszkało 1093 katolików i 20 ewangelików. Według spisu ludności z 1 grudnia 1910, na 1300 mieszkańców Lubrzy 1266 posługiwało się językiem niemieckim, a 34 językiem polskim. W 1921 w zasięgu plebiscytu na Górnym Śląsku znalazła się tylko część powiatu prudnickiego. Lubrza znalazła się po stronie zachodniej, poza terenem plebiscytowym.
W styczniu 1945 przez Lubrzę przeszły kolumny więźniów niemieckich obozów koncentracyjnych. W toku tzw. „marszu śmierci” wiele osób zmarło lub zostało zamordowanych przez Niemców.
Czasy polskie.
18 marca 1945 r. Armia Czerwona zajęła Lubrzę, od tego czasu rozpoczęło się wysiedlanie ludności niemieckiej i napływ ludności polskiej z centralnej i wschodniej Polski (Kresów Wschodnich). W większości byli to mieszkańcy wsi Naprawa. Z tego powodu mieszkańcy wsi nazwali Lubrzę początkowo Nowa Naprawa, ale władze nakazały powrócić do historycznej nazwy Lubrza. Na pamiątkę tego faktu jedna z ulic nosi nazwę Nowej Naprawy.
W latach 1954–1972 miejscowość była siedzibą gromady Lubrza.
W 1961 do użytku oddano szkołę przy ul. Szkolnej 22.
W czasach PRL-u w Lubrzy funkcjonowała placówka Klubu Prasy i Książki „Ruch”.
Podczas powodzi w lipcu 1997 w Lubrzy zostały zalane główne ulice: Wolności i Nowej Naprawy.
W 2021 w Lubrzy oddano do użytku centrum handlowe Premium Park Prudnik o powierzchni handlowo-usługowej 11 tys m².
Charakterystyka.
Lubrza jest miejscowością zbudowaną na wzorcach owalniczych, czyli wokół dawnego, centralnego placu w kształcie wrzeciona. Dawny plac zamykają ulice Wolności i Nowej Naprawy, kiedyś teren między nimi nie był zabudowany. Jest to przykład miejscowości obronnej, do której można było wejść tylko w wyznaczonych miejscach.
Demografia.
Według danych GUS z 2011, Lubrza miała 985 mieszkańców (102. miejsce wśród wsi w województwie opolskim), co czyni ją największą wsią gminy Lubrza.
Mieszkańcy Lubrzy stanowią około 1,72% populacji powiatu prudnickiego, co stanowi 0,09% populacji województwa opolskiego.
Lubrza podlega pod Urząd Statystyczny w Opolu, oddział w Prudniku.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Lubrzy chronione są ponadto:
Gospodarka.
Przy ul. Zielonej 1 w Lubrzy znajduje się Zakład Energetyki Cieplnej Prudnik Sp. z o.o..
Transport.
Transport drogowy.
Przez Lubrzę przebiegają drogi krajowe
Sieć uzupełnia droga wojewódzka
Transport kolejowy.
W 1895 firma Lenz &amp; Co, lokalne samorządy, właściciele papierni w Krapkowicach oraz majątków ziemskich zawiązali spółkę Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Gogolina, na stacjach końcowych stycznej z istniejącymi już w tym czasie liniami państwowymi. Pierwszy odcinek – z Prudnika do Białej Prudnickiej – oddano dla ruchu towarowego 22 października 1896, a już 4 grudnia 1896 oddano do użytku całą linię z Prudnika do Gogolina, zarówno dla ruchu towarowego, jak i osobowego. 28 listopada 2005 w związku z pogarszającym się stanem torów oraz kradzieżami szyn linia została całkowicie zamknięta i wykreślona z wykazu D29.
3 sierpnia 2016 roku zmodernizowana przed czasem linia kolejowa relacji Prudnik–Krapkowice (docelowo do Gogolina) została oddana do użytku. Tory miały być wykorzystywane do celów wojskowych (dojazd do Centralnej Składnicy Materiałów Wybuchowych pod Krapkowicami); planowano corocznie dwa przejazdy kontrolne. Poza tym z torowiska będą mogły korzystać prywatne firmy, takie jak Metsä Tissue, która prowadzi w Krapkowicach zakład papierniczy. Szybkość pociągów na tym odcinku będzie mogła wynosić 40 km/h. Nie jest przewidywana reaktywacja ruchu pasażerskiego.
Oświata.
W Lubrzy przy ul. Szkolnej 22 znajduje się szkoła podstawowa (dawny Zespół Publicznych Szkół), a przy ul. Wolności 54 Gminne Przedszkole Publiczne.
Kultura.
We wsi znajduje się także Gminna Biblioteka Publiczna oraz Gminny Ośrodek Kultury z siedzibą przy ul. Wolności 73.
Sport.
We wsi funkcjonuje powstały w 1948 roku klub piłkarski LZS Lubrza, który obecnie gra w klasie A, w grupie Opole IV. Z dniem 8 lipca 2019 klub LZS Lubrza przejął LZS Niemysłowice–Dębowiec.
W Lubrzy znajduje się boisko sportowe, które zostało oddane do użytku 16 sierpnia 2014.
Polityka.
Lubrza jest siedzibą gminy wiejskiej. Zgodnie z ustawą o samorządach z 1990 roku, gmina posiada Wójta Gminy – organ władzy wykonawczej i Radę Gminy – organ władzy stanowiącej i kontrolnej. Rada Gminy w Lubrzy jest organem stanowiącym i kontrolnym gminy. W jej skład wchodzi 15 radnych, obradujących na sesjach zwoływanych przez jej przewodniczącego. W wyborach samorządowych w 2018 na urząd wójta został wybrany Mariusz Kozaczek. Siedzibą władz jest Urząd Gminy w Lubrzy przy ul. Wolności 73.
Radni Gminy Lubrza wybrani w wyborach samorządowych w 2018:

</doc>
<doc id="399226" url="https://pl.wikipedia.org/wiki?curid=399226" title="Lubstówek (województwo kujawsko-pomorskie)">
Lubstówek (województwo kujawsko-pomorskie)

Lubstówek – wieś w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 102 mieszkańców. Jest osiemnastą co do wielkości miejscowością gminy Jeziora Wielkie.

</doc>
<doc id="399227" url="https://pl.wikipedia.org/wiki?curid=399227" title="Lubstówek (województwo wielkopolskie)">
Lubstówek (województwo wielkopolskie)

Lubstówek – wieś sołecka w Polsce położona w województwie wielkopolskim, w powiecie konińskim, w gminie Sompolno, nad południowo-zachodnim brzegiem jeziora Lubstowskiego. Na północ od wsi, na zachodnim krańcu tego jeziora początek bierze Kanał Grójecki. 
Wieś po raz pierwszy była wzmiankowana w roku 1520. W latach 1975–1998 miejscowość administracyjnie należała do województwa konińskiego. Według danych z roku 2009 miejscowość liczyła 273 mieszkańców.
Zabytki i turystyka.
W Lubstówku znajduje się zabytkowy jednonawowy kościół pw. św. Mateusza Apostoła z 1639 r o konstrukcji zrębowej. We wsi położony jest zabytek archeologiczny, późnośredniowieczny gródek stożkowaty o wysokości 7 metrów i średnicy 25 metrów. W gminnej ewidencji zabytków ujęte są także: drewniano-murowane ogrodzenie przy kościele św. Mateusza z ok. połowy XVII wieku, cmentarz i kaplica cmentarna z XIX wieku oraz murowana kapliczka z przełomu XIX i XX wieku.
Przez miejscowość przebiega niebieski szlak rowerowy "Ślesin - Lubstów - Ślesin".
Zobacz też: Lubstówek, Lubstowo

</doc>
<doc id="399228" url="https://pl.wikipedia.org/wiki?curid=399228" title="Lubsza (województwo opolskie)">
Lubsza (województwo opolskie)

Lubsza () – wieś w Polsce położona w województwie opolskim, w powiecie brzeskim, w gminie Lubsza.
W latach 1973–1975 miejscowość była siedzibą gminy Pisarzowice. W latach 1975–1998 miejscowość administracyjnie należała do ówczesnego województwa opolskiego.
Miejscowość jest siedzibą gminy Lubsza.
Historia.
Miejscowość wymieniona została w łacińskim dokumencie z 1264 roku wydanym przez kancelarię księcia Henryka III Białego, gdzie miasto zanotowano - "„Lubych”", a w roku 1284 "Lubis". Miejscowość została wymieniona w zlatynizowanej, staropolskiej formie "Lubsch" w dwóch łacińskich dokumentach: pierwszym wydanym 18 sierpnia 1284 roku we Wrocławiu i drugim z 5 marca 1360 roku w Brzegu. Notowana była również w jęz. niemieckim: w roku 1736 zanotowano nazwę Leubisch, a w 1936 Leubusch.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="399229" url="https://pl.wikipedia.org/wiki?curid=399229" title="Luchowo (województwo pomorskie)">
Luchowo (województwo pomorskie)

Luchowo – wieś kociewska w Polsce położona w województwie pomorskim, w powiecie starogardzkim, w gminie Smętowo Graniczne przy drodze wojewódzkiej nr 231.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Luchowo: Luchowo

</doc>
<doc id="399231" url="https://pl.wikipedia.org/wiki?curid=399231" title="Luchowo (województwo wielkopolskie)">
Luchowo (województwo wielkopolskie)

Luchowo – wieś krajeńska w Polsce położona w województwie wielkopolskim, w powiecie pilskim, w gminie Łobżenica przy drodze wojewódzkiej nr 242.
W latach 1954-1972 wieś należała i była siedzibą władz gromady Luchowo. W latach 1975–1998 miejscowość administracyjnie należała do województwa pilskiego.
Inne miejscowości o nazwie Luchowo: Luchowo

</doc>
<doc id="399232" url="https://pl.wikipedia.org/wiki?curid=399232" title="Lucin (województwo zachodniopomorskie)">
Lucin (województwo zachodniopomorskie)

Lucin – wieś w Polsce położona w województwie zachodniopomorskim, w powiecie pyrzyckim, w gminie Przelewice.
W latach 1975–1998 miejscowość administracyjnie należała do województwa szczecińskiego.
Zobacz też: Lucin, Luciny 

</doc>
<doc id="399233" url="https://pl.wikipedia.org/wiki?curid=399233" title="Ludwichowo (gmina Cekcyn)">
Ludwichowo (gmina Cekcyn)

Ludwichowo (niem. "Ludwigsthal") – wieś borowiacka w Polsce położona w województwie kujawsko-pomorskim, w powiecie tucholskim, w gminie Cekcyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 89 mieszkańców. Jest 21. co do wielkości miejscowością gminy Cekcyn.

</doc>
<doc id="399234" url="https://pl.wikipedia.org/wiki?curid=399234" title="Ludwichowo (województwo warmińsko-mazurskie)">
Ludwichowo (województwo warmińsko-mazurskie)

Ludwichowo – wieś w Polsce położona w województwie warmińsko-mazurskim, w powiecie iławskim, w gminie Lubawa.
W latach 1975–1998 miejscowość administracyjnie należała do województwa olsztyńskiego.
Zobacz też: Ludwichowo 

</doc>
<doc id="399235" url="https://pl.wikipedia.org/wiki?curid=399235" title="Ludwikowo (gmina Mosina)">
Ludwikowo (gmina Mosina)

Ludwikowo – osada w Polsce położona w województwie wielkopolskim, w powiecie poznańskim, w gminie Mosina.
W latach 1975–1998 miejscowość administracyjnie należała do województwa poznańskiego.
Wieś znajduje się ok. 25 km od Poznania i ok. 5 km od Mosiny. W latach 1898-1926 na terenie wsi znajdował się dom kuracyjny i restauracja "Ludwikowo". W wyniku kontrowersyjnego przejęcia został zlikwidowany i zamieniony na szpital dla gruźlików, co spowodowało wielką dyskusję w prasie poznańskiej. Na terenie wsi znajduje się – wchodzący w skład Wielkopolskiego Centrum Pulmonologii i Torakochirurgii im. Eugenii i Janusza Zeylandów w Poznaniu – Szpital w Ludwikowie (wcześniej Szpital Chorób Płuc i Gruźlicy im. Stanisława Staszica), składający się z kilku oddziałów i mieszczący się w dawnej siedzibie sanatorium "Staszicówka". Zachowało się kilka zabytkowych obiektów: budynek główny (pawilon I) i dwie drewniane leżakownie z 1883, willa dyrektora z 1929 oraz pawilon II wybudowany w latach 1929–30. W XIX w. funkcjonowała cegielnia, która zaopatrywała Twierdzę Poznań oraz inne budynki w materiały budowlane. Sygnatury tej cegielni ("M.Perkiewicz") można znaleźć m.in. na Forcie Va oraz VIIIa.
W marcu 1889 teren Góry Staszica (dawniej Ludwikowskiej Góry, niem. "Ludwigshohe") wraz z pensjonatem kupiła spółka Die Gesellschaft Luftkurort und Willenanlage Ludwigshohe z zamiarem utworzenia tu kolonii drzew owocowych. Po I wojnie światowej obiekt przeszedł w ręce polskie. Od 1927 funkcjonował jako sanatorium dla chorych na gruźlicę. Sześć lat później stał się własnością Związku Kas Chorych z siedzibą w Warszawie. Podczas II wojny światowej hitlerowcy zorganizowali tu początkowo zakład wynarodowiający dla dziewczynek, potem sanatorium chorób płuc dla dorosłych. Przez kilka miesięcy 1945 roku swoją siedzibę miał tutaj szpital wojskowy Armii Czerwonej. Jesienią tego samego roku zaczęto organizować sanatorium dla dzieci chorych na gruźlicę, w 1996 przemianowano je dla dorosłych. Od 1979 obiekt nazywał się Sanatorium Chorób Płuc i Gruźlicy "Staszycówka" w Ludwikowie, od 2002 – Wojewódzki Specjalistyczny Szpital Gruźlicy i Chorób Płuc im. Stanisława Staszica w Ludwikowie. 1 października 2008 nastąpiło połączenie szpitala z Wielkopolskim Centrum Chorób Płuc i Gruźlicy w Poznaniu. 
Szpital im. S. Staszica położony jest w sercu Wielkopolskiego Parku Narodowego, gdzie w pobliżu obiektu szpitalnego znajdują się polodowcowe jeziora.

</doc>
<doc id="399236" url="https://pl.wikipedia.org/wiki?curid=399236" title="Ludwików (powiat ostrowski)">
Ludwików (powiat ostrowski)

Ludwików – wieś w Polsce położona w województwie wielkopolskim, w powiecie ostrowskim, w gminie Przygodzice.
Położenie.
Ludwików położony jest w południowej części powiatu ostrowskiego, nad strugą Olszówka, ok. 2 km od Antonina, w niewielkiej odległości od drogi krajowej odcinek Ostrów Wielkopolski – Oleśnica.
Historia.
Pod koniec XIX w. wieś Ludwików z pustkowiem Wnuk i folwarkiem należącym do dominium i hrabstwa przygodzickiego liczył 229 mieszkańców. W latach 1830–1866 w miejscowości funkcjonowała huta szkła, napędzana siłą wody. 
W 1932 założono Ochotniczą Straż Pożarną (OSP Ludwików). 

</doc>
<doc id="399237" url="https://pl.wikipedia.org/wiki?curid=399237" title="Ludwinowo (województwo kujawsko-pomorskie)">
Ludwinowo (województwo kujawsko-pomorskie)

Ludwinowo – wieś w Polsce położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 242 mieszkańców. Jest dziesiątą co do wielkości miejscowością gminy Włocławek.

</doc>
<doc id="399238" url="https://pl.wikipedia.org/wiki?curid=399238" title="Ludwinowo (powiat ostrołęcki)">
Ludwinowo (powiat ostrołęcki)

Ludwinowo – wieś w Polsce położona w województwie mazowieckim, w powiecie ostrołęckim, w gminie Goworowo.
Wierni kościoła rzymskokatolickiego należą do parafii Podwyższenia Krzyża Świętego w Goworowie.
Historia.
W latach 1921–1936 wieś leżała w województwie białostockim, w powiecie ostrołęckim, w gminie Szczawin (od 1936 w gminie Goworowo).
Według Powszechnego Spisu Ludności z 1921 roku wieś zamieszkiwało 271 osób w 46 budynkach mieszkalnych. Miejscowość należała do parafii rzymskokatolickiej w Goworowie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Goworowie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Mackeim ("makowski") "Regierungsbezirk Zichenau ("rejencji ciechanowskiej) III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="399239" url="https://pl.wikipedia.org/wiki?curid=399239" title="Ludwinów (powiat myszkowski)">
Ludwinów (powiat myszkowski)

Ludwinów – wieś w Polsce położona w województwie śląskim, w powiecie myszkowskim, w gminie Niegowa.
W latach 1954-1959 wieś należała i była siedzibą władz gromady Ludwinów, po jej zniesieniu w gromadzie Niegowa. W latach 1975–1998 miejscowość administracyjnie należała do województwa częstochowskiego.

</doc>
<doc id="399240" url="https://pl.wikipedia.org/wiki?curid=399240" title="Ludwinów (powiat jarociński)">
Ludwinów (powiat jarociński)

Ludwinów – wieś w Polsce położona w województwie wielkopolskim, w powiecie jarocińskim, w gminie Żerków. Wieś jest siedzibą sołectwa "Ludwinów", w którego skład wchodzi również miejscowość Kamień.
W latach 1975–1998 miejscowość administracyjnie należała do województwa kaliskiego.
Zobacz też: Ludwinów, Ludwinowo

</doc>
<doc id="399241" url="https://pl.wikipedia.org/wiki?curid=399241" title="Lulkowo (województwo wielkopolskie)">
Lulkowo (województwo wielkopolskie)

Lulkowo – wieś w Polsce położona w województwie wielkopolskim, w powiecie gnieźnieńskim, w gminie Gniezno.
Wieś duchowna "Jakubowo", własność opata kanoników regularnych w Trzemesznie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.

</doc>
<doc id="399242" url="https://pl.wikipedia.org/wiki?curid=399242" title="Lusina (województwo dolnośląskie)">
Lusina (województwo dolnośląskie)

Lusina (niem. "Lüssen") – wieś w Polsce położona w województwie dolnośląskim, w powiecie średzkim, w gminie Udanin.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="399243" url="https://pl.wikipedia.org/wiki?curid=399243" title="Lusina (województwo małopolskie)">
Lusina (województwo małopolskie)

Lusina – wieś w Polsce położona w województwie małopolskim, w powiecie krakowskim, w gminie Mogilany.
W latach 1975–1998 miejscowość administracyjnie należała do województwa krakowskiego.
Położenie.
Pod względem geograficznym miejscowość znajduje się na Pogórzu Wielickim. Należy do aglomeracji krakowskiej. Usytuowana jest od południowej strony Krakowa, na wschodniej stronie trasy Kraków – Zakopane, na wzgórzu, z którego roztacza się panorama Krakowa. Dobrze widoczne są Łagiewniki i Kliny Borkowskie.
W 2002 roku w Lusinie zostały wprowadzone nazwy ulic.
Do Lusiny można dojechać autobusami MPK Kraków linii 255 (kończy bieg w Lusinie) i 265 (przejeżdża przez Lusinę i kończy bieg w sąsiednich Konarach).
Opis miejscowości.
W Lusinie są dwie szkoły: podstawowa im. św. Jadwigi Królowej oraz prywatna, międzynarodowa szkoła International School of Kraków. Miejscowość dzielona jest na Lusinę Górną i Dolną.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="399244" url="https://pl.wikipedia.org/wiki?curid=399244" title="Lusławice (województwo małopolskie)">
Lusławice (województwo małopolskie)

Lusławice – wieś w Polsce położona w województwie małopolskim, w powiecie tarnowskim, w gminie Zakliczyn.
Historia.
Założona w 1231 przez niemieckiego rycerza Ludpława, syna Gerarda. W 1243 sprzedana kasztelanowi krakowskiemu Wydżdze.
W latach 1560–1664 na obszarze dzisiejszego dworu powstał jeden z najważniejszych ośrodków braci polskich (potocznie zwanych arianami), założonym przez Achacego Taszyckiego. Od 1570 działała drukarnia, przeniesiona z Pińczowa oraz szkoła wyższa („Szkoła Lusławicka”). Te instytucje przyczyniły się do rozwoju i popularyzacji literackiego języka polskiego. Odbywały się tu liczne zjazdy i synody braci polskich; mieszkali twórcy doktryny wspólnoty: Piotr Stoiński (młodszy) i Jonasz Szlichtyng. Działał tu i zmarł znany reformator religijny Faust Socyn; w parku dworskim nad jego grobem wzniesiono w latach 30. XX wieku mauzoleum. Achacy Taszycki po nawróceniu się na katolicyzm w 1655 spalił zbór braci polskich w Lusławicach i zaczął szczodrze finansować klasztor reformatów w Zakliczynie, przyczyniając się do rekatolicyzacji regionu.
6 września 1939 w Roztoce (część wsi) żołnierze Wehrmachtu rozstrzelali 4 rolników i spalili jedno gospodarstwo.
W latach 1975–1998 miejscowość administracyjnie należała do województwa tarnowskiego.
Dwór.
W pierwszych latach XIX w. na terenie byłego ośrodka arian został wybudowany dwór, najprawdopodobniej przez hr. Teodora Lanckorońskiego z Brzezia h. Zadora. Z początkiem XX w. przeszedł on na blisko 75 lat w posiadanie rodziny Vayhingerów, co zostało udokumentowane aktem kupna całej posiadłości przez polityka i notariusza tarnowskiego Adolfa Vayhingera w 1907 r. Jego syn, Stanisław, utrzymywał kontakty towarzyskie z właścicielami majątku Meysnerów w pobliskich Charzewicach, gdzie od 1911 r. dziedziczką została córka Jacka Malczewskiego, Julia. Poprzez tę znajomość dwie siostry Jacka, Bronisława i niedawno owdowiała Helena Karczewska, wynajęły w 1919 r. kilka pokoi w lusławickim dworze, gdzie odwiedzał je czasem ich brat, Jacek Malczewski, a od roku 1923 do 1926 zamieszkał z nimi na stałe. Urządził tutaj swoją pracownię, a także zorganizował szkółkę malarską dla utalentowanych dzieci wiejskich. Po wojnie w wydzierżawionej części dworu znajdował się magazyn nawozów sztucznych (w rozdz. "Dwór z obrazów Malczewskiego") do chwili, kiedy Wojewódzki Konserwator Zabytków w Krakowie w 1948 r. uznał budynek jako obiekt zabytkowy. W latach 1952–1955 była tutaj urządzona Izba Porodowa, którą prowadził zakliczyński lekarz, dr Stanisław Mroczkowski. W tym czasie właścicielem dworu był wnuk nabywcy – Adolfa Vayhingera, notariusza z Tarnowa, również Adolf. Od 1959 roku współwłaścicielami połowy dworu zostali dr Stanisław i Natalia Mroczkowscy. W latach 60. do początku lat 70. mieściła się tutaj również ochronka. W otaczającym dwór parku znajduje się lamus z XVII w. oraz mauzoleum Fausta Socyna z 1936 r. W 1975 r. dwór kupili w całości Krzysztof i Elżbieta Pendereccy.
W latach 1976–2020 w odrestaurowanym dworze mieszkał kompozytor Krzysztof Penderecki, który organizował tam coroczny międzynarodowy festiwal muzyczny, a w 5-hektarowym parku dworskim założył arboretum z ponad 1500 gatunków drzew i krzewów z całego świata (posiadłość nie jest udostępniona zwiedzającym). Krzysztof Penderecki założył tam również międzynarodową akademię muzyczną Europejskie Centrum Muzyki, której oficjalne otwarcie nastąpiło 21 maja 2013.

</doc>
<doc id="399245" url="https://pl.wikipedia.org/wiki?curid=399245" title="Lusławice (województwo śląskie)">
Lusławice (województwo śląskie)

Lusławice – wieś w Polsce położona w województwie śląskim, w powiecie częstochowskim, w gminie Janów.
W latach 1975–1998 miejscowość administracyjnie należała do województwa częstochowskiego.
We wsi znajduje się przystanek kolejowy Lusławice.

</doc>
<doc id="399246" url="https://pl.wikipedia.org/wiki?curid=399246" title="Luta (województwo lubelskie)">
Luta (województwo lubelskie)

Luta – wieś w Polsce położona w województwie lubelskim, w powiecie włodawskim, w gminie Włodawa.
W latach 1975–1998 miejscowość administracyjnie należała do województwa chełmskiego.
W 1863 r. powstańcy styczniowi stoczyli pod Lutą bitwę z wojskami rosyjskimi.
Wierni Kościoła rzymskokatolickiego należą do parafii Najświętszego Serca Jezusowego we Włodawie.

</doc>
<doc id="399247" url="https://pl.wikipedia.org/wiki?curid=399247" title="Luta (województwo świętokrzyskie)">
Luta (województwo świętokrzyskie)

Luta – wieś w Polsce położona w województwie świętokrzyskim, w powiecie koneckim, w gminie Stąporków.
W latach 1975–1998 miejscowość administracyjnie należała do województwa kieleckiego.
Przez wieś przechodzi żółty szlak turystyczny z Końskich do Serbinowa oraz zielony szlak rowerowy z Sielpii Wielkiej do Błotnicy.
Do 2014 roku znajdowała się tam również położona na bagnach wieża widokowa będąca atrakcyjnym stanowiskiem obserwacyjnym dla ornitologów. Będąca częścią Szlaku Doliny Krasnej sfinansowana została z funduszy Unii Europejskiej. Jako zagrażająca bezpieczeństwu została rozebrana, podobnie jak drewniany pomost prowadzący do wieży i dalej przez rozlewiska.
Wierni kościoła rzymskokatolickiego należą do parafii św. Barbary w Krasnej.
Historia.
W czasie okupacji niemieckiej we wsi odbyły się dwie pacyfikacje. W pierwszej 18.04.1943 roku policjanci niemieccy zamordowali 8 osób; w tym 3 mężczyzn, kobietę i trójkę dzieci. Przeciwko oddziałom pacyfikacyjnym wystąpił oddział partyzancki Gwardii Ludowej pod dowództwem "Narbutta". W drugiej pacyfikacji w nocy z 21 na 22.04.1943 Policja otoczyła wieś podpalając zabudowania oraz mordując 22 osoby. Część mieszkańców wywieziono do więzienia w Końskich. Po wojnie ku czci pomordowanych zbudowano szkołę - pomnik. W 1966 roku umieszczono płytę upamiętniającą miejsce walki partyzantów GL.

</doc>
<doc id="399248" url="https://pl.wikipedia.org/wiki?curid=399248" title="Lutkowo (województwo warmińsko-mazurskie)">
Lutkowo (województwo warmińsko-mazurskie)

Lutkowo – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
Zobacz też: Lutkowo, Lutków 

</doc>
<doc id="399249" url="https://pl.wikipedia.org/wiki?curid=399249" title="Lutkowo (województwo zachodniopomorskie)">
Lutkowo (województwo zachodniopomorskie)

Lutkowo – wieś w Polsce położona w województwie zachodniopomorskim, w powiecie stargardzkim, w gminie Dobrzany, położona 6 km na północny zachód od Dobrzan (siedziby gminy) i 22 km na północny wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
We wsi znajduje się kościół Chrystusa Króla w stylu neogotyckim.

</doc>
<doc id="399250" url="https://pl.wikipedia.org/wiki?curid=399250" title="Lutkówka (województwo łódzkie)">
Lutkówka (województwo łódzkie)

Lutkówka – wieś w Polsce położona w województwie łódzkim, w powiecie rawskim, w gminie Rawa Mazowiecka.
W latach 1975–1998 miejscowość administracyjnie należała do województwa skierniewickiego.

</doc>
<doc id="399251" url="https://pl.wikipedia.org/wiki?curid=399251" title="Lutkówka (województwo mazowieckie)">
Lutkówka (województwo mazowieckie)

Lutkówka – wieś w Polsce położona w województwie mazowieckim, w powiecie żyrardowskim, w gminie Mszczonów. 
Wieś szlachecka położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość położona była w województwie skierniewickim.
Na terenie wsi znajduje się drewniany rzymskokatolicki kościół parafialny pw. Trójcy Świętej, zaliczany do najstarszych drewnianych obiektów sakralnych na Mazowszu. Obecny budynek kościoła został wzniesiony w 1744 roku, wnętrze barokowe.
Innym godnym wzmianki budynkiem w Lutkówce jest dom parafialny z początków XX wieku.
Na cmentarzu i terenie przykościelnym zachowało się kilka zabytkowych nagrobków, m.in. nagrobek żołnierza napoleońskiego mjr. Józefa Wiśniewskiego - właściciela dóbr Nosy-Poniatki. Pochowano tu także kilku żołnierzy WP rozstrzelanych przez Niemców 9 IX 1939 pod murem cmentarnym oraz ofiary terroru hitlerowskiego rozstrzelane 25 czerwca 1943 i w marcu 1944 r., ekshumowane po wojnie z miejsc gdzie były pogrzebane po egzekucjach. 
Lutkówkę zamieszkuje również niewielka diaspora Kościoła Starokatolickiego Mariawitów, tworząca samodzielną parafię. Kościół parafialny tej wspólnoty pw. Trójcy Przenajświętszej znajduje się w pobliskich Nosach-Poniatkach. W Lutkówce, przy drodze do Chudolipia, na granicy z Nosami-Poniatkami znajduje się cmentarz mariawicki.
Zagospodarowanie terenu i środowisko przyrodnicze.
Przeważającą część terenu wsi zajmują grunty orne (uprawa głównie zbóż i porzeczki czarnej) oraz sady (głównie jabłoniowe). Istnieje też kilka zwartych kompleksów leśnych – las mieszany z przewagą drzew iglastych, dominują sosny i brzozy.
Na terenie wsi często spotyka się wędrujące sarny, rzadziej lisy, borsuki i dziki. Głównym przedstawicielem zamieszkującego teren wsi ptactwa łownego jest bażant.
Oprócz tego na wiosnę i na jesieni teren wsi odwiedzają migrujące dzikie gęsi i bociany, nie stwierdzono jednak miejscowych gniazdowisk.

</doc>
<doc id="399252" url="https://pl.wikipedia.org/wiki?curid=399252" title="Lutom (wieś w województwie pomorskim)">
Lutom (wieś w województwie pomorskim)

Lutom – wieś w Polsce położona w województwie pomorskim, w powiecie chojnickim, w gminie Czersk.
Wieś borowiacka na obszarze Tucholskiego Parku Krajobrazowego, 13 km na północ od Tucholi, wchodzi w skład sołectwa Zapędowo.
W latach 1954-1959 wieś należała i była siedzibą władz gromady Lutom, po jej zniesieniu w gromadzie Rytel. W latach 1975–1998 miejscowość administracyjnie należała do województwa bydgoskiego.
Historia.
Wieś odnotowana w dokumentach źródłowych w roku 1355 jako "Sylostri". Około 1400 w brzmieniu "Sillistry". Jako "Luthomye" pojawia się w zapisach z 1534 roku. Słownik geograficzny Królestwa Polskiego z roku 1884 opisuje Luttom (Lutomie) jako 3 miejscowości opodal siebie leżące, z których Luttom to stara królewska leśniczówka należąca do nadleśnictwa Woziwoda. Za czasów Polskich jak podaje nota należała do dóbr starostwa tucholskiego. Lustracja tego starostwa z roku 1570 podaje także, że wieś Luttom ma włók 20, w tym Michał Lutomski trzyma włók 5, a ogrodnik Wojciech Lutomski także włók 5. Stanisław Lutomski posiadał folwark, a na osobnym miejscu trzech osadników i jednego ogrodnika.

</doc>
<doc id="399253" url="https://pl.wikipedia.org/wiki?curid=399253" title="Lutom (województwo wielkopolskie)">
Lutom (województwo wielkopolskie)

Lutom – wieś sołecka w Polsce położona w województwie wielkopolskim, w powiecie międzychodzkim, w gminie Sieraków. Wieś zlokalizowana jest 5 km od gminnego Sierakowa, na wschodnim brzegu największego i najdłuższego jeziora gminy - Jeziorem Lutomskiego.
Podział administracyjny.
W latach 1975–1998 miejscowość administracyjnie należała do województwa poznańskiego. Największe pod względem ludności sołectwo gminy. W 2015 we wsi powstało Centrum Kultury, Sportu i Turystyki.
Historia wsi.
Nazwa wsi pochodzi od Lutoma lub Lutomira - staropolskiego imienia. Miejscowość pierwotnie związana była z Wielkopolską. Ma metrykę średniowieczną i istnieje co najmniej od XIII wieku. Wymieniona po raz pierwszy w dokumencie zapisanym po łacinie w 1262 jako „Lutome", w 1411 „Luthonie", 1418 „Lutom, Maior Lutomye", 1424 „Luthom", 1428 „Luthomie Maior, Lutomye", 1435 „Luthomye, Lutome Maior, Luthome Maior", 1445 „Luthomie", 1447 „Vtraque Luthomye", 1472 „Maior Luthomye, Magna Luthomye", 1475 „Lywthomye", 1496 „Luthomye Maius", 1525 „Maior Luthom", 1550 „Liuthomye", 1563 „Liutomie", 1570 „Luthomie Wielgie", 1577 „Lutomie".
Wieś Lutom wzmiankowana była po raz pierwszy w 1262 r., kiedy to książę Bolesław Pobożny wydał dokument poświadczający darowiznę komesa Przybysława z Lutomia na rzecz klasztoru cystersów w Obrze. Od XIV wieku wieś należała do rodu Nałęczów. Od XV w. władali tu Prawdzice, którzy następnie przyjęli rodowe miano Lutomskich.
Miejscowość wspominały historyczne dokumenty prawne, własnościowe i podatkowe. W 1386 dziedzice z Lutomia pozwani zostali przez Sędziwoja Psarskiego o to, że najechali gwałtem w 4 konie jego dobra i rabowali, przez co poniósł szkodę w wysokości 30 grzywien. W 1387 kolejny dokument sądowy odnotowuje spór o 15 grzywien Janka Lutomskiego z Lutomia z Piotrkiem Połajewskim. Zachowało się szereg średniowiecznych dokumentów sądowych ze sporami właścicielskimi dotyczącymi wsi. W 1404 wieś była siedzibą parafii. W 1475 miejscowość była wsią szlachecką i leżała w powiecie poznańskim Korony Królestwa Polskiego. W 1510 leżała w dekanacie Wronki.
W 1418 odnotowany został spór sądowy o granice dziedzin Przecława dziedzica lutomskiego z dziedzicami Sierakowa. W 1432 pełnomocnicy Bodzęty i Jana z Lutomia oraz Femy żony Wierzbięty z Sierakowa wyznaczają granice wokół wsi. W 1435 przegrywają oni proces o bezprawne wytyczenie granic z Agnieszką z Sierakowa oraz Janem i jego braćmi niedzielnymi z Sierakowa i mają usunąć pal oraz zapłacić karę. W 1499 odnotowano pobliskie jezioro oraz młyn wodny zwany Lutomskim Młynem. W 1563 miejscowość została odnotowana przy podziale lasów w Kaczlinie. Wspomniano wówczas również bory ciągnące się od Sierakowa do Lutomia oraz lutomski kopiec węgielny
W 1580 miejscowość była wsią szlachecką położoną w powiecie poznańskim województwa poznańskiego w Rzeczypospolitej Obojga Narodów.
Po rozbiorach Polski miejscowość znalazła się w zaborze pruskim. W 2 poł. XVIII wieku wieś znajdowała się w posiadaniu Brühlów – fundatorów istniejącego do dziś kościoła.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Lutom należał do okręgu sierakowskiego tego powiatu i stanowił część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 263 mieszkańców, którzy zamieszkiwali 26 dymów (domostw).
W XIX wieku wieś przeszła w ręce niemieckiej rodziny Rodatz i znajdowała się w ich posiadaniu do 1945 roku. Zespół folwarczny w obecnym rozplanowaniu powstał na pocz. XX wieku. W 1926 roku właścicielem majątku o powierzchni 660 ha był Erich Rodatz. Do gospodarstwa należała cegielnia. Przy pracach polowych do napędu pługów stosowano lokomobile. Po 1945 roku folwark należał do różnych uspołecznionych użytkowników. Od ok. 1970 roku teren folwarku rozdzielono pomiędzy Państwowe Gospodarstwo Rybne Zakład w Lutomiu oraz Kombinat PGR Kwilcz Zakład w Mościejewie. 
Zapewne już w XIV wieku istniał we wsi kościół katolicki, który w 2 poł. XVI wieku przejściowo znajdował się w rękach innowierców.
Zabytki.
 Późnobarokowy kościół parafialny "pw. św. Andrzeja i Najświętszej Marii Panny Wspomożycielki" - Drewniany kościół parafialny we wsi wzmiankowany był już w połowie XIV wieku. W 1753 r. żona Henryka Brühla – Franciszka Marianna z hr. Kolovrat-Krakovskych nakazała rozbiórkę chylącej się ku upadkowi świątyni. Obecny murowany kościół zbudowano w latach 1753-1762 z fundacji ówczesnej właścicielki wsi Anny Marii z Kolovrathów Brühlowej. Po pożarze w roku 1862 kościół odrestaurowano staraniem proboszcza Stanisława Gintrowskiego (zniesiono loże przy prezbiterium, nowy dach i hełm wieży). Odnowiony w 1956 roku, restaurowany w końcu lat 70. i w latach 1982-83. Styl późnobarokowy z wyposażeniem barokowym i późnoklasycystycznym. We wnętrzu obrazy św. Rocha z ok. 1860 r. (J.Kopczyńskiego) i Matki Bożej z Dzieciątkiem z XVIII w. Przy ołtarzu głównym baldachim wzorowany na barokowym baldachimie z katedry gnieźnieńskiej. W 2009 r. odkryto, że konstrukcja ta, uznawana dotąd za konfesję, jest w rzeczywistości jedynym zachowanym w Polsce Castrum Doloris (obozem męki) z przełomu XVII i XVIII wieku.
 Dwór-willa został zbudowany w 1905 roku dla ówczesnego właściciela wsi Emila Rodatza. Przetrwał do dziś w pierwotnej formie zewnętrznej, lecz ze znacznie przebudowanymi wnętrzami. Jest to piętrowy obiekt wzniesiony na planie prostokąta z wyodrębnionym gankiem znajdującej się po zachodniej stronie posiadłości. Nad głównym wejściem wzniesiony jest duży balkon, którego filarem jest para prostych kolumn. Nad balkonem został usytuowany trójkątny szczyt z małym owalnym oknem. Ciekawym wykończeniem elewacji dworu są maski z bogatą mimiką twarzy. Od wschodniej strony znajduje się taras z wyjściem na ogród. W okolicy dworu znajduje się park krajobrazowy oraz zespół folwarczny, w skład którego wchodziły hala maszyn parowych, cegielnia, kuźnia, stajnia, obora, chlewnia, wozownia oraz czworaki.
W ewidencji konserwatorskiej obiektów zabytkowych w Lutomiu ochroną objęto ponadto 4 budynki mieszkalne.
Turystyka.
Szlaki piesze.
 Pieszy szlak czarny PTTK: Tuchola skrzyż. → Lesionki → Diabelski Kamień → Lutom → Lutomek → Rezerwat Buki nad Jeziorem Lutomskim 
 Pieszy szlak zielony: Lutom → Kąpielka → Promenada nad jeziorem Lutomskim → Lesionki
Szlaki rowerowe.
 Sierakowska sieć tras rowerowych, żółta: z Tucholi przez Kaczlin, Lutom, Rezerwat Buki nad Jeziorem Lutomskim, Grobię do Góry 
Szlaki kajakowe.
Szlak kajakowy Oszczenica: Jezioro Chrzypskie → Oszczenica → Jezioro Białeckie → Jezioro Lutomskie → Oszczenica → Warta → Sieraków 
Przyroda.
Diabelski kamień.
"Diabelski Kamień" jest położony 1 km na północ od wsi w lesie. Jest największym głazem narzutowym w Sierakowskim Parku Krajobrazowym, o obwodzie 11 m. Przy kamieniu wiata odpoczynkowa i okolicznościowa tablica przygotowana z okazji 750-lecia Lutomia.
Komunikacja autobusowa.
Przez Lutom prowadzą trasy kilku linii autobusowych PKS. We wsi znajdują się cztery przystanki autobusów PKS: Lutom, Lutom I nż, Lutom cmentarz nż i Lutom leśniczówka nż. Autobusy kursują jedynie w dni powszednie. Realizowane są dwa kursy do Poznania (przez Pniewy, przewoźnik PKS Poznań), jeden do Chrzypska Wielkiego (przewoźnik PKS Gorzów) oraz trzy do Sierakowa i Międzychodu (obsługa PKS Gorzów i PKS Poznań). Z Poznania do Lutomia realizowane są 2 kursy, w tym 1 bezpośredni po południu. Poranny kurs realizowany jest wspólnie, z przesiadką w Pniewach.
Demografia.
Według danych Urzędu Gminy w Sierakowie, 1 października 2010 r. Lutom liczył 522 osoby. Powierzchnia wsi wynosi 12,72 km², co daje średnią gęstość zaludnienia rzędu 40,8 os. na km² w 2010 r. Lutom jest zatem największą pod względem liczby mieszkańców wsią gminy. Zajmuje również trzecie miejsce pod względem powierzchni.
Usługi.
Szkoła podstawowa.
Szkoła Podstawowa im. Kornela Makuszyńskiego jest drugą w gminie Sieraków szkołą podstawową. Przy szkole działa także przedszkole. Uczęszczają do tych placówek dzieci z Lutomia, Kaczlina, Lutomka, Izdebna, Jabłonowa i Ryżyna . Przedszkole przy szkole działa od 2000 r. i mieści się w zlikwidowanej Szkole Podstawowej w Kaczlinie. Przygotowuje dzieci przede wszystkim do gotowości szkolnej. Przedszkolaki przechodzą do SP w Lutomiu. Po skończeniu szkoły podstawowej uczniowie dojeżdżają do Gimnazjum w Sierakowie, które mieści się w Zespole Szkół.
Szkoła Podstawowa w Lutomiu powstała w 1899 r. Do roku 1919 w szkole realizowano program szkoły pruskiej, zajęcia odbywały się w języku niemieckim. Było to wynikiem przypadającego na ten okres nasilenia działań germanizacyjnych na terenach Wielkopolski. Polityka oświatowa władz pruskich skierowana była na dzieci i młodzież, jako na najbardziej podatne, jeszcze nie ukształtowane osobowości. W 1923 r. placówką kieruje dyrektor, który pełni nie tylko rolę nauczyciela, ale jest także organistą w tutejszym kościele parafialnym, inicjatorem utworzenia zespołu muzycznego składającego się z nauczycieli pracujących w okolicznych szkołach, oraz twórcą grupy teatralnej dającej przedstawienia dla mieszkańców wsi. Podczas wojny szkoła zostaje zamknięta, a budynek wykorzystany m.in. do potrzeb wojskowych jako miejsce kwaterunku armii niemieckiej. W 1945 r. ponownie "powitano szkołę polską". W latach 1967/68 następuje rozbudowa budynku szkolnego. Jak to zazwyczaj bywa w wiejskich społecznościach, pełniła ona i pełni nadal nie tylko ważną rolę oświatową, ale też kulturotwórczą. Odbywały się też na jej terenie powiatowe konferencje metodyczne. Zmiany organizacyjne spowodowane reformą oświaty w r.1975 sprowadziły szkołę w Lutomiu do roli punktu filialnego Zbiorczej Szkoły Gminnej w Sierakowie. W roku 1990 Szkoła Podstawowa w Lutomiu na wniosek rodziców i Rady Pedagogicznej, decyzją ówczesnego ministra oświaty, uzyskała status pełnej ośmioklasowej szkoły i tym samym stała się ponownie samodzielną placówką oświatową, aż do dnia dzisiejszego.
Parafia rzymskokatolicka.
Parafia rzymskokatolicka pw. Św. Andrzeja Apostoła i Najświętszej Maryi Panny Wspomożenia Wiernych założona została w XIV wieku (po 1334 roku). Dziś należy do jednej z ośmiu parafii dekanatu wronieckiego leżącego w diecezji poznańskiej. 
Sklepy.
W Lutomiu znajduje się sklep spożywczy prowadzony przez GS Sieraków.
Ochotnicza Straż Pożarna.
W Lutomiu ma swoją siedzibę również Ochotnicza Straż Pożarna, założona w 1922 roku. W 1974 roku wybudowano nową remizę, otwartą uroczyście 21 sierpnia tego roku. W 2010 roku zakupiono dla OSP nowy samochód bojowy, który zastąpił dotychczasowego Żuka.

</doc>
<doc id="399254" url="https://pl.wikipedia.org/wiki?curid=399254" title="Lutówko (województwo kujawsko-pomorskie)">
Lutówko (województwo kujawsko-pomorskie)

Lutówko (niem. "Klein Lutau") – wieś w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
Wieś położona jest na Pojezierzu Krajeńskim, przy Jeziorze Lutowskim, w Krajeńskim Parku Krajobrazowym. Miejscowość jest siedzibą Nadleśnictwa Lutówko.
W latach 1950–1975 miejscowość administracyjnie należała do tzw. dużego województwa bydgoskiego, a w latach 1975–1998 do tzw. małego województwa bydgoskiego. Według Narodowego Spisu Powszechnego (III 2011 r.) liczyła 306 mieszkańców. Jest siódmą co do wielkości miejscowością gminy Sępólno Krajeńskie.
W okresie międzywojennym w miejscowości stacjonowała placówka Straży Granicznej I linii „Lutówko”.

</doc>
<doc id="399255" url="https://pl.wikipedia.org/wiki?curid=399255" title="Lutówko (województwo zachodniopomorskie)">
Lutówko (województwo zachodniopomorskie)

Lutówko – osada w Polsce położona w województwie zachodniopomorskim, w powiecie myśliborskim, w gminie Barlinek.
W latach 1975–1998 miejscowość administracyjnie należała do województwa gorzowskiego.
Wieś położona przy drodze Barlinek–Przelewice. Zespół podworski w południowej części wsi. Prowadzi do niego aleja obsadzona lipą drobnolistną. W miejscowości funkcjonuje klub piłkarski KS „Iskra” Lutówko.

</doc>
<doc id="399256" url="https://pl.wikipedia.org/wiki?curid=399256" title="Lwówek (województwo mazowieckie)">
Lwówek (województwo mazowieckie)

Lwówek – wieś w Polsce położona w województwie mazowieckim, w powiecie gostynińskim, w gminie Sanniki.
W latach 1975–1998 miejscowość administracyjnie należała do województwa płockiego.
Przez wieś przepływa rzeka Nida (dopływ rzeki Słudwi, dorzecze Bzury).
Przez Lwówek przebiega droga wojewódzka nr 583 (relacji Bedlno-Sanniki), co sprawia, iż
jest on miejscowością dobrze skomunikowaną z okolicznymi ośrodkami miejskimi (z
Płockiem, Gąbinem, Gostyninem i Żychlinem).
W Lwówku znajduje się kaplica pw. Matki Boskiej Częstochowskiej będąca kościołem filialnym parafii w Osmolinie oraz poniemiecki cmentarz z końca XIX wieku.
W miejscowości działa jednostka Ochotniczej Straży Pożarnej utworzona w 1946 roku oraz założony w 1958 roku, należący do zrzeszenia LZS klub sportowy "Lwówianka Lwówek", którego drużyna piłkarska występuje w A-klasie podokręgu płockiego Mazowieckiego ZPN.
Historia.
Wieś została założona pod nazwą "Leonberg" w pierwszych latach XIX
wieku, przez kolonistów wyznania ewangelicko-augsburskiego,
przybyłych z terenu Prus. W latach 1802-1804 osiedliło się w Lwówku
78 kolonistów (zbudowano około 60 domów). W 1804 założona została pierwsza szkoła
w Lwówku. W 1884 roku na ogólną liczbę 925 osób aż 661 było wyznania ewangelickiego. W dużej liczbie mieszkali tam również Bracia Morawscy (250 osób). W połowie XIX wieku do placówki uczęszczało ponad 160 uczniów. W 1857 w Lwówku wybudowano kościół – zbór służący części miejscowej ludności protestanckiej tzw. braciom morawskim. Mimo iż wieś
miała charakter rolniczy (kultura rolna była wysoka), jeszcze w XIX stuleciu
rozpoczął się proces jej industrializacji. Część przybyłych kolonistów zajmowała
się kowalstwem: produkowali maszyny rolnicze oraz wozy. We wsi działały także
dwa młyny, olejarnia oraz tartak. W procesie produkcji wykorzystywano maszyny
parowe. W 1938 roku Lwówek został zelektryfikowany. 
Po 1945 roku mieszkańcy wsi pochodzenia niemieckiego opuścili granice Polski, a Lwówek zasiedlili Polacy pochodzący zarówno z okolicznych wiosek, jak i nowo przybyli z innych części kraju. W lutym 1945, na bazie istniejących we wsi zakładów uruchomiono punkt obsługi pojazdów wojskowych, który później nastawiano
na produkcję i naprawę maszyn rolniczych. Pracowała około 90-osobowa
załoga. Wkrótce kompleks produkcyjny Państwowych
Zakładów Przemysłowych w Lwówku – zajmujących się m.in. odlewaniem z żeliwa:
trybów, kieratów; montowaniem wozów na żelaznych kołach; produkcją wialni,
sieczkarni itp.; ostrzeniem („ryflowaniem”) walców do poniemieckich młynów; stolarką
(działał tartak) – przekształcono w Państwowy Ośrodek Maszynowy, trzeci w Polsce. Zakład zatrudniał ponad 100 osób (także z okolicznych miejscowości) i
stanowił bazę do obsługi okolicznych spółdzielni agronomicznych. W 1969 roku oddano
do użytku budynek nowej szkoły – wybudowanej ze znaczącym wkładem społecznym
miejscowej ludności. Na początku lat siedemdziesiątych do Lwówka przyłączono część
sąsiedniej wioski Turcja, której mieszkańców przesiedlono, z racji budowy w pobliżu,
w miejscowości Konstantynów, Radiofonicznego Centrum Nadawczego Polskiego
Radia. Wybudowany w 1974 roku maszt radiowy mierzący 646 metrów, był (mimo jego
katastrofy na początku lat dziewięćdziesiątych) do 2008 roku najwyższą konstrukcją
wzniesioną w historii ludzkości. Widok wieży przez niemal dwie dekady dominował w
krajobrazie wsi. Na przełomie lat osiemdziesiątych i dziewięćdziesiątych biegnąca
przez Lwówek droga wojewódzka 583 (Sanniki-Bedlno) została gruntownie zmodernizowana i poszerzona. W tym czasie oddano do użytku wodociąg. Transformacja ustrojowa przyniosła zamknięcie produkcji w
zakładzie POM i zwolnienia pracowników; podobny los spotkał działającą we wsi zlewnię mleka oraz
młyn. U schyłku XX wieku wieś została w całości ztelefonizowana. W 2004 roku decyzją Rady Gminy w Sannikach
zlikwidowano, przy sprzeciwie lokalnej społeczności, szkołę podstawową.

</doc>
<doc id="399261" url="https://pl.wikipedia.org/wiki?curid=399261" title="Region Niagara">
Region Niagara

Region Niagara (ang. "Regional Municipality of Niagara") – jednostka administracyjna kanadyjskiej prowincji Ontario leżąca w południowym Ontario.
Region został utworzony 1 stycznia 1970 aktem parlamentu Ontario z 26 czerwca 1969 poprzez połączenie hrabstw Lincoln i Welland.
Na wschodzie Region Niagara graniczy, wzdłuż rzeki Niagara, ze Stanami Zjednoczonymi. Region zajmuje większość półwyspu Niagara, który graniczy z jeziorem Ontario od północy i jeziorem Erie od południa.
Według cenzusu przeprowadzonego w 2001 w regionie Niagara mieszka 410 574 ludzi. Powierzchnia Regionu to około 1850 km².
Ze względu na swój stosunkowo łagodny klimat, a także sławę wodospadu Niagara, region jest popularnym celem turystycznym. Przy brzegu jeziora Ontario znajduje się wiele plantacji winorośli, jako że Niagara jest jednym z niewielu rejonów w Kanadzie gdzie możliwa jest uprawa tych roślin.
Region tworzą następujące ośrodki komunalne:

</doc>
<doc id="399262" url="https://pl.wikipedia.org/wiki?curid=399262" title="Ignacy Fik">
Ignacy Fik

Ignacy Fik (ur. 4 kwietnia 1904 w Przeciszowie, zm. 26 listopada 1942 w Krzesławicach) – poeta, publicysta, krytyk literacki i działacz polityczny; ojciec Marty Fik (historyczki i krytyczki teatru).
Życie.
W 1920 brał udział jako ochotnik w wojnie polsko-bolszewickiej. Studiował polonistykę i filozofię na Uniwersytecie Jagiellońskim oraz Uniwersytecie Jana Kazimierza we Lwowie. Po studiach pracował jako nauczyciel gimnazjalny w Prywatnym Gimnazjum Realnym Koedukacyjnym im. ks. Stanisława Konarskiego w Oświęcimiu. Przez kilka lat był więziony z powodu działalności w organizacjach lewicowych.
W czasie II wojny światowej działał w podziemiu komunistycznym. Podczas okupacji m.in. wraz z żoną H. Moskwianką założył komunistyczną grupę „R” (Rewolucja). Redagował w Krakowie konspiracyjne pismo „Polska Ludowa”, a następnie był współredaktorem „Trybuny Ludowej”. Brał udział w tajnym nauczaniu i podziemnej działalności kulturalnej w Krakowie. Aresztowany przez gestapo w październiku 1942 po ciężkim śledztwie w Więzieniu Montelupich został rozstrzelany w zbiorowej egzekucji w Krakowie w listopadzie 1942. W 1948 pośmiertnie odznaczony Orderem Krzyża Grunwaldu II klasy.
Biblioteka Narodowa podaje jako rok urodzenia 1904, czasami błędnie podawana jest data 1910.
Twórczość.
Ignacy Fik był autorem kilku tomów poezji: "Kłamstwa lustra" (1931), "Przemiany" (1932), "Plakaty na murze" (1936), "Przymierze" (1940, wydanie konspiracyjne). Opublikował syntezy historycznoliterackie "Rodowód społeczny literatury" (1938) i "Dwadzieścia lat literatury polskiej" (1939). Pisał również utwory publicystyczne o tematyce społecznej.
Jako krytyk akcentował społeczne, ideowe i klasowe uwarunkowania literatury. Postulował estetykę realizmu, chociaż akceptował częściowo nowe trendy literackie. Brał m.in. udział w sporze o "Ferdydurke" Witolda Gombrowicza (pamflet na powieść ogłoszony w 1938) i twórczość Michała Choromańskiego, którą skrytykował w głośnym artykule "Literatura choromaniaków" (1935). Współpracował głównie z czasopismami o orientacji lewicowej: „Nasz Wyraz”, „Sygnały”. Publikował także w pismach „Gazeta Literacka”, „Pion”, „Życie Literackie”.
Upamiętnienie.
W Oświęcimiu była ulica imienia Ignacego Fika, zmieniona na mocy ustawy w 2018 roku. Dwa lata później na mocy tej samej ustawy jego imię usunięto też z nazwy Szkoły Podstawowej nr 1 w Przeciszowie, której był patronem. Na budynku Liceum im. Stanisława Konarskiego w Oświęcimiu od lat sześćdziesiątych roku wisiała tablica upamiętniająca postać nauczyciela Ignacego Fika oraz powstanie PPR. Również ona została usunięta.
W Krakowie na domu przy ul. Kujawskiej 11 znajdowała się tablica upamiętniająca działalność konspiracyjną poety.

</doc>
<doc id="399264" url="https://pl.wikipedia.org/wiki?curid=399264" title="Region Peel">
Region Peel

Region Peel, " Regional Municipality of Peel" - jednostka administracyjna kanadyjskiej prowincji Ontario leżąca w południowym Ontario.
Region tworzą następujące ośrodki komunalne:

</doc>
<doc id="399268" url="https://pl.wikipedia.org/wiki?curid=399268" title="Najwyższy Order Zwiastowanie NMP">
Najwyższy Order Zwiastowanie NMP



</doc>
<doc id="399283" url="https://pl.wikipedia.org/wiki?curid=399283" title="Lista królów elamickich">
Lista królów elamickich

Okres panowania "sukkalmahów" (ok. 1900–1500 p.n.e.).
Dynastia z Anszan i Suzy
Okres klasyczny (ok. 1450–1100 p.n.e.).
Dynastia Igehalkidów
Dynastia Szutrukidów

</doc>
<doc id="399286" url="https://pl.wikipedia.org/wiki?curid=399286" title="Region Waterloo">
Region Waterloo

Region Waterloo " Regional Municipality of Waterloo" - jednostka administracyjna kanadyjskiej prowincji Ontario leżąca w południowym Ontario.
Region tworzą następujące ośrodki komunalne:

</doc>
<doc id="399287" url="https://pl.wikipedia.org/wiki?curid=399287" title="Norbert Wójtowicz">
Norbert Wójtowicz

Norbert Wójtowicz (ur. 1 grudnia 1972 w Płocku) – polski historyk, teolog, pedagog i publicysta.
Życiorys.
Wykształcenie.
Absolwent Uniwersytetu Wrocławskiego i Papieskiego Fakultetu Teologicznego we Wrocławiu, od 2003 doktor nauk humanistycznych. Absolwent studiów podyplomowych w zakresie dziennikarstwa (1999), problematyki związanej z funkcjonowaniem funduszy europejskich (2004), oligofrenopedagogiki (2006) i resocjalizacji i profilaktyki społecznej (2009). Absolwent kierunku studiów "Służby specjalne" na Akademii Sztuki Wojennej w Warszawie (2021). 
Praca zawodowa.
Wykładowca m.in. Szkoły Wyższej im. Pawła Włodkowica w Płocku i Podyplomowego Studium Dziennikarskiego przy Papieskim Wydziale Teologicznym we Wrocławiu. W latach 2002–2003 pracownik naukowo-dydaktyczny p.o. kierownika Zespołu Historii Kultury Fizycznej w Katedrze Humanistycznych Podstaw Kultury Fizycznej Akademii Wychowania Fizycznego we Wrocławiu. Od 2006 pracownik Instytutu Pamięci Narodowej, a od 1 grudnia 2011 pracownik Oddziałowego Biura Edukacji Publicznej IPN we Wrocławiu (aktualnie Oddziałowe Biuro Badań Historycznych IPN we Wrocławiu). Od października 2018 "Official Fellow in Theology and the History of Religion" w Western Orthodox University i "Official Fellow and Tutor in Theology and the History of Religion" w European-American University. "Doctor Honoris Causa en Théologie (œcuménisme)" Ecole Supérieure Euro-Américaine i "Doctor of Religious Studies (honoris causa)" Western Orthodox University Apostolskiego Kościoła Episkopalnego (Apostolic Episcopal Church). Od 2008 członek Kolegium „Biuletynu Instytutu Pamięci Narodowej”, członek Rady Naukowej periodyku „Ilustrowany Magazyn Wojskowy Armia” i członek Rady Naukowej kwartalnika grafologiczno-kryminalistycznego „Krymigraf”.
Działalność społeczna.
Członek Polskiego Towarzystwa Heraldycznego, Towarzystwa Naukowego Płockiego, Українського геральдичного товариства, International Association of Amateur Heralds, Polskiej Wspólnoty Heraldycznej „Nova Heraldia”, Polskiego Towarzystwa Numizmatycznego, Towarzystwa Wiedzy Obronnej, Polskiego Towarzystwa Hugenockiego, Polskiego Towarzystwa Turystyczno-Krajoznawczego i Konfederacji Spiskiej. Od 2008 członek Zarządu Światowej Rady Badań nad Polonią (The World Research Council on Poles Abroad), w 2013 wybrany na drugą 5-letnią kadencję. Od 2014 członek Rady Naukowej i doradca Sekretarza Generalnego International Human Right Commission (La Commission Internationale des Droits de L’homme). Jest członkiem zarządu utworzonego w 2012 r. w Warszawie Instytutu „Sztuka Królewska w Polsce”, którego celem jest „inspirowanie, prowadzenie oraz koordynacja badań naukowych na temat przeszłości oraz teraźniejszości wolnomularstwa polskiego i światowego”. Członek Polskiej Komandorii Rycerskiego i Szpitalnego Zakonu św. Łazarza z Jerozolimy. Od 2014 Fizzan King of Arms (głowa „The College of Arms”) i Wielki Przeor Europy Kontynentalnej Abbey-Principality San Luigi. Autor projektów herbów osób fizycznych i stowarzyszeń opracowywanych w ramach Collegium Heraldicum Concordiae, oraz projektant kilkunastu odznaczeń pamiątkowych i nagrodowych, m.in. Medalu „Reipublicae Memoriae Meritum” z czerwca 2015.
Od 1 lipca 2020 Uchwałą Zarządu Banku Żywności w Piszu Fundacji B+R IC powołany na funkcję Doradcy Zarządu Banku Żywności w Piszu (obecnie Mazurski Bank Żywności), Uchwałą Zarządu nr 2022/02 z 4 sierpnia 2022 powołany ponownie na funkcję Doradcy Zarządu na kolejny okres.
Wójtowicz jest rzecznikiem prasowym Polskiej Federacji Combat Kalaki (od 2000) oraz krajowym rzecznikiem prasowym World Eskrima Kali Arnis Federation w Polsce (od 2002). Pełnomocnik ds. szkoleń sędziowskich Polskiej Federacji Combat Kalaki (od 2003). Współautor książki "Combat Kalaki. Alternatywna sztuka walki wywodząca się z tradycji wojowników filipińskich" (2002), "Informatora sędziego Polskiej Federacji Combat Kalaki" (2003) i szeregu artykułów w tym zakresie. Wyróżniony tytułem „Sędziego Roku 2002” Polskiej Federacji Combat Kalaki. Współautor programu treningowego „Kaibigan” dla osób z dysfunkcją kończyn dolnych.
Zwolennik poglądów konserwatywnych i monarchistycznej wizji państwa. Na VI Konwencie Organizacji Monarchistów Polskich (27 listopada 1999) wybrany Strażnikiem Praw "ergo" Przewodniczącym Sądu Honorowego, sprawował tę funkcję do momentu odejścia z OMP w grudniu 2011.
Publikacje (wybór).
Redaktor wydań krytycznych antymasońskich tekstów Adama Doboszyńskiego "Konspiracje" (2004) i listu pasterskiego biskupa Albina Dunajewskiego "Pełen apostolskiej troskliwości..." (2005), oraz prac endeckich klasyków Mariana Seydy "Z zagadnień polityki demokratyczno-narodowej" (2006) i Romana Rybarskiego "Państwo monopoliczne" (2007). Współautor haseł do "Encyklopedii Wrocławia". Członek zespołów przygotowujących tomy dokumentów "Przed i po 13 grudnia. Państwa bloku wschodniego wobec kryzysu w PRL 1980–1982" (t. 1-2) oraz "Instrukcje, wytyczne, pisma Departamentu IV Ministerstwa Spraw Wewnętrznych z lat 1962-1989. Wybór dokumentów".
W 2010 roku był konsultantem historycznym spektaklu Teatru Telewizji pt. "operacja Reszka".
W kulturze popularnej.
Postać Norberta Wójtowicza została dość obszernie opisana w pierwszym rozdziale książki Jarosława Wojciecha Krynickiego „Spowiedź masona”. Występuje on tam pod zmienionym, jak w przypadku znacznej części bohaterów tych wspomnień, imieniem „Robert”. Warto podkreślić, że odnosząca się do refleksji „Roberta” myśl wyrażona w ostatnim akapicie tego rozdziału jest już swobodną nadinterpretacją autora.

</doc>
<doc id="399290" url="https://pl.wikipedia.org/wiki?curid=399290" title="Region York">
Region York

Region York, "Regional Municipality of York" - jednostka administracyjna Kanadyjskiej prowincji Ontario leżąca w południowym Ontario.
Region tworzą następujące ośrodki komunalne:

</doc>
<doc id="399291" url="https://pl.wikipedia.org/wiki?curid=399291" title="Licencjat naukowy">
Licencjat naukowy

Licencjat naukowy (kanoniczny, kościelny, rzymski) – stopień naukowy nadawany na wydziałach teologii katolickiej uczelni działających na prawie papieskim. Jest częścią tzw. rzymskiego systemu stopni naukowych, nie jest tożsamy z tytułem zawodowym licencjata określonym prawie polskim oraz nie ma mocy na gruncie prawa polskiego.
W Polsce licencjat naukowy, zwany także „licencjatem kanonicznym” lub „rzymskim”, to stopień naukowy wyższy od tytułu zawodowego magistra, a niższy od stopnia naukowego doktora. Uprawnia, po uzyskaniu nominacji właściwego biskupa, do wykładania przedmiotów filozoficznych, teologicznych i prawnych w wyższych szkołach katolickich, wydziałach teologii katolickich mających zatwierdzenie Stolicy Apostolskiej oraz w seminariach duchownych.
Podstawą otrzymania stopnia licencjata są specjalistyczne studia, które kończą się napisaniem pracy i złożeniem egzaminu przed kilkuosobową komisją teologiczną. Stopień ten zdobywa się w ramach poszczególnych dziedzin teologii i prawa kanonicznego. W Polsce osoby legitymujące się licencjatem naukowym zapisują przed imieniem i nazwiskiem skrót „mgr lic.” lub po prostu „lic.”. Na wydziałach teologii katolickiej uzyskanie licencjatu naukowego jest niezbędne do starania się o stopień naukowy doktora.
W Polsce można uzyskać stopień licencjata ze wszystkich nauk teologicznych oprócz biblistyki i liturgiki. Jedynymi uczelniami z prawem nadawania stopnia licencjata nauk biblijnych są: École biblique et archéologique française de Jérusalem, Papieski Instytut Biblijny w Rzymie (tzw. Biblicum) oraz Franciszkańskie Studium Biblijne w Jerozolimie. Jedyną uczelnią z prawem nadawania stopnia licencjata nauk liturgicznych jest Papieski Instytut Liturgiczny Św. Anzelma w Rzymie. W Polsce można natomiast uzyskać licencjat z teologii biblijnej. Instytut Nauk Biblijnych KUL stara się o uprawnienia do nadawania stopnia licencjata nauk biblijnych. Licencjat prawa kanonicznego można uzyskać w Polsce na Wydziale Prawa Kanonicznego Uniwersytetu Papieskiego Jana Pawła II w Krakowie, Wydziale Prawa, Prawa Kanonicznego i Administracji Katolickiego Uniwersytetu Lubelskiego Jana Pawła II w Lublinie oraz na Wydziale Prawa Kanonicznego Uniwersytetu Kardynała Stefana Wyszyńskiego w Warszawie.

</doc>
<doc id="399296" url="https://pl.wikipedia.org/wiki?curid=399296" title="Związek Powstańców Śląskich">
Związek Powstańców Śląskich

Związek Powstańców Śląskich (ZPŚ) – organizacja kombatancka założona w 1923 przez Alfonsa Zgrzebnioka. Grupowała uczestników powstań śląskich z 1919, 1920 i 1921.
Po przewrocie majowym Walny Zjazd Delegatów Związku Powstańców Śląskich w czerwcu 1926 poparł rządy sanacji. To doprowadziło do rozłamu w wyniku czego powstał, obok Związku, istniejący do 1932 Narodowy Związek Powstańców i Byłych Żołnierzy (przekształcony w styczniu 1932 w Związek Powstańców i b. Żołnierzy), związany z Chrześcijańską Demokracją i Wojciechem Korfantym. Grupa ta była w sporze ze Związkiem Powstańców Śląskich, w którym swoje wpływy umocnili zwolennicy Józefa Piłsudskiego. Oba te ugrupowania zwalczały się wzajemnie na łamach prasy, gloryfikując swój udział w powstaniach śląskich i organizując odrębne obchody rocznicowe.
W październiku 1937 do Związku przyłączyło się Stowarzyszenie Powstańców Śląskich „Legion Śląski”, którego prezesem był Karol Polakiewicz. Po tym połączeniu prezesem bardzo aktywnego łódzkiego środowiska b. powstańców śląskich został wybrany b. działacz „Legionu” Lucjan Sumiński. 
W 1939 ochotnicy z ZPŚ walczyli na Górnym Śląsku z bojówkami niemieckimi. W latach 1939–1944 ZPŚ działał w konspiracji. W 1945 reaktywowano ZPŚ pod nową nazwą Związek Weteranów Powstań Śląskich, który w 1949 wszedł w skład ZBoWiD-u.
Organem prasowym Związku Powstańców Śląskich była gazeta „Powstaniec Śląski”, a od nr. 9 – „Powstaniec”.
Główni działacze: Alfons Zgrzebniok, Jan Wyglenda, Walenty Fojkis, Karol Grzesik, Józef Grzegorzek, Maksymilian Iksal, Rudolf Kornke. Honorową członkinią była Wiktoria Niegolewska.
ZPŚ wchodził w skład Generalnego Związku Towarzystw Powstańców i Wojaków Ziem Zachodnich RP.
Organizacją młodzieżową Związku Powstańców Śląskich był Związek Młodzieży Powstańczej.

</doc>
<doc id="399297" url="https://pl.wikipedia.org/wiki?curid=399297" title="Józef K.">
Józef K.

Józef K. (niem. "Josef K.") – główny bohater powieści Franza Kafki pt. "Proces", trzydziestoletni prokurent bankowy.
Pełnego nazwiska bohatera autor nie ujawnia, pokazuje natomiast bezradność zwykłego człowieka wobec absurdalnie rozbudowanych, beznamiętnych struktur biurokratycznych, które stopniowo człowieka osaczają i tłamszą.
Pewnego dnia Józef K. zostaje oskarżony, ale nie wie, ani za co, ani przez kogo i próbując się tego dowiedzieć, zagłębia się w świat urzędników i kancelarii, które nie wiadomo czym się zajmują i po co istnieją. Zresztą sama ich struktura jest abstrakcyjna i istotnie różna od realnych sądów. Toczący się proces nie zakłóca też w zasadzie w ogóle codziennego życia bohatera, choć zaprząta jego myśli. Podobnie jak niespodziewanie się rozpoczął, w równie niespodziewanym dla Józefa K. momencie następuje finał owego procesu. Józef K. ponosi śmierć, zostaje zabity nożem wbitym w serce i dwukrotnie obróconym. Przypieczętowanie swojego losu Józef K. kwituje słowami: „Jak pies!”.
Postać wykreowana przez Kafkę jest w pewnym sensie archetypem późniejszych bohaterów literackich uwikłanych w konflikty z systemami totalitarnymi.

</doc>
<doc id="399325" url="https://pl.wikipedia.org/wiki?curid=399325" title="Związek Weteranów Powstań Śląskich">
Związek Weteranów Powstań Śląskich

Związek Weteranów Powstań Śląskich to od 1945 oficjalna nazwa Związku Powstańców Śląskich istniejącego od 1923. 
W skład tej organizacji weszli także członkowie organizacji Narodowy Związek Powstańców i Byłych Żołnierzy, która po 1926 wyodrębniła się ze Związku Powstańców Śląskich.

</doc>
<doc id="399329" url="https://pl.wikipedia.org/wiki?curid=399329" title="Związek Młodzieży Powstańczej">
Związek Młodzieży Powstańczej



</doc>
<doc id="399333" url="https://pl.wikipedia.org/wiki?curid=399333" title="Mała Sowa">
Mała Sowa

Mała Sowa (972 m n.p.m., niem. "Kleine Eule") - wzniesienie w Sudetach, w środkowej części Gór Sowich; drugie pod względem wysokości - po Wielkiej Sowie (1015 m n.p.m.).
Szczyt i zbocza porośnięte są lasem świerkowym. Przez wierzchołek góry prowadzi na Wielką Sowę leśna droga zwana "Cesarską Drogą". W partiach szczytowych widoczne są zniszczenia ekologiczne drzewostanu.
Wzniesienie położone w Parku Krajobrazowym Gór Sowich.
Niedaleko szczytu przechodzi szlak turystyczny z Walimia na Wielką Sowę.

</doc>
<doc id="399335" url="https://pl.wikipedia.org/wiki?curid=399335" title="Władcy Asyrii">
Władcy Asyrii



</doc>
<doc id="399336" url="https://pl.wikipedia.org/wiki?curid=399336" title="Akseli Kokkonen">
Akseli Kokkonen

Akseli Kokkonen (ur. 27 lutego 1984 w Oslo) – fiński i norweski skoczek narciarski, dwukrotny drużynowy mistrz świata juniorów.
Swój pierwszy skok oddał w 1992, a już rok później został powołany do reprezentacji. W Pucharze Świata pierwszy raz wystąpił w 2001 w Kuopio, a pierwsze punkty do klasyfikacji tej imprezy zdobył rok później w Ruce. Życiowym sukcesem skoczka było zajęcie drugiego miejsca w klasyfikacji generalnej Letniego Grand Prix 2003, a następnie 19. miejsce w Pucharze Świata 2003/2004. Poza tym wraz z drużyną zdobył dwa złote medale mistrzostw świata juniorów w 2001 w Karpaczu i w 2002 w Schonach.
22 lutego 2004 na skoczni mamuciej w Planicy ustanowił swój rekord życiowy w długości lotu – 213,5 m.
W 2007 przeprowadził się do Norwegii i podjął decyzję o zmianie obywatelstwa na norweskie. W sezonie 2008/2009 triumfował w Nordes Cup. W 2009 rozpoczął treningi z norweską kadrą, natomiast obywatelstwo norweskie otrzymał w czerwcu 2009.

</doc>
<doc id="399338" url="https://pl.wikipedia.org/wiki?curid=399338" title="Gold standard">
Gold standard



</doc>
<doc id="399342" url="https://pl.wikipedia.org/wiki?curid=399342" title="Baszta Siedmiu Płaszczy">
Baszta Siedmiu Płaszczy



</doc>
<doc id="399343" url="https://pl.wikipedia.org/wiki?curid=399343" title="Jan Wyglenda">
Jan Wyglenda

Jan Wyglenda ps. „Traugutt” (ur. 24 listopada 1894 w Brzeźnicy, zm. 28 lutego 1973 w Rybniku) – działacz plebiscytowy, uczestnik powstań śląskich, kawaler Orderu Virtuti Militari, oficer Wojska Polskiego.
Życiorys.
Urodził się w Brzeźnicy koło Raciborza na Górnym Śląsku. Walczył w wojsku niemieckim podczas I wojny światowej skąd wrócił jako podporucznik. W styczniu 1919 utworzył oddział polski w rodzinnej Brzeźnicy. W czerwcu 1919 został zastępcą komendanta głównego i kierownikiem Wydziału Wywiadu Polskiej Organizacji Wojskowej Górnego Śląska.
W I powstaniu śląskim dowodził w bitwie pod Godowem i na odcinku Olza-Oświęcim, w II powstaniu śląskim Jan Wyglenda dowodził polską samoobroną w powiecie rybnickim. W III powstaniu śląskim był zastępcą dowódcy i szefem sztabu Grupy „Północ”. Po podziale Górnego Śląska zmuszony został do opuszczenia rodzinnego obszaru przyznanego Niemcom i zamieszkał w polskim województwie śląskim. W Wojsku Polskim został awansowany do stopnia porucznika rezerwy piechoty ze starszeństwem z dniem 1 czerwca 1919. W 1923, 1924 był oficerem rezerwowym 24 pułku piechoty w Łucku. Na stopień kapitana został mianowany ze starszeństwem z 19 marca 1939 i 11. lokatą w korpusie oficerów rezerwy piechoty.
W 1927 został naczelnikiem gminy Nowa Wieś – obecnie Wirek, dzielnica Rudy Śląskiej – a następnie starostą powiatowym w Lublińcu i Rybniku. Członek Związku Powstańców Śląskich. 
W latach II wojny światowej walczył w kampanii 1939 oraz w Polskich Siłach Zbrojnych. Po powrocie w 1947 do Polski był aktywnym członkiem Polskiej Partii Robotniczej i Polskiej Zjednoczonej Partii Robotniczej. Mimo to w okresie stalinowskim został uwięziony (1950–1956) na podstawie fałszywych oskarżeń. Po uwolnieniu pracował jako urzędnik w górnictwie. W 1971 awansowany do stopnia majora. Zmarł w Rybniku, gdzie go pochowano.

</doc>
<doc id="399344" url="https://pl.wikipedia.org/wiki?curid=399344" title="Wilczomlecz groszkowy">
Wilczomlecz groszkowy

Wilczomlecz groszkowy ("Euphorbia lathyris" L.) – gatunek roślin należący do rodziny wilczomleczowatych. Pochodzi z obszaru śródziemnomorskiego (Francja, Grecja, Włochy) i cieplejszych stref Azji (Chiny), ale bez problemu przyjął się w środkowej Europie, Ameryce Północnej i Południowej.

</doc>
<doc id="399347" url="https://pl.wikipedia.org/wiki?curid=399347" title="LBV 1806-20">
LBV 1806-20

LBV 1806-20 – gwiazda zmienna znajdująca się w odległości około 38 700 lat świetlnych od Ziemi w gwiazdozbiorze Strzelca.
Właściwości fizyczne.
Bezpośrednio po odkryciu LBV 1806-20 była uznawana za najjaśniejszą znaną gwiazdę, o jasności nawet 40 milionów większej od Słońca. Późniejsze badania zweryfikowały tę wartość i obecnie jest ona szacowana na około 2 miliony razy większą od jasności Słońca (absolutna wielkość gwiazdowa równa -11.0).
Gwiazda LBV 1806-20 położona jest w kierunku centrum naszej Galaktyki. Bezpośrednie obserwacje tego obiektu w świetle widzialnym nie są możliwe z powodu przesłaniania go przez pył międzygwiazdowy. Można ją jednak obserwować w promieniach podczerwonych.
Nie jest wykluczone, że obiekt ten jest gwiazdą podwójną lub nawet gromadą gwiazd.

</doc>
<doc id="399351" url="https://pl.wikipedia.org/wiki?curid=399351" title="Karol Grzesik (1890–1940)">
Karol Grzesik (1890–1940)

Karol Grzesik, ps. „Hauke” (ur. 30 maja 1890 w Siedliskach, zm. w maju 1940 w Kijowie) – polski polityk działający na Górnym Śląsku, poseł na Sejm RP II i III kadencji, marszałek Sejmu Śląskiego IV kadencji (1935–1939), prezydent Chorzowa. Kapitan rezerwy artylerii Wojska Polskiego, ofiara zbrodni katyńskiej.
Życiorys.
Urodził się jako syn Franciszka i Albiny z domu Kocur. Ukończył gimnazjum prywatne w Gliwicach w 1907, od 1908 uczył się w Gimnazjum św. Macieja we Wrocławiu. Zdał maturę w 1914 roku eksternistycznie w Schwedt. Odbył dwa semestry studiów teologicznych i dwa studiów prawa (1918) na uniwersytetach we Wrocławiu i Krakowie.
Podczas I wojny światowej w stopniu podporucznika służył w 54 pułku artylerii polowej w szeregach Armii Cesarstwa Niemieckiego. Wstąpił do Związku Młodzieży Polskiej „Zet” i od stycznia 1919 roku do Polskiej Organizacji Wojskowej, a po utworzeniu Dowództwa Głównego POW Górnego Śląska w lipcu 1919 roku został szefem referatu artylerii, potem instruktorem IV Okręgu Gliwickiego i komendantem III Okręgu (Prudnik, Racibórz, Koźle).
Po odzyskaniu przez Polskę niepodległości wstąpił do Wojska Polskiego. Brał udział w I powstaniu śląskim (od września do października 1919 był więziony w Katowicach i Raciborzu) oraz w II powstaniu śląskim (jako komendant II sotni w Gliwicach w stopniu kapitana). Od grudnia 1920 adiutant i przedstawiciel Polski w Komendzie Głównej Policji Plebiscytowej (Abstimmungspolizei Oberschlesien) w Opolu. Od kwietnia do czerwca 1921 był szefem Głównego Inspektoratu Dowództwa Obrony Plebiscytowej i dowództwa Grupy Operacyjnej „Wschód” w III powstaniu śląskim. 2 czerwca 1921 ogłosił się naczelnym wodzem powstania, za co został aresztowany na rozkaz Wojciecha Korfantego i postawiony przed sądem polowym (potem sprawa została umorzona). Był współpracownikiem Związku Byłych Powstańców i Związku Powstańców Śląskich (był prezesem tej drugiej organizacji od 1923 do 1925). Został awansowany do stopnia kapitana artylerii ze starszeństwem z dniem 1 czerwca 1919. W 1923, 1924 był oficerem rezerwowym 6 pułku artylerii polowej w Krakowie. W 1934 jako kapitan rezerwy był przydzielony do Oficerskiej Kadry Okręgowej nr V jako "oficer po ukończeniu 40. roku życia" i pozostawał wówczas w ewidencji Powiatowej Komendy Uzupełnień Królewska Huta.
Od 1926 był naczelnikiem gminy Wielkie Hajduki. Od 1927 należał do Związku Naprawy Rzeczypospolitej, w 1928 współorganizował Narodowo-Chrześcijańskie Zjednoczenie Pracy (górnośląski odpowiednik BBWR). Pełnił mandat posła na Sejm RP II (1928-1930) i III (1930-1935) kadencji. W obu przypadkach był wybierany w okręgu nr 28 w Królewskiej Hucie (od 1934 Chorzów) z listy BBWR. Od 1935 do 1939 był marszałkiem Sejmu Śląskiego IV kadencji reprezentujący Narodowo-Chrześcijańskie Zjednoczenie Pracy. Od 1936 był prezydentem Chorzowa.
W 1930 organizator Generalnej Federacji Pracy i prezes jej wydziału na Górnym Śląsku, od 1937 przywódca Zjednoczonych Związków Zawodowych w Polsce, od 1938 jeden z dwóch wiceprezesów Zjednoczenia Polskich Związków Zawodowych. W 1936 był członkiem założycielem Towarzystwa Popierania Wyższych Studiów Nauk Społeczno-Gospodarczych. Od 1937 do 1939 prezes górnośląskiego okręgu OZN. Członek rad nadzorczych wielu przedsiębiorstw, m.in. Wspólnoty Interesów Górniczo-Hutniczych.
Przed wybuchem II wojny światowej został umieszczony przez Niemców w "Sonderfahndungsbuch Polen" – specjalnej księdze gończej. Wyjechał do Lublina, następnie do Lwowa. Po agresji ZSRR na Polskę 17 września 1939 na terenach wschodnich II Rzeczypospolitej został aresztowany przez sowietów. W 1940 został zamordowany przez NKWD. Jego nazwisko figuruje na tzw. Ukraińskiej Liście Katyńskiej, opublikowanej w 1994 (został wymieniony na liście wywózkowej 56-3/76, oznaczony numerem 661).
Karol Grzesik był kawalerem. Jego siostrzenicą jest śpiewaczka Krystyna Szostek-Radkowa.

</doc>
<doc id="399353" url="https://pl.wikipedia.org/wiki?curid=399353" title="Hauke">
Hauke



</doc>
<doc id="399356" url="https://pl.wikipedia.org/wiki?curid=399356" title="Marco Fu">
Marco Fu

Marco Fu Ka-chun (chiń. 傅家俊, pinyin "Fù Jiājùn"; ur. 8 stycznia 1978) − snookerzysta z Hongkongu. Plasuje się na 12 miejscu pod względem zdobytych setek w profesjonalnych turniejach, ma ich łącznie 511.
Kariera zawodowa.
Profesjonalną karierę rozpoczął w 1998 roku, w tym samym sezonie zajął drugie miejsce w turnieju Grand Prix (przegrał ze Stephenem Lee). Na kolejny występ w finale imprezy rankingowej musiał czekać aż 9 lat. 21 października 2007 roku wygrał Royal London Watches Grand Prix w Aberdeen, gdzie w finale pokonał Ronnie O’Sullivana, odnosząc swoje pierwsze zwycięstwo w turnieju rankingowym.
W 2000 roku podczas turnieju Scottish Masters uzyskał pierwszy w swojej karierze maksymalny break.
W 2003 roku dotarł do ćwierćfinału mistrzostw świata, a po drodze, w pierwszej rundzie, niespodziewanie pokonał Ronnie O’Sullivana, który w trakcie tego meczu uzyskał maksymalny break. Trzy lata później zaszedł jeszcze dalej, bo do półfinałów tej imprezy, gdzie przegrał po wyrównanym meczu z Peterem Ebdonem.
W 2008 roku zajął drugie miejsce w UK Championship.
2010/2011.
Początki sezonu nie są najlepsze. W Shanghai Masters 2010 odpada w pierwszej rundzie po przegranej z Markiem Davisem (4-5). Później podobnie przegrywa w World Open 2010 z Andrew Higginson (1-3). Po tych porażkach w pierwszej rewizji punktów rankingowych Marco spadł z 14 na 16 miejsce. Po kolejnej rewizji Fu wypadł z pierwszej szesnastki, która gwarantowała mu obecność w turniejach.
W German Masters 2011 kolejno pokonał Marka Kinga (5-1), Johna Higginsa (w/o), Joe Swaila (5-1). W końcu przegrał z Markiem Williamsem – jak się później okazało – zwycięzcą turnieju.
W turnieju Masters Snooker 2011 osiąga finał. Ze znaczącą przewagą pokonuje go Ding Junhui (4-10).
Kolejnym słabym turniejem dla Fu okazał się Welsh Open 2011. Wygrał w 4 rundzie eliminacji z Joe Swailem (4-1). Jednak później w ekspresowym tempie pokonał go Mark J. Williams.
W sezonie 11/12 podczas kwalifikacji World Open 2012 uzyskał swojego drugiego breaka maksymalnego. Rywalem Marco był Matthew Selt.
Trzecie 147 w karierze wbił w 2015 roku, podczas zawodów Masters. Dokonał tego w meczu pierwszej rundy w spotkaniu z Stuartem Binghamem.

</doc>
<doc id="399359" url="https://pl.wikipedia.org/wiki?curid=399359" title="Wielobój">
Wielobój



</doc>
<doc id="399364" url="https://pl.wikipedia.org/wiki?curid=399364" title="Wał morenowy">
Wał morenowy

Wał morenowy – podłużne wzniesienie moreny czołowej, moreny bocznej lub moreny środkowej.
Tworzy się przez wytapianie materiału niesionego przez lód lodowcowy. 
Wały morenowe mogą łączyć się w ciągi.
W Polsce najlepiej zachowane wały możemy spotkać na terenie pojezierzy, jak również w dolinach Tatr i Karkonoszy.

</doc>
<doc id="399365" url="https://pl.wikipedia.org/wiki?curid=399365" title="Standard złota">
Standard złota



</doc>
<doc id="399371" url="https://pl.wikipedia.org/wiki?curid=399371" title="Parytet złota">
Parytet złota



</doc>
<doc id="399372" url="https://pl.wikipedia.org/wiki?curid=399372" title="Kmita Zabierzów">
Kmita Zabierzów

Kmita Zabierzów - polski klub sportowy powstały w 1936 roku w Zabierzowie jako Wisła Zabierzów - filia TS Wisła Kraków. Prowadzi sekcje piłki nożnej, łucznictwa, oraz pływacką. 
Sekcje.
Sekcja pływacka.
W roku 2005 powstała sekcja pływacka, której młodzi zawodnicy w dość krótkim czasie weszli na czołowe miejsca rankingów pływackich. Do najbardziej znaczących osiągnięć zaliczyć należy rekord okręgu małopolskiego na dystansie 800 metrów stylem dowolnym (basen 25 m) w kategorii 10-latków (2006, Sabina Kmiecik), rekord okręgu małopolskiego na 50 m stylem dowolnym (basen 50 m) w kategorii 11-latków (2006, Magdalena Petrow) oraz I miejsce Mistrzostw Polski 12-latków 2007 na dystansie 100 m stylem dowolnym zdobyte przez Magdalenę Petrow.
Sekcja łucznicza.
Początki działalności sekcji łuczniczej sięgają roku 1953. Założycielem sekcji łuczniczej przy ówczesnym klubie sportowym LZS "Zabierzowianka", był instruktor sportu strzeleckiego, Witold Baranowski, mieszkaniec Zabierzowa. Wyniki uzyskiwane przez zabierzowskich łuczników zaowocowały powołaniami do kadry narodowej, a także do reprezentacji kraju na imprezy międzynarodowe. Pierwszym uczestnikiem zawodów międzynarodowych był Bolesław Bujak, reprezentant kraju na Mistrzostwa Świata w Pradze 1957 roku.

</doc>
<doc id="399374" url="https://pl.wikipedia.org/wiki?curid=399374" title="Rudolf Kornke">
Rudolf Kornke

Rudolf Kornke, ps. "Insurgent", "Kat", "Rudko" (ur. 28 września 1884 w Zagórzu k. Będzina, zm. 24 kwietnia 1958 w Chorzowie) – górnik, podporucznik artylerii Wojska Polskiego, powstaniec śląski, senator.
Życiorys.
Od 1904 pracował jako robotnik w fabryce kwasu siarkowego w Radzionkowie, później górnik kopalni „Barbara-Wyzwolenie” w Łagiewnikach, kopalni „Neue Helene” w Szarleju i kopalni „Rosenblumendelle” koło Essen. Działacz „Sokoła”, walczył w I wojnie światowej, w armii niemieckiej. W 1918 przewodniczący Rady Robotniczo-Żołnierskiej w Metz. Współtworzył Polską Organizację Wojskową na Górnym Śląsku, komendant okręgu VIII (tarnogórsko-bytomskiego). Dowódca w trakcie trzech powstań śląskich; 1922–1925 prowadził restaurację w Piekarach Śląskich; współtwórca Narodowo-Chrześcijańskiego Zjednoczenia Pracy. W latach 1926–1929 i 1936–1939 prezes Zarządu Głównego Związku Powstańców Śląskich, a w latach 1930–1933 komendant główny tej organizacji.
Po wybuchu II wojny światowej dotarł do Lwowa, gdzie 12 września 1939 współuczestniczył w formowaniu batalionu powstańczego (ok. 1000 ochotników). Po agresji sowieckiej wyjechał z Polski i przez Rumunię udał się na Bliski Wschód, następnie przebywał na południu Afryki, pracował m.in. na plantacjach tytoniu; od września 1939 poszukiwany niemieckim listem gończym.
Po 1945 członkowie Związku Powstańców Śląskich zrzeszeni byli w organizacji Związek Weteranów Powstań Śląskich, a od 1949 w Związku Bojowników o Wolność i Demokrację (ZBoWiD). Rudolf Kornke był przewodniczącym kapituły odznaczenia Gwiazda Górnośląska.
Po powrocie w 1947 do Polski podjął pracę w „Centrostalu” we Wrocławiu (1947–1949), a następnie w Zabrzańskich Zakładach Piwowarsko-Słodowniczych (1949–1956); prowadził kiosk Związku Inwalidów Głuchoniemych „Odrodzenie” w Chorzowie; od 1957 rencista.
Zmarł 24 kwietnia 1958 w Chorzowie, pochowany na cmentarzu parafii św. Jadwigi w Chorzowie; w końcu lat 80. grób został splantowany. 

</doc>
<doc id="399380" url="https://pl.wikipedia.org/wiki?curid=399380" title="Narodowy Związek Powstańców i Byłych Żołnierzy">
Narodowy Związek Powstańców i Byłych Żołnierzy

Narodowy Związek Powstańców i Byłych Żołnierzy – powstała 21 maja 1926 organizacja związana z Chrześcijańską Demokracją i Wojciechem Korfantym, która wyodrębniła się z popierającego Józefa Piłsudskiego Związku Powstańców Śląskich i która kontynuowała działalność Związku b. Powstańców i Żołnierzy ze Stanisławem Krzyżowskim i Janem Kędziorem na czele (patrz też: „Gazeta Śląska”). W styczniu 1932 w wyniku połączenia ze Związkiem Obrońców Śląska (związanym z NPR) przekształciła się ona w Związek Powstańców i b. Żołnierzy, który później zmienił nazwę na Związek Narodowych Powstańców i b. Żołnierzy. 
Organizacja ta miała swoją odznakę. Była nią ustanowiona w 1927 „Odznaka Narodowego Związku Powstańców i Byłych Żołnierzy”. Oznakę odznaki stanowił krzyż czteroramienny. Na krzyżu nałożony był srebrny orzeł śląski z tarczą herbową, na której znajdowało się srebrne popiersie króla Bolesława Chrobrego z mieczem w dłoni.
Główni działacze: Wojciech Korfanty (współzałożyciel), Władysław Tempka (współzałożyciel), Stanisław Krzyżowski, Bolesław Palędzki, Jan Kędzior.

</doc>
<doc id="399385" url="https://pl.wikipedia.org/wiki?curid=399385" title="16. Międzynarodowy Festiwal Filmowy w Berlinie">
16. Międzynarodowy Festiwal Filmowy w Berlinie

16. Międzynarodowy Festiwal Filmowy w Berlinie odbył się w dniach 24 czerwca – 5 lipca 1966 roku. Imprezę otworzył pokaz francuskiego filmu "Człowiek jest grzeszny" (1934) w reżyserii Fritza Langa, ku czci niedawno zmarłego niemieckiego producenta Ericha Pommera. W konkursie głównym zaprezentowano 15 filmów pochodzących z 11 różnych krajów.
Jury pod przewodnictwem francuskiego producenta filmowego Pierre'a Braunbergera przyznało nagrodę główną festiwalu, Złotego Niedźwiedzia, brytyjskiemu filmowi "Matnia" w reżyserii Romana Polańskiego. Na festiwalu zaprezentowano retrospektywy twórczości niemieckiego reżysera Maxa Ophülsa i amerykańskiego reżysera okresu kina niemego Macka Sennetta oraz twórców brazylijskiej nowej fali "Cinema Novo".
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:

</doc>
<doc id="399393" url="https://pl.wikipedia.org/wiki?curid=399393" title="John Wayne">
John Wayne

John Wayne, właśc. Marion Robert Morrison (ur. 26 maja 1907 w Winterset, zm. 11 czerwca 1979 w Los Angeles) – amerykański aktor, reżyser i producent filmowy, który zdobył popularność głównie dzięki rolom w westernach, jedna z największych legend Hollywood. Symbol amerykańskiego indywidualizmu i patriotyzmu. Odznaczony Złotym Medalem Kongresu i Prezydenckim Medalem Wolności. American Film Institute umieścił go na 13 miejscu w rankingu 50 największych legend amerykańskiego ekranu ("The 50 Greatest American Screen Legends").
Życiorys.
Jego rodzicami byli – mający szkocko-irlandzkie korzenie prezbiterianie – Clyde Leonard Morrison (aptekarz) i Mary Alberta z d. Brown. Przyszedł na świat jako Marion Robert, ale rodzice zmienili mu drugie imię na Mitchell, kiedy urodził się jego młodszy brat, który został ochrzczony jako Robert.
Morrisonowie – ze względu na kłopoty z płucami głowy rodziny – przeprowadzili się z Iowy do znacznie łagodniejszej pod względem klimatu Kalifornii i osiedli na ranczu na pustyni Mojave. Farma jednak nie zapewniła dochodów wystarczających na utrzymanie i w 1911 rodzina przeniosła się do Glendale, gdzie Clyde Morrison ponownie podjął pracę farmaceuty. Marion pomagał ojcu w aptece, dorabiał także dostarczając gazety oraz sprzedając lody w cukierni, której właściciel zajmował się dodatkowo podkuwaniem koni w hollywoodzkich wytwórniach filmowych. W owym czasie chłopiec otrzymał przydomek „Mały Duke” (ang. "Little Duke"), który nadał mu lokalny strażak, widząc jak Marionowi w drodze do szkoły nieodmiennie towarzyszy duży airedale terrier, wabiący się Duke. Wkrótce przydomek został skrócony i już jako „The Duke” przylgnął do Morrisona-Wayne’a na całe życie.
Marion uczęszczał do Wilson Middle School, a następnie do Glendale High School, z której drużyną futbolową zdobył w 1924 mistrzostwo ligi szkół średnich. Zamierzał studiować w United States Naval Academy w Annapolis, ale nie został przyjęty i w rezultacie – dzięki stypendium sportowemu – podjął naukę na Uniwersytecie Południowej Kalifornii (1925-1927). Jednakże wskutek doznanej kontuzji stracił stypendium i musiał przerwać studia.
Karierę w Hollywood zaczął pod koniec lat 20 jako monter dekoracji w wytwórni Fox Film Corporation. Dorabiał także jako magazynier, kierowca, stróż i statysta. Po raz pierwszy na ekranie pojawił się w 1926, występując w dwóch melodramatach – "Brown of Harvard" i "Bardelys the Magnificent" oraz westernie – "The Great K &amp; A Train Robbery" (u boku Toma Mixa). Jego słynne nazwisko: „John Wayne”, wymyślił w 1930 reżyser Raoul Walsh (inspirując się biografią generała „Mad Anthony’ego” Wayne’a) i obsadził go w swoim filmie "Droga olbrzymów" (1930). Gwiazdą stał się dzięki roli w klasyku gatunku, westernie "Dyliżans" (1939). Za rolę w obrazie "Prawdziwe męstwo" (1969), w którym sparodiował stare schematy westernowe, zdobył w 1970 Oscara. Był rekordzistą z największą liczbą głównych ról, bo aż 142 na 157 filmów.
Zmarł 11 czerwca 1979 na raka żołądka (cierpiał również na nowotwór płuca). Miał 72 lata. Został pochowany w kalifornijskim Pacific View Memorial Park w Corona del Mar.
W filmie biograficznym "Trumbo" z 2015 w roli Wayne’a wystąpił David James Elliott.
Życie prywatne.
Był trzykrotnie żonaty.

</doc>
<doc id="399395" url="https://pl.wikipedia.org/wiki?curid=399395" title="Kozaczyzna">
Kozaczyzna



</doc>
<doc id="399396" url="https://pl.wikipedia.org/wiki?curid=399396" title="Collegium Marianum w Pelplinie">
Collegium Marianum w Pelplinie

Collegium Marianum – dawne Collegium Marianum, obecnie Liceum Katolickie im. Jana Pawła II.
Historia.
Uczelnie utworzono w 1836 r. jako szkołę katedralną, która miała wychowywać ministrantów i śpiewaków na potrzeby nowej (przeniesionej w 1824 r. z Chełmży) siedziby biskupiej w Pelplinie. Otwarcie pod nazwą „Szkoła Tumska i Śpiewacza” nastąpiło 6 kwietnia 1836 r. w budynku dawnej karczmy klasztornej, nadbudowanej w l. 1840–1841. Liczba uczniów rosła od 6 w 1836 r. do 128 w 1858 r. W 1864 r. szkoła została przekształcona w progimnazjum, i od tego czasu nosiła nazwę „Collegium Marianum”. Na siedzibę szkoły wraz z internatem zaadaptowano jedno ze skrzydeł klasztoru pocysterskiego, które rozbudowano w l. 1858–1860. Była to wówczas jedyna na Pomorzu (w Prusach Zachodnich) szkoła, w której panowała prawdziwie polska atmosfera. Była to zasługa zarówno kadry profesorskiej, jak i uczniów, którzy pochodzili głównie z Kociewia, z ziemi chełmińskiej i lubawskiej, z Kaszub, Borów Tucholskich, Krajny, a także z Gdańska i z Warmii. Grono wychowawców, najczęściej duchownych, łączyło pracę dydaktyczną z naukową. Profesorami Collegium Marianum byli wówczas m.in. księża Juliusz Pobłocki, Józef Mazurowski, Ignacy Ograbiszewski, Ignacy Zieliński, Jakub Fankidejski, Jan Zieliński, Romuald Frydrychowicz i Stanisław Kujot.
Po odzyskaniu niepodległości przez Polskę, Collegium Marianum uzyskało uprawnienia państwowej szkoły średniej i w 1927 r. przekształciło się w „pełne” gimnazjum (pierwsza matura odbyła się 27 czerwca 1929). W 1934 r. zbudowano nowoczesną salę gimnastyczną. W 1939 r. szkoła została zamknięta przez okupanta, większość profesorów wymordowano, a w jej budynku umieszczono niemiecką szkołę policyjną.
Po II wojnie światowej, dzięki staraniom biskupa Andrzeja Wronki, 1 lutego 1946 r. reaktywowano szkołę jako „Prywatne Gimnazjum i Liceum Koedukacyjne Stolicy Biskupiej w Pelplinie”. Od 1948 r. klasy szkolne przeniesiono do nowszego budynku na Okoniewie w Pelplinie. W 1951 r. szkołę tę upaństwowiono a jej budynek przejęło państwo. Tymczasem w historycznym gmachu zlokalizowano, powołane 1 kwietnia 1950 r., niższe seminarium duchowne „Collegium Marianum”. Kształciło ono chłopców w zakresie gimnazjalnych klas VIII-XI. Decyzją władz komunistycznych 10 sierpnia 1961 r. szkoła ta została zamknięta, a następnie 5 grudnia 1964 r. budynek Collegium Marianum został odebrany właścicielom i przeznaczony na siedzibę zakładu dla dzieci upośledzonych umysłowo. Po wieloletnich zabiegach kurii diecezjalnej, 28 października 1988 r. przywrócono tytuł własności diecezji chełmińskiej. Po przeniesieniu podopiecznych w inne miejsca, budynek został zwrócony władzom diecezjalnym w 1993 r. (protokolarnie w dniu 1 września, jednak klucze zostały przekazane przez wojewodę gdańskiego Macieja Płażyńskiego w dniu 16 września).
W 1997 r. przystąpiono do odbudowy, a po jej zakończeniu, 2 września 2000 r. dokonano otwarcia reaktywowanego Collegium Marianum. 6 czerwca 2006 w 170-lecie szkoły biskup Jan Bernard Szlaga nadał jej imię Jana Pawła II.
Dnia 1 września 2008 r. dyrektorem szkoły został mianowany ks. Andrzej Szopiński. Od roku szkolnego 2013/2014 nowym dyrektorem został ks. Arkadiusz Ćwikliński. Od roku szkolnego 2018/2019 nowym dyrektorem został ks. dr Wiesław Szuca.

</doc>
<doc id="399397" url="https://pl.wikipedia.org/wiki?curid=399397" title="Autostrada A1 (Francja)">
Autostrada A1 (Francja)

Autostrada A1 (), także Autostrada Północna () – autostrada we Francji w ciągu tras europejskich E15, E17, E19, oraz E42.
Informacje ogólne.
A 1 jest jedną z głównych autostrad Francji, łączącą Paryż z Lille. Stanowi część połączenia Paryża z zachodnią Belgią oraz Holandią. Na całej długości autostrady istnieją trzy lub więcej pasy ruchu w każdą stronę. Całkowita długość autostrady wynosi 211 km, długość odcinka płatnego wynosi 130 km. Operatorem odcinka płatnego jest firma Sanef.
Punkty poboru opłat () znajdują się na każdym z węzłów oraz na obydwu końcach płatnego odcinka: Dourges na północy, Roissy na południu.
Przebieg trasy.
Autostrada rozpoczyna się od połączenia z obwodnicą Paryża (Bulwar Peryferyjny) w pobliżu Porte de la Chapelle, biegnie przez północne przedmieścia miasta, omija Stade de France oraz międzynarodowe lotnisko Roissy Charles de Gaulle. Dalej biegnie przez słabo zaludnione obszary regionu Pikardii, aż do Basenu Górniczego na południe od Lille. Bezpośrednio przed Lille z autostrady wybiegają A 27 do Liège i A 23 do Valenciennes oraz wschodnia obwodnica Lille, przechodząca potem w autostradę A 22 do Belgii. A 1 kończy się w Lille, przechodząc na południowych przedmieściach miasta w autostradę A25 łączącą Lille z Dunkierką.
Cechą charakterystyczną autostrady jest linia kolei TGV, biegnąca wzdłuż autostrady na długim jej odcinku.
Autostrada A 1 jest główną trasą prowadzącą z południa Francji do Lille, którego aglomeracja stanowi jeden z największych węzłów komunikacyjnych w Europie. Na wysokości Lesquin, tuż przed Lille notuje się 150.000 pojazdów dziennie, podczas gdy projektanci przywidywali nasycenie autostrady do 70.000 pojazdów na dobę. Z tego powodu A 1 jest bardzo często zakorkowana i dlatego od jakiegoś czasu podnosi się kwestię jej odciążenia.
Autostrada A 24.
Najbardziej realnym pomysłem zmniejszenia ruchu na A 1 jest budowa autostrady A 24. Początkowo miała to być alternatywna autostrada, biegnąca wzdłuż A 1, w tej chwili zwycięża raczej koncepcja oddalenia jej na zachód, tak aby połączyć Lille i Amiens, i przedłużenia A 24 w kierunku Belgii. A 24 przebiegałaby zachodnim skrajem aglomeracji, tworząc wraz z autostradą A 16 alternatywne połączenie Paryż – Lille.
Budowa autostrady i jej planowany przebieg wzbudziły duże kontrowersje, szczególnie wśród aktywistów ekologicznych w departamencie Nord i na przygranicznych terenach w Belgii. 27 października 2006 administracja departamentu Nord zatwierdził przebieg autostrady na podlegającym mu terytorium. Ma ona omijać aglomerację Lille od zachodu, w pobliżu miasta Armentières i przeciąć na północ od niego granicę belgijską. Zarzucona została koncepcja włączenia A 24 w autostradę A 22 na północ od Lille, jeszcze przed granicą z Belgią. Obecnie (marzec 2007) ostateczna decyzja pozostaje w gestii francuskiego ministerstwa transportu.
Historia.
Autostradę zbudowano w latach 1954 – 1967. Była to pierwsza tak długa droga tego typu zbudowana w tym kraju. Autostradę oddawano do użytku odcinkami:
Do czasu reformy sieci tras europejskich w latach 80. arteria była częścią trasy E3.

</doc>
<doc id="399413" url="https://pl.wikipedia.org/wiki?curid=399413" title="17. Międzynarodowy Festiwal Filmowy w Berlinie">
17. Międzynarodowy Festiwal Filmowy w Berlinie

17. Międzynarodowy Festiwal Filmowy w Berlinie odbył się w dniach 23 czerwca – 4 lipca 1967 roku. W konkursie głównym zaprezentowano 20 filmów pochodzących z 13 różnych krajów.
Jury pod przewodnictwem brytyjskiego reżysera Thorolda Dickinsona przyznało nagrodę główną festiwalu, Złotego Niedźwiedzia, belgijskiemu filmowi "Start" w reżyserii Jerzego Skolimowskiego. Na festiwalu zaprezentowano retrospektywę twórczości amerykańskiego aktora komediowego Harry'ego Langdona oraz pierwszą część retrospektywy twórczości niemieckiego reżysera Ernsta Lubitscha.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:

</doc>
<doc id="399417" url="https://pl.wikipedia.org/wiki?curid=399417" title="Toyota Hilux">
Toyota Hilux

Toyota Hilux – model terenowego samochodu dostawczego z nadwoziem typu pick-up produkowany przez koncern Toyota od 1968 roku.
Nazwa Hilux wywodzi się z określenia "highly-luxurious", co po angielsku oznacza bardzo luksusowy, jednak ów luksus w pierwszej generacji można było zauważyć tylko w odniesieniu do poprzednika, czyli modelu Stout.
Początkowo oferowany głównie w Azji i Stanach Zjednoczonych, powoli rozpoczął podbój całego świata. Przyczyniła się do tego wersja z napędem na cztery koła, którą zaczęto oferować w 1979 roku. W 1975 roku zrezygnowano z nazwy Hilux na rynku północnoamerykańskim a dwadzieścia lat później model ten definitywnie z niego zniknął, zastąpiony przez model Tacoma. Jednak na wszystkich pozostałych rynkach (kontynentach) jest on dostępny do dziś.
Toyota Hilux I.
Pierwszy model Hiluxa był następcą modelu Stout z roku 1964 i pojawił się w 1968 roku. Był to mały, tylnonapędowy pick-up z pojedynczą kabiną. Przednia część z podwójnymi reflektorami ozdobiona była poziomym chromowanym pasem na wzór Chevroletów pick-up z początku lat sześćdziesiątych. Kabina wyposażona była w pojedynczą kanapę. Tylny most zawieszono na resorach piórowych, za to przednie zawieszenie było niezależne.
Do napędu użyto silników:
Toyota Hilux II.
Toyota Hilux II to nieco przeprojektowana pierwsza generacja auta. W 1975 roku auto przeszło facelifting. Auto dostępne było po raz pierwszy w wersji z krótką lub długa przestrzenią ładunkową.
Silniki:
Toyota Hilux III.
Toyota Hilux III to pierwsza generacja auta z napędem na obie osie. Po raz pierwszy zaoferowany w wersji z dłuższą kabiną.
Silniki:
Toyota Hilux IV.
Toyota Hilux IV to nowa konstrukcja auta, w której zmieniono m.in. nadwozie. Do nadwozi z krótszą i dłuższą kabiną pasażerką doszła wersją przedłużona pod nazwą "X-tra Cab".
Silniki:
Toyota Hilux V.
Ta wersja Hiluxa pojawiła się na całym świecie z jednakowym nadwoziem (pod względem konstrukcji i wyglądu), jednak wersja amerykańska różniła się nieco pod względem technicznym. Podstawową różnicą było zastosowanie w niej niezależnego przedniego zawieszenia, podczas gdy pozostałe wersje nadal miały sztywny most na resorach piórowych.
Silniki:
Model ten stał się rozpoznawalny w Europie dzięki dużej popularności, jaką zdobył model 4Runner (1990-1997) bazujący na jego podwoziu. Tym razem nadwozie 4Runnera było 5-drzwiowe o miłej dla oka stylistyce.
Następcą Hiluxa w Ameryce Północnej została Toyota Tacoma już w 1995 roku. Na pozostałych rynkach tę generację sprzedawano do 1997 roku.
Toyota Hilux VI.
W 1998 roku pojawiła się nowa generacja ze stylistyką nadwozia podobną do poprzednika ale zupełnie nową. Rama nie była do końca nowa, jednak podstawową nowością (poza Północną Ameryką) było zastosowanie niezależnego przedniego zawieszenia. Wielu "off-roaderów" może nie rozumieć tej decyzji, czyniącej z tej generacji Hiluxa samochód bardziej dostawczy niż terenowy, lecz właśnie to na niej zaważyło. Na najważniejszych rynkach dla pick-upów, takich jak USA, Tajlandia czy Australia sporą część sprzedaży stanowią modele tylnonapędowe, kupowane jako auta dostawcze a klienci zwracają uwagę na komfort podróży. Pod tym względem Toyota przegrywała z konkurencją, co przełożyło się na wyniki sprzedaży i utratę pozycji lidera na rzecz Isuzu (w Azji).
Na rok modelowy 2002 model przeszedł facelifting, który dotyczył głównie pasa przedniego i wnętrza.
Hilux '98 wbrew pozorom nie miał nic wspólnego z oferowaną w Ameryce Północnej Tacomą, poza silnikami.
Silniki:
Na bazie tej gen. Hiluxa powstał terenowy model SportRider, produkowany w fabryce Toyoty w Tajlandii. W 2003 roku zadebiutował on na niektórych rynkach jako Hilux Surf/4Runner. W Europie nie był sprzedawany, gdyż w tej klasie Toyota oferowała modele Land Cruiser serii "J90" (1996–2002) i Land Cruiser serii "J120" debiutujący w 2002 roku.
Toyota Hilux VII.
Toyotę Hilux VII zaprezentowano pod koniec 2005 roku. W stosunku do poprzednika stał się większy i obszerniejszy w środku. Standardowo zaoferowano kabiny pojedynczą, powiększoną i podwójną, z zawieszeniem standardowym lub podwyższonym, z napędem tylnym lub na cztery koła. Wybór silników zależy od rynku, jednak wszystkie możliwe jednostki oferuje się tylko w Południowej Afryce. W Europie Hilux oferowany jest z silnikiem 2.5 D-4D o mocy 120 lub 3.0 D-4D o mocy 170 KM.
W 2013 roku producent zaoferował wersję o nazwie Invincible. Według producenta ma to być bardziej ekskluzywna wersja modelu Hilux. Nadwozie otrzymało liczne dodatki, takie jak chromowane wstawki, srebrną płytę pod zderzakiem z przodu oraz kilka plakietek okolicznościowych. Samochód wyposażono także w sportowe skórzane fotele, kilka srebrnych dodatków we wnętrzu, chromowane orurowanie oraz nowe felgi aluminiowe w rozmiarze 17-cali.
Silniki (ważniejsze rynki, na których oferuje się dany silnik):
Wersje:
Toyota Hilux VIII.
Toyota Hilux 8. generacji zadebiutowała w 2015 roku. Samochód stał się o 75 mm dłuższy i 20 mm szerszy od poprzednika, a przy tym jest o 45 mm niższy. Wzrosła również wielkość skrzyni ładunkowej, której maksymalna szerokość osiągnęła wartość 1645 mm. Auto jest dostępne w wersjach: 2-miejscowej Single Cab, 4-miejscowej wersji Extra Cab oraz 5-miejscowej Double Cab. Samochód otrzymał nowy, 4-cylindrowy silnik wysokoprężny DOHC z 16 zaworami. Motor wyposażono w turbosprężarkę o zmiennej geometrii łopatek z intercoolerem. Jednostka wytwarza moc 150 KM przy 3400 obr./min. i maksymalny moment obrotowy na poziomie 400 Nm, który jest dostępny w przedziale 1600–2000 obr./min.
Wersja pokazowa Toyota Hilux Invincible 50.
Na Salonie Samochodowym w Genewie 2017, z okazji zbliżającej się 50. rocznicy wprowadzenia modelu do produkcji, zaprezentowano Hiluxa w specjalnej, pokazowej wersji Invincible 50. Auto ma m.in. orurowanie i nadkola w kolorze czarnym, 18-calowe felgi, plastikową matę na podłodze skrzyni ładunkowej i listwy ochronne na progach, stworzone z myślą o tej odmianie.
Toyota Hilux Hilly.
W 2018 roku Toyota razem z firmą tuningową Carlex Design opracowała limitowaną do 500 egzemplarzy wersję pickupa - Toyota Hilux Hilly. Samochód otrzymał 13-elementowy pakiet do tuningu nadwozia z nowymi zderzakami, nakładkami i poszerzeniami. W środku znalazły się wstawki z czerwonej skóry i nowa kierownica. Auto ma także opony BFGoodrich All Terrain 265/60 R18, dodatkowe oświetlenie dachowe, podnoszone zawieszenie Pedders i system generujący sportowy dźwięk układu wydechowego V8. Samochód jest dostępny w dwóch kolorach - białym i czarnym, a w każdym z nich nadwozie ozdabia dodatkowa grafika.
Toyota Hilux Dakar 2019.
W 2019 roku z okazji zwycięstwa w Rajdzie Dakar Toyota wprowadziła na rynek model Hilux w limitowanej wersji Dakar 2019. Samochód jest dostępny w dwóch wersjach kolorystycznych - białej i pomarańczowej, ma dodatkowe oklejenie, zmieniony grill i przedni zderzak, zamykaną klapę przestrzeni bagażowej w kolorze nadwozia, a także czarne, 18-calowe felgi oraz wnętrze wykończone w tym samym kolorze.
Face lifting.
W połowie 2020 roku samochód przeszedł face lifting. Zmodernizowano m.in. resory i amortyzatory, atrapę chłodnicy, zmieniono także kształt i wypełnienie lamp, Zmiany objęły także układ kierowniczy, nowe kolory lakieru, oraz nowy system działającego jak mechanizm różnicowy o ograniczonym poślizgu. We wnętrzu zmieniono zegary, oraz wprowadzono nowy system multimedialny z ekranem o przekątnej 8 cali. Pod maską może się od teraz znaleźć także nowy topowy silnik diesla o pojemności 2,8l i mocy 204 KM. Wprowadzono również nową, topową wersję wyposażenia o nazwie "Invincible".

</doc>
<doc id="399421" url="https://pl.wikipedia.org/wiki?curid=399421" title="18. Międzynarodowy Festiwal Filmowy w Berlinie">
18. Międzynarodowy Festiwal Filmowy w Berlinie

18. Międzynarodowy Festiwal Filmowy w Berlinie odbył się w dniach 21 czerwca – 2 lipca 1968 roku. W konkursie głównym zaprezentowano 20 filmów pochodzących z 12 różnych krajów.
Jury pod przewodnictwem hiszpańskiego reżysera Luisa Garcíi Berlangi przyznało nagrodę główną festiwalu, Złotego Niedźwiedzia, szwedzkiemu filmowi "Na kogo wypadnie" w reżyserii Jana Troella. Na festiwalu zaprezentowano retrospektywę twórczości amerykańskiego aktora komediowego W.C. Fieldsa oraz drugą część retrospektywy twórczości niemieckiego reżysera Ernsta Lubitscha.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:

</doc>
<doc id="399431" url="https://pl.wikipedia.org/wiki?curid=399431" title="Łabędzie (województwo łódzkie)">
Łabędzie (województwo łódzkie)

Łabędzie – wieś w Polsce położona w województwie łódzkim, w powiecie sieradzkim, w gminie Warta.
W latach 1975–1998 miejscowość administracyjnie należała do województwa sieradzkiego.
Zobacz też: Łabędzie

</doc>
<doc id="399432" url="https://pl.wikipedia.org/wiki?curid=399432" title="Łabędzie (województwo zachodniopomorskie)">
Łabędzie (województwo zachodniopomorskie)

Łabędzie (niem. "Labenz") – wieś sołecka w Polsce położona w województwie zachodniopomorskim, w powiecie drawskim, w gminie Drawsko Pomorskie. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 396 mieszkańców. Najbardziej na północ położona miejscowość gminy.
Geografia.
Wieś leży ok. 14 km na północ od Drawska Pomorskiego, przy drodze wojewódzkiej nr 162, między Świdwinem a Zarańskiem. 
Zabytki.
Do wojewódzkiego rejestru zabytków wpisany jest:

</doc>
<doc id="399433" url="https://pl.wikipedia.org/wiki?curid=399433" title="Łabędź (województwo kujawsko-pomorskie)">
Łabędź (województwo kujawsko-pomorskie)

Łabędź – wieś w Polsce położona w województwie kujawsko-pomorskim, w powiecie wąbrzeskim, w gminie Ryńsk. Siedziba sołectwa. Według podziału administracyjnego Polski obowiązującego w latach 1975–1998, miejscowość należała do województwa toruńskiego. Według Narodowego Spisu Powszechnego (III 2011 r.) liczyła 217 mieszkańców. Jest szesnastą co do wielkości miejscowością gminy Ryńsk.
We wsi znajduje się niewykorzystywany już cmentarz ewangelicki.

</doc>
<doc id="399434" url="https://pl.wikipedia.org/wiki?curid=399434" title="Łabędź (województwo śląskie)">
Łabędź (województwo śląskie)

Łabędź – wieś w Polsce położona w województwie śląskim, w powiecie częstochowskim, w gminie Koniecpol.
W latach 1975–1998 miejscowość administracyjnie należała do województwa częstochowskiego.

</doc>
<doc id="399435" url="https://pl.wikipedia.org/wiki?curid=399435" title="Łacha (województwo mazowieckie)">
Łacha (województwo mazowieckie)

Łacha – wieś w Polsce położona w województwie mazowieckim, w powiecie legionowskim, w gminie Serock.
Historia.
Wieś założyli niemieccy koloniści sprowadzeni w II połowie XVIII wieku. W 1827 Łacha należała do gminy Zegrze i formalnie do parafii w Popowie. Miejscowość liczyła wówczas 13 domostw i 88 mieszkańców. Niemieccy mieszkańcy zostali podczas I wojny światowej wysiedleni przez Rosjan do guberni charkowskiej. Niektórzy z nich wrócili po odzyskaniu niepodległości przez Polskę. 
W latach 1954-1959 wieś należała i była siedzibą władz gromady Łacha, po jej zniesieniu w gromadzie Serock. W latach 1975–1998 miejscowość administracyjnie należała do województwa warszawskiego. W 2020 Łacha liczyła 211 mieszkańców.
Religia.
Założyciele wsi wyznawali luteranizm. Mieszkańcy wyznania rzymskokatolickiego należą do parafii Narodzenia NMP w Popowie Kościelnym.
Kultura.
We wsi nakręcono dwa polskie filmy obyczajowe w reżyserii braci Kondratiuków: „Czy jest tu panna na wydaniu?" Janusza Kondratiuka (1976) i „Pełnia" Andrzeja Kondratiuka (1979).

</doc>
<doc id="399436" url="https://pl.wikipedia.org/wiki?curid=399436" title="Łacha (województwo podlaskie)">
Łacha (województwo podlaskie)

Łacha – wieś w Polsce położona w województwie podlaskim, w powiecie kolneńskim, w gminie Turośl. Wioska położona jest na północ od niewielkiego jeziora Łacha.
Wierni kościoła rzymskokatolickiego należą do parafii św. Rocha w Lemanie lub do parafii Parafia Najświętszego Serca Jezusowego w Koźle.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwały 623 osoby, 620 było wyznania rzymskokatolickiego, a 3 ewangelickiego. Jednocześnie wszyscy mieszkańcy zadeklarowali polską przynależność narodową. Było tu 115 budynków mieszkalnych. Miejscowość należała do parafii rzymskokatolickiej w m. Turośli. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W okresie międzywojennym w miejscowości stacjonowała placówka Straży Celnej „Łacha”.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.
We wsi znajduje się brogowa kapliczka z ludową rzeźbą św. Jana Nepomucna. Niegdyś była w niej rzeźba wybitnego rzeźbiarza kurpiowskiego z XIX w. Andrzeja Kaczyńskiego (aktualnie w Muzeum Ziemi Kurpiowskiej w Ostrołęce).

</doc>
<doc id="399437" url="https://pl.wikipedia.org/wiki?curid=399437" title="Ładzin (województwo łódzkie)">
Ładzin (województwo łódzkie)

Ładzin – wieś w Polsce położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość administracyjnie należała do województwa częstochowskiego.
Miejscowość położona jest na Wyżynie Krakowsko-Częstochowskiej. Wieś posiada ok. 100 domów. Nieopodal niej znajduje się rezerwat przyrody Murowaniec. Mieszkańcy utrzymują się z rolnictwa (pola uprawne klas 2-4) i hodowli bydła.
Zobacz też: Ładzin

</doc>
<doc id="399438" url="https://pl.wikipedia.org/wiki?curid=399438" title="Ładzin (województwo zachodniopomorskie)">
Ładzin (województwo zachodniopomorskie)

Ładzin (niem. "Rehberg/Ladin") – wieś w Polsce położona w województwie zachodniopomorskim, w powiecie kamieńskim, w gminie Wolin.
Położenie.
Wieś położona jest w centralnej części wyspy Wolin, przy powiatowej drodze, ok. 9 km na północny zachód od Wolina.
Wiadomości ogólne.
Wieś stanowiąca dobra kościelne o stosunkowo późnej metryce. Podmokły teren nie sprzyjał osadnictwu. W pobliżu wsi przebiegał w kierunku północ – południe jeden z głównych kanałów odwadniających tzw. Haupt-Abzug Kanal.
W Ładzinie znajduje się przystanek kolejowy leżący na linii kolejowej nr 401 Szczecin Dąbie – Świnoujście Port, przystanek PKS, warsztat samochodowy, lekarz, sklep spożywczy i poczta. We wsi ma siedzibę Ochotnicza Straż Pożarna.
Historia.
W miejscu dzisiejszej wsi w wieku IX-XI istniały trzy niewielkie osady. Pierwszy raz w źródłach pisanych Ładzin pojawia się w roku 1293 pod nazwą "Laddin". Jest tam mowa o nadaniu klasztorowi cysterek w Wolinie. Do klasztoru wieś należała do połowy XVI wieku. Po sekularyzacji klasztorów na Pomorzu wieś stała się własnością księcia a w 1780 roku wyodrębniona z okręgu administracyjnego Wolina i poddana parcelacji.
W 1855 roku wybudowano we wsi kościół a w 1859 roku szkołę. W połowie XIX wieku wieś zamieszkiwało 347 mieszkańców. Była tu także leśniczówka, podlegająca leśnictwu w Warnowie.
W latach 1954-1972 wieś należała i była siedzibą władz gromady Ładzin. W latach 1975–1998 miejscowość położona była w województwie szczecińskim.
Edukacja.
Dzieci z Ładzina chodzą do szkoły podstawowej w Ładzinie. 

</doc>
<doc id="399439" url="https://pl.wikipedia.org/wiki?curid=399439" title="Łagiewniki (województwo lubelskie)">
Łagiewniki (województwo lubelskie)

Łagiewniki – wieś w Polsce położona w województwie lubelskim, w powiecie lubelskim, w gminie Niemce.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Obok miejscowości przepływa rzeka Ciemięga, lewy dopływ Bystrzycy.
Wieś stanowi sołectwo gminy Niemce. Według Narodowego Spisu Powszechnego z roku 2011 wieś liczyła 245 mieszkańców.
Etymologia.
Łagiewnikami, nazywano rzemieślników zajmujących się wyrobem łagwi, to jest naczyń z drzewa lub skóry, używanych, do przechowywania i przenoszenia napoi w czasach, w których wyrób i używanie szkła nie były jeszcze rozpowszechnione. Stąd ukuto nazwę Łagiewniki dla osad pomocniczych skupiających rzemieślników uprawiających to rzemiosło.

</doc>
<doc id="399440" url="https://pl.wikipedia.org/wiki?curid=399440" title="Łagiewniki (województwo zachodniopomorskie)">
Łagiewniki (województwo zachodniopomorskie)

Łagiewniki (dawniej niem. "Elvershagen") – osada w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość administracyjnie należała do województwa szczecińskiego.
Historia.
Pierwsza wzmianka z 1325 r. W latach 40. XV wieku Łagiewniki były w posiadaniu braci Bork aż do połowy XVIII wieku. W 1583 r. odnotowano dwór, który należał do Urlicha von Bork. W 1680 r. zaznaczono istnienie dwóch siedzib rycerskich, należących do Macieja i Jurgena, mających główną siedzibę w Strzmielu oraz do landrata Adriana – właściciela Starogardu Łobeskiego, Starej Dobrzycy i Kąkolewic. Łagiewniki sprzedano w 1745 r. porucznikowi Furchtegott von Bonin. W roku 1794 sprzedane Leopoldowi K.F. von Heyden. Wielu właścicieli w pierwszej połowie XIX wieku; w 1840 r. kupił Friedrich von Büllow. Rodzina ta w ciągu XIX wieku wykupiła od starych rodów znaczne dobra w okolicach Reska. Około 1890 r. majątek kupił baron Heinrich Jossias von Veltheim. Ostatnim właścicielem Łagiewnik był syn Hienricha, Jossias.
Turystyka.
W pobliżu edukacyjna ścieżka rowerowa "Doliną Rzeki Regi". Spływy kajakowe rz. Regą, w pobliżu przystań leśna Łagiewniki.

</doc>
<doc id="399441" url="https://pl.wikipedia.org/wiki?curid=399441" title="Łagów (województwo dolnośląskie)">
Łagów (województwo dolnośląskie)

Łagów (niem. "Leopoldshain") – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Łagów to duża wieś leżąca na Pogórzu Izerskim, na Równinie Zgorzeleckiej, na wschód od Zgorzelca, na wysokości około 190–200 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Według Narodowego Spisu Powszechnego (III 2011 r.) liczył 1305 mieszkańców. Jest największą miejscowością gminy Zgorzelec.
Nazwa.
Po raz pierwszy miejscowość jest wymieniana w 1305 roku pod nazwą "Lutolfelshain". Nazwa wielokrotnie ulegała zmianom: "Lewtelhayn, Lutoldisheyn, Leutoldshain, Leupelshain" (rok 1510), "Leupotzhein" (rok 1593), "Leipoldishain" (rok 1753). Przed 1945 rokiem wieś nazywała się "Leopoldshain", a po II wojnie światowej "Leopoldów".
Zabytki.
Do wojewódzkiego rejestru zabytków wpisane są:

</doc>
<doc id="399442" url="https://pl.wikipedia.org/wiki?curid=399442" title="Łagów (województwo łódzkie)">
Łagów (województwo łódzkie)

Łagów – wieś w Polsce położona w województwie łódzkim, w powiecie łowickim, w gminie Łyszkowice. 
Wieś arcybiskupstwa gnieźnieńskiego w ziemi sochaczewskiej województwa rawskiego w 1792 roku.
W roku 1987 wieś ogarnął pożar, w wyniku którego spłonęło wiele budynków gospodarczych wraz z plonami i maszynami rolniczymi. 
Przez teren wsi przebiega autostrada A2. 
W latach 1975–1998 miejscowość administracyjnie należała do województwa skierniewickiego. 

</doc>
<doc id="399443" url="https://pl.wikipedia.org/wiki?curid=399443" title="Łagów (województwo mazowieckie)">
Łagów (województwo mazowieckie)

Łagów – wieś w Polsce położona w województwie mazowieckim, w powiecie zwoleńskim, w gminie Przyłęk.
Wieś w powiecie radomskim w województwie sandomierskim w XVI wieku była własnością kasztelana lubelskiego Andrzeja Firleja. W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii św. Floriana.

</doc>
<doc id="399444" url="https://pl.wikipedia.org/wiki?curid=399444" title="Łaniewo (województwo warmińsko-mazurskie)">
Łaniewo (województwo warmińsko-mazurskie)

Łaniewo (niem. "Launau") – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1954-1959 wieś należała i była siedzibą władz gromady Łaniewo, po jej zniesieniu w gromadzie Runowo. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Zobacz też: Łaniewo

</doc>
<doc id="399445" url="https://pl.wikipedia.org/wiki?curid=399445" title="Łanięta (województwo kujawsko-pomorskie)">
Łanięta (województwo kujawsko-pomorskie)

Łanięta – wieś w Polsce położona w województwie kujawsko-pomorskim, w powiecie włocławskim, w gminie Chodecz.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 108 mieszkańców. Jest szesnastą co do wielkości miejscowością gminy Chodecz.

</doc>
<doc id="399446" url="https://pl.wikipedia.org/wiki?curid=399446" title="Łanięta (województwo łódzkie)">
Łanięta (województwo łódzkie)

 
Łanięta – wieś w Polsce położona w województwie łódzkim, w powiecie kutnowskim, w gminie Łanięta.
Miejscowość jest siedzibą gminy Łanięta.
W latach 1954-1972 wieś należała i była siedzibą władz gromady Łanięta. W latach 1975–1998 miejscowość administracyjnie należała do województwa płockiego.
Przez wieś przebiega droga wojewódzka nr 581 Gostynin – Krośniewice.
Geografia.
Łanięta są sołectwem gminy Łanięta – najbardziej wysuniętej na północ gminy województwa łódzkiego.
Zgodnie z podziałem fizycznogeograficznym Polski J. Kondrackiego i A. Richlinga zmodyfikowanym w 2018 roku Łanięta położone są w północno-wschodniej części Wysoczyzny Kłodawskiej – jednym z mezoregionów Niziny Południowowielkopolskiej.
Historia.
Łanięta stanowiły część ziemi gostynińskiej, która po bezpotomnej śmierci księcia mazowieckiego Władysława II w 1462 roku została przyłączona do Korony i wchodziła w skład województwa rawskiego do II rozbioru polski w 1793 r. 
Prawdopodobnie już w 1416 roku w miejscowości istniał niewielki, drewniany kościółek będący filią parafii w Białotarsku. W 1469 roku wyodrębniono nową parafię z siedzibą w Łaniętach. Nowy drewniany kościół rzymskokatolickiej parafii Wniebowzięcia Najświętszej Maryi Panny powstał tego samego roku sumptem ówczesnego właściciela Łaniąt Mikołaja z Kutna i jego żony Barbary. Trzeci, murowany kościół, powstał w 1643 roku, a rozbudowany został w 1866 roku sumptem dziedzica Łaniąt Rudolfa Skarżyńskiego. 
W marcu 1905 roku, w trakcie rewolucji lat 1905–1907, doszło w Łaniętach do masakry robotników folwarcznych. Żołnierze 192 wawerskiego pułku piechoty pod dowództwem kapitana Griba otworzyli ogień do bezbronnego tłumu strajkujących, zabijając dwanaście i raniąc piętnaście osób. W 1950 odsłonięto we wsi pomnik upamiętniający strajk robotników rolnych. Pomnik-kamień ku czci pomordowanych robotników folwarcznych znajduje się także na cmentarzu parafialnym w Kutnie.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="399447" url="https://pl.wikipedia.org/wiki?curid=399447" title="Łanięta (województwo mazowieckie)">
Łanięta (województwo mazowieckie)

Łanięta – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="399448" url="https://pl.wikipedia.org/wiki?curid=399448" title="Łany (województwo dolnośląskie)">
Łany (województwo dolnośląskie)

Łany – wieś w Polsce położona nad rzeką Odrą w województwie dolnośląskim, w powiecie wrocławskim, w gminie Czernica.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczyły 179 mieszkańców. Są najmniejszą miejscowością gminy Czernica.
Sport.
W Łanach znajduje się boisko klubu piłkarskiego PKS Łany, o wymiarach: 110 × 75 m. Stadion ma pojemność 500 miejsc. Drużyna w sezonie 2002/2003 grała w lidze okręgowej (grupa: Wrocław), a przez 3 kolejne sezony w klasie okręgowej (grupa: Wrocław). Od sezonu 2006/2007 do 2008/2009 zespół współzawodniczy w rozgrywkach A-klasy, grupa: Wrocław III.

</doc>
<doc id="399450" url="https://pl.wikipedia.org/wiki?curid=399450" title="Łany (województwo opolskie)">
Łany (województwo opolskie)

Łany (dodatkowa nazwa w j. niem. Lohnau) – wieś w Polsce położona w województwie opolskim, w powiecie kędzierzyńsko-kozielskim, w gminie Cisek.
W latach 1954-1961 wieś należała i była siedzibą władz gromady Łany, po jej zniesieniu w gromadzie Dzielnica. W latach 1975–1998 miejscowość administracyjnie należała do ówczesnego województwa opolskiego.
Historia.
Pierwsza wzmianka o wsi pochodzi z 1295. W dokumencie z 23 grudnia t.r. książę opolski Kazimierz II oddaje w dzierżawę młyn w Jaborowicach niejakiemu Frenczkowi. Jednym ze świadków był sołtys "Lan" - Swantonius. Istnienie urzędu sołtysa we wsi świadczy to tym, że była ona lokowana na prawie niemieckim. W 1361 Łany oraz Ostrożnica zostały sprzedane księciu Konradowi oleśnickiemu przez Swadka z rodu Drahotusz za 640 marek. 
W 1830 wioska składała się z 82 domów, 1 folwarku i 518 mieszkańców. Była też 1 cegielnia, hodowla owiec i młyn wodny przy folwarku. Do wsi należał także folwark Karłowiec, jak również kilka gospodarstw.
W 1865 wieś dzieliła się na majątek ziemski i samą wioskę. Majątek posiadał 833 morgi pola. We wsi w tym czasie było 34 chłopów, 16 zagrodników, 61 chałupników, 1 karczmarz, 2 kowali i kilku innych rzemieślników. Obszar wsi wynosił 2835 morgów pola. Czynne były 4 młyny.
W 1883 przebudowano kościół parafialny, istniejący już przynajmniej od XIV wieku. Przy kościele stała szkółka dwuklasowa.
W 1925 w Łanach było 192 budynków mieszkalnych z 220 mieszkaniami. Liczba mieszkańców wynosiła 1049 osoby – 492 mężczyzn i 602 kobiety. Językiem niemieckim posługiwało się 112 osób, 22 mówiły po polsku, 446 osób dwujęzycznie.
W 1933 roku Łany liczyły 1218 osób, 549 mężczyzn i 669 kobiet. 103 chłopów miało gospodarstwa ponad 0,5 ha.
Rok 1961 określał liczba mieszkańców na 1015 osób. Wieś posiadała 197 budynków mieszkalnych oraz zajmowała obszar 944 ha.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="399451" url="https://pl.wikipedia.org/wiki?curid=399451" title="Łany (województwo śląskie)">
Łany (województwo śląskie)

Łany (niem. "Lohnia", 1936-1945 "Hubenland") – wieś sołecka w Polsce położona w województwie śląskim, w powiecie gliwickim, w gminie Rudziniec.
W latach 1975–1998 miejscowość administracyjnie należała do województwa katowickiego.
Położenie.
Wieś położona w południowo-zachodniej Polsce, w zachodniej części województwa śląskiego, w północno-zachodniej części powiatu gliwickiego, w gminie Rudziniec nad rzeką Kłodnicą i w sąsiedztwie Kanału Gliwickiego.
Historia.
Wieś wzmiankowana w 1292 roku jako "Kolęda", a w 1305 roku jako Łany. W okresie hitlerowskiego reżimu w latach 1936-1945 miejscowość nosiła nazwę "Hubenland".
Turystyka.
Przez wieś przebiega szlak turystyczny:
Transport.
Łany stanowią ważny węzeł drogowy. Krzyżują tu się drogi:

</doc>
<doc id="399452" url="https://pl.wikipedia.org/wiki?curid=399452" title="Łany (powiat jędrzejowski)">
Łany (powiat jędrzejowski)

Łany – wieś w Polsce, położona w województwie świętokrzyskim, w powiecie jędrzejowskim, w gminie Wodzisław.
W 1595 roku wieś położona w powiecie ksiąskim województwa krakowskiego była własnością łowczego sandomierskiego Hieronima Lanckorońskiego. W latach 1975–1998 miejscowość administracyjnie należała do województwa kieleckiego.

</doc>
<doc id="399453" url="https://pl.wikipedia.org/wiki?curid=399453" title="Łaszczyn (województwo łódzkie)">
Łaszczyn (województwo łódzkie)

Łaszczyn – wieś w Polsce położona w województwie łódzkim, w powiecie rawskim, w gminie Cielądz.
W latach 1975–1998 miejscowość administracyjnie należała do województwa skierniewickiego.

</doc>
<doc id="399455" url="https://pl.wikipedia.org/wiki?curid=399455" title="Łaszczyn (województwo mazowieckie)">
Łaszczyn (województwo mazowieckie)

Łaszczyn – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.

</doc>
<doc id="399456" url="https://pl.wikipedia.org/wiki?curid=399456" title="Łaszczyn (województwo wielkopolskie)">
Łaszczyn (województwo wielkopolskie)

Łaszczyn – wieś w Polsce położona w województwie wielkopolskim, w powiecie rawickim, w gminie Rawicz.
Na miejscowym cmentarzu znajduje się grób Stefana Bobrowskiego, jednego z przywódców powstania styczniowego, który zginął w pojedynku w pobliskim Lesie Łaszczyńskim. Na terenie wsi znajduje się Rolniczy Kombinat Spółdzielczy, którego oddziałem była kiedyś ferma drobiu w Żylicach.
Historia.
Wieś Lasczino położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Łaszczyn należał do okręgu bojanowskiego tego powiatu i stanowił odrębny majątek, którego właścicielem był wówczas Sczaniecki. Według spisu urzędowego z 1837 roku wieś liczyła 301 mieszkańców, którzy zamieszkiwali 27 dymów (domostw). W skład majątku Łaszczyn wchodziły także Izbice (23 domy, 165 osób) oraz Żylice (35 domów, 206 osób).
W latach 1975–1998 miejscowość administracyjnie należała do województwa leszczyńskiego.

</doc>
<doc id="399457" url="https://pl.wikipedia.org/wiki?curid=399457" title="Łaszewo (województwo mazowieckie)">
Łaszewo (województwo mazowieckie)

Łaszewo – wieś w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="399458" url="https://pl.wikipedia.org/wiki?curid=399458" title="Łaszewo (województwo zachodniopomorskie)">
Łaszewo (województwo zachodniopomorskie)

Łaszewo (niem. "Erdmannsthal") – osada w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 osada liczyła 33 mieszkańców. Osada wchodzi w skład sołectwa Rzecko.
Geografia.
Osada leży ok. 2,5 km na południe od Rzecka, w pobliżu byłej linii kolejowej nr 410.

</doc>
<doc id="399459" url="https://pl.wikipedia.org/wiki?curid=399459" title="Ławica (województwo dolnośląskie)">
Ławica (województwo dolnośląskie)

Ławica (niem. "Labitsch") – wieś sołecka w Polsce położona w województwie dolnośląskim, w powiecie kłodzkim, w gminie Kłodzko. 
W latach 1954-1961 wieś należała i była siedzibą władz gromady Ławica, po jej zniesieniu w gromadzie Kłodzko. W latach 1975–1998 miejscowość administracyjnie należała do województwa wałbrzyskiego.
Geografia.
Położenie geograficzne.
Ławica położona jest na granicy Kotliny Kłodzkiej i Gór Bardzkich w Sudetach, w południowo-zachodniej Polsce. Od Kłodzka, siedziby gminy i powiatu oddalona jest o 3,5 km na północ. Na zachodzie graniczy ze Ścinawicą, na północy z Podtyniem, Młynowem i Morzyszowem, na wschodzie z Boguszynem, a na południu z Kłodzkiem.
Według danych z 2008 r. wieś zajmowała obszar 4,82 km², co stanowiło 1,9% gminy Kłodzko.
Warunki naturalne.
Zabudowania wsi ciągną się luźnym łańcuchem wzdłuż krawędzi bardzo wysokiej, urwistej terasy na prawym brzegu Nysy Kłodzkiej, u południowo-zachodniego wlotu Przełomu Bardzkiego. Zabudowania Ławicy znajdują się na wysokości 280–320 m n.p.m., a wieś jest najniżej położoną wsią Kotliny Kłodzkiej, a co za tym idzie na całej ziemi kłodzkiej. Jej zabudowania ciągną się od ujścia Ścinawki na południu, aż po pierwsze zakole Przełomu Bardzkiego na północy, w coraz ciaśniejszej dolinie rzeki, na coraz bardziej stromym brzegu.
Środowisko przyrodnicze.
Ławicę otaczają rozległe połacie użytków rolnych na najlepszych w okolicy glebach. Niewielkie lasy porastają tylko wniesienia. Zadrzewione i zakrzewione są także dolinki potoków i liczne parowy schodzące do rzeki. W sąsiedztwie wsi rośnie okazały buk ("Fagus silvatica"), pomnik przyrody o obwodzie 3,3 m.
Budowa geologiczna.
Okolice Ławicy charakteryzują się złożoną budową geologiczną. Wyższe partie wzniesień tworzą dolnokarbońskie piaskowce szarogłazowe i łupki ilaste struktury bardzkiej, na której niżej leżą pokrywy plejstoceńskich glin i utworów lessopodobnych oraz glin zwałowych. Od południa zalegają tereny pełne żwirów i piasków, tworzące wyraźną terasę o wysokości 10 m. Z kolei w samym korycie zalegają holoceńskie żwiry i piaski.
Demografia.
Liczba ludności zamieszkującej Ławicę na przestrzeni wieków przedstawiała się następująco:
Historia.
Toponimia.
Daty wzmianeko miejscowości ijej oficjalnenazwy według źródeł
Źródło:
Nazwa wsi "Ławica" pojawia się po raz pierwszy w dokumentach w 1337 r. w formie "Lawicz". Ma ona pochodzenie wyraźnie słowiańskie i wskazuje na to, iż taki był charakter pierwotnej osady założonej w tym miejscu. Jest to nazwa typu topograficznego. W 1937 r. została ona zastąpiona przez niemiecką administrację nazistowską nazwą "Neißenfels" ze względu na swój zbyt słowiański charakter.
Początki wsi i średniowiecze.
Ławica należy do starych wsi związanych z osadnictwem w rejonie Kłodzka. Powstała przypuszczalnie na początku XIV w. jako osada podmiejska, należąca do folwarku. Przez cały czas wieś należała do parafii św. Wacława w Kłodzku, tak jak sąsiednie osady. Stan ten utrzymał się praktycznie do dziś i to mimo rozwoju wsi. Jedna z pierwszych wzmianek o wsi z 1347 r., mówi, że pół łana dziedzicznych gruntów posiadali tutaj mieszkańcy Ustronia. Przez kolejne lata mieszkający tu chłopi, ławnicy i sędziowie pochodzenia słowiańskiego byli wymieniani kłodzkich księgach miejskich. Wieś znajdowała się w pobliżu ruchliwej drogi handlowej, stanowiącej jedną z odnóg europejskiego szlaku bursztynowego.
W połowie XIV w. w dole Ławicy powstał folwark wzmiankowany w 1380 r., który był często zastawiany miastu i kanonikom regularnym z Kłodzka. W 1412 r. jako jego posiadacz został wymieniony niejaki Hannus Hopphe, z kolei sama wieś należała do rodziny Tschetterwangów. Poświadczone jest źródłowo, że np. w 1419 r. Ławica była częścią dużej posiadłości tego rodu w skład której wchodziły okoliczne wsie należące do Jacoba von Tschetterwanga. W połowie XV w. Ławicy powstało dziedziczne wolne sędziostwo, którego właściciele są często wymieniani w dokumentach wystawianych w Kłodzku jako świadkowie. Wieś nie była zbyt duża w średniowieczu, licząc w następnej epoce, w 1653 r. tylko 18 gospodarstw.
Epoka nowożytna.
Ze względu na swoje położenie Ławica była narażona na zniszczenia podczas kolejnych wojen. Spowodowało to, że zaczęła się ona bardziej rozwijać dopiero w XVIII w. Wiek ten przyniósł ze sobą również zmianę przynależności państwowej osady z Monarchii Habsburskiej na Królestwo Pruskie – pokoje: wrocławski (1742) i hubertusburski (1763).
W 1747 r. jej właścicielem był von Schenckendorf, a zamieszkiwało ją 10 kmieci, 15 zagrodników i chałupników. W 1765 r. posiadaczem Ławicy był von Burschka, a mieszkało tu już 16 kmieci, 38 zagrodników i 6 chałupników. Z kolei w 1782 r. właścicielem był niejaki Gläser. Wieś składała się z 41 budynków i folwarku, a mieszkało w niej 10 kmieci, 30 zagrodników i chałupników. W 1797 r. w osadzie założono szkołę.
Wiek XIX i 1 połowa XX w..
Wiek XIX przyniósł ze sobą słabszy rozwój wsi niż w poprzednim stuleciu, nadal jednak cechą charakterystyczną dla Ławicy była częsta zmiana właścicieli. W 1825 r. był nim Karl Bather, a już niespełna dwadzieścia lat później – von Albert. Znajdowały się tu wówczas 43 budynki, folwark z dworem oraz szkoła. Wieś miała czysto rolniczy charakter, z rzemieślników mieszkał tu tylko kowal, a folwarku trzymano ponad 500 merynosów. W 1864 r. majątek ziemski obejmował 533 morgi i stanowił własność wrocławskiego kupca, Rudolpha Schodlera.
Częściowe ożywienie we wsi zapanowało po przeprowadzeniu przez jej obszar linii kolejowej z Wrocławia do Kłodzka Głównego w 1875 r. Powstał tu przystanek kolejowy, a dwa lata wcześniej nowa szkoła. Natomiast przeprowadzona w połowie XIX w. szosa z Barda do Kłodzka całkowicie ominęła miejscowość, wpływając niekorzystnie na jej dalszy rozwój. Mimo to pod koniec tego stulecia wieś zaczęła przyciągać do siebie coraz więcej turystów, uchodząc za najlepszy punkt wypadowy wzdłuż Przełomu Bardzkiego, do Opolnicy i tamtejszego zamku na Tunelowej Górze. Powstała wtedy w Ławicy gospoda dla turystów. W latach 1921-1923 stary młyn wodny, położony w pobliżu dworu został całkowicie przebudowany na hydroelektrownię o mocy ok. 0,6 MW.
Okres po 1945 roku.
Zakończenie II wojny światowej i klęska Niemiec oznaczała dla Ławicy zmianę przynależności państwowej na polską w 1945 r. Na mocy postanowień konferencji poczdamskiej zdecydowano się na przesiedlenie dotychczasowej ludności wsi w głąb Niemiec, co miało miejsce w latach 1945-1947.
Na teren osady napłynęła wtedy ludność polska. Mimo tej olbrzymiej zmiany to wieś zachowała swój rolniczy charakter. Należała do wyjątków, ponieważ obserwowano w niej powolny, ale stały wzrost liczby mieszkańców. Dobre warunki klimatyczno-glebowe sprawiły, że rozwinęła się produkcja rolnicza. Część mieszkańców znalazła zatrudnienie w sąsiednim Kłodzku oraz innych miejscowościach, a także w pobliskiej papierni i kamieniołomach w Młynowie.
Pod względem administracyjnym Ławica należała do województwa wrocławskiego, powiatu kłodzkiego i gminy wiejskiej Kłodzko. Po likwidacji gmin w 1954 r. i wprowadzeniu w ich miejsce gromad wieś tworzyła samodzielną gromadę. Po kolejnej reformie administracyjnej z 1975 r. miejscowość administracyjnie należała do województwa wałbrzyskiego, a od 1 stycznia 1999 r. wchodzi w skład województwa dolnośląskiego.
Zabytki.
Ławica zachowała bardzo interesujący układ przestrzenny wsi łańcuchowej, ciągnącej się wzdłuż biegu rzeki – Nysy Kłodzkiej. Do ważniejszych obiektów wpisanych do rejestru zabytków Narodowego Instytutu Dziedzictwa we wsi zaliczyć można:
inne zabytki:
Edukacja i kultura.
Do 1972 r. we wsi działała miejscowa szkoła podstawowa, która została zamknięta ze względu na małą liczbę uczniów do niej uczęszczających. Decyzję tą podjęły ówczesne władze gminy, które przejęły wówczas budynek przy ul. Traugutta 1 a w Kłodzku przeznaczając go na tzw. szkołę zbiorczą, do której uczęszczać miały dzieci z wiosek położonych w okolicy Kłodzka. Obecnie mieści się tam gimnazjum. Młodzież kontynuuje w większości naukę na poziomie szkoły średniej również w Kłodzku. We wsi działa świetlica.
W 2009 r. we wsi odbywały się powiatowe i gminne dożynki, w których główną gwiazdą muzyczną był Łukasz Zagrobelny.
Ławica nie posiada osobnej parafii katolickiej, należąc do parafii Niepokalanego Poczęcia NMP w kłodzkim Jurandowie (od 1947 r.).
Administracja.
Ławica po zakończeniu II wojny światowej znalazła się w granicach Polski. W latach 1945-1973 wieś tworzyła gromadę, wchodzącą w skład powiatu kłodzkiego w województwa wrocławskiego. Po zmianach w podziale terytorialnym kraju (1975) wieś weszła w skład gminy Kłodzko. Ostatnia zmiana miała miejsce w 1990 r., kiedy to na terenie gminy utworzono sołectwa jako jednostki pomocniczego podziału administracyjnego gminy, którego jedna z siedzib znalazła się w Ławicy.
Mieszkańcy wsi wybierają do Rady Gminy jednego radnego co 4 lata. Ponadto organem władzy ustawodawczej we wsi jest rada sołecka, na czele której stoi sołtys jako jednoosobowy organ władzy wykonawczej.
Infrastruktura.
Transport.
We wschodniej części wsi znajduje się przystanek kolejowy na linii kolejowej nr 276 z Wrocławia Głównego do Międzylesia. Przystanek kolejowy w Ławicy powstał w 1874 r. wraz z budową linii kolejowej z Wrocławia do Kłodzka. W tym czasie zbudowano 2 budynki kolejowe. W pierwszym z nich na torze wiodącym do Wrocławia mieściła się kasa, poczekalnia i mieszkania dla kolejarzy. Pomiędzy przystankami Ławica i Bardo Śląskie linia biegnie przez dwutorowy, jednokomorowy tunel o długości 364 m pod Tunelową Górą (Tunnelberg), przebitym 2 grudnia 1873 r. Przy jego budowie zatrudniono kamieniarzy z Włoch.
Przez Ławicę przechodzi droga z Kłodzka do Podtynia i Morzyszowa o znaczeniu lokalnym. We wsi znajdują się przystanki autobusowe, jednak obecnie nie kursują tam żadne autobusy zapewniające połączenie z pobliskim Kłodzkiem.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Ławica podlega rejonowi działania Powiatowej Straży Pożarnej oraz Komendzie Powiatowej Policji w Kłodzku. Funkcję dzielnicowego sprawuje mł. asp. Krzysztof Pinkiewicz. We wsi znajduje się ośrodek zdrowia, a podstawowe ratownictwo medyczne zapewnia położony 1,5 km na południe Szpital Powiatowy na kłodzkim Jurandowie.
Gospodarka.
Ławica jest wsią rolniczą, jednak funkcja ta nie została wyraźnie wykształcona. W 1988 r. znajdowało się tu 15 gospodarstw rolnych, ale z pracy rolniczej utrzymywało się wyłącznie aż około 91% ludności czynnej zawodowo. Znajduje się w niej Państwowe Przedsiębiorstwo Hodowlane. Wieś posiada słabo rozwinięto infrastrukturę handlowo-usługową z racji bliskiego sąsiedztwa Kłodzka. Po transformacji gospodarczej po 1989 roku uległa zmniejszeniu struktura zatrudnionych w rolnictwie. Wiele osób znajduje pracę w Kłodzku. Wieś posiada znaczne walory krajobrazowe, które jednak nie są jednak wykorzystywane w odpowiedni sposób.
Jak wspomniano wyżej jako, że okolice Ławicy posiadają walory krajobrazowe, planuje się na szerszą skalę rozwój agroturystyki we wsi.Obecnie działa jedno takie gospodarstwo noszące nazwę "U Macieja". W 1998 roku bezrobocie we wsi wynosiło 38,66% ludności czynnej zawodowo.

</doc>
<doc id="399460" url="https://pl.wikipedia.org/wiki?curid=399460" title="Ławica (województwo wielkopolskie)">
Ławica (województwo wielkopolskie)

Ławica – niewielka wieś sołecka w Polsce, położona w województwie wielkopolskim, w powiecie międzychodzkim, w gminie Sieraków.
W latach 1975–1998 wieś administracyjnie należała do województwa poznańskiego.
Historia.
Folwark założony ok. poł. XIX wieku na polach wsi Popowo przez Wincentego Ławickiego herbu Ślepowron. W 1926 roku stanowił własność hr. Napoleona Rutkowskiego (1868-1931), później jego spadkobierców. Od 1950 roku jest własnością PGR-u.
Od 1794 roku Ławica należała do Wincentego Prusimowskiego, a następnie do jego potomków. W 1846 roku wieś przeszła w ręce Wincentego Ławickiego. Od końca XIX wieku była w posiadaniu znanego kompozytora, Napoleona Rutkowskiego (1868-1931). Jego najbardziej znany utwór to „Mów do mnie jeszcze”. Hrabia ufundował dzwony w sierakowskim kościele, dom katechetyczny w Sierakowie „Dla dzieci z Ławicy i Popowa” oraz organizował z własnych środków biblioteki polskie w Międzychodzie i Sierakowie.
Dwór został zbudowany ok. poł. XIX wieku (po roku 1846) dla Wincentego Ławickiego. Wielokrotnie, choć w niewielkim stopniu, przebudowywany zachował do dziś pierwotną formę architektoniczną.
Ławica była jednym z nielicznych majątków na Pojezierzu, które w okresie zaboru pruskiego nie przeszły w ręce niemieckie.
Mieszkańcy wsi brali udział w powstaniu Wielkopolskim w 1918 roku.
Turystyka.
Jest to malowniczo położona wieś, która znajduje się pomiędzy czterema jeziorami. Na plażę co roku zjeżdżają się turyści, nie tylko z Polski. W parku dworskim rośnie kilka starych dębów o obwodzie dochodzącym do 5 m, buk o obwodzie około 360 cm, modrzew o obwodzie około 310 cm oraz dwa cisy. Przed stodołą, obok słupka z drogowskazami szlaków znajduje się wiele głazów narzutowych zwiezionych z okolicznych pól. Służyły one do budowy domów. Większość z nich nosi ślady odłupań (kiedyś zapewne były większe). Najokazalszy z głazów ma około 360 cm obwodu. Warta zobaczenia jest też figura Matki Boskiej, która niedawno została odrestaurowana, oraz figura św. Antoniego.
Przyroda.
Ochrona przyrody.
W Ławicy znajduje się 6 okazów drzew pomnikowych. Do najstarszych należą 3 okazy cisów, zaś do najbardziej okazałych 3 dęby szypułkowe.
Demografia.
Według danych Urzędu Gminy w Sierakowie, na dzień 1 października 2010 r. Ławicę zamieszkiwało 186 osób. Powierzchnia wsi wynosi 9,49 km², co daje średnią gęstość zaludnienia rzędu 19,6 os. na km² w 2010 r.

</doc>
<doc id="399461" url="https://pl.wikipedia.org/wiki?curid=399461" title="Ławki (powiat łukowski)">
Ławki (powiat łukowski)

Ławki – wieś w Polsce położona w województwie lubelskim, w powiecie łukowskim, w gminie Łuków.
Pod względem fizycznogeograficznym wieś leży w północno-zachodniej części Równiny Łukowskiej nad Krzną Północną, w sąsiedztwie Lasów Łukowskich.
Siedziba Nadleśnictwa Łuków.
Mieszkańcy należą do rzymskokatolickiej parafii Matki Boskiej Częstochowskiej w Gręzówce lub do parafii Przemienienia Pańskiego w Łukowie.
Od roku 2006, corocznie w sierpniu, w Ławkach odbywa się "Święto Miodów" organizowane między innymi przez łukowskie "Koło Pszczelarzy". Święto rozpoczyna się tradycyjnie od Mszy św. oraz złożenia kwiatów przed obeliskiem Kazimierza Lewickiego..
Historia.
We wsi Ławki (folwarku otrzymanym od ojca) od roku 1867 mieszkał i pracował polski pionier pszczelarstwa, założyciel pierwszego na świecie muzeum pszczelarstwa (w Warszawie na Koszykach), publicysta, pedagog – Kazimierz Lewicki.
W latach 1975–1998 miejscowość administracyjnie należała do województwa siedleckiego.
Według danych z 30 czerwca 2013 roku wieś liczyła 451 mieszkańców.

</doc>
<doc id="399462" url="https://pl.wikipedia.org/wiki?curid=399462" title="Ławki (województwo łódzkie)">
Ławki (województwo łódzkie)

Ławki – wieś w Polsce położona w województwie łódzkim, w powiecie opoczyńskim, w gminie Żarnów. 
W skład sołectwa "Ławki" wchodzą także wsie Dąbie i Młynek.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Łukasza w Skórkowicach.

</doc>
<doc id="399463" url="https://pl.wikipedia.org/wiki?curid=399463" title="Ławki (województwo mazowieckie)">
Ławki (województwo mazowieckie)

Ławki – wieś w Polsce położona w województwie mazowieckim, w powiecie piaseczyńskim, w gminie Prażmów.
W latach 1975–1998 miejscowość administracyjnie należała do województwa warszawskiego.

</doc>
<doc id="399464" url="https://pl.wikipedia.org/wiki?curid=399464" title="Ławki (województwo wielkopolskie)">
Ławki (województwo wielkopolskie)

Ławki – wieś w Polsce położona w województwie wielkopolskim, w powiecie gnieźnieńskim, w gminie Trzemeszno.
W latach 1975–1998 miejscowość administracyjnie należała do województwa bydgoskiego.
Miejsce narodzin Hipolita Cegielskiego.

</doc>
<doc id="399465" url="https://pl.wikipedia.org/wiki?curid=399465" title="Ławy (województwo kujawsko-pomorskie)">
Ławy (województwo kujawsko-pomorskie)

Ławy – wieś w Polsce położona w województwie kujawsko-pomorskim, w powiecie rypińskim, w gminie Rypin.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 136 mieszkańców. Jest 22. co do wielkości miejscowością gminy Rypin.
Położenie.
Sąsiaduje bezpośrednio z Głowińskiem. Przez miejscowość przebiega droga wojewódzka nr 534.

</doc>
<doc id="399466" url="https://pl.wikipedia.org/wiki?curid=399466" title="Ławy (województwo łódzkie)">
Ławy (województwo łódzkie)

Ławy – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość administracyjnie należała do województwa piotrkowskiego. W miejscowości znajduje się stary cmentarz.

</doc>
<doc id="399467" url="https://pl.wikipedia.org/wiki?curid=399467" title="Ławy (województwo świętokrzyskie)">
Ławy (województwo świętokrzyskie)

Ławy – wieś w Polsce położona w województwie świętokrzyskim, w powiecie kazimierskim, w gminie Opatowiec. Leży u zbiegu rzek Nidzicy i Wisły
Wschodnia część wsi położona jest wzdłuż przebiegu drogi krajowej nr 79. 
Wieś królewska starostwa nowokorczyńskiego, położona była w drugiej połowie XVI wieku w powiecie proszowskim województwa krakowskiego. W latach 1975–1998 miejscowość administracyjnie należała do województwa kieleckiego.
Historia.
W XIX wieku miejscowość opisana jest jako: Ławy - wieś u zbiegu rzeki "Nidzioy" (obecna nazwa Nidzica) z Wisłą w powiecie pińczowskim, gmina i parafia Bejsce. W 1827 r. wieś posiadała 8 domów i 54 mieszkańców.

</doc>
<doc id="399468" url="https://pl.wikipedia.org/wiki?curid=399468" title="Autostrady we Francji">
Autostrady we Francji

Autostrady we Francji – sieć autostrad we Francji (fr. "réseau autoroutier"), w 2014 składająca się ze 140 odcinków o całkowitej długości 11 882 km (9048 km – płatnych, 2834 km – bezpłatnych, zarządzanych przez państwo). W budowie pozostaje 360,9 km autostrad, a 1039 km dróg ekspresowych przewidzianych jest do przebudowy do standardów autostrady.
Prawo francuskie definiuje autostradę jako "Szlak drogowy o przeznaczeniu specjalnym, bez skrzyżowań, dostępny jedynie w punktach przystosowanych do tego celu i całkowicie zarezerwowanych dla pojazdów o napędzie mechanicznym" (ustawa z dnia 18 kwietnia 1955 roku).
Schemat sieci.
Francuska sieć autostradowa składa się z autostrad oraz dróg ekspresowych kategorii LACRA (Liaisons Assurant la Continuité du Réseau Autoroutier – "fr. Połączenia Zapewniające Ciągłość Sieci Autostradowej").
Numeracja.
Francuski system numeracji autostrad przypomina system brytyjski. Autostrady są krótkie w porównaniu z wielkością kraju, zarządzane przez kilkanaście różnych podmiotów i zawsze budowane krótkimi odcinkami. Francja jest krajem silnie scentralizowanym, z głównym ośrodkiem gospodarczym i kulturalnym w Paryżu. Z tych powodów system numeracji obowiązujący we Francji jest oparty na powiązaniu numeru autostrady z jej lokalizacją geograficzną.
Najniższe numery są przypisane autostradom wybiegającym promieniście z Paryża oraz ich głównym odgałęzieniom:
Pozostałe numery są rozdzielone w następujący sposób:
Poza oficjalnymi numerami, we Francji funkcjonują również nazwy nadawane autostradom.
Przepisy ruchu drogowego.
Ograniczenia prędkości.
Poniższa tabela podsumowuje ograniczenia prędkości na autostradach we Francji zgodnie obowiązującym kodeksem drogowym.
Opłaty.
We Francji pobór opłat na autostradach odbywa się w punktach poboru opłat (bramkach). Wysokość opłaty jest ustalana przez operatora autostrady i zależy od:
Aktualne cenniki można znaleźć na stronach internetowych operatorów płatnych autostrad.
Zarządcy płatnych odcinków.
Płatne autostrady we Francji są zarządzane przez operatorów na zasadzie koncesji, przyznawanych przez rząd na budowę i eksploatację danego odcinka.
W chwili obecnej autostrady we Francji są zarządzane przez następujących operatorów:
Niekiedy zdarza się, że pewne odcinki autostrad są zarządzane przez operatorów, a nie przez władze państwowe, a pomimo tego pozostają bezpłatne. Najczęściej dotyczy to krótkich odcinków w pobliżu większych miast.
System Télépéage.
Aby ułatwić kierowcom korzystanie z płatnych autostrad, operatorzy wprowadzili w 2000 system "Télépéage" (dosł. „opłata na odległość”). Operatorzy autostradowi wypożyczają kierowcom nadajniki radiowe, które są instalowane w samochodach. Nadajniki te rejestrują automatycznie moment i miejsce wjechania na płatny odcinek autostrady oraz opuszczenia go. Należność pobierana jest z konta bankowego właściciela pojazdu.
Historia.
Pierwszym odcinkiem autostrady we Francji był 20-kilometrowy fragment obecnej A13, pomiędzy Orgeval i Saint-Cloud. Miano go oddać do użytku w 1940, jednak z powodu II wojny światowej otwarcie nastąpiło 9 czerwca 1946. Tamtejsza sieć autostrad rozwijała się dość wolno aż do lat 70., kiedy to ukończono najważniejsze z punktu widzenia francuskiego transportu drogowego połączenie Lille – Paryż – Lyon – Marsylia.
Początkowo powstawały jedynie krótkie odcinki służące zaspokajaniu lokalnych potrzeb transportowych. Przełom nastąpił w 1955, gdy po burzliwej debacie, rząd zdecydował o wprowadzeniu systemu płatnych autostrad, budowanych i zarządzanych przez wydzielonych operatorów. W 1956 utworzono pierwszego operatora autostradowego – ESCOTA. Rok 1970 przyniósł kolejne zmiany. Po opadach śniegu, które sparaliżowały ruch na południu Francji, rząd doszedł do wniosku, że istniejący system zarządzania autostradami jest niewydajny. Powołano agencję Scetauroute, która od tej pory miała zająć się autostradami z ramienia państwa. Przyznano również dużo większą autonomię operatorom. Pojawiły się też pierwsze firmy prywatne zarządzające autostradami.
Na początku lat 80, po dojściu do władzy socjalistów, próbowano zlikwidować system płatnych autostrad, szybko jednak okazało się, że rozwój i utrzymanie sieci są niemożliwe wyłącznie za pieniądze z budżetu państwa. W ostatnich latach doszło do kolejnych zmian. W 2000 roku operatorzy autostrad stali się normalnymi przedsiębiorstwami, działającymi zgodnie z prawem wspólnotowym Unii Europejskiej. Wprowadzono system przetargów na budowę i obsługę nowych odcinków autostrad. Te zmiany otworzyły drogę do możliwości prywatyzacji operatorów, która jest od dłuższego czasu gorącym tematem we Francji.
Ewolucja sieci.
Długość francuskiej sieci autostradowej:
Stan obecny.
 większość planowanych autostrad we Francji jest ukończona, jednak brakuje kilku kluczowych odcinków, m.in. fragmentów obydwu autostradowych obwodnic Paryża, a także obwodnic innych miast. W budowie jest około 20 odcinków o łącznej długości ok. 200 km (styczeń 2006). Istnieje też wiele planów, o różnym stopniu zaawansowania, dotyczących budowy następnych odcinków lub ulepszania istniejących np. przez dobudowanie nowych pasów ruchu. Cechą charakterystyczną rozwoju sieci autostradowej Francji jest to, że wiele nowych odcinków nie powstaje „od podstaw” lecz jest efektem dostosowywania istniejących fragmentów sieci drogowej do standardów autostradowych.

</doc>
<doc id="399470" url="https://pl.wikipedia.org/wiki?curid=399470" title="Ławy (województwo zachodniopomorskie)">
Ławy (województwo zachodniopomorskie)

Ławy – (), wieś w Polsce położona w województwie zachodniopomorskim, w powiecie myśliborskim, w gminie Myślibórz.
W latach 1975–1998 miejscowość administracyjnie należała do województwa gorzowskiego. Wieś z zabudowaniami szachulcowymi, a także z budynkami z granitowego łupka(kamienie polodowcowe), w tym XIX-wieczny kościół neogotycki z wieżą.
Zobacz też: Ławy

</doc>
<doc id="399471" url="https://pl.wikipedia.org/wiki?curid=399471" title="Łaziska (województwo dolnośląskie)">
Łaziska (województwo dolnośląskie)

Łaziska (dawniej niem. "Looswitz") – wieś w Polsce położona w województwie dolnośląskim, w powiecie bolesławieckim, w gminie Bolesławiec, na Pogórzu Kaczawskim w Sudetach.
W 1963 r. na jeden z domów spadł radziecki samolot myśliwski. Zabił dziecko i osiemnastolatka. Ranił rodziców młodszego. 
W latach 1975–1998 miejscowość administracyjnie należała do województwa jeleniogórskiego.
Nazwa.
W roku 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Lazizka".
Zabytki.
Do wojewódzkiego rejestru zabytków wpisane są obiekty:

</doc>
<doc id="399472" url="https://pl.wikipedia.org/wiki?curid=399472" title="Łaziska (województwo łódzkie)">
Łaziska (województwo łódzkie)

Łaziska – wieś w Polsce położona w województwie łódzkim, w powiecie pabianickim, w gminie Dłutów. Liczba mieszkańców we wsi Łaziska wynosiła 118.
Prywatna wieś duchowna położona była w drugiej połowie XVI wieku w powiecie piotrkowskim województwa sieradzkiego, własność krakowskiej kapituły katedralnej. W latach 1975–1998 miejscowość administracyjnie należała do województwa piotrkowskiego.
Zobacz też: Łaziska, Łaziska Górne

</doc>
<doc id="399473" url="https://pl.wikipedia.org/wiki?curid=399473" title="Słoneczna (góra)">
Słoneczna (góra)

Słoneczna (niem. "Sonnenkoppe") - wzniesienie (949 m n.p.m.) w południowo-zachodniej Polsce, w Sudetach Środkowych, w Górach Sowich.
Wzniesienie położone w środkowej części pasma Gór Sowich, po północno-zachodniej stronie od Kalenicy, około 2,5 km na północny wschód od centrum miejscowości Jugów. 
Kopulaste wzniesienie, położone w głównym grzbiecie, o mało wyraźnie podkreślonym, rozciągniętym wierzchołku, jedno z wyższych w tych górach. Zbocze południowo-wschodnie łagodnie opada o kilka metrów, przechodząc w grzbiet, pozostałe zbocza, są dość strome. W pobliżu szczytu znajdują się „Słoneczne Skałki”.
Szczyt pokryty w większości lasem bukowym. Występuje tu rzadko spotykany na tej wysokości skarłowaciały buk dolnoreglowy.
Wzniesienie położone na terenie Parku Krajobrazowego Gór Sowich. Szczyt położony jest w granicach Rezerwatu przyrody Bukowa Kalenica.
Turystyka.
Przez szczyt przechodzą szlaki turystyczne:

</doc>
<doc id="399474" url="https://pl.wikipedia.org/wiki?curid=399474" title="Łaziska (województwo opolskie)">
Łaziska (województwo opolskie)

Łaziska (dodatkowa nazwa w j. niem. Lasisk, śl. "Łajzisko") – wieś w Polsce, położona w województwie opolskim, w powiecie strzeleckim, w gminie Jemielnica.
Nazwa.
Nazwa pochodzi od polskiej nazwy drapieżnego ssaka "łasicy". Do grupy miejscowości na Śląsku, których nazwy wywodzą się od tego zwierzęcia - "von łasica = Wiesel" zalicza ją niemiecki geograf oraz językoznawca Heinrich Adamy. W swoim dziele o nazwach miejscowych na Śląsku wydanym w 1888 roku we Wrocławiu wymienia wcześniejszą od niemieckiej nazwę wsi w polskiej formie "Łazisko" podając jej znaczenie jako "Wieselort" czyli w tłumaczeniu "Wieś łasic". Niemcy początkowo zgermanizowali nazwę miejscowości na "Laziska", a później na "Lasisk" w wyniku czego utraciła ona swoje pierwotne znaczenie.
W 1295 r. w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako Lazische we fragmencie "Lazische decima more polonico" jako wieś założona na prawie polskim. W 1896 r. nazwy Łazisk, Lazisk i Lasisko wymienia śląski pisarz Konstanty Damrot. Słownik geograficzny Królestwa Polskiego wydany w latach 1880–1906 wymienia miejscowość pod polską nazwą Łaziska oraz niemiecką Lazisk.
Ze względu na słowiańskie pochodzenie w 1936 roku w miejsce zgermanizowanej nazwy "Lasisk" nazistowska administracja III Rzeszy wprowadziła nową, całkowicie niemiecką - "Läsen".
Historia.
Niektórzy upatrują początków osady w działalności łazęgów, którzy z książęcego rozkazu wypalali lasy aby w ten sposób pozyskać nowe obszary pod uprawę i zabudowę. Pierwsza wzmianka o istnieniu Łazisk pochodzi z 1300 roku. W 1323 r. książę Albert strzelecki podarował wieś klasztorowi w Jemielnicy wraz z łąkami, polami i pasiekami, a dwa lata później pozwolił też zakładać młyny i karczmy oraz polować w lasach. Zakonnicy mogli też sprawować sądy nad mieszkańcami. W tym czasie wieś nazywano Lasicz, Lasicze, Laziscz i Laschicze. W Urbarzu Strzelec z 1534 r. odnotowano:” Przy Łaziskach jest las dębowy i bukowy. Gdy z dębów lecą żołędzie a z buków szyszki to żywią się nimi dziki. W Łaziskach jest tartak, młyn z dwoma kołami i ubijak. Zajmują się tu pszczelarstwem. Mieszkańcy polują przy pomocy wnyków. Jak upolują lisa lub kunę to muszą odnieść je do zamku w Strzelcach gdzie otrzymują za skórę 12 groszy . Roznoszą listy do Lublińca i Toszka i chwytają młode i stare konie”. Wieś oddawała do klasztoru jemielnickiego dziesięcinę a na rzecz zamku strzeleckiego odrabiała pańszczyznę. W 1615 r. Łaziska należały do Jerzego Rederna młodszego. Według mnicha jemielnickiego Roberta Sambuciusa w 1662 r. we wsi były 154 dusze i 2 niekatolicy. W 1766 r. na polecenie hr. Colonny ze Strzelec sprowadzono do Łazisk bielarzy, którzy założyli tu bielarnię. Dwie bielarnie powstały jeszcze w 1830 r. W 1783 r. we wsi było 13 gospodarzy, 7 zagrodników i 4 chałupników. Na początku XIX w. Łaziska liczyły 205 mieszkańców, w połowie 573 a pod koniec 745 w tym 15 ewangelików. W 1830 r. wioska należała do hr. Renarda ze Strzelec. Było tam 60 domów, 2 młyny, młyn papierowy, tartak, leśnictwo i 3 smolarnie. Dwa lata później powstała szkoła. Na miejscu młyna papierowego w połączeniu z tartakiem w 1835 r. powstała fabryka drutu, gwoździ oraz igieł potocznie zwana druciarnią. Surowiec potrzebny do produkcji przywożono na wozach z Ozimka, tam też odwożono wyprodukowany drut. Produkcja wynosiła 1196 cetnarów tj. 61531 kg różnego rodzaju drutu a zajmowali się nią kierownik i 25 robotników. Druciarnia uległa likwidacji po pożarze w 1863 r. Na jej miejscu planowano zbudować młyn lecz pomysł nie został zrealizowany a posiadłość przejął młynarz Kazik. Hrabia Renard sprzedał Łaziska w 1855 r. spółce „Minerwa”. W 1861 r. gmina wiejska Łaziska liczyła 17 gospodarzy, 9 zagrodników i 39 chałupników. Było tam 70 domów mieszkalnych, 82 budynki gospodarcze i 2 bielarnie, młyn, karczma, 2 mieszkania dla leśniczych oraz torfowisko o powierzchni 72 morgi eksploatowane przez spółkę „Minerwa”. Do szkoły chodziło wtedy 129 dzieci. Obszar wsi bez folwarku w 1864 r. wynosił 344 ha. W 1896 r. do dwuklasowej szkoły chodziło 168 dzieci katolickich, 2 ewangelików i 2 Żydów. W 1905 r. we wsi mieszkało 776 osób, 119 na Bokowem i 6 w młynie Wolnego. Łaziska w 1912 r. należały do Franciszka hr. Tiele - Winklera z Mosznej. Powierzchnia posiadłości wynosiła 4337 ha z tego na pola przypadały 39 ha, łąk było 258 ha a lasów 3985 ha, reszeta to place i drogi, oraz cegielnia Jaświn. We wsi mieszkało wtedy 921 mieszkańców. W 1926 r. założono w Łaziskach straż pożarną. Początkowo składała się ona z 25 strażaków na czele z komendantem Franciszkiem Guzikiem. W 1927 r. do wsi dotarła elektryczność. Pierwszy rower miał Franciszek Muschkiet, motocykl kupiec Eidam natomiast samochód leśniczy Reisch. W 1935 r. obszar wsi wynosił 540 ha. Na czele wsi stał karczmarz Franciszek Guzik. W szkole uczyli Wilhelm Wolf, Emil Pieper i Jerzy Tschauder. W czasie wojny w 1942 roku było tu 7 gospodarzy i 47 chałupników pracujących w okolicznych hutach i kopalniach. Mieszkało tu 971 osób. Na czele wsi stał Filip Gruschka. W 1945 roku wieś przyjęła nazwę Łaziska. Odwiedzając Łaziska warto zwrócić uwagę na: kaplicę na rynku, budynek dawnej szkoły, kościół filialny i lasy ze śródleśnymi stawami.

</doc>
<doc id="399475" url="https://pl.wikipedia.org/wiki?curid=399475" title="Łaziska (województwo śląskie)">
Łaziska (województwo śląskie)

Łaziska (niem. "Lazisk") – wieś w Polsce położona w województwie śląskim, w powiecie wodzisławskim, w gminie Godów. Miejscowość ta zajmuje powierzchnię 775 ha i zamieszkuje ją 1718 osób. Przepływa przez nią rzeka Leśnica.
W latach 1975–1998 miejscowość położona była w województwie katowickim. Dla odróżnienia od miasta Łaziska Górne spotyka się cztery różne wersje pełnej nazwy wsi: „Łaziska Wodzisławskie”, „Łaziska Rybnickie”, „Łaziska Śląskie” i „Łaziska nad Olzą”.
Historia.
Łaziska są położone na Górnym Śląsku na historycznej ziemi wodzisławskiej uformowanej już w średniowieczu. Od końca XV aż do XIX wieku Łaziska należały do Wodzisławskiego Państwa Stanowego. W 1467 r. wzniesiono we wsi drewniany kościół.
W wyniku wojen śląskich Łaziska wraz z całą ziemią wodzisławską znalazły się w Królestwie Pruskim.
Topograficzny opis Górnego Śląska z 1865 roku notuje stosunki ludnościowe na terenie wsi – "„«Lazisk enthalt in 103 Haushaltungen 543 nur der polnischen Sprache (...)»", czyli w tłumaczeniu na język polski "„Łazisk zawiera 103 gospodarstwa domowe z 543 mieszkańcami mówiącymi tylko w języku polskim (...)”".
W 1922 roku wieś została włączona do II Rzeczypospolitej.
14 lutego 1959 wyprostowano odcinek graniczny między Polską i Czechosłowacją (pola uprawne po prawej stronie rzeki Olzy należące do gminy Wierzniowice w powiecie frysztackim) na wysokości gromad Godów i Gorzyce w powiecie wodzisławskim w woj. katowickim, przez co część Śląska Cieszyńskiego znalazła się w granicach Łazisk (a część Łazisk włączono do Czechosłowacji).
W zachodniej części miejscowości umiejscowiony jest węzeł autostradowy Gorzyce oraz przebiega tam fragment autostrady A1.
Zabytkowy kościół w Łaziskach.
W Łaziskach znajduje się drewniany kościół pod wezwaniem Wszystkich Świętych. Przeprowadzone w 2008 r. badania dendrochronologiczne wykazały, że nawa i prezbiterium kościoła zostały wzniesione w konstrukcji zrębowej w 1467 r. Z tego czasu pochodzi też wspólna dla obu części więźba dachowa typu małopolskiego. W 1507 r. przy świątyni wybudowano wieżę, której górna partia, obejmująca izbicę i baniasty hełm, powstała już jednak w okresie baroku (XVIII w.). W 1998 r. wewnątrz kościoła odkryto polichromię z 1560 r. Odsłonięte fragmenty malowidła przedstawiają sceny ze Starego i Nowego Testamentu. Kościół w Łaziskach należy do grupy najcenniejszych zabytków drewnianej architektury sakralnej w Polsce.
Turystyka.
Przez miejscowość przebiega międzynarodowa trasa rowerowa EuroVelo 4 (Szlak Europy Centralnej) – w Polsce wyznakowana jako R-4 , obecnie od granicy polsko-czeskiej do Krakowa. Trasa ta ma w gminie wspólny przebieg z czerwoną trasą rowerową nr 24, tzw. Pętlą rowerową Euroregionu Śląsk Cieszyński.
Edukacja.
W Łaziskach znajduje się szkoła podstawowa im. Mikołaja Kopernika. Szkoła ta została wybudowana w 1927 r.

</doc>
<doc id="399476" url="https://pl.wikipedia.org/wiki?curid=399476" title="Łazisko (województwo dolnośląskie)">
Łazisko (województwo dolnośląskie)

Łazisko – wieś w Polsce, położona w województwie dolnośląskim, w powiecie oleśnickim, w gminie Twardogóra.
W latach 1954-1959 wieś należała i była siedzibą władz gromady Łazisko, po jej zniesieniu w gromadzie Goszcz. W latach 1975–1998 wieś administracyjnie należała do województwa wrocławskiego.

</doc>
<doc id="399477" url="https://pl.wikipedia.org/wiki?curid=399477" title="Łazisko (województwo łódzkie)">
Łazisko (województwo łódzkie)

Łazisko – wieś w Polsce położona w województwie łódzkim, w powiecie tomaszowskim, w gminie Tomaszów Mazowiecki.
Do 1953 roku istniała gmina Łazisko. W latach 1975–1998 miejscowość administracyjnie należała do województwa piotrkowskiego.

</doc>
<doc id="399478" url="https://pl.wikipedia.org/wiki?curid=399478" title="Łazów (województwo mazowieckie)">
Łazów (województwo mazowieckie)

Łazów – wieś w Polsce położona w województwie mazowieckim, w powiecie sokołowskim, w gminie Sterdyń.
W latach 1954-1959 wieś należała i była siedzibą władz gromady Łazów, po jej zniesieniu w gromadzie Sterdyń. W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego należą do parafii Wniebowzięcia NMP w Łazówku.

</doc>
<doc id="399479" url="https://pl.wikipedia.org/wiki?curid=399479" title="Łazów (województwo podkarpackie)">
Łazów (województwo podkarpackie)

Łazów – wieś w południowo-wschodniej Polsce, położona w województwie podkarpackim, w powiecie niżańskim, w gminie Krzeszów.
Miejscowość podlega ekumenicznej parafii w Bystrem przy filii św. Michała Archanioła i Maksymiliana Kolbego w Kulnie.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="399480" url="https://pl.wikipedia.org/wiki?curid=399480" title="Łaz (województwo mazowieckie)">
Łaz (województwo mazowieckie)

Łaz – wieś w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Mikołaja w Chorzelach.

</doc>
<doc id="399482" url="https://pl.wikipedia.org/wiki?curid=399482" title="Łazy (województwo dolnośląskie)">
Łazy (województwo dolnośląskie)

Łazy – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="399483" url="https://pl.wikipedia.org/wiki?curid=399483" title="Łazy (województwo opolskie)">
Łazy (województwo opolskie)

Łazy – kolonia w Polsce położona w województwie opolskim, w powiecie oleskim, w gminie Rudniki.
W latach 1975–1998 miejscowość położona była w województwie częstochowskim.

</doc>
<doc id="399484" url="https://pl.wikipedia.org/wiki?curid=399484" title="Łazy (powiat moniecki)">
Łazy (powiat moniecki)

Łazy – wieś w Polsce położona w województwie podlaskim, w powiecie monieckim, w gminie Goniądz.
W latach ??–1971 Łazy znajdowały się w granicach Goniądza.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Agnieszki w Goniądzu.

</doc>
<doc id="399485" url="https://pl.wikipedia.org/wiki?curid=399485" title="Łazy (województwo wielkopolskie)">
Łazy (województwo wielkopolskie)

Łazy – wieś w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość administracyjnie należała do województwa konińskiego.

</doc>
<doc id="399486" url="https://pl.wikipedia.org/wiki?curid=399486" title="Łazy (województwo zachodniopomorskie)">
Łazy (województwo zachodniopomorskie)

Łazy – wieś w północno-zachodniej Polsce, położona w województwie zachodniopomorskim, w powiecie koszalińskim, w gminie Sianów nad brzegiem Bałtyku, między jeziorami Jamno i Bukowo. Nadmorska miejscowość letniskowa z kąpieliskiem morskim.
Do końca 2022 roku Łazy należały do gminy Mielno. 1 stycznia 2023 roku włączono je do gminy Sianów.
Turystyka.
Nad morzem wyznaczono letnie kąpielisko „Łazy 223” o długości 100 m, przy wejściu od ul. Leśnej. W 2012 r. kąpielisko Łazy spełniało wytyczne wymogi jakościowe dla wody w kąpielisku Unii Europejskiej. W 2013 r. okres sezonu kąpielowego określono od 1 lipca do 31 sierpnia.
Wśród atrakcji turystycznych w Łazach, dużą popularnością cieszy się platforma widokowa przy głównym zejściu na plażę. Znajduje się na niej pomnik kotwicy, a w sezonie często odbywają się różnego rodzaju wydarzenia artystyczne. Turyści często korzystają również z możliwości połowu ryb oraz wypożyczenia sprzętu pływającego na jeziorze Jamno. Ponadto w Łazach swój bieg rozpoczyna ścieżka rowerowa, którą można dojechać aż do Mielna.
Warunki naturalne.
Teren Łazów został objęty obszarem chronionego krajobrazu Koszalińskiego Pasa Nadmorskiego. Obszar sołectwa z wyjątkiem obszaru zabudowanego wchodzi w skład obszaru Natura 2000 Jezioro Bukowo (PLH320041).
Wydmy porastają różne gatunki traw, a także mchy i porosty. Liczne są gatunki chronione: mikołajek nadmorski, wiciokrzew pomorski, gnieźnik jajowaty i sercowaty oraz rośliny chronione częściowo: turzyca piaskowa i paprotka zwyczajna. Głównym przedstawicielem fauny są różne gatunki mew.
W nadmorskim lesie ciągnącym się na zachód i wschód od miejscowości przeważają sosny w postaci krzewów i drzew. Jest nieco dębów szypułkowych i brzóz, jałowców, leszczyn i wierzb. W poszyciu spotykamy skrzypy, maliny, kosaćce i czeremchy. Sosny niezależnie od wieku nie przekraczają wysokości 15 m i są na ogół pochylone w kierunku lądu, a ich korony są często rozwinięte jednostronnie. To skutek działania wiatrów północno-zachodnich i północnych.
W granicach sołectwa Łazy rozciąga się rozległy teren bagienno-leśny. Znaczna część tego obszaru stanowi Rezerwat Przyrody "Łazy", którego celem jest zachowanie unikatowej na Pomorzu roślinności lasów bagiennych i torfowisk oraz flory i fauny (np. woskownicy europejskiej).
Historia.
Najstarsze ślady osadnictwa na terenie Łaz pochodzą sprzed 4000 lat. Pierwsza wzmianka pisana o Łazach pochodzi z roku 1278. Istniała tu wówczas przystań rybacka i karczma, której dochody należały do klasztoru cysterek z Koszalina.
W tym czasie istniała przystań na jeziorze Bukowo należąca do Łaz.
W średniowieczu Łazy miały duże znaczenie z uwagi na bliskość kanału łączącego jezioro Jamno z Morzem Bałtyckim. Kanał stanowił granicę pomiędzy ziemiami biskupstwa kamieńskiego a księstwem sławieńsko-słupskim. Po obydwu stronach kanału znajdowały się komory celne.
Po wielkim sztormie na Bałtyku w roku 1690 morze przerwało wydmy i zasypało piaskiem kanał, tworząc nowy kilka kilometrów na zachód. Zmianie uległa rola Łaz. Stały się one wioską rybacką. W 1807 przemaszerował tędy batalion legionów Henryk Dąbrowskiego maszerujący pod Kołobrzeg.
W okresie międzywojennym (1918–1939) Łazy przyjmowały letników. W roku 1959 rozpoczęto budowę pierwszych, nowych ośrodków wypoczynkowych. W latach 60. i 70. XX w. rozwinięto budownictwo indywidualne i pensjonatowe.
Poprzednią niemiecką nazwą miejscowości było "Laase". Polską nazwę "Łazy" wprowadzono urzędowo w 1948 r. Komisja Ustalania Nazw Miejscowości przyjmując nazwę nawiązała do wyrazu „łaz”, czyli miejsca po wykarczowanym lub wypalonym lesie, przeznaczonym pod pola uprawne.
1 stycznia 2023 roku wieś włączono do gminy Sianów.

</doc>
<doc id="399487" url="https://pl.wikipedia.org/wiki?curid=399487" title="Łaźniki (województwo dolnośląskie)">
Łaźniki (województwo dolnośląskie)

Łaźniki (niem. "Laasnig") – wieś w Polsce położona w województwie dolnośląskim, w powiecie złotoryjskim, w gminie Złotoryja.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Według Narodowego Spisu Powszechnego (III 2011 r.) liczyła 84 mieszkańców. Jest jedną z 3 najmniejszych miejscowości gminy Złotoryja (każdą zamieszkuje mniej niż 100 osób).
Położenie.
Przez miejscowość przebiega droga wojewódzka nr 363.

</doc>
<doc id="399488" url="https://pl.wikipedia.org/wiki?curid=399488" title="Łaźniki (województwo łódzkie)">
Łaźniki (województwo łódzkie)

Łaźniki – wieś w Polsce położona w województwie łódzkim, w powiecie łowickim, w gminie Zduny.
Wieś arcybiskupstwa gnieźnieńskiego w powiecie orłowskim województwa łęczyckiego w końcu XVI wieku. Była wsią klucza zduńskiego arcybiskupów gnieźnieńskich. 
W latach 1954-1959 wieś należała i była siedzibą władz gromady Łaźniki, po jej zniesieniu w gromadzie Zduny. W latach 1975–1998 miejscowość administracyjnie należała do województwa skierniewickiego. Składa się z czterech kolonii: Stara Wieś, Kijonie, Krótka, Lipińska.

</doc>
<doc id="399491" url="https://pl.wikipedia.org/wiki?curid=399491" title="Łącko (województwo kujawsko-pomorskie)">
Łącko (województwo kujawsko-pomorskie)

Łącko – wieś w Polsce, położona w województwie kujawsko-pomorskim, w powiecie inowrocławskim, w gminie Pakość.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 214 mieszkańców. Jest siódmą co do wielkości miejscowością gminy Pakość.
Historia.
Wieś powstała przed 1230 rokiem jako "Lanschsco" należące do biskupa włocławskiego.
Zabytki i pomniki przyrody.
Według rejestru zabytków NID na listę zabytków wpisany jest zespół dworski z XIX/XX w., nr rej.: A/440/1-2 z 11.04.1995:
W latach 1828–1946 Łącko należało do rodziny Roemerów, po których pozostał zespół dworski z 4. ćwierci XIX wieku z parkiem krajobrazowym. Na terenie parku zachowały się aleje lipowa, kasztanowa i brzozowa. Za pomnik przyrody uznane są "cztery dęby łąckie szypułkowe" na półwyspie liczące 300-400 lat, ponadto dąb szypułkowy o obwodzie w pierśnicy 330 cm, rosnący w parku podworskim.
Struktura gruntów.
Powierzchnia ogólna sołectwa to 529,8 ha; w tym: gruntów ornych 224,2 ha; łąk 75,1 ha; lasów 164,1 ha (największy kompleks leśny w Gminie Pakość); wód 6,2 ha oraz nieużytków 13,6 ha. Na terenie kompleksu leśnego w 2004 r. ustanowiono 6 użytków ekologicznych. Wszystkie one są bagnami o powierzchni od 0,27 do 4,71 ha.

</doc>
<doc id="399492" url="https://pl.wikipedia.org/wiki?curid=399492" title="Łącko (województwo małopolskie)">
Łącko (województwo małopolskie)

Łącko – wieś w Polsce, położona w województwie małopolskim, w powiecie nowosądeckim, w gminie Łącko, u ujścia potoku Czarna Woda do Dunajca (nad jego lewym brzegiem). Pod względem geograficznym znajduje się w Beskidzie Wyspowym i w Beskidzie Sądeckim. Jest siedzibą gminy Łącko.
Historia.
Wieś ma metrykę średniowieczną i jest notowana od XIII wieku. Według różnych źródeł historycznych jeszcze przed 1256 miejscowość była własnością polskiego krzyżowca Piotra Wydżgi herbu Janina. Za jego czasów w okolicy wsi znajdowały się podobno kopalnie złota.
Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego.
W 1603 sławny polski lekarz Sebastian Petrycy pisał o leczniczych właściwościach lokalnych żelazistych wód mineralnych, których źródła znajdowały się w pobliżu Łącka. Z kolei geograf i publicysta Franciszek Siarczyński zanotował, że w pobliżu drogi do wsi ze skał "sączą się obficie skalne oleje; dla tego ludzie stawali i smarowali nimi wozy".
Do roku 1772 własność klasztoru Klarysek w Starym Sączu, następnie dobra kameralne rządu austriackiego w prowincji Galicja (w zaborze austriackim wynikiem kolonizacji józefińskiej w latach 1772–1914 pod nazwą "Wiesendorf").
W XIX-wiecznym Słowniku geograficznym Królestwa Polskiego miejscowość wymieniona została jako wieś wraz z przysiółkami: "Łącko z Wolakami i Łączkami". Liczyły one wówczas 1571 mieszkańców wyznania rzymskokatolickiego. We wsi znajdowała się dwuklasowa szkoła ludowa oraz szpital ubogich założony w 1576 przez zakonnice ze Starego Sącza.
W latach 1954-1972 wieś należała i była siedzibą władz gromady Łącko. W latach 1975–1998 miejscowość administracyjnie należała do województwa nowosądeckiego.
Gospodarka.
Łącko oraz cała gmina Łącko znana jest z sadów jabłkowych oraz lokalnej śliwowicy.
Działa tu Łącki Bank Spółdzielczy.
Kultura.
Bardzo mocno rozwija się tutaj rodzimy folklor kontynuowany w zespołach regionalnych: „Małe Łącko”, „Górale Łąccy” oraz w Orkiestrze Dętej im. Tadeusza Moryto.
Corocznie w maju organizowane jest w Łącku "Święto Kwitnącej Jabłoni" — impreza, podczas której prezentowane są stroje, zespoły ludowe i orkiestry dęte regionu. We wrześniu natomiast odbywa się święto owocobrania połączone od kilku lat ze świętem łąckiej śliwowicy.
Ochotnicza Straż Pożarna.
Ochotnicza Straż Pożarna w Łącku powstała w 1889 roku ,od 1995 roku działa w krajowym systemem ratowniczo-gaśniczym ,posiada na wyposażeniu cztery samochody bojowe Mercedes Benz Atego 1326 GBA 2,5/20, GCBA 6/32 Jelcz 315,GBARt Iveco Eurocargo i GLM 8 Ford Transit IV.
Demografia.
Ludność według spisów powszechnych, w 2009 według PESEL.

</doc>
<doc id="399493" url="https://pl.wikipedia.org/wiki?curid=399493" title="Łącko (województwo zachodniopomorskie)">
Łącko (województwo zachodniopomorskie)

Łącko (niem. "Lanzig") – wieś w Polsce położona w województwie zachodniopomorskim, w powiecie sławieńskim, w gminie Postomino nad południowym brzegiem jeziora Wicko. 
W latach 1954-1957 wieś należała i była siedzibą władz gromady Łącko, po jej zniesieniu w gromadzie Naćmierz. W latach 1975–1998 miejscowość administracyjnie należała do województwa słupskiego.
We wsi znajdują się:
Inne miejscowości o nazwie Łącko: Łącko

</doc>
<doc id="399494" url="https://pl.wikipedia.org/wiki?curid=399494" title="Łączany (województwo mazowieckie)">
Łączany (województwo mazowieckie)

Łączany dawniej też Łęczany – wieś w Polsce położona w województwie mazowieckim, w powiecie radomskim, w gminie Wierzbica.
Były wsią klasztoru cystersów wąchockich w województwie sandomierskim w ostatniej ćwierci XVI wieku.
Do 1954 roku siedziba gminy Zalesice. W latach 1954-1972 wieś należała i była siedzibą władz gromady Łączany. W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii Matki Boskiej Królowej Polski.

</doc>
<doc id="399495" url="https://pl.wikipedia.org/wiki?curid=399495" title="Łączany (województwo opolskie)">
Łączany (województwo opolskie)

Łączany (niem. "Lankau") – wieś w Polsce położona w województwie opolskim, w powiecie namysłowskim, w gminie Namysłów.
W latach 1975–1998 miejscowość administracyjnie należała do ówczesnego województwa opolskiego. Według Narodowego Spisu Powszechnego z 2021 r. wieś zamieszkuje 310 osób.
Zabytki.
Do wojewódzkiego rejestru zabytków wpisany jest:

</doc>
<doc id="399496" url="https://pl.wikipedia.org/wiki?curid=399496" title="Łączewna (województwo kujawsko-pomorskie)">
Łączewna (województwo kujawsko-pomorskie)

Łączewna – wieś w Polsce położona w województwie kujawsko-pomorskim, w powiecie włocławskim, w gminie Boniewo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 50 mieszkańców. Jest najmniejszą miejscowością gminy Boniewo.

</doc>
<doc id="399497" url="https://pl.wikipedia.org/wiki?curid=399497" title="Łączewna (województwo wielkopolskie)">
Łączewna (województwo wielkopolskie)

Łączewna – wieś w Polsce położona w województwie wielkopolskim, w powiecie kolskim, w gminie Przedecz.
W latach 1975–1998 miejscowość administracyjnie należała do województwa konińskiego.
Linki zewnętrzne.
Zobacz też: Łączewna 

</doc>
<doc id="399499" url="https://pl.wikipedia.org/wiki?curid=399499" title="Łączki (województwo mazowieckie)">
Łączki (województwo mazowieckie)

Łączki – wieś w Polsce położona w województwie mazowieckim, w powiecie ostrołęckim, w gminie Łyse.
Wierni kościoła rzymskokatolickiego należą do parafii św. Stanisława Kostki w Zalasiu.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 585 osób, 575 było wyznania rzymskokatolickiego, 9 ewangelickiego a 1 greckokatolickiego. Jednocześnie 584 mieszkańców zadeklarowało polską przynależność narodową a 1 inną. Było tu 111 budynków mieszkalnych. Miejscowość należała do parafii rzymskokatolickiej w m. Leman i ewangelickiej w Łomży. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="399500" url="https://pl.wikipedia.org/wiki?curid=399500" title="Bankowość internetowa">
Bankowość internetowa



</doc>
<doc id="399501" url="https://pl.wikipedia.org/wiki?curid=399501" title="Łączki (powiat leski)">
Łączki (powiat leski)

Łączki – wieś w Polsce położona w województwie podkarpackim, w powiecie leskim, w gminie Lesko}, nad rzeką San.
Jest siedzibą Nadleśnictwa Lesko.
W latach 1975–1998 miejscowość administracyjnie należała do województwa krośnieńskiego.
Urodził się tu Tadeusz Sulimirski herbu Lubicz – generał brygady Wojska Polskiego.

</doc>
<doc id="399502" url="https://pl.wikipedia.org/wiki?curid=399502" title="Łączna (województwo świętokrzyskie)">
Łączna (województwo świętokrzyskie)

Łączna (dawn. Łączna-Zaszosie) – wieś w Polsce położona w województwie świętokrzyskim, w powiecie skarżyskim, w gminie Łączna.
W latach 1954-1972 wieś należała i była siedzibą władz gromady Łączna. Po reformie administracji gminy Łączna. W latach 1975–1998 miejscowość administracyjnie należała do województwa kieleckiego.
Przez Łączną przebiega droga ekspresowa S7.
W miejscowości działa klub piłki nożnej, "ULKS Łączna", założony w 1951 roku.
Łączna jest punktem początkowym czerwonego szlaku turystycznego prowadzącego do rezerwatu przyrody Diabla Góra oraz zielonego szlaku turystycznego prowadzącego do Starachowic.
Historia.
Wieś z metryką sięgającą XIV wieku.
W roku 1578 występuje jako Lanczno wieś w powiecie kieleckim.
Jan Radlica biskup krakowski sprzedaje r. 1383 sołtystwo we wsi Łączna za 20 grzywien Świętosławowi synowi Seserkona z Brzegów. W roku 1422 Albert biskup krakowski nadaje Maciejowi młynarzowi część młyna w tej wsi. Przy młynie był i folusz (Kodeks katedry krakowskiej, t. II, 93 i 481).
Była wsią biskupstwa krakowskiego w województwie sandomierskim w ostatniej ćwierci XVI wieku. Z rejestrów poborowych roku 1578 wiadomo że płacą tu od 18 osób, 11 ½ łana, 5 zagrodników, są 2 łany sołtysie, 6 komorników ubogich., 14 rzemieślników,1 piekarka.
Rozwój Łącznej (XVII-XX w.) związany był z górnictwem i przemysłem hutniczym (kuźnice, wielkie piece i huty) w ramach Staropolskiego Okręgu Przemysłowego.
W wieku XIX Łączna opisana jest jako wieś w powiecie kieleckim, gminie Suchedniów, parafii Wzdół. Posiada kaplicę filialną parafii Wzdół.
W 1827 r. wieś rządowa 134 domów, 884 mieszkańców i część prywatna 1 dom., 8 mieszkańców.
Łączna to także obręb leśny w samsonowskim urzędzie leśnym.
Podczas II wojny światowej miała tu miejsce nasilona działalność partyzancka. Po wojnie rozwijał się drobny przemysł, a także przemysł związany z wydobyciem kwarcytu na Bukowej Górze.

</doc>
<doc id="399503" url="https://pl.wikipedia.org/wiki?curid=399503" title="Łączno (województwo warmińsko-mazurskie)">
Łączno (województwo warmińsko-mazurskie)

Łączno – wieś w Polsce położona w województwie warmińsko-mazurskim, w powiecie ostródzkim, w gminie Morąg.
W latach 1975–1998 miejscowość administracyjnie należała do województwa olsztyńskiego. W latach 1945–1946 miejscowość nosiła nazwę "Wiza",Miejscowość leży w historycznym regionie Prus Górnych.
Na początku XX w. w okolicy wsi odkryto kamienne groby skrzyniowe z neolitu, kamienne młoty, toportki krzemienne i groty.
Historia.
Wieś w dokumentach pojawia się w roku 1391 pod nazwą "Sesen". Pierwotnie była osada ziemianina pruskiego. Wieś należała do komturstwa morąskiego, podległego komturowi w Elblągu. W latach późniejszych wieś uległa powieszeniu na skutek karczunku okolicznych lasów. Zmienił się także charakter wsi na czynszową.
W XIX w. wieś doświadczyła epidemii i wojen (1831, 1848, 1852). W roku 1782 było we wsi 58 „dymów”, w 1818 – 63 „dymy” z 325 osobami. W 1858 odnotowano 94 gospodarstwa domowe z 709 mieszkańcami, a obszar wsi wynosił 66,5 włoki. W 1939 r. gmina Łączno miała 899 mieszkańców (populacja liczona łącznie z Nowym Dworem – osadę te jako przysiółek przyłączono do Łączna w 1928 r.).
Szkoła we wsi powstała na początku XVIII w. W roku 1820 była to szkoła dwuklasowa. Po 1871 r. zbudowano nowy budynek i utworzono trzecią klasę. Do roku 1939 w szkole pracowało trzech nauczycieli.
W 1939 r. gmina Łączno liczyła 233 gospodarstwa domowe i 899 mieszkańców. 475 osób utrzymywało się z rolnictwa lub leśnictwa, 234 z pracy w przemyśle lub rzemiośle, 25 z pracy w handlu lub komunikacji. W tym czasie w gminie zanotowano 43 gospodarstwa rolne o areale w przedziale 0,5-5 ha, 23 o powierzchni w przedziale 5-10 ha, 44 o powierzchni 10-20 ha, 19 o powierzchni 20-100 ha i jedno o areale większym niż 100 ha.
W roku 1973 wieś należała do powiatu morąskiego, gmina Morąg, poczta Łączno.
W roku 2011 do użytku została oddana hala sportowa przy szkole podstawowej im Rtm. Witolda Pileckiego.

</doc>
<doc id="399504" url="https://pl.wikipedia.org/wiki?curid=399504" title="Łączno (województwo zachodniopomorskie)">
Łączno (województwo zachodniopomorskie)

Łączno – wieś w Polsce położona w województwie zachodniopomorskim, w powiecie szczecineckim, w gminie Borne Sulinowo, przy drodze krajowej nr 20 ze Stargardu do Gdyni, nad jeziorem Łączno (ok. 30 ha).

</doc>
<doc id="399505" url="https://pl.wikipedia.org/wiki?curid=399505" title="Łąka (województwo dolnośląskie)">
Łąka (województwo dolnośląskie)

Łąka (niem. "Wiesau") – wieś w Polsce położona w województwie dolnośląskim, w powiecie bolesławieckim, w gminie Bolesławiec.
Położenie.
Wieś leży w Borach Dolnośląskich nad Bobrem przy drodze DW297.
W latach 1975–1998 miejscowość administracyjnie należała do województwa jeleniogórskiego.
Historia.
W 1305 zapisana jako "Pratum", a w 1390 jako "Wese". W okresie międzywojennym prowadzono tu rozległe wykopaliska archeologiczne, podczas których znaleziono m.in. kamienny toporek i cmentarzysko z czasów kultury łużyckiej.
Obóz, filia Groß-Rosen.
W miejscowości znajdowała się filia obozu koncentracyjnego Groß-Rosen.
Gospodarka.
W latach 1940–1945 w miejscowości Wiesau budowana była huta miedzi. Realizacje zadania powierzono firmie BUHAG, a projekt przygotowała Klockener-Humboldt Deutz A.G. Huta miała obsługiwać dolnośląskie kopalnie miedzi, a szczególnie Konrad. Miedź z szybów K-I, K-II i Lubichów można było transportować za pomocą wiszącej kolejki linowej.
Od 1948 roku działały tu Zakłady Chemiczne Wizów S.A. (w roku 2012 firma została wykreślona z rejestru przedsiębiorców.) zlokalizowane początkowo w budynkach huty miedzi, która uległa dewastacji w wyniku działań wojennych i mimo działań skierowanych na odbudowę huty, pod koniec lat 40 XX wieku huta zostaje ostatecznie zamknięta. Dzieje się to po nieudanej próbie przetopu złomu wojennego – zakończonej wybuchem pieca szybowego.
Zakłady Chemiczne "Wizów" produkowały początkowo kwas siarkowy, później również kwas fosforowy i sole fosforowe wykorzystywane w produkcji detergentów. Pozostałością po zakładach chemicznych jest hałda fosfogipsów w północnej części "Wizowa".

</doc>
<doc id="399506" url="https://pl.wikipedia.org/wiki?curid=399506" title="Łąka (województwo podkarpackie)">
Łąka (województwo podkarpackie)

Łąka – wieś w Polsce, położona w województwie podkarpackim, w powiecie rzeszowskim, w gminie Trzebownisko.
We wsi działa Stowarzyszenie „Wszyscy Razem”, Ludowy Klub Sportowy oraz Zgromadzenie Sióstr Opatrzności Bożej w Łące – Dom Opieki.
Prywatna wieś szlachecka, położona w województwie ruskim, w 1739 roku należała wraz z folwarkiem do klucza Łąka Lubomirskich. W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii św. Onufrego, należącej do dekanatu Rzeszów Północ, diecezji rzeszowskiej.
Krótka historia wsi.
Wieś Łąka leży na równinie między starym a nowym łożyskiem Wisłoka, w odległości ok. dziesięciu kilometrów od Rzeszowa. Pierwotną nazwę wsi Łanka, później Łąka, przyniosły mnogie i rozległe łąki, wdzierające się w rozległe lasy dębowe, znajdujące się niegdyś na tych terenach. Według zapisków, na terenie obecnej Łąki, król Kazimierz Wielki posiadał bogatą stadninę konną. Domy dozorców królewskiej stadniny stanowiły początek w rozwoju wsi.
W ciągu wieków, Łąka przeszła kilka groźnych napadów. Dwukrotnie napadli na nią Tatarzy (w 1512 oraz w oktawę Bożego Ciała 1524), a w roku 1646 na Łąkę napadli Kozacy. Ponadto w dzieje wsi wpisała się pierwsza i druga wojna światowa, powodzie oraz pożary (m.in. pożar, który w 1911 roku pochłonął pół wioski).
Dziedzice.
Początkowo Łąka należała do dóbr królewskich. W 1354 roku, za oddanie i usługi ojczyźnie, została nadana na własność Janowi Rzeszowskiemu. Z rąk Rzeszowskich, w 1528 roku, Łąka przeszła w posiadanie Pileckich, panów na Łańcucie. Po wymarciu męskiego rodu Pileckich, majątek Łącki i inne dobra odziedziczyli Lubomirscy. Po bezpotomnej śmierci Stanisława Lubomirskiego, Łąka dostała się w posiadanie jego siostry, Józefy Marii Lubomirskiej, żony księcia Pawła Sanguszki, marszałka Księstwa Litewskiego. Około roku 1778, od Józefa Sanguszki, Łąkę nabył Aleksander Morski. Po jego śmierci, wieś przeszła na własność Zofii Czosnowskiej. Jej złe rządy sprawiły jednak, że Łąka i sąsiednie wsie przeszły w 1835 roku pod rządy Potockich z Łańcuta. Mimo tego, że Potoccy przejęli Łąkę w nieładzie i ruinie, udało im sprawić, że wieś zakwitła na nowo.
Zabytki.
Kościół.
Pierwszy kościół w Łące wystawił w 1409 roku Jan Feliks Rzeszowski. Kościół ten, pod wezwaniem św. Marcina był zbudowany z drewna i posiadał trzy ołtarze (ołtarz główny z obrazem św. Marcina). W 1624 roku na wieś napadli Tatarzy i zrabowali świątynię. Kościół jednak ocalał i przetrwał do roku 1694.
Drugim kościołem w Łące była pierwotna kaplica szpitalna pw. św. Jadwigi, wystawiona w 1635 roku przez Teofilę księżną Ostrogską. W latach 1694-1748 kaplica ta służyła mieszkańcom Łąki, jako kościół parafialny.
Trzecią świątynią we wsi Łąka jest kościół pw. św. Onufrego, wybudowany w roku 1742, przez księcia Pawła Sanguszkę. Konsekracji tego obiektu dokonał biskup Sierakowski dnia 26 maja 1748 roku. Kościół zbudowany został w stylu późnobarokowym. Wewnątrz kościoła znajduje się pięć ołtarzy bocznych. W ołtarzu głównym widnieje obraz olejny, pędzla włoskiego malarza, przedstawiający Komunię św. Onufrego.
Pałac.
Pałac Lubomirskich, który stoi na skraju wsi, ma swoją wiekową przeszłość. Przekazywany przez spadkobierców z pokolenia na pokolenie, jest najstarszym budynkiem, zachowanym w bardzo dobrym stanie do dnia dzisiejszego. Fundatorem obiektu był Krzysztof Kostka, który w latach 1582-1603 był właścicielem wsi. Z pierwszych zapisków wiadomo, że w roku 1686, w kaplicy tego pałacu odbył się ślub Szymona Łozińskiego i Teresy Zamięckiej.
Za czasów Potockich, przekształcono pałac na fabrykę wyrobów sukiennych, jednak trwało to bardzo krótko. Zofia, córka Alfreda hrabiego Potockiego, późniejsza księżna Dietrichstein, w roku 1854 oddała część swojego wiana na utworzenie w budynku łąckiego pałacu zakładu dla osieroconych dziewcząt.
Od roku 1957, w łąckim pałacu mieści się Dom Pomocy Społecznej dla dzieci niepełnosprawnych, prowadzony przez siostry Opatrzności Bożej. Ponadto od roku 2006, siostry te prowadzą na terenie wsi także Katolicką Placówkę Opiekuńczo-Wychowawczą, która mieści się w pobliżu Domu Pomocy Społecznej.
Łąka dziś.
Obecnie wieś jest w pełni zmodernizowana. Na jej terenie działają instytucje oraz obiekty ułatwiające życie nie tylko mieszkańcom Łąki, ale całej gminy Trzebownisko. Ogromny udział w ich powstaniu miał wicemarszałek Senatu I i II kadencji, a jednocześnie mieszkaniec Łąki, Józef Ślisz.
Szkoły.
Najstarszą szkołą w Łące była szkoła ludowa jednoklasowa, która swoją działalność rozpoczęła w roku szkolnym 1881/82. Po kilku latach przekształcono ją na szkołę 2-klasową. Długoletnim nauczycielem był w tej szkole Jan Tatkowski. W późniejszych latach szkołę rozbudowano i nauczanie przekształcono w 7-klasowe. W 1968 roku wprowadzono w szkołach nauczanie 8-klasowe.
W 1992 roku rozpoczęto w Łące budowę nowoczesnej szkoły, którą oddano do użytku 1 września 1995 roku. Poświęcenia obiektu dokonał ks. Kazimierz Górny biskup rzeszowski, dnia 11 listopada 1995 roku. Od 1999 roku w budynku szkoły mieści się również gimnazjum.
W szkole znajduje się 14 klasopracowni, 2 sale komputerowe z dostępem do sieci Internet, sala gimnastyczna, kuchnia wraz ze stołówką oraz oddział zerówki i przedszkola.
Ochotnicza Straż Pożarna.
Po dwóch wielkich pożarach, jakie miały miejsce we wsi w latach 1890 i 1904, wójt Jan Bałanda zakupił pierwszy sprzęt pożarniczy – trzy pompy ręczne. W 1923 roku, z inicjatywy miejscowego organisty, Michała Pieniążka, została założona Ochotnicza Straż Pożarna w Łące. W 1935 roku wzniesiono budynek, który do roku 1969 służył jako remiza. W 1969 roku do użytku oddano nowy budynek z garażem i świetlicą. Duże zaangażowanie w kierowaniu jednostką wykazał wtedy druh Józef Moskwa.
W 1973 roku, jednostce OSP w Łące przekazano pierwszy samochód Żuk, zaś w roku 1989 wóz bojowy Jelcz. W tym roku (21 maja) miało miejsce także otwarcie Domu Strażaka w Łące po dobudowaniu dwóch boksów garażowych, a nad nimi świetlicy strażackiej.
22 czerwca 2008 roku obchodzono uroczystość 85-lecia istnienia Ochotniczej Straży Pożarnej w Łące. Tego dnia jednostka Ochotniczej Straży Pożarnej w Łące otrzymała trzy nowe wozy bojowe: Tatra, Star-Man, Gazela.
Spółdzielnia Telekomunikacyjna „WIST”.
Spółdzielnia ta jest niezależnym operatorem sieci telekomunikacyjnej na terenie gmin: Głogów Małopolski, Kamień, Krasne, Sokołów Małopolski i Trzebownisko. Aktualnie obsługuje ona ponad 7000 abonentów telefonicznych. Spółdzielnia „WIST” świadczy również usługi internetowe.

</doc>
<doc id="399507" url="https://pl.wikipedia.org/wiki?curid=399507" title="Łąkie (województwo lubuskie)">
Łąkie (województwo lubuskie)

Łąkie (niem. "Lanken") – wieś w Polsce położona w województwie lubuskim, w powiecie świebodzińskim, w gminie Skąpe. 
Wieś sołecka położona ok. 4 km na północ od Skąpego, pomiędzy jeziorami Trzeboch oraz Niedźwiedno. Osada rozlokowana jest na planie koła, wokół stawu, najprawdopodobniej powstała w XII wieku. Od 1223 do 1810 r. w posiadaniu klasztoru cysterek w Trzebnicy. Od średniowiecza w Łąkiem istniał kościół parafialny, obecnie nie ma po nim żadnego śladu (rozebrany w XIX w.).
We wsi zachowała się częściowo zabudowa z przełomu XIX i XX w.
Jedna z niewielu wsi w Polsce o zabudowie okólnicowej (owalnica).
W latach 1975–1998 miejscowość administracyjnie należała do województwa zielonogórskiego.
7 października 2022 w miejscowym zakładzie produkcji mebli tapicerowanych i materacy doszło do pożaru, w wyniku którego spłonęła główna hala produkcyjna.

</doc>
<doc id="399508" url="https://pl.wikipedia.org/wiki?curid=399508" title="Łąki (wieś w województwie dolnośląskim)">
Łąki (wieś w województwie dolnośląskim)

Łąki – wieś w Polsce położona w województwie dolnośląskim, w powiecie milickim, w gminie Milicz.
Położenie.
Przez miejscowość przebiega droga wojewódzka nr 439.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="399509" url="https://pl.wikipedia.org/wiki?curid=399509" title="Łąki (województwo lubelskie)">
Łąki (województwo lubelskie)

Łąki – wieś w Polsce położona w województwie lubelskim, w powiecie puławskim, w gminie Wąwolnica.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Wąwolnica.

</doc>
<doc id="399510" url="https://pl.wikipedia.org/wiki?curid=399510" title="Łąkociny (Jędrzychówek)">
Łąkociny (Jędrzychówek)

Łąkociny – przysiółek wsi Jędrzychówek w Polsce, położony w województwie dolnośląskim, w powiecie polkowickim, w gminie Przemków.
W latach 1975–1998 przysiółek administracyjnie należał do województwa legnickiego.

</doc>
<doc id="399511" url="https://pl.wikipedia.org/wiki?curid=399511" title="Łąkociny (województwo wielkopolskie)">
Łąkociny (województwo wielkopolskie)

Łąkociny – wieś w Polsce, położona w województwie wielkopolskim, w powiecie ostrowskim, w gminie Ostrów Wielkopolski, ok. 7 km na zachód od Ostrowa Wielkopolskiego, przy linii kolejowej nr 14 Ostrów-Krotoszyn i drodze krajowej nr 36 Ostrów-Prochowice.
Przed 1932 rokiem wieś położona była w powiecie odolanowskim, w latach 1975–1998 w województwie kaliskim, w latach 1932–1975 i od 1999 roku w powiecie ostrowskim.
Wieś królewska "Łąkocin" należała do starostwa odolanowskiego, pod koniec XVI wieku leżała w powiecie kaliskim województwa kaliskiego. 
W Łąkocinach miał miejsce wypadek samochodowy, w którym śmierć poniósł Aleksander Skrzyński – polski prawnik, polityk, hrabia, premier II RP (zm. 25 września 1931).

</doc>
<doc id="399512" url="https://pl.wikipedia.org/wiki?curid=399512" title="Łążek (województwo kujawsko-pomorskie)">
Łążek (województwo kujawsko-pomorskie)

Łążek – wieś kociewska w Polsce położona w województwie kujawsko-pomorskim, w powiecie świeckim, w gminie Osie, na zachodnim krańcu Wdeckiego Parku Krajobrazowego przy trasie linii kolejowej Laskowice Pomorskie-Szlachta (województwo pomorskie)-Czersk. Przez wieś przepływa rzeka Prusina, która w odległym o 5 km Tleniu, uchodzi do Wdy. We wsi znajduje się parafia pw. św. Maksymiliana Marii Kolbe i Matki Boskiej Królowej Polski. Wieś jest siedzibą sołectwa "Łążek" w którego skład wchodzą również miejscowości Sarnia Góra, Szarlata, Wygoda i Zazdrość.
Wieś powstała w XIII wieku, wzmiankowana w 1534 roku. Nazwa wywodzi się od słowa „łąg – łąka wśród pól”. W miejscowości zlokalizowana jest murowana kapliczka z XIX w., budynek szkoły podstawowej z przełomu XIX/XX w., jednostka Ochotniczej Straży Pożarnej i stacja kolejowa PKP.
W latach 1954-1968 wieś należała i była siedzibą władz gromady Łążek, po jej zniesieniu w gromadzie Osie. W latach 1975–1998 miejscowość administracyjnie należała do województwa bydgoskiego.
Na terenie wsi usytuowane są następujące pomniki przyrody:

</doc>
<doc id="399513" url="https://pl.wikipedia.org/wiki?curid=399513" title="Łążek (wieś w województwie łódzkim)">
Łążek (wieś w województwie łódzkim)

Łążek – wieś w Polsce, położona w województwie łódzkim, w powiecie pajęczańskim, w gminie Nowa Brzeźnica.
W latach 1975–1998 miejscowość administracyjnie należała do województwa częstochowskiego.

</doc>
<doc id="399514" url="https://pl.wikipedia.org/wiki?curid=399514" title="Łążek (województwo mazowieckie)">
Łążek (województwo mazowieckie)

Łążek – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
W latach 1975–1998 miejscowość administracyjnie należała do województwa ciechanowskiego.

</doc>
<doc id="399515" url="https://pl.wikipedia.org/wiki?curid=399515" title="Łążek (województwo podkarpackie)">
Łążek (województwo podkarpackie)

Łążek (też: "Łążek Zaklikowski") – wieś w Polsce położona w województwie podkarpackim, w powiecie stalowowolskim, w gminie Zaklików. Przez wieś przechodzi rzeka Sanna prawy dopływ Wisły.
Wieś szlachecka położona była w drugiej połowie XVI wieku w powiecie urzędowskim województwa lubelskiego. W latach 1975–1998 miejscowość administracyjnie należała do województwa tarnobrzeskiego.
W czasie powstania styczniowego pod Łążkiem miała miejsce bitwa oddziału dowodzonego przez majora Edmunda Ślaskiego, który w wyniku odniesionych ran zmarł niedługo potem w Chwałowicach - spoczywa na cmentarzu parafialnym w Zaleszanach.
2 lutego 1944 r. Łążek Zaklikowski wraz z sąsiednimi wsiami (Łążek Chwałowski, Borów, Szczecyn, Wólka Szczecka, Karasiówka) został spacyfikowany przez kilkutysięczną ekspedycję niemiecką. W ślad za informacjami zawartymi w komunikacie konspiracyjnej Agencji Informacyjnej „Wieś” z 4 kwietnia 1944 (nr 11) podaje się często, że w Łążku Zaklikowskim i sąsiednim Łążku Chwałowskim okupanci zamordowali łącznie 217 osób. Z kolei w innych źródłach można znaleźć informację, iż 2 lutego 1944 r. zostało zamordowanych 191 mieszkańców Łążka Zaklikowskiego (20 mężczyzn, 66 kobiet i 105 dzieci). Niemcy spalili 83 domy mieszkalne i 150 budynków gospodarczych.
Wierni kościoła rzymskokatolickiego należą do parafii św. Andrzeja w Borowie.

</doc>
<doc id="399516" url="https://pl.wikipedia.org/wiki?curid=399516" title="Łążek (województwo świętokrzyskie)">
Łążek (województwo świętokrzyskie)

Łążek – wieś w Polsce, położona w województwie świętokrzyskim, w powiecie sandomierskim, w gminie Łoniów.
W latach 1975–1998 miejscowość administracyjnie należała do województwa tarnobrzeskiego.
Miejscowa ludność katolicka przynależy do Parafii św. Józefa w Chodkowie Nowym.
Przez miejscowość przebiega droga krajowa nr 9 z Radomia do Rzeszowa.

</doc>
<doc id="399517" url="https://pl.wikipedia.org/wiki?curid=399517" title="Łążek (województwo wielkopolskie)">
Łążek (województwo wielkopolskie)

Łążek – wieś w Polsce położona w województwie wielkopolskim, w powiecie kolskim, w gminie Kłodawa.
Wieś królewska położona w II połowie XVI wieku w powiecie przedeckim województwa brzeskokujawskiego, należała do starostwa przedeckiego. W latach 1975–1998 miejscowość administracyjnie należała do województwa konińskiego.
We wsi jest 206 mieszkańców, z czego 49,0% stanowią kobiety, a 51,0% mężczyźni. Według Narodowego Spisu Powszechnego Ludności i Mieszkań w 2002 roku we wsi Łążek były 64 gospodarstwa domowe.
Zobacz też: Łążek, Łążek Ordynacki

</doc>
<doc id="399519" url="https://pl.wikipedia.org/wiki?curid=399519" title="Łążyn (województwo warmińsko-mazurskie)">
Łążyn (województwo warmińsko-mazurskie)

Łążyn – wieś w Polsce położona w województwie warmińsko-mazurskim, w powiecie iławskim, w gminie Lubawa.
W latach 1975–1998 miejscowość administracyjnie należała do województwa olsztyńskiego.
Zobacz też: Łążyn, Łążynek 

</doc>
<doc id="399520" url="https://pl.wikipedia.org/wiki?curid=399520" title="Łebki (województwo mazowieckie)">
Łebki (województwo mazowieckie)

Łebki – wieś w Polsce położona w województwie mazowieckim, w powiecie mławskim, w gminie Strzegowo.
Wierni Kościoła rzymskokatolickiego należą do parafii św. Mikołaja w Niedzborzu.
W latach 1975–1998 miejscowość administracyjnie należała do województwa ciechanowskiego.

</doc>
<doc id="399521" url="https://pl.wikipedia.org/wiki?curid=399521" title="Łebki (województwo śląskie)">
Łebki (województwo śląskie)

Łebki – wieś w Polsce położona w województwie śląskim, w powiecie lublinieckim, w gminie Herby.
Wieś położona jest nad Liswartą, na jej terenie znajduje się Rezerwat przyrody Cisy w Łebkach założony wpierw w roku 1924, a następnie w roku 1957. Cała miejscowość leży na terenie Parku Krajobrazowego Lasy nad Górną Liswartą.
Łebki leżą na terenie ziemi kłobuckiej, która jest częścią historycznej Małopolski, tuż przy granicy z ziemią lubliniecką, położoną w historycznych granicach Górnego Śląska. 
W okresie międzywojennym stacjonowała w miejscowości placówka Straży Celnej „Łebki”.
W latach 1975–1998 miejscowość administracyjnie należała do województwa częstochowskiego.
Po Reformie administracyjnej w Polsce (1999), znalazły się w granicach
powiatu lublinieckiego.
W roku 2006 w pobliżu miejscowości zbudowana została leśna kapliczka jako pamiątka ukazania się Matki Boskiej jednej z mieszkanek miejscowości.

</doc>
<doc id="399522" url="https://pl.wikipedia.org/wiki?curid=399522" title="Łekno (województwo wielkopolskie)">
Łekno (województwo wielkopolskie)

Łekno – wieś pałucka w Polsce położona w województwie wielkopolskim, w powiecie wągrowieckim, w gminie Wągrowiec, przy drodze wojewódzkiej nr 251. Łekno jest położone nad brzegiem Jeziora Łekneńskiego, na północny wschód od Wągrowca (ok. 10 km).
W latach 1973–1976 Łekno było siedzibą gminy Łekno. W latach 1954-1972 wieś należała i była siedzibą władz gromady Łekno. W latach 1975–1998 miejscowość administracyjnie należała do województwa pilskiego.
Prywatne miasto szlacheckie lokowane w 1370, położone było w XVI w. w województwie kaliskim. 
Leży na trasie szlaku cysterskiego.
Historia.
Od VIII w., aż do XIII w. w Łeknie znajdował się gród książęcy Pałuków. Pierwsza pisana wzmianka o miejscowości pochodzi z bulli Innocentego II z 1136 roku, Łekno jest wymienione w niej jako kasztelania łeknowska. Drugą wzmiankę zawiera dokument fundacyjny dla klasztoru cystersów z 1153 r. Do Łekna cystersów sprowadził Zbylut Pałuka z Panigrodza z klasztoru w Altenbergu pod Kolonią. Najstarsze opactwo cystersów w Wielkopolsce. 
W roku 1206 – 26 października – papież Innocenty III wezwał bullą kler polski do poparcia opata Godfryda z Łekna, w jego działaniach misyjnych wśród Prusów.
Miejscowość w zlatynizowanej formie "villa Luckna" wymieniona jest w łacińskim dokumencie z 1282 roku sygnowanym przez legata apostolskiego Filipa Firmanusa. 
Miejscowość pod nazwą "Lukna" wymieniona jest w łacińskim dokumencie wydanym w Gnieźnie w 1283 roku sygnowanym przez króla polskiego Przemysła II.
W 1331 r. wieś została złupiona i zniszczona przez Krzyżaków. 
Około 1370 r. Łekno zostało miastem lokowanym na prawie niemieckim. 
W 1383 r. Łekno zostało spalone w czasie wojny rodowej między Nałęczami i Grzymalitami. W wyniku tych zniszczeń w 1396 r. cystersi przenieśli się do Wągrowca. Mimo zniszczeń i przeniesienia siedziby cystersów, miasto rozwijało się, w 1458 r. na wyprawę malborską zobowiązane było wysłać 10 pieszych. 
W wyniku III rozbioru, w 1793 przeszło pod administrację pruską. W latach 1807–1815 znajdowało się na obszarze Księstwa Warszawskiego. Od 1815 r. ponownie pod administracją pruską. Łekno utraciło prawa miejskie w 1888 r. 
W 1920 r. w wyniku zwycięskiego powstania wielkopolskiego powróciło do Polski.
Z Łekna pochodzi Kazimierz Ulatowski, polski architekt i historyk architektury, naczelnik Wydziału Szkół Zawodowych, szef Departamentu Sztuki i Kultury w Ministerstwie byłej Dzielnicy Pruskiej, dyrektor Państwowej Szkoły Przemysłu Artystycznego w Bydgoszczy, radca budowlany w Magistracie toruńskim i naczelnik Wydziału Kultury i Oświaty Zarządu Miejskiego w Toruniu, docent Politechniki Poznańskiej.

</doc>
<doc id="399524" url="https://pl.wikipedia.org/wiki?curid=399524" title="Łęczna (województwo zachodniopomorskie)">
Łęczna (województwo zachodniopomorskie)

Łęczna (dawniej niem. "Henningswalde") – osada w Polsce położona w województwie zachodniopomorskim, w powiecie gryfickim, w gminie Płoty.
W latach 1975–1998 miejscowość administracyjnie należała do województwa szczecińskiego.
W 2002 roku osada liczyła 9 mieszkalnych budynków, w nich 21 mieszkań ogółem, z nich 18 zamieszkane stale. Z 18 mieszkań zamieszkanych 15 mieszkań wybudowany między 1918 a 1944 rokiem i 3 — między 1945 a 1970.
Od 66 osób 24 było w wieku przedprodukcyjnym, 26 — w wieku produkcyjnym mobilnym, 7 — w wieku produkcyjnym niemobilnym, 9 — w wieku poprodukcyjnym. Od 48 osób w wieku 13 lat i więcej 3 mieli — wykształcenie średnie, 17 — zasadnicze zawodowe, 24 — podstawowe ukończone i 4 — podstawowe nieukończone lub bez wykształcenia.
Ludność.
W 2011 roku w miejscowości żyło 73 osób, z nich 34 mężczyzn i 39 kobiet; 20 było w wieku przedprodukcyjnym, 25 — w wieku produkcyjnym mobilnym, 18 — w wieku produkcyjnym niemobilnym, 10 — w wieku poprodukcyjnym.
Zobacz też.
Łęczna

</doc>
<doc id="399525" url="https://pl.wikipedia.org/wiki?curid=399525" title="Łęczno (województwo łódzkie)">
Łęczno (województwo łódzkie)

Łęczno – wieś w Polsce położona w województwie łódzkim, w powiecie piotrkowskim, w gminie Sulejów.
Historia.
Wieś istnieje co najmniej od XIII wieku. Wymieniana w łacińskich dokumentach jako "Lanchino" oraz "Lanczno". Początkowo była wsią duchowną stanowiącą uposażenie opactwa cystersów w Sulejowie. W końcu XVI wieku położona była w powiecie piotrkowskim województwa sieradzkiego.
W 1827 roku była wsią rządową należącą do dóbr Królestwa Polskiego i miała 45 domów oraz 398 mieszkańców.
Pod koniec XIX wieku miejscowość wymienia Słownik geograficzny Królestwa Polskiego jako leżącą w powiecie piotrkowskim w gminie Łęczno, parafii Sulejów. Była wsią rządową. Dzieliła się na dwie części folwark liczący 11 domów oraz 95 mieszkańców zajmujący w sumie 3730 morg powierzchni w tym 606 ziemi ornej oraz część włościańską złożoną z 77 domostw z 661 mieszkańcami liczący 1626 morgów ziemi. W miejscowości była ulokowana ogólna szkoła początkowa jednoklasowa.
Do 1954 roku istniała gmina Łęczno. W latach 1954-1972 wieś należała i była siedzibą władz gromady Łęczno. W latach 1975–1998 miejscowość administracyjnie należała do województwa piotrkowskiego.
Przez miejscowość przebiega droga wojewódzka nr 742.
Zobacz też.
Łęczno, Łęcznowola 

</doc>
<doc id="399526" url="https://pl.wikipedia.org/wiki?curid=399526" title="Łęczno (województwo wielkopolskie)">
Łęczno (województwo wielkopolskie)

Łęczno – wieś w Polsce położona w województwie wielkopolskim, w powiecie nowotomyskim, w gminie Miedzichowo.
Wieś cechuje się rozproszoną zabudową i została założona w XVIII wieku, podczas kolonizacji olęderskiej. W latach 1975–1998 miejscowość administracyjnie należała do województwa poznańskiego.
Przez Łęczno przebiega znakowany czerwony szlak pieszy ze Zbąszynia do Wronek.

</doc>
<doc id="399527" url="https://pl.wikipedia.org/wiki?curid=399527" title="Łęczno (województwo zachodniopomorskie)">
Łęczno (województwo zachodniopomorskie)

Łęczno (niem.: "Lenzen") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard.
W roku 2007 wieś liczyła 279 mieszkańców.
W latach 1946-1954 siedziba gminy Łęczno. W latach 1954-1961 wieś należała i była siedzibą władz gromady Łęczno, po jej zniesieniu w gromadzie Białogard. W latach 1975–1998 wieś należała do województwa koszalińskiego.
Osady wchodzące w skład sołectwa:
Geografia.
Wieś leży ok. 6 km na południowy zachód od Białogardu, przy trasie byłej linii wąskotorowej Białogard – Lepino. Wokół wsi rozciągają się pola, łąki i torfowiska niskie. Wieś w układzie widlicy, w terenie pagórkowatym. We wsi dominuje zwarta zabudowa zagród chłopskich z własnymi, małymi dziedzińcami, zabudowanymi budynkami gospodarczymi. W większości budynki są murowane lub w konstrukcji szkieletowej.
Historia.
Łęczno jest starą wsią szczycącą się metryką średniowieczną. Według spisu z 1628 r. zawsze było posiadłością ziemską i należało do zamku w Białogardzie. W 1728 r. wymienione jest jako własność Książęcego Zarządu Dóbr w Białogardzie ("Amt Belgard"), później Królewskiego Zarządu Dóbr w Białogardzie. Po rozwiązaniu domeny jako właściciel wymieniany jest człowiek o imieniu Gerke, po nim rodzina von Knobelsdorf. Już w roku 1864 utworzono we wsi szkołę. W 1865 roku nowym właścicielem Łęczna był Robert Balthasar, kiedy zbankrutował w 1904 roku, wieś przekształciła się w wieś chłopską. Założenie folwarczne zlokalizowane było w północnej części wsi, przylegając do głównego drogi prowadzącej przez tę miejscowość. Wraz z późnogotyckim kościołem i stodołą stanowiło ono układ przestrzenny. W zespole tym w części rezydencjonalnej był dworek, nic nie wiadomo o istnieniu parku. Drugim zasadniczym elementem składowym majątku było podwórze gospodarcze wraz z budynkami gospodarczymi, a ostatnim kolonia mieszkalna, budynki gospodarcze jak mieszkalne były w kompozycji rozproszonej. Północną ścianę podwórza gospodarczego zamykał dworek. Była to niezbyt okazała budowla wykonana z cegły na fundamentach kamiennych i kryta dachówką. Na południe od niego zlokalizowane były dwie stodoły. Zespół folwarczny był zlokalizowany na ok. 2,30 ha. Przed II wojną światową we wsi były dwie cegielnie, piekarnia, kuźnia, gospoda. Do pierwszych miesięcy powojennych przetrwał tylko dworek, który został spalony przez Polaków. Miejscowość była siedzibą Gromadzkiej Rady Narodowej.
Zabytki.
Do wojewódzkiego rejestru zabytków wpisany jest:
inne zabytki:
Przyroda.
We wsi i okolicach liczne gniazda bocianie, stawy po eksploatacji gliny. Występują tutaj również znaczne zasoby wód podziemnych o I i II klasie jakości.
Wzdłuż śródpolnej drogi do Gruszewa rosną dęby szypułkowe o obw. 180 – 258 cm tworząc aleję o długości 1000 m. Druga aleja na którą składają się jesion wyniosły oraz klon zwyczajny o obw. 174 – 248 cm i długości 1500 m rośnie na wschód od wsi w kierunku przejazdu kolejowo-drogowego.
Turystyka.
Przez miejscowość prowadzą cztery lokalne szlaki turystyczne:
W okolicy znajduje się Pagórek kemowy Trudna Góra, wiadukt kolejki wąskotorowej.
Transport.
We wsi jest przystanek komunikacji autobusowej.
Kultura i sport.
W miejscowości znajduje się świetlica wiejska oraz boisko sportowe.
Ludowy Zespół Sportowy we wsi to „Świt” Łęczno, należący do Gminnego Zrzeszenia LZS.

</doc>
<doc id="399528" url="https://pl.wikipedia.org/wiki?curid=399528" title="Łęczyca (województwo dolnośląskie)">
Łęczyca (województwo dolnośląskie)

Łęczyca – wieś w Polsce położona w województwie dolnośląskim, w powiecie górowskim, w gminie Jemielno.
Podział administracyjny.
W latach 1975–1998 miejscowość administracyjnie należała do województwa leszczyńskiego.

</doc>
<doc id="399529" url="https://pl.wikipedia.org/wiki?curid=399529" title="Łęczyca (województwo lubelskie)">
Łęczyca (województwo lubelskie)

Łęczyca – wieś w Polsce położona w województwie lubelskim, w powiecie lubelskim, w gminie Bychawa.
W latach 1958–1972 w granicach Bychawy. 1 stycznia 1958 wieś Łęczyca stała się częścią Bychawy, w związku z przekształceniem gromady Bychawa (do której Łęczyca – jako składowa Grodzan – przynależała od 1954 roku) w miasto. 1 stycznia 1973 główna część Łęczycy (492 ha) wyłączono z Bychawy, tworząc w ten sposób obecną wieś Łęczyca. Początkowo wchodziła w skład sołectwa Leśniczówka, lecz 10 kwietnia 1984 wydzielono ją z Leśniczówki, tworząc w Łęczycy odrębne sołctwo.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 84 mieszkańców.

</doc>
<doc id="399530" url="https://pl.wikipedia.org/wiki?curid=399530" title="Łęczyca (województwo wielkopolskie)">
Łęczyca (województwo wielkopolskie)

Łęczyca – wieś w Polsce położona w województwie wielkopolskim, w powiecie poznańskim, w gminie Komorniki
Wieś leży przy północnej granicy Wielkopolskiego Parku Narodowego, w pobliżu ujścia Wirynki do Warty.
Część wsi będąca własnością wojewody płockiego Piotra Potulickiego, około 1580 roku leżała w powiecie poznańskim województwa poznańskiego.
W latach 1934–1954 Łęczyca znajdowała się w gminie Puszczykowo. 
W latach 1975–1998 miejscowość administracyjnie należała do województwa poznańskiego.

</doc>
<doc id="399531" url="https://pl.wikipedia.org/wiki?curid=399531" title="Łęczyca (województwo zachodniopomorskie)">
Łęczyca (województwo zachodniopomorskie)

Łęczyca (niem. "Lenz") – wieś w Polsce położona w województwie zachodniopomorskim, w powiecie stargardzkim, w gminie Stara Dąbrowa
Wieś położona 5 km na północny zachód od Starej Dąbrowy (siedziby gminy) i 11 km na północny wschód od Stargardu (siedziby powiatu), na skrzyżowaniu drogi wojewódzkiej nr 106 Rzewnowo – Stargard Szczeciński – Pyrzyce z drogą wojewódzką nr 142 Rzęśnica – Sowno – Lisowo. 
W latach 1975–1998 miejscowość administracyjnie należała do województwa szczecińskiego.
Wieś leży na Równinie Nowogardzkiej, nad południowym brzegiem Jeziora Łęczyckiego.

</doc>
<doc id="399533" url="https://pl.wikipedia.org/wiki?curid=399533" title="Łęczyce (województwo pomorskie)">
Łęczyce (województwo pomorskie)

Łęczyce (kaszb. "Łãczëce", niem.: "Lanz") – wieś kaszubska w Polsce położona w województwie pomorskim, w powiecie wejherowskim, w gminie Łęczyce nad Łebą, w obrębie Obszaru Chronionego Krajobrazu Pradolina Redy-Łeby. 
Według danych na dzień 23 października 2019 roku wieś zamieszkuje 1516 mieszkańców.
W miejscowości znajdują się: placówka Ochotniczej Straży Pożarnej, siedziba gminy Łęczyce oraz Zespół Szkolno-Przedszkolny, składający się z Publicznego Przedszkola oraz Publicznej Szkoły Podstawowej im. Adama Loreta.
Położenie.
Wieś leży w Pradolinie rzeki Łeby na Pobrzeżu koszalińskim. W odległości 2 kilometrów na południe przebiega droga krajowa nr 6 (E28) Szczecin-Pruszcz Gdański. Kolejowy ruch pasażerski obsługiwany jest przez trójmiejską SKM. Najbliżej położonym miastem jest Lębork, wieś znajduje się na północny wschód od tego miasta.
Historia.
Dnia 15 marca 1947 roku nazwa miejscowości została zmieniona z Lanz na Łęczyce.
W latach 1954-1972 wieś należała i była siedzibą władz gromady Łęczyce, po reformie administracji gminy Łęczyce. W latach 1957–1975 miejscowość administracyjnie należała do województwa gdańskiego, powiatu lęborskiego; a w latach 1975–1998 – do województwa gdańskiego.
Obecnie miejscowość zaliczana jest do ziemi lęborskiej włączonej w skład powiatu wejherowskiego.

</doc>
<doc id="399536" url="https://pl.wikipedia.org/wiki?curid=399536" title="Łęczyce (województwo wielkopolskie)">
Łęczyce (województwo wielkopolskie)

Łęczyce, dawniej "Łęskie Olędry" – wieś w Polsce położona w województwie wielkopolskim, w powiecie nowotomyskim, w gminie Opalenica, na północny zachód od siedziby gminy.
W latach 1975–1998 miejscowość administracyjnie należała do województwa poznańskiego.
Łęczyce liczyły w 2011 roku 228 mieszkańców.

</doc>
<doc id="399537" url="https://pl.wikipedia.org/wiki?curid=399537" title="Łęczyn (województwo lubuskie)">
Łęczyn (województwo lubuskie)

Łęczyn – wieś w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="399538" url="https://pl.wikipedia.org/wiki?curid=399538" title="Łęczyn (województwo pomorskie)">
Łęczyn (województwo pomorskie)

Łęczyn () – wieś kaszubska w Polsce położona w województwie pomorskim, w powiecie wejherowskim, w gminie Łęczyce na obszarze leśnym Puszczy Wierzchucińskiej.
Według danych na dzień 31 grudnia 2006 roku wieś zamieszkuje 42 mieszkańców na powierzchni 11,6 km2.
W latach 1975–1998 miejscowość administracyjnie należała do województwa gdańskiego.

</doc>
<doc id="399539" url="https://pl.wikipedia.org/wiki?curid=399539" title="Łęgi (województwo lubelskie)">
Łęgi (województwo lubelskie)

Łęgi – wieś w Polsce położona w województwie lubelskim, w powiecie bialskim, w gminie Terespol. 
Wierni Kościoła rzymskokatolickiego należą do parafii św. Apostołów Piotra i Pawła w Pratulinie.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 116 mieszkańców i była siedemnastą co do wielkości miejscowością gminy Terespol.

</doc>
<doc id="399540" url="https://pl.wikipedia.org/wiki?curid=399540" title="Łęgi (województwo mazowieckie)">
Łęgi (województwo mazowieckie)

Łęgi – przysiółek w Polsce położony w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego. 
W tej miejscowości odbywały się corocznie Ogólnopolskie Zawody Psich Zaprzęgów. Działał tu także Klub Psich Zaprzęgów "TRAPER", który po roku 2010 został rozwiązany ze względu na śmierć jednego z jej założycieli. Każdego roku organizowane są tu spływy kajakowe z Chorzel do Szelkowa. Łęg to tylko jeden z przystanków spływu. Do Łęgu corocznie przybywa wielu turystów. Niektórzy decydują się zostać na stałe budując tu swoje domy. 
W 2008 roku wykonano nawierzchnię asfaltową na drodze dojazdowej do wsi na odcinku 1500 m od Jaciążka. Dalsza inwestycja planowana jest na rok 2010. W 2009 r. gmina Ploniawy-Bramura wykonała wodociąg dla całej wioski wraz z linią do kolejnej miejscowości Dłutkowo.
Wierni kościoła rzymskokatolickiego należą do parafii św. Stanisława Kostki w Jaciążku.

</doc>
<doc id="399541" url="https://pl.wikipedia.org/wiki?curid=399541" title="Langowo">
Langowo

Langowo ("Łęgi", , ) – kolonia wsi Tłustomosty w Polsce, położona w województwie opolskim, w powiecie głubczyckim, w gminie Baborów.
W latach 1975–1998 kolonia administracyjnie należała do ówczesnego województwa opolskiego.
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Pierwotnie z Tłustomostami należała do Margrabstwa Moraw, nawet po wydzieleniu z niego księstwa opawskiego, które to co najmniej od końca XV wieku było już uważane za część Górnego Śląska, jednak miejscowość pozostała częścią Moraw jako część kietrzańskiej enklawy na Śląsku.
Po wojnach śląskich znalazła się w granicach Prus i powiatu głubczyckiego. Mieszkańcy identyfikowali się jako Morawcy. W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.

</doc>
<doc id="399542" url="https://pl.wikipedia.org/wiki?curid=399542" title="Łęgno (województwo warmińsko-mazurskie)">
Łęgno (województwo warmińsko-mazurskie)

Łęgno (niem. "Lingenau") – wieś w Polsce położona w województwie warmińsko-mazurskim, w powiecie olsztyńskim, w gminie Dobre Miasto.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
We wsi znajduje się osuszone ponad 100 lat temu Jezioro Łęgnowskie. W ostatnich latach, wcześniej osuszone tereny, przekształcają się ponownie w duże rozlewisko, na którym pojawiają się ptaki wodno-błotne, w tym siedlisko lęgowe łabędzi. Na środku znajduje się kilka starych, dużych okazów dębów.
Obecnie wieś liczy 400 mieszkańców.
Architektura i zabytki.
W architekturze wiejskiej przeważają proste domy jednokondygnacyjne z użytkowym poddaszem, wybudowane na planie prostokąta. Mury są z czerwonej cegły (większości otynkowane), posadowione na kamiennych fundamentach (tzw. "mur pruski"). Konstrukcja dachu wszystkich domów jest drewniana i pokrywa je dachówka ceramiczna. Zazwyczaj poddasze jest użytkowe i zaadaptowane na cele mieszkaniowe. Główne wejście usytuowane jest od strony frontowej, a od podwórka najczęściej występują dwa, gdyż często mieszkania przeznaczone dla dwóch rodzin.
Budynki gospodarcze takie jak (chlew czy stodoła) zbudowane są również z czerwonej cegły. Większość budynków postawiona jest na betonowych lub kamiennych fundamentach. Dachy pokryte są typową czerwoną dachówką ceramiczną.
Pozostałe obiekty architektoniczne występujące w Łęgnie to: kaplica, kapliczka, krzyż przydrożny, mogiły, budynek dawnej szkoły.
Historia.
Wieś została założona przez wójta Henryka Lutra w latach 1333-1342, lokowana na prawie chełmińskim 13 października 1359 r. przez biskupa Jan Stryprocka. Biskup zapisał wsi tereny bagienne nad jeziorem "Sawangen", a sołtysowi półwysep (nadania potwierdzone w 1429 r. przez biskupa Franciszka Kuhschmalza, w 1701 r. przez biskupa Andrzeja Chryzostoma Załuskiego). Wieś przeszła na własność kanoników dobromiejskich w dniu 9 sierpnia 1378 r. W XV i XVI w. wieś rozszerzyła swój areał, w 1656 r. były tu 42 łany, w 1695 r. we wsi było 146 mieszkańców (25 rodzin), w tym dwóch sołtysów, 11 chłopów, 4 wdowy, 6 komorników, szewc, pasterz.
W XIX majątek Hoening-Kluth w Łęgnie liczył 360 mórg. Właściciel chcąc zwiększyć areał ziemi postanowił wraz z grupą chłopów (Franz Klafki, Otto Kunigk, Kari Block, rodzina Grunenberg) osuszyć jezioro Łęgnowskie. Plan osuszenia opracował inżynier Neef z Królewca a jego realizacje rozpoczęto w latach 1870-1871.
W 1900 r. August Hoening w hołdzie dziękczynnym zbudował kaplicę, a 14 lipca każdego roku był dniem obchodów rocznicy jej wybudowania. Zabudowania rodziny Hoening zostały przeniesione na wzgórze, w pobliżu byłego jeziora. W dniu 20 lipca 1943 r. w kaplicy odprawiono ślub Gertrudy Hoening z Hansem Wobbe, a także regularnie odprawiano msze i nabożeństwa (majowe, Anioł Pański). W kaplicy brały początek pielgrzymki do Głotowa. Do 1944 r. na lipcową rocznicę tego przedsięwzięcia zjeżdżała się cała jego rodzina i krewni. Zwyczaj ten przetrwał również do roku 1969.
Do 1939 r. liczba ludności wzrastała, a na początku XXI w wieś liczyła 170 mieszkańców. Po II wojnie światowej przesiedlono tu ludność ze wschodnich terenów dawnej Rzeczypospolitej oraz z centralnej Polski. W 1949 powstał PGR. W 1989 r. zlikwidowano szkołę, jako ostatni obiekt o znaczeniu kulturalno-oświatowym. Funkcjonuje również świetlica wiejska, przeznaczona na imprezy kulturalno-rozrywkowe (użytkowana w czasie zebrań mieszkańców i wyborów).
Bibliografia.
Zobacz też: Łęgno

</doc>
<doc id="399543" url="https://pl.wikipedia.org/wiki?curid=399543" title="Łęgno (województwo zachodniopomorskie)">
Łęgno (województwo zachodniopomorskie)

Łęgno – wieś w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.
Zobacz też: Łęgno

</doc>
<doc id="399544" url="https://pl.wikipedia.org/wiki?curid=399544" title="Łęgowo (województwo pomorskie)">
Łęgowo (województwo pomorskie)

Łęgowo () – wieś w Polsce położona w województwie pomorskim, w powiecie gdańskim, w gminie Pruszcz Gdański nad rzeką Kłodawą przy drodze krajowej nr 91.
Do 1954 roku miejscowość była siedzibą gminy Łęgowo. W latach 1954-1972 wieś należała i była siedzibą władz gromady Łęgowo. W latach 1945–1998 miejscowość należała do województwa gdańskiego.
We wsi miał siedzibę Ośrodek Kultury, Sportu i Rekreacji Gminy Pruszcz Gdański. 9 października 2009 r. na terenie ośrodka otwarto Salę Kinowo-Teatralną im. Władysława Starewicza, ale w 2011 cały ośrodek został przeniesiony do Cieplewa; jego budynek natomiast przeznaczono na świetlicę wiejską.
Historia.
Wieś, lokowana w 1302 roku, aż do I rozbioru Polski była własnością oliwskich cystersów. W 1303 była darowizną wojewody pomorskiego Piotra Święcy i jego synów Jana i Wawrzyńca, a opiekę duszpasterską nad miejscową parafią cystersi sprawowali aż do ok. 1830 r. 
W 1656 r. w rejonie miejscowości kwaterował król Jan II Kazimierz Waza. Swój obóz miał tu wcześniej założyć również król Stefan Batory.
W latach 1773–1919 Łęgowo podlegało administracji zaboru pruskiego. Pod koniec tego okresu w Łęgowie były szkoły katolicka i protestancka, strażnik kolei żelaznej i bitego traktu, kowali 3 gwoźdz. 1, rzeźników 3, piekarzy 2. 
W drugiej połowie XIX wieku Georg Friedrich Abegg oraz Johannes Carl Kiesow z Gdańska znaleźli tu szczątki mamuta. W 1897 w miejscowości znajdowały się trzy zajazdy. 
W 1920 Łęgowo znalazło się na terenie Wolnego Miasta Gdańska. W 1925 r. miejscowość otrzymała własny herb, przedstawiający czarnego orła mieczowego z herbu Prus Zachodnich, posiadającego na piersiach dwie tarcze herbowe – pierwszą z herbem Gdańska, drugą – z trzema złotymi kulami pod koroną, nawiązującymi do patrona miejscowego kościoła św. Mikołaja.
1 września 1939 Łęgowo zostało włączone do niemieckiej III Rzeszy. Wiosną 1945 roku znalazło się ponownie w Polsce.
Transport.
Transport publiczny obsługiwany jest przez firmę Przewozy Regionalne za pośrednictwem przystanków w Cieplewie i w Różynach. Komunikację drogową zapewniają linie autobusowe nr 3 (Gdańsk – Pszczółki), 50 (Gdańsk – Tczew), 842 (Pruszcz Gdański – Łęgowo – Wojanowo – Jagatowo) oraz 844 (Pruszcz Gdański – Żuławka). Na północny zachód od Łęgowa znajduje się węzeł drogowy "Rusocin" (A1 i S6).
Zabytki.
Według rejestru zabytków NID na listę zabytków wpisany jest kościół parafialny pw. św. Mikołaja, 1419, XVIII–XIX w., nr rej.: 200 z 23.02.1962.

</doc>
<doc id="399545" url="https://pl.wikipedia.org/wiki?curid=399545" title="Łęgowo (województwo wielkopolskie)">
Łęgowo (województwo wielkopolskie)

Łęgowo – wieś w Polsce położona w województwie wielkopolskim, w powiecie wągrowieckim, w gminie Wągrowiec.
Wieś duchowna, własność opata cystersów w Wągrowcu pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa pilskiego.
Historia.
Miejscowość w zlatynizowanej formie "Legenisco" wymieniona jest w łacińskim dokumencie z 1282 roku sygnowanym przez legata apostolskiego Filipa Firmanusa.
Zobacz też: Łęgowo

</doc>
<doc id="399546" url="https://pl.wikipedia.org/wiki?curid=399546" title="Łęg (województwo dolnośląskie)">
Łęg (województwo dolnośląskie)

Łęg – wieś w Polsce położona w województwie dolnośląskim, w powiecie oławskim, w gminie Jelcz-Laskowice.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="399547" url="https://pl.wikipedia.org/wiki?curid=399547" title="Łęg (województwo kujawsko-pomorskie)">
Łęg (województwo kujawsko-pomorskie)

Łęg – wieś w Polsce położona w województwie kujawsko-pomorskim, w powiecie chełmińskim, w gminie Chełmno, w dolinie Wisły, w odległości 10,5 km na północny wschód od Chełmna, pomiędzy Wisłą a drogą z Grudziądza do Chełmna przez Podwiesk.
Podział administracyjny.
W latach 1975–1998 miejscowość administracyjnie należała do województwa toruńskiego.
Dawna nazwa.
Dawna, niemiecka nazwa wsi to "Neusaß". 
Krótki opis.
Łęg jest wsią o zabudowie rozproszonej w typie rzędówki bagiennej. Położona w dolinie, w pobliżu wału wiślanego, od zachodu przylegająca również do dawnego wału biegnącego wzdłuż starorzecza Mała Wisła, oddzielającego Łęg od Ostrowa Świeckiego. Posiada przykłady historycznego budownictwa. Charakterystyczna jest tu przewaga łąk i pastwisk. Liczne zespoły zieleni śródpolnej, łęgowej tworzą malowniczy krajobrazowo zespół osadniczy. Są tu także organizowane imprezy, które noszą nazwę "Wokół Piecyka".
Demografia.
Według danych spisowych wieś liczyła:

</doc>
<doc id="399549" url="https://pl.wikipedia.org/wiki?curid=399549" title="Łęg (powiat tomaszowski)">
Łęg (powiat tomaszowski)

Łęg – wieś w Polsce położona w województwie łódzkim, w powiecie tomaszowskim, w gminie Rzeczyca.
Wieś królewska "Łąg" tenuty inowłodzkiej, położona w powiecie brzezińskim województwa łęczyckiego w końcu XVI wieku. W latach 1975–1998 miejscowość administracyjnie należała do województwa piotrkowskiego.

</doc>
<doc id="399550" url="https://pl.wikipedia.org/wiki?curid=399550" title="Łękawa (województwo łódzkie)">
Łękawa (województwo łódzkie)

Łękawa – wieś w Polsce położona w województwie łódzkim, w powiecie bełchatowskim, w gminie Bełchatów, przy drodze wojewódzkiej nr 484 z Kamieńska do Buczku.
Do 1953 roku istniała gmina Łękawa. W latach 1954-1968 wieś należała i była siedzibą władz gromady Łękawa, po jej zniesieniu w gromadzie Grocholice. W latach 1975–1998 miejscowość administracyjnie należała do województwa piotrkowskiego.
W miejscowości znajdował się Młodzieżowy Ośrodek Wychowawczy. Od 2012 w tym samym budynku mieści się Młodzieżowy Ośrodek Socjoterapii.
 przez wieś biegnie Łódzka Magistrala Rowerowa N-S
Parafia Narodzenia Najświętszej Maryi Panny w Łękawie erygowana była w 1931 r. Murowany kościół konsekrowany został 12 września 1999 r. przez biskupa Adama Lepę.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="399551" url="https://pl.wikipedia.org/wiki?curid=399551" title="Łękawa (województwo świętokrzyskie)">
Łękawa (województwo świętokrzyskie)

Łękawa – wieś sołecka w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość administracyjnie należała do województwa kieleckiego.
Historia.
Wieś usytuowana w powiecie proszowickim województwa krakowskiego w końcu XVI wieku. 
Łękawa w wieku XIX wieś w powiecie pińczowskim, gminie Nagórzany, parafii Kościelec (obecnie powiat proszowicki). 
W 1827 r. było tu 18 domów 143 mieszkańców.
Zabytki.
Park z XVIII w., wpisany do rejestru zabytków nieruchomych (nr rej.: A.192 z 9.12.1957).

</doc>
<doc id="399552" url="https://pl.wikipedia.org/wiki?curid=399552" title="Łękawica (województwo śląskie)">
Łękawica (województwo śląskie)

Łękawica – wieś w Polsce położona w województwie śląskim, w powiecie żywieckim, w gminie Łękawica, w Kotlinie Żywieckiej, u południowego podnóża Beskidu Małego.
W latach 1954-1972 wieś należała i była siedzibą władz gromady Łękawica. W latach 1975–1998 miejscowość administracyjnie należała do województwa bielskiego. Miejscowość jest siedzibą gminy Łękawica.
Położenie.
Łękawica położona jest nad rzeką Kocierzanka w Kotlinie Żywieckiej. Przez miejscowość przechodzą dwie drogi wojewódzkie: nr 946 oraz nr 781.
Zarys historii.
W Łękawicy stał drewniany, późnogotycki kościół pw. św. Michała Archanioła z 1522 r. Ten cenny zabytek architektury sakralnej spłonął 26 października 1992 r.
W Łękawicy urodził się także ojciec Michał Tomaszek, męczennik i błogosławiony Kościoła Katolickiego.

</doc>
<doc id="399553" url="https://pl.wikipedia.org/wiki?curid=399553" title="Łęka (województwo lubelskie)">
Łęka (województwo lubelskie)

 
Łęka – wieś w Polsce położona w województwie lubelskim, w powiecie puławskim, w gminie Puławy.
Prywatna wieś szlachecka "Łąka", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do ówczesnego województwa lubelskiego.
Wierni Kościoła rzymskokatolickiego należą do parafii św. Wojciecha w Górze Puławskiej.

</doc>
<doc id="399554" url="https://pl.wikipedia.org/wiki?curid=399554" title="Łęka (województwo małopolskie)">
Łęka (województwo małopolskie)

Łęka – wieś w Polsce, położona w województwie małopolskim, w powiecie nowosądeckim, w gminie Korzenna.
W latach 1975–1998 miejscowość administracyjnie należała do województwa nowosądeckiego.
Nazwa Łęka wywodzi się prawdopodobnie od ukształtowania terenu i charakterystycznego wygięcia w kształcie siodła. Drugim uzasadnieniem tej nazwy jest to, że we wcześniejszych czasach większość wsi stanowiły pola uprawne i łąki pod wypas bydła.
Szkoła w Łęce, jak i część wsi, była niegdyś zamieszkiwana przez tutejszych Żydów, którzy podczas II wojny światowej zostali wysiedleni lub zamordowani przez Niemców.
Wieś posiada klub piłkarski LKS Łęka, prezesem którego jest Władysław Jarząb. Klub LKS Łęka posiada nowoczesny stadion piłkarski. Jego otwarcie miało miejsce 3 sierpnia 2008 r. z udziałem prezesa PZPN Grzegorza Laty.

</doc>
<doc id="399555" url="https://pl.wikipedia.org/wiki?curid=399555" title="Łęka (województwo mazowieckie)">
Łęka (województwo mazowieckie)

Łęka – wieś w Polsce położona w województwie mazowieckim, w powiecie mińskim, w gminie Stanisławów.
Wieś szlachecka Lęnka położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="399556" url="https://pl.wikipedia.org/wiki?curid=399556" title="Łęka (województwo świętokrzyskie)">
Łęka (województwo świętokrzyskie)

Łęka – wieś w Polsce w województwie świętokrzyskim, w powiecie buskim, w gminie Nowy Korczyn. Leży między lewobrzeżną Wisłą a prawym brzegiem Nidy blisko jej ujścia.
W latach 1975–1998 miejscowość administracyjnie należała do województwa kieleckiego.
Historia.
Dawniej "Łąka" – pod taką nazwą zanotowana w 1579 r. Jan Aleksander Gołuchowski otrzymał w 1664 r. przywilej od króla Władysława IV na wystawienie we wsi Łąka spichlerza. Lustracja z 1789 r. określa miejscowość jako wieś bez folwarku należącą do starostwa wiślickiego. "Ról kmiecych 14, zagrodników 3, karczma zajezdna stara z drzewa w słupy budowana, słomą poszyta". We wsi znajdowały się wówczas trzy spichlerze – Łubieńskich, Tarnowskich i Różyckich. "Dawniej bywało więcej spichlerzów, ale te spustoszały, tylko puste place pozostały".
Słownik Geograficzny z 1884 r. podaje nazwę wsi w formie "Łęka Królewska", powiat stopnicki, gmina Pawłów, parafia Nowy Korczyn. Folwark należał do dóbr Grotniki. 

</doc>
<doc id="399557" url="https://pl.wikipedia.org/wiki?curid=399557" title="Łęka (województwo wielkopolskie)">
Łęka (województwo wielkopolskie)

Łęka – wieś w Polsce, położona w województwie wielkopolskim, w powiecie kolskim, w gminie Kościelec.
W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona 9 km na południe od Koła, przy drodze lokalnej z Ruszkowa Pierwszego. 
Przez północne krańce wsi przebiega Autostrada A2. Tutaj znajduje się także MOP dla jadących w kierunku Łodzi.
We wsi funkcjonuje Dom Ludowy oraz mieści się kaplica filialna parafii Świętego Stanisława Biskupa i Męczennika w Białkowie Kościelnym.

</doc>
<doc id="399558" url="https://pl.wikipedia.org/wiki?curid=399558" title="Łęki Górne (województwo łódzkie)">
Łęki Górne (województwo łódzkie)

Łęki Górne – wieś w Polsce położona w województwie łódzkim, w powiecie kutnowskim, w gminie Krzyżanów.
W latach 1975–1998 miejscowość administracyjnie należała do województwa płockiego.
We wsi urodził się aktor Zdzisław Jóźwiak.

</doc>
<doc id="399559" url="https://pl.wikipedia.org/wiki?curid=399559" title="Łęki Małe (województwo łódzkie)">
Łęki Małe (województwo łódzkie)

Łęki Małe – wieś w Polsce położona w województwie łódzkim, w powiecie wieruszowskim, w gminie Lututów.
W latach 1975–1998 miejscowość administracyjnie należała do województwa sieradzkiego.
W tej wsi jest stara kapliczka przydrożna wykonana z jednego pnia drzewa. Wewnątrz – figura Matki Boskiej z Dzieciątkiem.

</doc>
<doc id="399561" url="https://pl.wikipedia.org/wiki?curid=399561" title="Łęki Małe (województwo wielkopolskie)">
Łęki Małe (województwo wielkopolskie)

Łęki Małe – wieś w Polsce położona w województwie wielkopolskim, w powiecie grodziskim, w gminie Kamieniec.
W latach 1975–1998 miejscowość położona była w województwie poznańskim.
Historia.
Nazwa wsi pochodzi najprawdopodobniej od łąk znajdujących się w pobliżu. Wcześniejsze nazwy to: Mała Łąka, Lęky minor, Lansek.
Pierwsze wzmianki pochodzą z 1303 roku. Osadnictwo na tym terenie na pewno było dużo wcześniej, o czym świadczą znajdujące się w pobliżu największe skupisko kurhanów w Wielkopolsce zwane „wielkopolskimi piramidami”.
W okresie Wielkiego Księstwa Poznańskiego (1815-1848) miejscowość wzmiankowana jako Łęki Małe należała do wsi większych w ówczesnym pruskim powiecie Kosten rejencji poznańskiej. Łęki Małe należały do okręgu wielichowskiego tego powiatu i stanowiły – wraz ze wsią Wilanów, dziś Wilanowo – odrębny majątek, którego właścicielem był wówczas Nepomucen Żółtowski. Według spisu urzędowego z 1837 roku Łęki Małe liczyły 145 mieszkańców, którzy zamieszkiwali 14 dymów (domostw).

</doc>
<doc id="399562" url="https://pl.wikipedia.org/wiki?curid=399562" title="Łęki (województwo łódzkie)">
Łęki (województwo łódzkie)

Łęki – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość administracyjnie należała do województwa piotrkowskiego.
Przez wieś przepływa struga Chrząstawka, dopływ Widawki.

</doc>
<doc id="399563" url="https://pl.wikipedia.org/wiki?curid=399563" title="Łęknica (województwo warmińsko-mazurskie)">
Łęknica (województwo warmińsko-mazurskie)

Łęknica (niem. "Löcknick") – wieś w Polsce położona w województwie warmińsko-mazurskim, w powiecie kętrzyńskim, w gminie Srokowo.
W latach 1975–1998 miejscowość administracyjnie należała do województwa olsztyńskiego.
Łęknica jest wsią sołecką 

</doc>
<doc id="399564" url="https://pl.wikipedia.org/wiki?curid=399564" title="Łętownia (województwo małopolskie)">
Łętownia (województwo małopolskie)

Łętownia – wieś kliszczacka-góralska w Polsce położona w województwie małopolskim, w powiecie suskim, w gminie Jordanów.
Integralne części wsi Łętownia:
Do 1954 roku istniała gmina Łętownia. W latach 1954-1972 wieś należała i była siedzibą władz gromady Łętownia. W latach 1975–1998 miejscowość administracyjnie należała do województwa nowosądeckiego.
Miejscowość jest siedzibą rzymskokatolickiej parafii św. apostołów Szymona i Judy Tadeusza należącej do dekanatu Jordanów.
Położenie.
Tereny Łętowni pod względem fizyczno-geograficznym należą do prowincji Karpat, podprowincji Zewnętrznych Karpat Zachodnich, makroregionu Beskidów Zachodnich. Wieś leży na styku mezoregionów Beskidu Makowskiego (zwanego także Średnim) i Beskidu Wyspowego, w dolinie potoku Łętówka. Jej zabudowania rozłożone są pomiędzy połogimi grzbietami oddzielającymi dolinę Łętówki od doliny Naprawki, a przełomem Łętówki między Łysą Górą a Holą w masywie Zębalowej. Centralna część wsi położona jest na wysokości ok. 500 m n.p.m. Łętownia zajmuje obszar 22,5 km². W pobliżu wsi (4 km) przebiega ważna trasa drogowa Kraków – Zakopane (droga ekspresowa S7, tzw. Zakopianka).
Miejscowość liczy ok. 2800 mieszkańców. Dobre położenie komunikacyjne i bliskość Jordanowa, Rabki, a nawet Zakopanego i Krakowa korzystnie wpływają na rozwój Łętowni.
Historia.
W średniowieczu przez Łętownię przebiegał ważny szlak handlowy zwany „drogą polską”, biegnący z Krakowa przez Myślenice i przełęcz Spytkowicką do sąsiednich Węgier. Tym szlakiem szli Tatarzy podczas pierwszego najazdu na Polskę. Zaludnienie tych terenów w tamtych czasach było małe. Trudne warunki przyrodnicze: gęste lasy, dzikie zwierzęta, uboga gleba, nie sprzyjały imigracji ludności.
W XIV w. tereny te należały do rodziny Jordanów, która wywodzi się od niemieckiego kolonisty Wilhelma. Jego potomkowie dorobiwszy się majątku w kopalniach soli, kupili w 1342 r. od króla Kazimierza Wielkiego sołectwo wsi Myślenice i uzyskali zgodę na kolonizację okolicznych terenów.
Osadę Łętownia ("Lanthownia") założył Kazimierz Wielki mocą przywileju wydanego w Żarnowcu dnia 27 sierpnia 1365 r. Historyczny teren wsi obejmował nie tylko obszar dzisiejszej Łętowni, ale także części Tokarni, Więciórki, Bogdanówki i Skomielnej Czarnej, założone w XV-XVII stuleciu. Pierwsi mieszkańcy wsi to wolni łowcy, pasterze i drwale.
Od XIV w. Łętownia z sąsiednimi wioskami należała do parafii w Pcimiu. W 1439 r. Katarzyna, wdowa po szlachetnym Zbyszku z Myślenic, oddaje Łętownię Janowi z Brzezia w zamian za Kojszówkę, z dopłatą 300 grzywien. Następnie dobra te trafiają w ręce Marcina Birowy z Przybenic, który mocą przywileju Kazimierza Jagiellończyka z 1451 r. przeniósł Łętownię z prawa polskiego na niemieckie, a następnie sprzedał ją wraz z Porębą, Trzemeśnią i Banowicami Andrzejowi z Jurczyc za 400 grzywien. Później dobra te przejął Jan Stojowski ze Stojowic, który w 1467 r. odstąpił większość z nich Andrzejowi Banowskiemu z Banowic. Ten z kolei sprzedał Łętownię za 85 węgierskich florenów żupnikowi krakowskiemu, a zarazem wójtowi myślenickiemu, Mikołajowi Jordanowi. Jordan wystawił we wsi prywatną kaplicę, której istnienie dało podstawy do podjęcia przezeń w 1488 r. starań o oderwanie się parafii w Łętowni od Pcimia, co przeprowadzono dnia 10 listopada 1492 r. dekretem kardynała Fryderyka Jagiellończyka, mimo sprzeciwu Błażeja, plebana pcimskiego. Do nowej parafii należą wsie: Tokarnia, Węcierza, Skomielna Czarna, Naprawa, Wysoka, Bystra, Toporzysko, Chrobacze (dziś część Jordanowa), Malejowa (dziś w granicach Jordanowa), Skomielna Biała, Zaryte, Rdzawka, chwilowo Rabka, Spytkowice i Jordanów. W 1504 r. Aleksander Jagiellończyk potwierdził nadanie wsi Mikołajowi Jordanowi. W 1539 r. Łętownię przejął syn Mikołaja – Wawrzyniec Spytek Jordan. Na przełomie XV i XVI w. właścicielem Łętowni był Kacper Zebrzydowski, żonaty z Anną, córką Wawrzyńca Spytka Jordana.
Według inwentarza dóbr koronnych z dnia 11 maja 1643 r. w Łętowni było: 27 kmieci, 24 zagrodników, 11 zarębników, 50 komorników. Czynne były dwa młyny. W pierwszej połowie XVIII wieku właścicielami Łętowni byli hrabiowie Sierakowscy spokrewnieni z rodziną Stanisława Kostki, w wyniku I rozbioru Polski ich dobra przeszły pod panowanie Austrii.
Pierwszy kościół parafialny w Łętowni zbudowano w związku ze staraniami o ustanowienie parafii ok. 1488 r. (wcześniej kaplica husycka) na Glinikach. Drugi kościół wzniesiono w XV wieku (obok dworu, w tym miejscu rosną dęby znajdujące się pod ochroną nad strażnicą). W roku 1760 rozebrano go i przeniesiono do sąsiedniego Krzeczowa, gdzie stoi do dnia dzisiejszego. Fundatorką nowego, dotychczas istniejącego Kościoła, którego budowę rozpoczęto około 1760 r., była Barbara Lisicka, żona Jana Lisickiego, który w pierwszej połowie XVIII w. był sołtysem Łętowni. Lisicki był znanym w okolicy hulaką, który zasłynął tym, że w 1734 r. w karczmie w Bystrej popijał ze słynnym zbójnikiem Józefem Baczyńskim. Jak zeznawał potem harnaś "wieczór zakończyli we dworze w Sidzinie, gdzieśmy pili, tańcowali, broń moję Imci Pan Lisicki oglądał, ja też jego. Stąd posłaliśmy po księdza, który do na przyszedł i popochociliśmy sobie. Posłał też ksiądz po półgarnca wina, ktoreśmy wypili". Ta znajomość nie uratowała dziedzica przed obrabowaniem dworu i plebanii w Łętowni przez kompanię Baczyńskiego, kiedy ta wracała do swych kryjówek w okolicach Tokarni. 24 października 1765 r. Franciszek Padlewski poświęcił kościół ku czci apostołów Szymona i Judy Tadeusza. Fundatorka zmarła 20 kwietnia 1782 r. i została pochowana w podziemiach kościoła. Syn Barbary i Jana Lisickich – Ambroży Lisicki był proboszczem w Łętowni. Zbudował on ambonę i wieżę (1779 r.). Zmarł w 1817 r. Epitafium jego wykonane z marmuru znajduje się w kościele po lewej stronie nawy. Do parafialnego kościoła w Łętowni do roku 1856 należał również, jako filialny, kościół w Jordanowie.
W XIX wieku prawo patronatu przechodzi na rodzinę Lipskich, Romerową – wnuczkę Barbary Lisickiej, Aleksandra Rolę – Gadomskiego, następnie na rodzinę Kempnerów.
Ludność Łętowni była uboga, zajmująca się rolnictwem. Ich majątek to ziemia do 2 hektarów. Gospodarzy posiadających więcej ziemi i lasów było bardzo biewielu. W tej sytuacji ludzie młodzi, jeśli mieli takie możliwości, emigrowali do Ameryki lub na służbę do pobliskich miast. Pracę na miejscu mogli otrzymać tylko we dworach.
W latach międzywojennych działalność społeczna była w Łętowni bardzo rozwinięta. Powstało wiele organizacji społecznych, organizowano różne kursy, przeważnie dla kobiet. W tej działalności społecznej służyli pomocą dziedzic Łętowni – Marian Kempner oraz jego syn Stanisław.
Dzieje Łętowni były obszernie opisane, począwszy od XIV wieku. Kronika ta znajdowała się w parafialnej bibliotece na plebanii. W 1939 r. plebania oraz 81 domów zostały spalone przez Niemców, dlatego tak skąpe są obecnie wiadomości z dziejów Łętowni.
Na podstawie zapisów znajdujących się w archiwum Uniwersytetu Jagiellońskiego, Jalu Kurek w swoich kronikach opisuje dzieje dworu, który znajdował się w Łętowni w miejscu obecnego domu towarowego. Dwór ten spalił z zemsty najbogatszy gospodarz Łętowni, Franciszek Marszałek. Za ten czyn groziła mu kara śmierci przez wbicie na pal. Takie egzekucje odbywały się w Mogilanach k. Krakowa. Franciszek Marszałek po dokonaniu w/w czynu opuścił dom rodzinny i ukrył się w lasach. Po latach osiedlił się w Nowym Targu i tam sprawował funkcję sołtysa. Na ówczesne czasy było to stanowisko wysokie i dające spore dochody w postaci danin od ludności. F. Marszałek skupował ziemie i lasy, między innymi polanę (jak wówczas nazywano), na której później rozwinęło się Zakopane. Na podstawie tego zapisu Jalu Kurek udowadniał, że pierwszym założycielem i właścicielem Zakopanego był tenże Franciszek Marszałek – mieszkaniec Łętowni.
Oddzielna obszerna kronika dworów i ich właścicieli znajdowała się w bibliotece dworskiej. W czasie parcelacji dworu w marcu 1945 r., gdy wyrzucono na podwórze zawartość biblioteki, Marian Kempner - zapewne w odruchu rozpaczy - kronikę dworu kazał natychmiast spalić.
W latach okupacji niemieckiej ludność Łętowni żyła w wielkiej biedzie, spora część domów została spalona. Do coraz większej biedy doprowadzało obowiązkowe dostarczanie Niemcom zboża i bydła. W lasach ukrywali się partyzanci. W hitlerowskich obozach zginęło 6 osób, 3 osoby zostały zastrzelone w Łętowni, w bitwie o Anglię zginął por. pil. Stanisław Kowalcze od Jakubczęcia. W obozie niemieckim został zamordowany zakonnik Jan Brunon Zembol z roli Zembolowej – beatyfikowany przez Jana Pawła II w dniu 13 czerwca 1999 roku w grupie 108 błogosławionych męczenników.
Po wojnie wieś Łętownia bardzo się rozbudowała. Zniknęły chałupy kryte słomą, powstają domy coraz to bardziej nowoczesne. W gospodarstwach rolnych pracują przeważnie ludzie starsi, młodzież szuka pracy w miastach lub za granicą.

</doc>
<doc id="399565" url="https://pl.wikipedia.org/wiki?curid=399565" title="Łętowo (województwo mazowieckie)">
Łętowo (województwo mazowieckie)

Łętowo – wieś w Polsce położona w województwie mazowieckim, w powiecie płockim, w gminie Bodzanów.
W latach 1975–1998 miejscowość administracyjnie należała do województwa płockiego..
Łętowo jest położoną nad malowniczą rzeką Mołtawą. We wsi znajduje się drewniany, wielokrotnie przebudowywany, zabytkowy kościół pw. św. Jana Chrzciciela.

</doc>
<doc id="399567" url="https://pl.wikipedia.org/wiki?curid=399567" title="Łętowo (województwo pomorskie)">
Łętowo (województwo pomorskie)

Łętowo (kaszub. "Łentowò", niem. "Lantow") – osada kaszubska w Polsce na Pobrzeżu Kaszubskim położona w województwie pomorskim, w powiecie wejherowskim, w gminie Choczewo.
Osada jest siedzibą sołectwa "Łętowo", w którego skład wchodzą również miejscowości Gardkowice, Łętówko i Karczemka Gardkowska. To dawny PGR.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie zbliżonej: Łętowo-Dąb.
Demografia.
Współczesna struktura demograficzna osady Łętowo na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku osady

</doc>
<doc id="399568" url="https://pl.wikipedia.org/wiki?curid=399568" title="Łętowo (województwo zachodniopomorskie)">
Łętowo (województwo zachodniopomorskie)

Łętowo (kaszb. "Łentowò", niem.: "Lantow") – wieś w Polsce położona w województwie zachodniopomorskim, w powiecie sławieńskim, w gminie Sławno nad jeziorem Łętowo.
Historia.
Najstarszymi właścicielami Łętowa byli joannici. W 1321 r. na podstawie zarządzenia wicemistrza Gerharda von Botfelda, wieś została sprzedana rodzinie Massow. Około 1410 r. Henning III von Massow został wymieniony jako pan Łętowa i Żukowa. W II poł. XVII w. Massowowie byli zmuszeni pozbyć się wsi, która przeszła na własność rodziny von Zitzewitz. Przed 1690 r. przejął ją wraz z Janiewicami Adam von Podewils z Krągu. W 1719 r. Podewilsowie podzielili swoje włości na Ziemi Sławieńskiej między członków familii.
W 1784 r. w Łętowie był 1 folwark, 6 chłopów, 3 chałupników, 1 nauczyciel i 1 strażnik leśny przy 23 gospodarstwach domowych.
W 1844 r. Łętowo wraz z sąsiednimi dobrami zostało odziedziczone przez późniejszego grafa Wernera Georga von Blumenthala, dzięki jego żonie z domu Podewils. W 1874 r. ich syn Werner Graf von Blumenthal sprzedał majątek książętom Hohezollern-Sigmaringen.
W 1931 r. Książęca Administracja Hohezollernów przekazała grunty rolnicze pod osadnictwo na rzecz Pomorskiego Towarzystwa Ziemskiego ("Pommersche Landgesellschaft"), a w tym Łętowo wraz z 250 ha. Powstało tu 6 nowych gospodarstw osadniczych, a dzięki przebudowie budynków dworskich jeszcze 12.
Do 1945 r. Łętowo wraz Janiewicami, Gwiazdowem i Żukowem podlegało pod Urząd Administracyjny i Urząd Stanu Cywilnego w Żukowie, w powiecie Schlawe i. Pom., rejencji koszalińskiej, prowincji Pomorze.
7 marca 1945 r. oddziały radzieckie wdarły się do Łętowa. Wielu mieszkańców zostało deportowanych. W 1946 r. gospodarstwa zostały przejęte przez ludność polską, a pozostali Niemcy zostali wysiedleni.
Szkoła.
Budynek szkoły w Łętowie znajduje się w centrum wsi. Liczba uczęszczających do niej dzieci dochodziła do ponad 60. Wszystkie dzieci były ulokowane w jednym pomieszczeniu klasowym. Ostatnim niemieckim nauczycielem przed 1945 r. był Ewald Winter.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Łętowo: Łętowo, Łętowo-Dąb

</doc>
<doc id="399569" url="https://pl.wikipedia.org/wiki?curid=399569" title="Łężany (województwo podkarpackie)">
Łężany (województwo podkarpackie)

Łężany – wieś w Polsce położona w województwie podkarpackim, w powiecie krośnieńskim, w gminie Miejsce Piastowe.
W latach 1975–1998 miejscowość administracyjnie należała do województwa krośnieńskiego.
Geografia.
Wieś położona jest nad potokiem Olszyny, zwanym też lokalnie Badoniem, w kotlinie otoczonej wzniesieniami o wysokościach od 275 do 290 m n.p.m.
Historia.
Wieś po raz pierwszy wymieniona została w 1427 roku, stanowiła wtedy własność królewską (królewszczyzna). Osada rządziła się prawem niemieckim. Położona przy trakcie handlowym, wiodącym na Ruś oraz na Węgry (z Przemyśla przez Duklę), szybko się bogaciła.
Będąc własnością królewską, wieś przy d. trakcie handlowym na Ruś i Węgry znacznie się rozwijała. W XV wieku należała do Piotra Smolickiego (starosty sanockiego). Przy końcu XVI i XVII wieku Łężany były własnością szlachecką rodziny Sienieńskich z Sienna, Zbigniewa oraz jego ojca, krzewicieli kalwinizmu.
Jan Sienieński (kasztelan) (1532-1580), kasztelan Halicki – wyruszył wraz z mieszkańcami na wojnę z Moskwą w lipcu 1580 r. i zmarł w tym roku 1 sierpnia w Słucku. Przez wiele lat Jan Sienieński był właścicielem tego terenu. Miał czterech synów Zbigniewa, Jana, Łukasza, Samuela, Mikołaja. Anna z Siennów, b. żona Krzysztoforeckiego, Spilcze miała córki: Zofię, Katarzynę, Elżbietę, II Zofię, Barbarę, Reginę i Cecylię
Kolejnymi dzierżawcami byli: Tomaszewcy, Krasowcy, Baranieccy. Po zlikwidowaniu przez zaborców z końcem XVIII wieku królewszczyzny, miejscowość została kupiona przez Baranieckich. W 1794 r. mieszkańcy brali udział w bitwie pod Racławicami. W XIX wieku wieś przeszła w ręce Gołaszewskich.
W XIX wieku w sąsiednich Targowiskach wybudowano stację kolejową leżącą na linii kolei transwersalnej – pozwoliło to Łężanom przyśpieszyć rozwój miejscowości wskutek powstania nowych miejsc pracy. W XIX wieku wieś została wystawiona na klęski żywiołowe oraz na przemarsz wojsk rosyjskich (1849). W latach 1831 i 1873 mieszkańcy zmagali się z epidemiami cholery.
Okres międzywojenny to dalsza rozbudowa i rozwój miejscowości, która od roku 1935 należy do gminy Miejsce Piastowe. We wsi prowadzono wiercenia w poszukiwaniu ropy naftowej. Znajdowała się tutaj także kopalnia „Szczęść Boże”.
Miejscowość nie posiada zabytków. Znajduje się w niej okazały kościół pw. Matki Boskiej Częstochowskiej wybudowany w latach 80. XX wieku. Jest też kilka ciekawych zabytkowych przydrożnych kapliczek. Jedną z najcenniejszych jest krzyż-pomnik, zwany potocznie „Krzyżem Kościuszki”. Pomnik ten jest symbolem walk Polaków o niepodległość. Na frontowej ścianie krzyża pod postacią ukrzyżowanego Chrystusa, przedstawiona jest Matka Boska Częstochowska. Natomiast niżej – już na podstawie cokołu – umieszczony jest tekst: „Na chwałę Bogu”. Po lewej stronie krzyża, na bocznej ścianie, znajduje się godło Polski, poniżej daty rozbiorów Rzeczypospolitej. Po prawej stronie na identycznej płycinie, przedstawiona jest płaskorzeźba popiersia naczelnika Tadeusza Kościuszki, ubranego w czapkę krakowską z pawimi piórami i sukmanę. Pod nim umieszczono napis: „Tadeuszowi Kościuszce”. Według legendy, miejscowi chłopi po udziale w insurekcji kościuszkowskiej w 1794 r. zakopali kosy pod tym właśnie krzyżem.
Ze starej zabudowy wsi niewiele się tu już zachowało. Są jeszcze pozostałości po kopalni ropy naftowej „Szczęść Boże”.
Przez Łężany przebiega droga krajowa nr 19 (E371)(Rzeszów – Barwinek).
Łężany dziś.
W Łężanach działa: Ochotnicza Straż Pożarna, Koło Gospodyń Wiejskich. W Domu Ludowym znajduje się Filia Gminnego Ośrodka Kultury, Ośrodek Zdrowia. Powstały małe zakłady pracy, apteka.
Na początku lat 90. Łężany przeszły reformę adresową. Tradycyjną numerację budynków zastąpiono przez sieć ulic. Utworzono następujące ulice: Ks. Br. Markiewicza, Jana Pawła II, Hr. J. Potockiego, T. Kościuszki, Por. W. Barana, Ogrodowa, Nawsie, Polna, Wspólna.

</doc>
<doc id="399570" url="https://pl.wikipedia.org/wiki?curid=399570" title="Łężany (województwo warmińsko-mazurskie)">
Łężany (województwo warmińsko-mazurskie)

Łężany (niem. "Loßainen, Lossainen") – wieś w Polsce położona w województwie warmińsko-mazurskim, w powiecie kętrzyńskim, w gminie Reszel. W latach 1975–1998 miejscowość administracyjnie należała do województwa olsztyńskiego. W przeszłości Łężany znajdowały się na terenie powiatu reszelskiego, później powiatu biskupieckiego.
Przez wieś przebiega droga wojewódzka nr 590.
W Łężanach funkcjonuje Stacja Dydaktyczno-Badawcza Uniwersytetu w Olsztynie. Dzieci z Łężan korzystają ze Szkoły Podstawowej w Leginach. W Łężanach w roku 2004 było 389 mieszkańców. Jest to największa wieś na terenie gminy Reszel. Wieś znajduje się w historycznym regionie Warmia.
Historia.
Wieś założona została w 1359 r. W Łężanach ok. 1470 r. urodził się Fabian Luzjański, późniejszy biskup warmiński. Ojciec jego Marcin burgrabia Reszla i właściciel Łężan pochodził z rodziny Merkelingerode, która od nazwy wsi przybrała nazwisko von Lossainen. W spolszczeniu nazwisko to przybrało formę Luzjański. Miała na to wpływ żona Marcina Elżbieta Kościelecka, która męża poznała na dworze biskupa Pawła Legendorfa, jego matka była też z Kościeleckich. Właścicielem Łężan do 1551 r. był Jan Luzjański (brat biskupa Fabiana Luzjańskiego). Nie wiadomo kto został właścicielem majątku po śmierci Jana Luzjańskiego. Na początku XVII w. właścicielami Łężan była rodzina von Ölsenów. Jerzy von Ölsen w 1610 brał udział w Sejmiku Warmińskim, który odbywał się w Reszlu. Po Ölsenach właścicielami Łężan była rodzina Truchses von Wetzhausen. Przedstawiciel tej rodziny Jerzy Truches von Wetzhausen w 1621 r. reprezentował stany warmińskie w delegacji do króla Zygmunta III Wazy z prośbą o obniżenie podatków. Majątek Łężany dostał się później w ręce rodu Stanisławskich (Albert Ludwik Stanisławski i jego następców, m.in. właścicieli Mołdyt). W XVIII w. dziedzicami Łężan była rodzina Gąsiorowskich znana z przywileju wystawionego przez biskupa Załuskiego na postawienie karczmy w Kabinach.
W 1820 w Łężanach było 9 domów i 75 mieszkańców.
Właścicielem Łężan od ok. 1885 r. był Gustaw Fischer, a później 1910 r. jego syn Reinhold von Fischer-Loßainen (kontradmirał, który uzyskał szlachectwo). W styczniu 1945 r., gdy Armia Czerwona zajęła Łężany właścicielem majątku była wdowa po Reinholdzie (jego druga żona). Sztab Czerwonoarmistów ulokował się w łężańskim pałacu, a majątek był użytkowany przez wojsko. Po 1945 r. w majątku utworzono tu PGR, który w 1954 r. przejęła Wyższa Szkoła Rolnicza w Olsztynie, przekształcona później w Akademię Rolniczo-Techniczną. Po transformacji ustrojowej pałac z majątkiem w Łężanach wydzierżawił poseł z ramienia SLD Tadeusz Matyjek. ART w Olsztynie weszła w skład nowo utworzonego Uniwersytetu Warmińsko-Mazurskiego. Uczelnia ta jest właścicielem i administratorem Łężan.
Pałac w Łężanach.
Pałac w Łężanach wybudowano ok. 1910 r., kilkadziesiąt metrów na zachód od istniejącego wówczas dworu, na terenie parku krajobrazowego. Neobarokową budowlę wzniesiono na planie zbliżonym do prostokąta, którego oś biegnie z południowego zachodu na północny wschód. Pałac od strony północno-zachodniej posiada cztery kondygnacje, a od południowo-wschodniej trzy. Reprezentacyjny podjazd do pałacu zdobiony portykiem, znajduje się od tej pierwszej strony. Na lewo od portyku naroże pałacu zdobione jest wielokątną wieżą, której wnętrza stanowią część pomieszczeń odpowiednich kondygnacji. Przy ścianie północno-wschodniej usytuowana jest oszklona weranda, zdobiona u góry balustradami znajdującego się nad nią tarasu. Wejście kuchenne do pałacu znajduje się od strony południowo-wschodniej, a dalej w lewo ściana, łączy się z pałacową wieżą zakończoną czworobocznym dachem kopułowym, zwieńczonym wysoką latarnią. Za wieżą przy południowo-zachodniej ścianie znajduje się czwarte wejście do pałacu przez taras ogrodowy zdobiony pergolami. Mansardowy dach pałacu osłania ze wszystkich stron wielki czworokątny świetlik zlokalizowany nad klatką schodową i korytarzem najwyższej kondygnacji. W pałacu zachowały się elementy architektoniczne zdobiące pomieszczenia: sztukaterie na sufitach w pomieszczeniach reprezentacyjnych, marmurowe i ceramiczne kominki, kafelki ceramiczne ze scenami rodzajowymi w łazienkach i kuchni, dębowe boazerie i rzeźbienia balustrad głównej klatki schodowej. W pałacu szczególne wrażenie robi sala balowa. Sala ta posiada wysokość dwóch kondygnacji, a jej okna wychodzą ponad portykiem. W połowie wysokości sali znajduje się bogato zdobiona empora wychodząca z reprezentacyjnej klatki schodowej. Pałac w 1945 r. zajęty został przez Armię Czerwoną. W tym czasie spalony został pałac w Leginach, dwór w Woli i letnia rezydencja Fischerów, która znajdowała się w lesie przy zachodnim brzegu Jeziora Legińskiego (na prawo od drogi do Samławek). Był tam drewniany pawilon myśliwski usytuowany tuż obok wielkiego dębu. Dąb rośnie tam nadal.
Pałac w Łężanach przejął później Fundusz Wczasów Pracowniczych na ośrodek wypoczynkowy.
Staraniem Wyższej Szkoły Rolniczej w Olsztynie pałac powrócił w 1958 r. do majątku w Łężanach. Po kapitalnym remoncie w pałacu znajdowały się na dolnym parterze od strony parku: poczta, pracownie i magazyny. Na górnym parterze były kuchnia, wielka sala jadalni, pomieszczenia konferencyjno – seminaryjne (dawny salon, biblioteka, sala balowa), pracownie i przedszkole. Dyrektor Rolniczego Zakładu Doświadczalnego (RZD) mieszkał w antresoli nad kuchnią i przedszkolem. Na pierwszym piętrze pałacu znajdowały się pokoje gościnne i mieszkania: opiekuna studenckich praktyk, kierownika Gospodarstwa Rybackiego i administratora pałacu. Drugie piętro przeznaczone było na pomieszczenia hotelowe – głównie studentów odbywających praktyki. Później przeznaczenie pomieszczeń ulegało zmianom. W czasie gdy dzierżawcą pałacu (dłużej niż całego RZD) był poseł T. Matyjek spotykało się tu Prezydium Sztabu Wyborczego SLD i gościło tu dwóch prezydentów Polski i Litwy.
Obecnie pałac jest pod bezpośrednim zarządem Uniwersytetu w Olsztynie. Pałac udostępniony jest do zwiedzania.
Mauzoleum i cmentarze.
Mauzoleum Fischerów wraz z otaczającym je cmentarzem usytuowane jest na północ od pałacu w lesie, na prawo od drogi z Łężan do Legin. Mauzoleum wybudowano na początku XX w. Przy jego budowie wykorzystano skłon wzniesienia w ten sposób, że swobodnie się wchodziło z poziomu gruntu do krypty grobowej i znajdującej się nad nią kaplicy. W mauzoleum ostatni pochowany został Reinhold von Fischer. Jego metalowa trumna stanęła obok trumny jego pierwszej żony. W dniu pogrzebu Reinholda w pobliskim jeziorze zatopiony został jego admiralski jacht. Fischer miał tylko dwoje dzieci z pierwszego małżeństwa. Drugiej żonie Fischera udało się w styczniu 1945 r. zbiec w głąb Rzeszy, gdzie za kilka tygodni popełniła samobójstwo (była Żydówką, funkcjonowało jeszcze gestapo). Córka Fischera zmarła wkrótce po wojnie, a syn po służbie w dyplomacji RFN, zmarł (bezpotomnie) jako emeryt w Szwajcarii. Mauzoleum zostało zdewastowane w 1945 r., a później kaplicę przystosowano na potrzeby kaplicy katolickiej parafii Leginy. Pochówki katolików z Łężan odbywały się zawsze na cmentarzu parafialnym w Leginach. Łężany posiadały jeszcze jeden cmentarz położony wśród pól, na wschód od ośrodka zabudowy w kierunku Widryn. Cmentarz ten służył dla jakiegoś innego wyznania, zakwalifikowanego w sprawozdaniu wizytacji parafii Leginy z 1848 r. do utrakwistów, a później dla luteran.
Majątek Łężany do 1945.
Majątek w Łężanach, wraz z folwarkiem Plenowo w 1910 r. miał powierzchnię 628 ha. Później majątek został powiększony o folwark w Pilcu, gdzie prowadzono hodowlę owiec rasy czarnogłówka. Na terenie majątku w pobliżu Plenowa uruchomiono cegielnię. Cegielnia funkcjonuje nadal jako samodzielny podmiot gospodarczy.
Zabudowania gospodarcze w majątku Łężany wybudowane zostały z czerwonej cegły w stylu neogotyckim. Z zabudowań najokazalej prezentuje się kuźnia, a ciekawie wyglądała też gnojownia (płyta gnojowa okryta dachem z czerwonej dachówki, wspartym na drewnianych słupach). W majątku był też młyn zbożowy (użytkowany jeszcze w czasach RZD) oraz budynek elektrowni wiatrowej (po 1945 pozostał budynek). W interesujący sposób rozwiązano problem zaopatrzenia inwentarza w wodę. Na strumieniu wpływającym przez jez. Mutek do Jez. Legińskiego zamontowano pompę kafarową (pompa uruchamiana siłą przepływu wody), z której woda tłoczona była rurociągiem (ok. 1 km) do zbiornika retencyjnego na poddaszu jednego z budynków inwentarskich. W majątku na dachu budynku inwentarskiego (na wprost budynku administracyjnego) zainstalowany był dworski dzwon, który obwieszczał czas rozpoczęcia i zakończenia pracy.
Rolniczy Zakład Doświadczalny w Łężanach.
Rolniczy Zakład Doświadczalny w Łężanach utworzony został w 1954 jako jeden z pięciu zakładów Wyższej Szkoły Rolniczej (od 1969 ART w Olsztynie). Dyrekcja zakładów doświadczalnych znajdowała się w Olsztynie, a obok RZD Łężany podlegały jej: RZD Bałcyny, RZD Lipowo, RZD Pozorty (Używana błędna nazwa Posorty – obecnie część Olsztyna. Do RZD Pozorty należało gospodarstwo Stary Dwór – obecnie KortowoIII i osiedle Słoneczny Stok oraz gospodarstwo w Bałdach) i RZD Zajączki. W skład RZD Łężany wchodziły gospodarstwa role: Łężany, Samławki i Wola oraz gospodarstwo rybackie z rybaczówkami w Łężanach, Leginach i Pilcu. W początkowym okresie RZD Łężany posiadało 1548 ha gruntów powierzchni ogólnej, w tym 809 ha użytków rolnych, 586 ha jezior i 82 ha lasów. Później powierzchnia RZD zwiększyła się o przejęty w 1972 PGR Kocibórz w którym znajdowała się gorzelnia. W poszczególnych gospodarstwach byli kierownicy odpowiedzialni za produkcję rolną. Administracja gospodarcza RZD mieściła się w Łężanach (budynek na lewo przy wjeździe na podwórze). Dyrektorowi RZD podlegał pion gospodarczy i organizacyjnie pion naukowo-wdrożeniowy z kierownikami poszczególnych działów. Dział naukowy merytorycznie nadzorowany był przez naukowców z odpowiednich katedr w Kortowie.
W ramach działu agrotechnicznego prowadzono poletka doświadczalne związane z oceną odmian różnych gatunków roślin uprawnych. Prof. Niewiadomski prowadził tu badania i wdrożenia związane z ekologicznym zagospodarowaniem krajobrazu rolniczego (nasadzenia drzew na szczytach wzniesień, zapobiegające erozji i jednocześnie stanowiące remizy dla dzikich zwierząt). W ramach działu zootechnicznego prowadzono tu doświadczenia z zakresu żywienia zwierząt, zoohigieny, a także hodowlę zarodową owiec rasy czarnogłówka w gospodarstwie Wola. W dziedzinie rybactwa śródlądowego prowadzono badania m.in. z zakresu zarybiania jezior i technik połowów. Działalność w tym zakresie umożliwiały różne typy jezior, takich jak: jezioro Dejnowa (125 ha, maks. gł. 33 m, rozciągające się od Świętej Lipki do Pilca), jez. Trzcinno (32 ha, maks. gł. 32 m), jez. Pasterzewo (37 ha, maks. gł. 21 m), Jez. Widryńskie (125 ha, maks. gł. 27 m), Jez. Legińskie (237 ha, maks. gł. 37 m) i jez. Klawój (31 ha).
W Łężanach prowadzone były też badania z zakresu łowiectwa.
RZD Łężany funkcjonowało praktycznie do 1991, a w latach 1992-1999 jako Przedsiębiorstwo Rolnicze Tadeusz Matyjek.
Warmiacy w RZD Łężany.
W pierwszych klatach funkcjonowania RZD w Łężanach mieszkało kilkanaście rodzin Warmiaków i trzy takie rodziny w gospodarstwie Samławki. Jedna z rodzin w Łężanach o nazwisku Dukat znana była z czasów biskupa Rudnickiego, kiedy to w pobliskiej wsi Kabiny, leżącej na terenie biskupich lasów, sołtys Jerzy Dukat w 1614 otrzymał przywilej na prowadzenie karczmy. Warmiacy w Łężanach pozwolili na zachowanie ciągłości historycznych tradycji. Przykładowo ich wiedza wykorzystana była do konstruowania samołówek stosowanych niegdyś w sokolnictwie do chwytania żywych ptaków drapieżnych, w tym wypadku jastrzębia gołębiarza, w celu ochrony wypuszczanych na wolność z prowadzonej hodowli bażantów. W gospodarstwie Samławki do znanych warmińskich rodzin należała rodzina Orłowskich. Franciszek Orłowski pochodzący spod Barczewa przed 1939 r. należał do Związku Polaków w Niemczech. Jak wszyscy Warmiacy i Mazurzy wcielony był do Wehrmachtu, których wysyłano na front wschodni. Jego żona Agnieszka przed 1939 r. była wychowawczynią w polskim przedszkolu w Nowej Kaletce.
"Wiktorówka".
"Wiktorówka" był to barak zlokalizowany na lewo od drogi z Łężan do Samławek, tuż za szkołą. Barak ten przywieziono w elementach z Wilczego Szańca, a wyposażony został głównie staraniem prof. Wiktora Wawrzyczka. Barak ten służył jako hotel (ok. 60 miejsc noclegowych) dla studentów odbywających praktyki w RZD Łężany w czasie, gdy łężański pałac był użytkowany jako ośrodek wypoczynkowy. Barak ten służył też jako hotel dla sportowców z AZS w Kortowie mających tu obozy kondycyjne oraz miejsce zgrupowań Chóru Akademickiego. Profesor Wawrzyczek był prezesem pierwszego, a opiekunem drugiego. Profesor był znany z konsekwencji i poczucia humoru. Przykładem budującym legendę profesora było zdarzenie, gdy pewien student zdający egzamin poza terminem, czkając na egzaminatora, zasnął na korytarzu Katedry Chemii. Gdy o szóstej rano (o tej godzinie rozpoczynały się często egzaminy) zjawił się prof. Wawrzyczek, wpisał do leżącego na stoliku indeksu ocenę dostateczną. Gdy później student obudzony został przez przybywających do pracy asystentów, udał się na egzamin do prof. Wawrzyczka, który go wyprosił, ponieważ spóźnił się na egzamin. Załamany student po powrocie do akademika nie chciał uwierzyć, gdy koledzy pokazali mu wpisaną do jego indeksu ocenę.
Na baraku, również w ramach żartu wobec prof. Wawrzyczka, tablicę z napisem "Wiktorówka" zawiesili studenci – chórzyści. Tablica ta wisiała do końca funkcjonowania hotelu w baraku.
Praktyki studenckie w Łężanach.
W Łężanach praktyki odbywali studenci z Wydziałów: Rolniczego, Zootechnicznego i Rybactwa WSR, a później ART w Olsztynie. Odbywały się tu praktyki miesięczne i semestralne. Jednorazowo w Łężanach przebywało od 30 do 140 studentów. W zakres praktyk wchodził: udział w prowadzonych doświadczeniach oraz wszelkie prace ręczne wchodzące w zakres gospodarstwa rolniczego, od wyrzucania obornika z cielęcych klatek do prac polowych i sadzenia lasu. Wieloletnim opiekunem studentów – praktykantów był mgr.inż Zdzisław Watta Karczewski. Jego atrybutem była lornetka, która służyła mu do obserwacji ptaków. Z jego wiedzy jako ornitologa korzystali naukowcy z Kortowa, a także z Londynu i Helsinek. Magister Karczewski często uczył studentów odróżniać szybujące na niebie bieliki, młode od starych (po sterówkach), czy zapraszał na wieczorne ciągi słonek. Znanych jest także kilka studenckich wspomnień o Zdzisławie Karczewskim słynącym ze swej łagodności i przyjaznego podejścia do studentów. Gdy pewnego razu długa kolejka studentów stała do egzaminującego ich wykładowcy, wyszedł jeden z przepytanych już żaków i został zapytany "Zdałeś!?" padła odpowiedź "Nie, dwója!". Na to jeden zwrócił się do niego mówiąc głośno "Przyjdź jutro! Egzaminuje Karczewski! Zdasz na pewno!". Z doświadczenia i wiedzy Zdzisława Karczewskiego korzystał także jego wieloletni przyjaciel dr Jan Sokołowski, który w swoich książkach wielokrotnie cytował mgr. Karczewskiego. W Łężanach zdarzały się czasem nieprzewidziane atrakcje. Do takich należała nauka jazdy konnej prowadzona dla swego wnuka Maćka, przez głównego zootechnika Dyrekcji RZD w Kortowie Tadeusza Chwaliboga (teścia Zbyszka Cybulskiego).

</doc>
<doc id="399571" url="https://pl.wikipedia.org/wiki?curid=399571" title="Łężce (województwo dolnośląskie)">
Łężce (województwo dolnośląskie)

Łężce (niem. "Langen") – wieś w Polsce położona w województwie dolnośląskim, w powiecie polkowickim, w gminie Przemków.
Charakterystyka.
Wieś położona jest wzdłuż rowu o nazwie "Kanał Młot". Zabudowa w większości poniemiecka (32 gospodarstwa na 33 istniejące). Wieś zamieszkana głównie przez Łemków wysiedlonych w ramach akcji "Wisła" - tylko 7 rodzin to przybysze z okolic Lwowa. Wieś wyposażona jest w wodociąg bez kanalizacji. We wsi znajduje się mały sklepik, brak przemysłu i drobnych zakładów. Większość mieszkańców utrzymuje się z pracy poza rolnictwem. W roku 2006 wyłącznie z uprawy roli utrzymywała się tylko jedna rodzina.
Demografia.
Według Narodowego Spisu Powszechnego (III 2011 r.) liczyły 128 mieszkańców. Są najmniejszą miejscowością gminy Przemków.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="399573" url="https://pl.wikipedia.org/wiki?curid=399573" title="Łężce (województwo łódzkie)">
Łężce (województwo łódzkie)

Łężce – wieś w Polsce położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość administracyjnie należała do województwa częstochowskiego.
Zobacz też: Łężce

</doc>
<doc id="399574" url="https://pl.wikipedia.org/wiki?curid=399574" title="Łężce (województwo opolskie)">
Łężce (województwo opolskie)

Łężce (dodatkowa nazwa w j. niem. Lenschütz) – wieś w Polsce położona w województwie opolskim, w powiecie kędzierzyńsko-kozielskim, w gminie Reńska Wieś.
W latach 1954-1959 wieś należała i była siedzibą władz gromady Łężce, po jej zniesieniu w gromadzie Reńska Wieś. W latach 1975–1998 miejscowość administracyjnie należała do ówczesnego województwa opolskiego.
Nazwa.
Na polskiej mapie WIG z 1932 roku jako polska nazwa widnieje "Łężec".
Zabytki.
Do wojewódzkiego rejestru zabytków wpisany jest:

</doc>
<doc id="399575" url="https://pl.wikipedia.org/wiki?curid=399575" title="Łężce (województwo wielkopolskie)">
Łężce (województwo wielkopolskie)

Łężce (niem. "Groß Lenschetz") – wieś sołecka w Polsce położona w województwie wielkopolskim, w powiecie międzychodzkim, w gminie Chrzypsko Wielkie, przy drodze wojewódzkiej nr 186.
Demografia.
Źródło danych : GUS -"stan na 31 grudnia 2007"
Rozwój ludności.
Liczebność ludności miejscowości na przestrzeni ostatnich siedmiu lat uległa stopniowemu powiększaniu.
W stosunku do danych z roku 2001, według których teren miejscowości zamieszkiwały 273 osoby liczba lokalnej społeczności wzrosła do końca 2007 roku o 17 osób.
Historia.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Łężce należały do okręgu kwileckiego tego powiatu i stanowiły odrębny majątek, którego właścicielem był wówczas Kruger. Według spisu urzędowego z 1837 roku wieś liczyła 194 mieszkańców, którzy zamieszkiwali 17 dymów (domostw).
W latach 1954-1959 wieś należała i była siedzibą władz gromady Łężce, po jej zniesieniu w gromadzie Chrzypsko Wielkie. W latach 1975–1998 miejscowość administracyjnie należała do województwa poznańskiego.
Sport.
W miejscowości działają dwa kluby piłkarskie: "Mediakomp Łężce" oraz "Krusz Żwir Łężce".

</doc>
<doc id="399576" url="https://pl.wikipedia.org/wiki?curid=399576" title="Łężyce (województwo dolnośląskie)">
Łężyce (województwo dolnośląskie)

Łężyce (niem. "Friedersdorf") – wieś w Polsce położona w województwie dolnośląskim, w powiecie kłodzkim, w gminie Szczytna.
Położenie.
Łężyce to duża wieś łańcuchowa leżąca na południowo-zachodnich zboczach Narożnika, na granicy Gór Stołowych i Wzgórz Lewińskich, na wysokości 560-750 m n.p.m.
Podział administracyjny.
W latach 1954-1972 wieś należała i była siedzibą władz gromady Łężyce. W latach 1975–1998 miejscowość administracyjnie należała do województwa wałbrzyskiego.
Historia.
Łężyce powstały w XIII lub na początku XIV wieku jako część państwa homolskiego. Pierwsza wzmianka o wsi pochodzi z 1330 roku, a kolejna z roku 1401 w której figurują one pod nazwą "Lussicz". Po upadku państwa homolskiego Łężyce zostały włączone do królewszczyzny, a w 1650 roku kupił je i przyłączył do klucza dóbr w Szczytnej Isaias von Sachs. Pod koniec XVIII wieku właścicielami wsi została rodzina Stillfriedów. W XIX wieku dzięki obfitości ziem uprawnych Łężyce były typową wsią rolniczą. W drugiej połowie XIX wieku w sąsiedztwie miejscowości powstał kamieniołom, w którym jeszcze po 1945 roku wydobywano piaskowiec. Na terenie wyrobiska nazwanego Skałami Puchacza znajduje się punkt widokowy. 
Do 1945 miejscowość należała do Niemiec i nazywała się "Friedersdorf." Stacjonował tutaj batalion pionierów pancernych o tej samej nazwie.
Za część wsi, pod potoczną nazwą "Łężyce Górne", uważa się współcześnie zanikłą niemal całkowicie wieś Łężno (niem. "Friedrichsberg"), położoną na wysokości 780–790 m n.p.m. W początku XX wieku liczyła ona 32 budynki zamieszkałe przez 160 osób. Inną zanikłą (w latach 60. XX wieku) częścią wsi były Młyny (niem. "Mühlhäuser"), położone nad brzegami Kamiennego Potoku i Mostowej Wody (niem. "Brückenwasser") na wysokości 550–600 m n.p.m. i zamieszkiwane na początku XX wieku przez 117 osób, co było maksymalnym stanem zaludnienia tej osady. Ze wsi pozostał jeden budynek opuszczonego gospodarstwa oraz ruiny młyna, istniejącego w tym miejscu od początków XVIII wieku.
Jako kolonia Łężyc założona została w 1707 inna opuszczona dziś miejscowość o nazwie Góra Anny (niem. "Annaberg"). Pomimo formalnej przynależności gospodarczo zawsze była ona mocniej związana była z bliżej położonym Batorowem oraz ze Szczytną. W 1840 r. zamieszkiwało ją 31 osób, a w pierwszych latach XX w. wieś liczyła zaledwie 12 budynków (łącznie mieszkalnych i gospodarskich). Pewne ożywienie zaobserwowano w drugiej połowie XVIII w., kiedy na wzniesieniu między Górą Anny a Batorowem wzniesiono kaplicę i wybudowano kalwarię, a trasą tą prowadziła jedna z dróg pielgrzymkowych do sanktuarium w Wambierzycach. Mimo to Góra Anny nie rozwinęła się jako miejscowość turystyczna, a po II wojnie światowej została opuszczona przez mieszkańców.
Zabytki.
Do wojewódzkiego rejestru zabytków wpisany jest:
Inne zabytki:

</doc>
<doc id="399578" url="https://pl.wikipedia.org/wiki?curid=399578" title="Łężyce (województwo świętokrzyskie)">
Łężyce (województwo świętokrzyskie)

Łężyce – wieś sołecka w Polsce położona w województwie świętokrzyskim, w powiecie opatowskim, w gminie Sadowie.
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość administracyjnie należała do województwa tarnobrzeskiego.
Przez wieś przechodzi niebieski szlak turystyczny z Gołoszyc do Dwikoz.
Historia.
W 1827 r. Łężyce miały 12 domów i 109 mieszkańców. W 1880 r. były tu 23 domy. Wieś miała powierzchnię 419 mórg i zamieszkiwało ją 140 osób.
Zobacz też.
Łężyce

</doc>
<doc id="399579" url="https://pl.wikipedia.org/wiki?curid=399579" title="Łobez (województwo wielkopolskie)">
Łobez (województwo wielkopolskie)

Łobez – wieś w Polsce położona w województwie wielkopolskim, w powiecie jarocińskim, w gminie Jaraczewo.
W latach 1975–1998 miejscowość administracyjnie należała do województwa kaliskiego.
Wieś leży ok. 10 km na zachód od Jarocina. W Łobzie funkcjonuje Ochotnicza Straż Pożarna z siedzibą przy świetlicy wiejskiej.
Pierwsza wzmianka pochodzi z roku 1389 a pierwotna nazwa wsi to Łobszowo. Wśród łąk, około 1,5 km na północ od wsi znajduje się grodzisko pierścieniowate o średnicy 35 m i wysokości do 3 m, datowane na IX - XIII wiek. Grodzisko zwane Gorzyckiem, ma obwód 120 m, a wysokość wałów sięga 3 m. Jest to pozostałość grodu z IX- XII w. Pierwszy raz wzmiankowane w dokumencie z 1615 roku. Według podań miejscowej ludności grodzisko miało mieć połączenie wodne z podziemną sztolnią z odległym o 7 km na wschód grodziskiem koło Cząszczewa. 
Na terenie Łobza prowadzone były badania archeologiczne.

</doc>
<doc id="399581" url="https://pl.wikipedia.org/wiki?curid=399581" title="Łochowice (województwo kujawsko-pomorskie)">
Łochowice (województwo kujawsko-pomorskie)

Łochowice ("Łochowiec" – 1744, 1766, niem.: "Lochowitze" – 1878, "Lochwitz" – 1942–1945) – wieś w Polsce, położona w województwie kujawsko-pomorskim, w powiecie bydgoskim, w gminie Białe Błota.
Podział administracyjny.
W latach 1950–1998 miejscowość administracyjnie należała do województwa bydgoskiego.
Położenie.
Łochowice są wsią usytuowaną na zachód od Bydgoszczy, w gminie Białe Błota. Od wschodu graniczy z Łochowem, od zachodu i południa z Puszczą Bydgoską, zaś od północy z Kanałem Bydgoskim.
Pod względem fizycznogeograficznym Łochowice leżą w obrębie Pradoliny Toruńsko-Eberswaldzkiej w mezoregionie Kotlina Toruńska i mikroregionie Terasa Łochowska (IX terasa: 66–69 m n.p.m.).
Charakterystyka.
Łochowice mają charakter wsi podmiejskiej, położonej po obu stronach drogi powiatowej Bydgoszcz – Potulice – Nakło, w północno-zachodniej części gminy Białe Błota. Powierzchnia sołectwa wynosi 2,2 km². Od czasów przedwojennych do połowy lat 90. XX wieku wieś miała stałą powierzchnię 211,4 ha, gdzie użytki rolne stanowiły około 191 ha.
Miejscowość od lat 90. XX wieku wykazuje dużą dynamikę rozwoju, czerpiąc z bliskości Bydgoszczy znaczne impulsy rozwojowe. Dominujący sposób użytkowania to mieszkalnictwo wraz z zespołami handlu i usług nakierowanych na zaspokojenie potrzeb miejscowych.
Miejscowość przeznaczona jest pod zabudowę jednorodzinną i świadczenie usług. We wsi znajduje się tylko jedno gospodarstwo rolne o powierzchni powyżej 1 ha. W 2004 roku we wsi stało 40 starych domów oraz 140 nowo wybudowanych. Jest tu też nowa świetlica wiejska z placem zabaw dla dzieci.
Na terenie wsi działa Stowarzyszenie Kulturalno Społeczne Na Rzecz Rozwoju Wsi Łochowice „Łochowice z Przyszłością”, zajmujące się integracją społeczności poprzez organizację imprez takich jak festyny, zabawy dla dzieci oraz konkursy.
Liczba mieszkańców:
Historia.
Prehistoria.
Historia osadnictwa na terenie Łochowic sięga kilku tysięcy lat p.n.e., gdy po ustąpieniu lodowca i ociepleniu klimatu możliwa stała się eksploracja tego terenu przez ludzi. Na terenie wsi odkryto znaleziska z epoki żelaza oraz kultury łużyckiej.
Okres staropolski.
Łochowice odnotowano w źródłach pisanych w 1742 roku jako wieś olenderską, wchodzącą w skład uposażenia wójtostwa bydgoskiego. Inwentarz z 1744 roku wymienia "Łochowiec" jako wieś, w której pola nie były jeszcze wymierzone. Zarządzał nią administrator wójtowski, który zawarł kontrakt z dwoma osadnikami. Piotr Szmit mieszkał tu od dawna, zobowiązany był do robocizn przy dworze w wymiarze 12 dni na rok, za co otrzymywał 2 sztufy piwa na dzień. Z Mathiasem Hagenem, drugim osadnikiem, administrator zawarł kontrakt 1 kwietnia 1742 roku, zwalniając go przez cztery lata od czynszów i robocizn.
W 1753 wieś Łochowice miała 1 włókę, 13 morgów. We wsi mieszkał niejaki Wilson, który w 1752 roku zawarł kontrakt na użytkowanie gruntów na okres 50 lat. W zamian uiszczał 65 zł tytułem pogłównego, hiberny i gajowego. W 1759 powiększono mu czynsz o dodatkowe 60 zł oraz o 3 zł tytułem gajowego. W 1766 wieś miała 2 włóki i dwóch gospodarzy: Pawła Schnocken i Christiana Lenzera. Obaj w 1752 zawarli kontrakt królewski na 50 lat. Czynsz roczny wynosił 128 zł za pogłówne, gajowe i hibernę.
Według informacji z katastru fryderycjańskiego z 1773 roku w Łochowicach, określonych jako wieś wójtostwa bydgoskiego, mieszkało 2 gospodarzy i 4 komorników, którzy za mieszkanie i wyżywienie pracowali u właściciela. Inwentarz żywy stanowiły 4 konie, 10 wołów, 7 krów, 9 świń i 80 owiec.
Okres zaborów.
Łochowice w XIX wieku to wieś czynszowa otoczona od południa lasem, a od północy otwarta na rozległe łąki nad Kanałem Bydgoskim. W I połowie XIX wieku we wsi najlepiej rozwijała się hodowla owiec, w mniejszym stopniu krów, świń, wołów i koni. W II połowie XIX w. hodowla owiec poważnie zmalała kosztem zwiększenia pogłowia trzody chlewnej i bydła rogatego. Jako siłę pociągową wykorzystywano woły, w mniejszym stopniu konie.
Spis miejscowości rejencji bydgoskiej z 1833 r. podaje, że we wsi mieszkało 152 osób (142 ewangelików, 10 katolików) w 15 domach. Według opisu Jana Nepomucena Bobrowicza z 1846 r. wieś Łochowice należały do rządowej domeny bydgoskiej. Kolejny spis z 1860 r. podaje, że we wsi Łochowice mieszkało 232 osób (187 ewangelików, 45 katolików) w 30 domach. Najbliższa szkoła elementarna znajdowała się w Łochowie. Miejscowość należała do parafii katolickiej i ewangelickiej w Bydgoszczy.
W 1905 roku we wsi funkcjonowała jednoklasowa szkoła ewangelicka o trzech oddziałach należąca do gminy szkolnej w Łochowicach. Do szkoły chodzili chłopcy i dziewczęta wyznania katolickiego i ewangelickiego. Nauczał w niej jeden nauczyciel Otto Kurt Flatau. Do 1920 przewodniczącym dozoru szkolnego był pastor Knopp z Łochowa. Po odzyskaniu niepodległości dalej nauczał Flatał aż do chwili zamknięcia placówki.
Dwudziestolecie międzywojenne.
20 stycznia 1920 roku wieś weszła w skład odrodzonej Rzeczypospolitej. W ramach powiatu bydgoskiego powołano gminę Bydgoszcz Nadleśnictwo zwaną następnie Bydgoszcz-Wieś, złożoną z 12 gromad wiejskich, m.in. gromady Łochowice.
W latach 20. z miejscowości wyjechało wielu Niemców, a na ich miejsce napływali Polacy. Zmieniał się więc skład narodowościowy, jednakże aż do 1945 r. Łochowice charakteryzowały się stosunkowo dużym odsetkiem ludności niemieckiej, która miała przewagę nad Polakami pod względem ilościowym i majątkowym.
3 lutego 1923 dozór szkolny podjął decyzję o likwidacji szkoły w Łochowicach z powodu gwałtownego spadku liczby uczniów z 67 do 32. Decyzję tę zaakceptowało kuratorium i 1 maja 1925 zlikwidowano szkołę. Majątkiem rozwiązanej placówki zarządzać miał tzw. „Zarząd Majątku Szkolnego” w osobach: sołtys Michał Maciejewski oraz Otto Heinrich i Wilhelm Kramer. Majątek gminy szkolnej stanowił budynek szkolny z jedną klasą i mieszkaniem nauczyciela, stodoła, chlew, obora, lamus i pralnia oraz grunt liczący 1,64 ha. W jego skład wchodziła rola uprawna (0,625 ha), łąka (1 ha) i ogród (0,015 ha). Całość majątku wydzierżawiono Antoniemu Olszewskiemu a później Otto Heinrichowi. W 1927 majątek ten notarialnie przeszedł na rzecz gminy terytorialnej w Łochowicach. Gmina rolę wydzierżawiła Karolowi Szwalbe, a łąkę Alojzemu Frelichowskiemu. Taki stan prawny przetrwał do wybuchu drugiej wojny światowej.
W 1938 r. powierzchnia wsi Łochowice liczyła 211 ha. Mieszkało tu 113 Polaków i 134 Niemców. Udział procentowy ludności niemieckiej (54%) przekraczał znacznie średnią dla powiatu bydgoskiego wynoszącą około 22%.
Okupacja niemiecka.
3 i 4 września 1939 r. w trakcie wycofywania się wojsk polskich doszło w okolicy (Łochowo, Murowaniec, Prądki) do dywersji niemieckiej i ostrzeliwania żołnierzy. Zajęcie miejscowości przez wojska hitlerowskie i grupy specjalne, składające się z szowinistów niemieckich, zapoczątkowało represje miejscowej ludności polskiej.
W okresie okupacji niemieckiej 1939–1945 miejscowość wchodziła w skład rejencji bydgoskiej, powiatu bydgoskiego (niem. "Landkreis Bromberg"), obwodu urzędowego Bydgoszcz-Wieś (niem. "Amtsbezirk Bromberg-Land"), który składał się z 15 gmin: Białe Błota, Brzoza, Ciele Jachcice, Kruszyn, Lisi Ogon, Łochowice, Łochowo, Murowaniec, Opławiec, Osowa Góra, Prądki, Prądy, Przyłęki i Zielonka.
31 października 1943 roku gmina wiejska Łochowice (niem. "Lochwitz") liczyła 211 ha. Mieszkało tu 185 osób w 46 domach.
Po II wojnie światowej.
Tuż po wyzwoleniu zaczęto już w styczniu 1945 r. organizować władze administracyjne. Na terenie powiatu bydgoskiego utworzono 10 urzędów gminnych, w tym gminę Bydgoszcz-Wieś, docelowo z siedzibą w Białych Błotach. Do gminy tej należało 14 gromad (sołectw): Białe Błota, Brzoza, Ciele, Kruszyn Krajeński, Lisi Ogon, Łochowice, Łochowo, Murowaniec, Opławiec, Osowa Góra, Prądki, Prądy, Przyłęki i Zielonka.
Po II wojnie światowej część mieszkańców wsi pochodzenia niemieckiego opuściła miejscowość, a na ich miejsce przybyli repatrianci z Wileńszczyzny.
Podczas reformy samorządowej w 1954 r. utworzono gromadę Łochowo, do której włączono również Łochowice. Od 1 stycznia 1960 roku wraz z Łochowem wchodziły w skład gromady Białebłota, przekształconej w 1973 r. w gminę Białe Błota.
W latach 90. XX wieku rozpoczął się gwałtowny proces suburbanizacji okolic Bydgoszczy, których Łochowice były jednym z beneficjentów. W ciągu 20-lecia po 1990 r. liczba mieszkańców miejscowości wzrosła około 3-krotnie. W 2000 r. przebiegającą przez wieś drogę Bydgoszcz – Nakło poszerzono do 6 metrów.
Przynależność do parafii.
Wieś od chwili swego powstania należała do katolickiej parafii św. Marcina i Mikołaja w Bydgoszczy. W 1920 w wyniku podziału parafii bydgoskiej wieś została przyłączona do Tymczasowego Okręgu Parafialnego Św. Trójcy w Bydgoszczy, przekształconego w 1924 w parafię. W 1933 roku wieś znalazła się w granicach powstałej parafii św. Antoniego z Padwy na Czyżkówku (w Bydgoszczy).
Po zakończeniu II wojny światowej Łochowice weszły w skład powołanej w 1946 roku parafii św. Kazimierza w Łochowie w oparciu o przejęty poewangelicki kościół, wystawiony na początku XX w. w stylu neogotyckim.
Zabytki.
Zagadnienie zabytków ma charakter sporny. Na początku lat 70. XX wieku wykazy nie rejestrowały we wsi zabytków powstałych do połowy XIX w. Kolejny wykaz z połowy lat 90. XX w. rejestrujący obiekty powstałe także w 2. połowie XIX i w pierwszych dziesięcioleciach XX w. wymienia 4 domy przy ulicy Leszczynowej (nr 1, 6, 10, 21), wzniesione na przełomie XIX i XX w. W planie zagospodarowania przestrzennego tej miejscowości za obiekty zabytkowe uznano budynki istniejące pod adresami: Szosa Bydgoska nr 2, 10; Leszczynowa nr 9; Dębowa nr 26, 37 oraz kapliczkę przydrożną. Wymienione ulice nie znajdują się w obrębie Łochowic, lecz sąsiedniej miejscowości – Łochowo. Ponadto "Wykaz zabytków nieruchomych wpisanych do rejestru zabytków" prowadzony przez Narodowy Instytut Dziedzictwa w Warszawie nie wykazuje żadnego zabytku na terenie Łochowic.
Na terenie wsi znajdują się:
W roku 1952 robotnicy drogowi przypadkowo odkryli grób ciałopalny w formie popielnicy z wczesnego okresu żelaza – kultury łużyckiej. Naczynie miało wysokość 25 cm, średnicę brzuśca 29 cm, średnicę dna 10,5 cm. Na brzuścu znajdował się ornament z rzędami poziomo biegnących ukośnych nakłuć. Zabytek ten przekazano do Muzeum Okręgowego w Bydgoszczy.
Ochrona przyrody.
We wsi znajdują się następujące pomniki przyrody:
Statystyka.
Poniżej podano wybrane informacje statystyczne dotyczące wsi Łochowice na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Łochowice mieszkało 193 osób w 69 gospodarstwach domowych. Co czwarta osoba posiadała wykształcenie wyższe lub średnie. We wsi znajdowało się 50 budynków ze 67 mieszkaniami. Prawie połowa mieszkań pochodziła sprzed 1945 roku, zaś 27% wzniesiono w latach 1989–2002.
Narodowy Spis Powszechny 2011 odnotował 591 mieszkańców Łochowic. W 2013 r. działalność gospodarczą prowadziło 99 podmiotów, w tym 86 osób fizycznych, 13 osób prawnych, 6 spółek handlowych (w tym 1 z udziałem kapitału zagranicznego). Dominowały mikroprzedsiębiorstwa (0–9 osób). Jedno przedsiębiorstwo zatrudniało powyżej 250 osób, a 3 – w granicach 10–49 osób.
W latach 2008–2013 oddano do użytku 78 mieszkań – wszystkie w budownictwie indywidualnym. Stanowiło to tylko 5% nowych mieszkań wzniesionych w tym czasie w całej gminie, lecz bardzo wiele w kontekście dotychczasowej zabudowy wsi. W miejscowości funkcjonował punkt przedszkolny, który obejmował opieką 50 dzieci.

</doc>
<doc id="399582" url="https://pl.wikipedia.org/wiki?curid=399582" title="Łochowice (województwo lubuskie)">
Łochowice (województwo lubuskie)

Łochowice (niem. "Lochwitz") – wieś w Polsce położona w województwie lubuskim, w powiecie krośnieńskim, w gminie Krosno Odrzańskie.
Wieś kolonizowano już od XIII wieku. Jako Lochuz zapisano ją w 1261 roku, a jako Luchowitz około 1300 roku. Joachim I w 1521 roku udostępnił wieś jako dożywocie żonie Kaspara von Maltitza, zarządcy w Krośnie. Z polecenia margrabiego Jana z Kostrzyna w Łochowicach w 1551 roku zbudowano nowy młyn. Na początku XVII wieku wieś należała do książęcej domeny w Krośnie Odrzańskim. Łochowice wyludniły się wskutek klęsk i zniszczeń spowodowanych wojną trzydziestoletnią i połowa dóbr ziemskich nie była uprawiana. Folwark domeny przeszedł w XIX wieku na własność rodziny Fournier. Podano, że w 1879 roku dobra należały do wdowy von Endell. We wsi znajdowały się wówczas wapniarnia i cegielnia. Interesującym obiektem zabytkowym jest kościół filialny pod wezwaniem Chrystusa Króla, który wzniesiono w latach trzydziestych XIX wieku przez protestantów w stylu klasycystycznym. Do końca II wojny światowej pozostał w ich dyspozycji, kiedy to przejęli go katolicy.
W latach 1975–1998 miejscowość administracyjnie należała do województwa zielonogórskiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Luchowitz".
Zabytki.
Do wojewódzkiego rejestru zabytków wpisany jest:

</doc>
<doc id="399583" url="https://pl.wikipedia.org/wiki?curid=399583" title="Łochów (województwo łódzkie)">
Łochów (województwo łódzkie)

Łochów – wieś w Polsce położona w województwie łódzkim, w powiecie tomaszowskim, w gminie Żelechlinek.
W latach 1975–1998 miejscowość administracyjnie należała do województwa piotrkowskiego.

</doc>
<doc id="399584" url="https://pl.wikipedia.org/wiki?curid=399584" title="Łojewo (województwo pomorskie)">
Łojewo (województwo pomorskie)

Łojewo (kaszb. "Łojéwò") – osada w Polsce położona w województwie pomorskim, w powiecie słupskim, w gminie Damnica na Pobrzeżu Słowińskim. Wieś jest częścią składową siedzibą sołectwa Bobrowniki.
W latach 1975–1998 miejscowość administracyjnie należała do województwa słupskiego.
Prefiks w nazwie Łojewa wskazuje na pochodzenie nazwy od imienia własnego Łoj.
Inne miejscowości o nazwie Łojewo: Łojewo

</doc>
<doc id="399585" url="https://pl.wikipedia.org/wiki?curid=399585" title="Łojki (województwo mazowieckie)">
Łojki (województwo mazowieckie)

Łojki – wieś w Polsce położona w województwie mazowieckim, w powiecie węgrowskim, w gminie Łochów.
Dawniej istniała gmina Łojki.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Stanisława Kostki w Jerzyskach

</doc>
<doc id="399586" url="https://pl.wikipedia.org/wiki?curid=399586" title="Łojki (województwo podlaskie)">
Łojki (województwo podlaskie)

Łojki – wieś w Polsce położona w województwie podlaskim, w powiecie grajewskim, w gminie Grajewo.
W 1929 r. należała do gminy Białaszewo, powiat szczuczyński. Majątek ziemski posiadał tu Jan Kuligowski.
W latach 1975–1998 miejscowość położona była w województwie łomżyńskim.

</doc>
<doc id="399587" url="https://pl.wikipedia.org/wiki?curid=399587" title="Łojki (województwo śląskie)">
Łojki (województwo śląskie)

Łojki – wieś w Polsce położona w województwie śląskim, w powiecie częstochowskim, w gminie Blachownia, nad Stradomką.
Historia.
Miejscowość leży na terenie Częstochowskiego Obszaru Rudonośnego. Nazwa wsi pochodzi od rodu Łojków, poczynając od kuźnika Błażeja Łojka, który w 1531 roku otrzymał od króla Zygmunta Starego przywilej prowadzenia kuźnicy. Drugi dekret otrzymał w 1553 roku Tomasz Łojek. W 1607 roku kuźnicę wykupił Marszałek wielki koronny, starosta olsztyński i krzepicki Mikołaj Wolski. Założył tu druciarnię i blacharnię. W 1633 r. kuźnicę w Łojkach i Blachowni odwiedził król Władysław IV będąc w gościnie u Paulinów na Jasnej Górze i był tu "wystawnie podejmowany przez mistrza Zachariasza".Od 1642 roku kuźnica była nieczynna.
Na przełomie XIX i XX wieku w okolicy wsi znajdowała się kopalnia rud żelaza "Łojki" zatrudniająca 300 ludzi. Na północ od drogi Łojki-Konradów znajdowała się kopalnia rud żelaza "Stanisław", a na Południe od tej drogi kopalnia "Anna". W latach 1934-1944 działała kopalnia "Jerzy" (Jerzy Stary lub św. Jerzy) należąca do kopalni podziemnych firmy "Modrzejów-Hantke" Zakłady Górniczo- Hutnicze S.A. w Konopiskach. We wsi Golążnica znajdowały się "Jerzy II", "Jerzy III", "Jerzy IIIa".
W latach 1954-1957 wieś należała i była siedzibą władz gromady Łojki, po jej zniesieniu w gromadzie Gnaszyn Dolny. W latach 1975–1998 miejscowość administracyjnie należała do województwa częstochowskiego.
Obecnie.
W miejscowości znajduje się przychodnia lekarska, przedszkole i szkoła podstawowa.

</doc>
<doc id="399589" url="https://pl.wikipedia.org/wiki?curid=399589" title="Łojowice (województwo dolnośląskie)">
Łojowice (województwo dolnośląskie)

Łojowice (do 1945 r. niem. "Louisdorf") – wieś w Polsce, położona w województwie dolnośląskim, w powiecie strzelińskim, w gminie Wiązów.
Podział administracyjny.
W latach 1954-1972 wieś należała i była siedzibą władz gromady Łojowice. W latach 1975–1998 miejscowość administracyjnie należała do województwa wrocławskiego.
Historia.
O Łojowicach po raz pierwszy dowiadujemy się z dokumentów z 1450 r. Wtedy nosiły nazwę "Ludwigsdorf". Później nazwę zmieniono na "Luisdorf". Kto był właścicielem Łojowic do XVIII w., nie wiadomo. Pierwszym udokumentowanym jest Wenzel von Prittwitz, który w połowie XVIII w. nabył majątek w Łojowicach. Później właściciele zmieniali się dość często. Pod koniec XIX w. Łojowice należały do Gottlieba Waltera z Żeleźnika. Po nim odziedziczyła je jego córka Elisabeth. Do 1945 r. właścicielem majątku był syn Elisabeth, Leopold von Carnap. Już w XIX wieku we wsi funkcjonowały: browar, młyn i gorzelnia.
Zabytki.
Do wojewódzkiego rejestru zabytków wpisany jest:
inne zabytki:
Szlaki turystyczne.
 Strużyna - Łojowice

</doc>
<doc id="399590" url="https://pl.wikipedia.org/wiki?curid=399590" title="Łojowice (województwo świętokrzyskie)">
Łojowice (województwo świętokrzyskie)

Łojowice – wieś w Polsce położona w województwie świętokrzyskim, w powiecie sandomierskim, w gminie Samborzec.
Były wsią biskupstwa krakowskiego w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="399591" url="https://pl.wikipedia.org/wiki?curid=399591" title="Łomna (województwo małopolskie)">
Łomna (województwo małopolskie)

Łomna – wieś w Polsce położona w województwie małopolskim, w powiecie bocheńskim, w gminie Nowy Wiśnicz. Zabudowania i pola Łomnej znajdują się w dolinie Borowianki i Kobyleckiego Potoku, oraz na otaczających je wzgórzach Pogórza Wiśnickiego
W 1595 roku wieś położona w powiecie szczyrzyckim województwa krakowskiego była własnością kasztelana małogojskiego Sebastiana Lubomirskiego.
W czasie okupacji niemieckiej mieszkający we wsi Władysław Wyrwa udzielił pomocy Jerzemu Dränger, Simsze Lieblich, Leiserowi Leo Lieblich, Margot Dränger z d. Lieblich, Szymonowi Pflaster, NN Pflaster, Racheli (Róża) Kernkaut z d. Pflaster, Ignacemu Akerman z matką i wujem, Dawidowi Zollman z żoną, synem i braćmi. W 1981 roku Instytut Jad Waszem podjął decyzję o przyznaniu Władysławowi Wyrwie tytułu Sprawiedliwego wśród Narodów Świata.
W latach 1975–1998 miejscowość administracyjnie należała do województwa tarnowskiego.

</doc>
<doc id="399592" url="https://pl.wikipedia.org/wiki?curid=399592" title="Łomnica (województwo lubelskie)">
Łomnica (województwo lubelskie)

Łomnica – wieś w Polsce położona w województwie lubelskim, w powiecie włodawskim, w gminie Urszulin.
Wierni Kościoła rzymskokatolickiego należą do parafii św. Izydora w Woli Wereszczyńskiej.
W latach 1975–1998 miejscowość administracyjnie należała do województwa chełmskiego.
Część wsi oznaczana jako "Kolonia Łomnica" położona jest przy granicy Poleskiego Parku Narodowego, a cała wieś w jego otulinie, na terenie Poleskiego Parku Krajobrazowego. Ma tutaj swój początek ścieżka przyrodnicza „Dąb Dominik” prowadząca do jeziora Moszne.

</doc>
<doc id="399594" url="https://pl.wikipedia.org/wiki?curid=399594" title="Łomnica (województwo opolskie)">
Łomnica (województwo opolskie)

Łomnica (niem. "Lomnitz") – wieś w Polsce położona w województwie opolskim, w powiecie oleskim, w gminie Olesno.
W latach 1954-1972 wieś należała i była siedzibą władz gromady Łomnica. W latach 1975–1998 miejscowość administracyjnie należała do województwa częstochowskiego.
W 1936 roku hitlerowska administracja III Rzeszy, chcąc zatrzeć słowiańskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Gnadenkirch"

</doc>
<doc id="399595" url="https://pl.wikipedia.org/wiki?curid=399595" title="Łomno (województwo świętokrzyskie)">
Łomno (województwo świętokrzyskie)

Łomno – wieś w Polsce, położona w województwie świętokrzyskim, w powiecie starachowickim, w gminie Pawłów.
W latach 1975–1998 miejscowość położona była w województwie kieleckim.
Przez wieś przechodzi czerwony szlak rowerowy z Cedzyny do Nowej Słupi.
Historia.
Wieś notowana od roku 1401, w części własność szlachecka, w części prepozyta kieleckiego. Część nieużytków od 1450 r. należała do klasztoru świętokrzyskiego.
W początkach wieku XIX, według spisu miast, wsi, osad Królestwa Polskiego z roku 1827, było w Łomnie 12 domów i 101 mieszkańców.
W drugiej połowie XIX wieku Łomno opisano jako wieś i folwark w powiecie iłżeckim, gminie Tarczek, parafii Świętomarz. W roku 1884 wieś posiadała 13 domów i 313 mieszkańców oraz 418 mórg ziemi dworskiej, do włościan należało 309 mórg, we wsi był młyn wodny. Według danych Towarzystwa Kredytowego Ziemskiego folwark Łomno (z wsiami: Łomno i Zarzecze) posiadał rozległość 580 mórg w tym ziemi ornej 378. Wieś folwarczna Łomno posiadała 29 osad, Zarzecze osad 7.
Kalendarium historyczne wsi do początków wieku XIX, w odrębnym artykule.
Zabytki.
W Łomnie znajduje się park dworski z XVIII i XIX w., wpisany do rejestru zabytków nieruchomych (nr rej.: A.810 z 9.12.1957).

</doc>
<doc id="399596" url="https://pl.wikipedia.org/wiki?curid=399596" title="Łomno (województwo warmińsko-mazurskie)">
Łomno (województwo warmińsko-mazurskie)

Łomno (niem. "Lomno") – wieś w Polsce położona w województwie warmińsko-mazurskim, w powiecie nidzickim, w gminie Janowo. Leży nad rzeką Orzyc.
W latach 1975–1998 miejscowość administracyjnie należała do województwa olsztyńskiego.

</doc>
<doc id="399597" url="https://pl.wikipedia.org/wiki?curid=399597" title="Łomy (województwo lubuskie)">
Łomy (województwo lubuskie)

Łomy (niem. "Lahmo", łuż. "Łomy") – wieś w Polsce położona w województwie lubuskim, w powiecie krośnieńskim, w gminie Gubin nad rzeką Łomianką.
W latach 1975–1998 miejscowość administracyjnie należała do województwa zielonogórskiego.
Wieś jako (niem. "Leume") nad jeziorem o nazwie (niem. "Wiesensee") wymieniona została w dokumencie w 1316 roku. W okresie późniejszym występowała jako "Lome" (1416), "Lohme" (1524) i później "Lahmo". Do roku 1817 należała do klasztoru Neuzelle. W latach 1416 do 1426 w historycznych zapiskach wymienia się ją jako starostwo zamieszkałe przez społeczność bartników. Wieś cechują budowle z wieku XVIII do wieku XX.
Zabytki.
Do wojewódzkiego rejestru zabytków wpisane są:

</doc>
<doc id="399598" url="https://pl.wikipedia.org/wiki?curid=399598" title="Łomy (województwo podlaskie)">
Łomy (województwo podlaskie)

Łomy – wieś w Polsce, położona w województwie podlaskim, w powiecie sokólskim, w gminie Korycin.
W latach 1975–1998 wieś administracyjnie należała do województwa białostockiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Marianowie.

</doc>
<doc id="399599" url="https://pl.wikipedia.org/wiki?curid=399599" title="Łomy (województwo warmińsko-mazurskie)">
Łomy (województwo warmińsko-mazurskie)

Łomy (dawniej Kamienna Góra ) – wieś warmińska w Polsce, położona w województwie warmińsko-mazurskim, w powiecie olsztyńskim, w gminie Jonkowo. 
W latach 1975–1998 wieś administracyjnie należała do województwa olsztyńskiego.
Wieś z zachowaną, typową zabudową charakterystyczną dla Warmii. Znajduje się tu wiele ciekawych obiektów architektury z końca XIX i początków XX w., zbudowanych najczęściej z czerwonej cegły. Należą do nich: budynek dawnej szkoły, świetlicy, zabytkowa remiza strażacka oraz elementy sakralne, kapliczki przydrożne (cztery) pochodzące z XVIII, XIX, XX w.), niektóre budynki mieszkalne.
We wsi funkcjonują obecnie jedynie cztery gospodarstwa rolne, prowadzące pełną produkcję. Większość mieszkańców pracuje w Olsztynie i Jonkowie. W Łomach nie ma działających organizacji pozarządowych. Dawniej działały formalne i nieformalne grupy społeczne, organizujące spotkania dyskusyjne, naukę tańca, wystawiano sztuki o charakterze teatralnym. W wiejskim domu kultury organizowane są zajęcia artystyczne, obchody świąt, imprezy kulturalne, ogniska, a także funkcjonuje biblioteka. Szkoła została zamknięta na początku XXI w., a dzieci dojeżdżają do szkoły w Jonkowie.
We wsi znajduje się Jezioro Łomskie, a w najbliższym otoczeniu liczne zadrzewienia przydrożne oraz śródpolne, typowe dla dawnego krajobrazu rolniczego. Znajdują się tu również oczka wodne, niewielkie stawy, zarówno w okolicy, jak i w samej wsi.
Historia.
Wieś powstała prawdopodobnie w XIV w. kapituła warmińska dokument lokacyjny wystawiła 10 maja 1356 r. we Fromborku, przyznając Prusom "Hermanno" i "Tolnekenowi" 40 łanów na założenie wsi o nazwie "Steynberg". W 1359 r. wystawiono odnowiony dokument lokacyjny (poprzedni został zagubiony), w którym kapituła warmińska przekazuje sołtysowi Gerico, według danych przekazanych przez Jana z Łajs, 40 włók na prawie chełmińskim, w tym 4 włoki sołeckie, wolne od czynszu. Gerico otrzymał ponadto prawo założenia karczmy (połowa dochodów miał przekazywać kapitule warmińskiej). W dokumencie zaznaczono, że z przyznanych 14 lat wolnizny upłynęło już 3.
Obecni mieszkańcy to głównie ludność napływowa. W latach 70. było tu jeszcze 70% Warmiaków, jednak większość wyjechała, a na ich miejsce pojawili się przesiedleńcy z Wileńszczyzny, Białorusi i Polski centralnej. Rodzimych Warmiaków jest obecnie ok. 2% na ogólną liczbę mieszkańców 268 osób. W latach 60. istniało amatorskie kółko teatralne, funkcjonowało koło gospodyń wiejskich, klub seniora.
W 1992 r., w byłym klubie rolnika powstała kaplica Matki Boskiej Fatimskiej, podlegająca parafii w Jonkowie.

</doc>
<doc id="399600" url="https://pl.wikipedia.org/wiki?curid=399600" title="Łoniewo (województwo mazowieckie)">
Łoniewo (województwo mazowieckie)

Łoniewo – wieś w Polsce położona w województwie mazowieckim, w powiecie płockim, w gminie Radzanowo. Leży nad Mołtawą dopływem Wisły.
Prywatna wieś szlachecka "Łuniewo", położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="399601" url="https://pl.wikipedia.org/wiki?curid=399601" title="Łoniewo (wieś w województwie wielkopolskim)">
Łoniewo (wieś w województwie wielkopolskim)

Łoniewo – wieś w Polsce położona w województwie wielkopolskim, w powiecie leszczyńskim, w gminie Osieczna.
W latach 1975–1998 miejscowość administracyjnie należała do województwa leszczyńskiego.
Zobacz też: Łoniewo

</doc>
<doc id="399602" url="https://pl.wikipedia.org/wiki?curid=399602" title="Łopatki (powiat wąbrzeski)">
Łopatki (powiat wąbrzeski)

Łopatki (w okresie międzywojennym: "Łopatki Niemieckie") – wieś w Polsce położona w województwie kujawsko-pomorskim, w powiecie wąbrzeskim, w gminie Książki.
W latach 1954-1959 wieś należała i była siedzibą władz gromady Łopatki, po jej zniesieniu w gromadzie Książki. W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 474 mieszkańców. Jest trzecią co do wielkości miejscowością gminy Książki.
Zabytki.
Według rejestru zabytków NID na listę zabytków wpisany jest kościół parafialny pw. św. Marii Magdaleny, 2. ćwierć XIV w., lata 1865–1867, nr rej.: A/412 z 29.04.1966.
Kościół został zbudowany około 1330 roku w stylu gotyckim, jest orientowany, murowany z cegły i kamienia, posiada kwadratową wieżę. Wnętrze nakryte neogotyckim stropem, wystrój barokowy.
Historia.
W niedalekiej piaskowni jesienią 1939 roku hitlerowskie formacje SS i Gestapo rozstrzelały od 2000 do 2400 osób z powiatu wąbrzeskiego. Na miejscu straceń znajduje się symboliczna mogiła, a na niedalekim wzgórzu pomnik.

</doc>
<doc id="399604" url="https://pl.wikipedia.org/wiki?curid=399604" title="Łopuchowo (województwo wielkopolskie)">
Łopuchowo (województwo wielkopolskie)

Łopuchowo – wieś w Polsce położona w województwie wielkopolskim, w powiecie poznańskim, w gminie Murowana Goślina.
Historia.
Na terenie Gaci istniała wieś średniowieczna. Podczas badań archeologicznych z 2017 odkryto na jej terenie kilkanaście grobów szkieletowych, które mogły być elementem cmentarza przykościelnego. Wykopano także zabytki metalowe, m.in. monety z XV wieku.
Wieś szlachecka położona była w 1580 roku w powiecie poznańskim województwa poznańskiego.
Nazwę Łopuchowo wywodzą badacze od łopianu, którego sporo rośnie w okolicy, bądź też od kmiecia o imieniu lub przezwisku Łopuch. Na początku XIX w. wieś posiadali Świniarscy. W 1780 r. z ich inicjatywy w Łopuchowie zbudowano dwór szachulcowy. W 1806 r. Łopuchowo nabył Ksawery Chłapowski, który najprawdopodobniej dokonał rozbudowy dworu. Zapewne kiedyś prezentował się wspaniale – z wieżyczką na kalenicy i mansardowym dachem. Kolejnymi właścicielami posiadłości były rodziny Luther i Mosebach. Po 1945 dwór przeszedł pod użytkowanie Spółdzielni Rolniczej. W latach 1975–1998 miejscowość administracyjnie należała do województwa poznańskiego.
Obecnie w Łopuchowie stare budownictwo współistnieje z nowo powstałymi domami jednorodzinnymi. Łopuchowo posiada nowoczesne boisko piłkarskie miejscowego KS Łopuchowo.
Komunikacja.
Wieś jest położona 7 km na północny wschód od Murowanej Gośliny. Przebiega przez nią linia kolejowa nr 356 Poznań Wschód – Bydgoszcz Główna z dwoma przystankami kolejowymi: Łopuchowo i Łopuchowo Osiedle, zatrzymują się na nich pociągi Kolei Wielkopolskich relacji Poznań Główny – Gołańcz.

</doc>
<doc id="399605" url="https://pl.wikipedia.org/wiki?curid=399605" title="Łosewo (województwo mazowieckie)">
Łosewo (województwo mazowieckie)

Łosewo – wieś w Polsce położona w województwie mazowieckim, w powiecie pułtuskim, w gminie Pokrzywnica.
W latach 1975–1998 miejscowość administracyjnie należała do województwa ciechanowskiego.
Demografia.
Dane za rok 2009:

</doc>
<doc id="399606" url="https://pl.wikipedia.org/wiki?curid=399606" title="Łosice (województwo dolnośląskie)">
Łosice (województwo dolnośląskie)

Łosice – wieś w Polsce położona w województwie dolnośląskim, w powiecie wrocławskim, w gminie Długołęka.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="399607" url="https://pl.wikipedia.org/wiki?curid=399607" title="Łosień (województwo lubelskie)">
Łosień (województwo lubelskie)

Łosień – kolonia w Polsce położona w województwie lubelskim, w powiecie lubelskim, w gminie Wysokie.
W latach 1975–1998 miejscowość administracyjnie należała do województwa zamojskiego.
Kolonia stanowi sołectwo gminy Wysokie. Według Narodowego Spisu Powszechnego z roku 2011 kolonia liczyła 254 mieszkańców.

</doc>
<doc id="399608" url="https://pl.wikipedia.org/wiki?curid=399608" title="Łosień (województwo świętokrzyskie)">
Łosień (województwo świętokrzyskie)

Łosień – wieś w Polsce położona w województwie świętokrzyskim, w powiecie kieleckim, w gminie Piekoszów.
Wieś leżąca w powiecie chęcińskim województwa sandomierskiego należała w XVI wieku do Tarłów.
W latach 1954-1959 wieś należała i była siedzibą władz gromady Łosień, po jej zniesieniu w gromadzie Piekoszów. W latach 1975–1998 miejscowość administracyjnie należała do województwa kieleckiego. 
Przez wieś przechodzi niebieska ścieżka rowerowa do Piekoszowa. Dojazd z Kielc zapewniają autobusy komunikacji miejskiej linii 26.
W miejscowości znajdują się:

</doc>
<doc id="399609" url="https://pl.wikipedia.org/wiki?curid=399609" title="Łosie (województwo mazowieckie)">
Łosie (województwo mazowieckie)

Łosie – wieś w Polsce położona w województwie mazowieckim, w powiecie wołomińskim, w gminie Radzymin. Miejscowość Łosie 
leży nad rzeką Rządzą.
W latach 1975–1998 miejscowość administracyjnie należała do województwa warszawskiego.
Ze wsi Łosie pochodził Marian Pisarek, wychowanek Szkoły Podchorążych w Komorowie, as polskiego lotnictwa, dowódca eskadry myśliwców armii Pomorze w 1939 r.

</doc>
<doc id="399610" url="https://pl.wikipedia.org/wiki?curid=399610" title="Łosiniec (województwo podlaskie)">
Łosiniec (województwo podlaskie)

Łosiniec – wieś w Polsce położona w województwie podlaskim, w powiecie sokólskim, w gminie Korycin.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Marianowie.

</doc>
<doc id="399611" url="https://pl.wikipedia.org/wiki?curid=399611" title="Łosiniec (województwo wielkopolskie)">
Łosiniec (województwo wielkopolskie)

Łosiniec – wieś w Polsce położona w województwie wielkopolskim, w powiecie wągrowieckim, w gminie Skoki.
Historia.
Właścicielami Łosińca byli posiadacze Lechlina: od 1840 do 1878 Dunin, a od 1878 jego siostra, Magdalena Napierałowiczowa. W 1921 Łosiniec Nowy będący obszarem dworskim zamieszkiwało 508 osób, a Łosiniec (obszar włościański), siedemdziesiąt osób. Istniał tu sklep, owczarnia (w okresie międzywojennym przebudowana na szkołę) i kuźnia, która obecnie jest sklepem. Po parcelacji majątku było we wsi 60 gospodarstw, z czego cztery pozostawały w rękach niemieckich. Działało Kółko Rolnicze i organizacja Młode Polki. W latach 50. XX wieku zbudowano w Łosińcu dużą oborę (obecnie przebudowana na dyskotekę). Istniała wówczas strażnica OSP. W latach 1975–1998 miejscowość administracyjnie należała do województwa poznańskiego. W 1993 we wsi zamieszkiwało 379 osób.
Kapliczki.
W 1990 wystawiono w centrum wsi figurę Serca Jezusa z okazji 90-lecia Kółka Rolniczego. We wsi istnieje również figura św. Wawrzyńca oraz Matki Boskiej oraz trzy krzyże przydrożne.

</doc>
<doc id="399612" url="https://pl.wikipedia.org/wiki?curid=399612" title="Łowęcice (województwo dolnośląskie)">
Łowęcice (województwo dolnośląskie)

Łowęcice – wieś w Polsce położona w województwie dolnośląskim, w powiecie średzkim, w gminie Miękinia.
Zabudowa.
Wieś o historycznym układzie owalnicy ze stawem pośrodku placu wiejskiego. Zabudowa wsi złożona jest z niewielkich obejść gospodarskich zlokalizowanych wzdłuż drogi na działkach siedliskowych. W południowo-zachodniej części wsi położony jest zespół pałacowo-folwarczny z parkiem.
Podział administracyjny.
W latach 1975–1998 miejscowość administracyjnie należała do województwa wrocławskiego.
Kultura i sport.
Imprezy kulturalno-rozrywkowe odbywają się w tutejszej świetlicy wiejskiej.
We wsi znajduje się boisko sportowe oraz klub sportowy piłki nożnej "L.Z.S. Zjednoczeni Łowęcice", drużyna w klasie okręgowej, grupa Wrocław (od sezonu 2014/2015). Po 11. kolejkach rundy jesiennej sezonu 2015/2016 (stan na 25 października 2015) "Zjednoczeni" byli wiceliderem, mając na koncie: 7 zwycięstw, 3 remisy i tylko 1 porażkę
Zabytki.
Zabytki architektury i budownictwa we wsi:

</doc>
<doc id="399613" url="https://pl.wikipedia.org/wiki?curid=399613" title="Łowęcice (województwo wielkopolskie)">
Łowęcice (województwo wielkopolskie)

Łowęcice (niem. "Lowencice") – wieś w Polsce położona w województwie wielkopolskim, w powiecie jarocińskim, w gminie Jaraczewo.
W latach 1975–1998 miejscowość administracyjnie należała do województwa kaliskiego.
W czasie II wojny światowej Niemcy używali na oznaczenie miejscowości nazwę "Lowenitz".
We wsi urodził się Grzegorz Frąckowiak beatyfikowany w gronie 108. błogosławionych.
Linki zewnętrzne.
Zobacz też: Łowęcice

</doc>
<doc id="399615" url="https://pl.wikipedia.org/wiki?curid=399615" title="Łozy (województwo lubuskie)">
Łozy (województwo lubuskie)

Łozy – wieś w Polsce położona w województwie lubuskim, w powiecie żagańskim, w gminie Żagań. Leży w Borach Dolnośląskich nad rzeką Kwisa. 
W latach 1975–1998 miejscowość administracyjnie należała do województwa zielonogórskiego.

</doc>
<doc id="399616" url="https://pl.wikipedia.org/wiki?curid=399616" title="Łozy (województwo mazowieckie)">
Łozy (województwo mazowieckie)

Łozy – wieś w Polsce położona w województwie mazowieckim, w powiecie siedleckim, w gminie Paprotnia.
Wierni Kościoła rzymskokatolickiego należą do parafii św. Bartłomieja Apostoła w Paprotni.
W latach 1975–1998 miejscowość administracyjnie należała do województwa siedleckiego.
Najstarszą, współcześnie, mieszkanką wsi była Marianna Nowicka z domu Czarnocka (ur. 7 października 1910 w tejże wsi, zm. 29 marca 2008 w Warszawie).
Historia.
Historia szlacheckiej wsi Łozy, gniazda rodziny Łoza herbu Korab.
O najstarszych dziejach wsi Łozy dowiadujemy się z książki „Dzieje Sokołowa Podlaskiego i okolic”, dokładniej z fragmentu rozdziału o osadnictwie rycerskim na Podlasiu, dotyczącym wsi Łozy, autorstwa dr Tomasza Jaszczołta.
Dokumenty nadawcze na wieś Łozy nie zachowały się, lecz należy przypuszczać, że tak jak w przypadku innych wsi drobnoszlacheckich, nastąpiło to na przełomie XIV i XV wieku a samo nadanie dotyczyło obszaru 10 włók (ok. 175 ha). Teren Podlasia stanowiły wtedy niezamieszkałe puszcze i pustkowia, był to teren pogranicza Litwy, Rusi i Mazowsza. Dla zabezpieczenia swoich wschodnich granic książęta mazowieccy w zamian za wojenne zasługi nadawali ziemię dla drobnego rycerstwa mazowieckiego, wielkopolskiego, z ziemi dobrzyńskiej, łęczyckiej oraz Małopolski. W zamian za nadanie rycerz musiał stawić się konno i uzbrojony na wezwanie księcia. Nadania książąt mazowieckich kontynuowali władcy litewscy z księciem Witoldem. Być może nadanie wsi nastąpiło za jego panowania a było nagrodą za udział w walkach z Krzyżakami.
W XV wieku Łozy nosiły nazwę Sieroce Łozy (Syroca Losza). Pierwsza wzmianka o Łozach pochodzi z 1450, w dokumentach Sądu Ziemskiego Drohickiego wymieniony jest Piotr, który to wyrokiem sądu otrzymał ojcowiznę po swoim ojcu Andralu (Andrzeju). Jak głosi również legenda, nadanie wsi otrzymał rycerz który to poległ w walkach z Krzyżakami. Chorągiew ziemi drohickiej brała udział w pościgu za Krzyżakami i oblężeniu Malborka.
Od momentu powstania tak jak cała ziemia drohicka Łozy weszły w skład Wielkiego Księstwa Litewskiego, a w 1520 powstało w strukturach administracyjnych Wielkiego Księstwa Litewskiego województwo podlaskie składające się z trzech ziem: bielskiej, mielnickiej i drohickiej. Ziemia drohicka posiadała tylko jeden powiat drohicki. Roki ziemskie czyli posiedzenia Sądu Ziemskiego Drohickiego odbywały się w Drohiczynie, a gdy Bug wylewał to w Mokobodach dla części południowej.
Sytuacja ta utrzymała się do 1569 kiedy to w wyniku Unii Lubelskiej powstała Rzeczpospolita Obojga Narodów, ziemia drohicka wraz z całym województwem podlaskim została przyłączona do Korony.
W 1795 nastąpił trzeci rozbiór Polski, Rzeczpospolita Obojga Narodów przestała istnieć.
W roku tym po trzecim rozbiorze tereny na których leżały Łozy znalazły się w granicach Galicji Zachodniej Cesarstwa Austro – Węgierskiego i stan taki utrzymał się do 1809. W tym okresie zaborca zażądał od polskiej szlachty potwierdzenia praw szlacheckich. W latach 1802-1809 legitymowała się ludność szlachecka z Galicji Zachodniej. W latach 1803–1804 wylegitymowały się ze szlachectwa we wsi Łozy rodziny: Łozów, Kobylińskich, Czarnockich, Paprockich.
W wyniku wojen napoleońskich w roku 1809 powstało Księstwo Warszawskie a wraz z niepowodzeniem wyprawy Napoleona na Rosję przestało istnieć już w 1815.
Po klęsce Napoleona i upadku Księstwa Warszawskiego omawiane tereny znalazły się pod panowaniem Rosji, powstało posiadające autonomię Królestwo Kongresowe. Łozy znalazły się obrębie pow. siedleckiego województwa podlaskiego. Po powstaniu listopadowym Królestwo Kongresowe utraciło swoją autonomię i weszło w skład Cesarstwa Rosyjskiego. 
W 1837 województwo podlaskie zastąpiono gubernią podlaską, a w 1844 tereny te weszły w skład guberni lubelskiej z której to w 1867 roku wyłoniono gubernię siedlecką. Taki stan rzeczy przetrwał do 1915. 
Po uzyskani niepodległości w 1918 Łozy znalazły się w gminie Tarków Wielki pow. siedleckiego woj. lubelskiego.
W okresie tym nastąpiły we wsi bardzo ważne wydarzenia związane z procesem scalenia gruntów czyli tzw komasacją. Proces ten przebiegał z przerwami do 1922, a ostatecznie został zakończony w 1927. W Archiwum Państwowym w Siedlcach w zespole Powiatowego Urzędu Ziemskiego sygnatury 65 i 66 oraz w Archiwum Państwowym w Lublinie w zespole Okręgowego Urzędu Ziemskiego zachowało się dużo materiałów archiwalnych z tego wydarzenia.
Po II wojnie światowej powstała Polska Rzeczpospolita Ludowa. Łozy weszły w skład gminy Paprotnia, powiat siedlecki, woj. warszawskie. Po reformie w 1975 powstało woj. siedleckie, a Siedlce stały się stolicą województwa. Ten podział administracyjny przetrwał do 1990, kiedy to przestała istnieć Polska Rzeczpospolita Ludowa, a powstała Rzeczpospolita Polska. Łozy były nadal w gminie Paprotnia, rej. siedleckim, woj. siedleckim. W 1998 wprowadzono nowy podział administracyjny, zgodzie z nim Łozy leżą w gminie Paprotnia, pow. siedleckim, woj. mazowieckie.
Łozy od momentu swego powstania należały do erygowanej w 1439 roku rzymskokatolickiej parafii Paprotnia, kościół istniał już prawdopodobnie wcześniej i powstał tak jak okoliczne wsie na przełomie XIV i XV wieku. Siedzibą parafii była Paprotnia Kościelna, oprócz niej istniały jeszcze w średniowieczu Paprotnia Podawce (dzisiejsze Podawce) i Paprotnia Krasy (wieś dziś nieistniejąca a leżąca na prawo od drogi Paprotnia–Łozy).

</doc>
<doc id="399617" url="https://pl.wikipedia.org/wiki?curid=399617" title="Łozy (województwo warmińsko-mazurskie)">
Łozy (województwo warmińsko-mazurskie)

Łozy (niem. "Klingenberg") – wieś w Polsce położona w województwie warmińsko-mazurskim, w powiecie braniewskim, w gminie Płoskinia.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.
Zobacz też: Łozy 

</doc>
<doc id="399619" url="https://pl.wikipedia.org/wiki?curid=399619" title="Łubianka (powiat sokólski)">
Łubianka (powiat sokólski)

Łubianka – wieś w Polsce położona w województwie podlaskim, w powiecie sokólskim, w gminie Janów.
W latach 1975–1998 miejscowość administracyjnie należała do województwa białostockiego.
Wieś jest siedzibą rzymskokatolickiej parafii św. Józefa Rzemieślnika i św. Faustyny Kowalskiej w Łubiance.
W Łubiance prowadzi gospodarstwo rolne nastawione na produkcję brojlerów i bydła mlecznego Adam Hościłowicz - Rolnik roku 2017.

</doc>
<doc id="399621" url="https://pl.wikipedia.org/wiki?curid=399621" title="Łubianka (województwo pomorskie)">
Łubianka (województwo pomorskie)

Łubianka (kaszb. "Łëbiankô") – wieś kaszubska w Polsce położona w województwie pomorskim, w powiecie człuchowskim, w gminie Przechlewo.
W latach 1975–1998 miejscowość administracyjnie należała do województwa słupskiego.
Wieś stanowi sołectwo gminy Przechlewo.

</doc>
<doc id="399622" url="https://pl.wikipedia.org/wiki?curid=399622" title="Łubianka (województwo wielkopolskie)">
Łubianka (województwo wielkopolskie)

Łubianka – wieś w Polsce położona w województwie wielkopolskim, w powiecie kolskim, w gminie Olszówka. We wsi znajduje się duży kompleks szkolny obejmujący Szkołę Podstawową im. Św. Stanisława Kostki i Gimnazjum im. Jana Pawła II.
W latach 1975–1998 miejscowość administracyjnie należała do województwa konińskiego.
Zobacz też: Łubianka

</doc>
<doc id="399623" url="https://pl.wikipedia.org/wiki?curid=399623" title="Łubianka (województwo zachodniopomorskie)">
Łubianka (województwo zachodniopomorskie)

Łubianka (niem. "Breitebruch N.-M.") – wieś w Polsce położona w województwie zachodniopomorskim, w powiecie myśliborskim, w gminie Barlinek.
W latach 1975–1998 miejscowość administracyjnie należała do województwa gorzowskiego. Miejscowość leży przy drodze wojewódzkiej nr 151 łączącej Gorzów Wielkopolski z Barlinkiem.
Urodził się tu Ludwik Lipnicki (1947–2021) – polski biolog, poeta i prozaik. 

</doc>
<doc id="399624" url="https://pl.wikipedia.org/wiki?curid=399624" title="Łubki (województwo kujawsko-pomorskie)">
Łubki (województwo kujawsko-pomorskie)

Łubki – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Radomin.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Raportu o stanie Gminy Radomin za rok 2019 wieś liczyła 119 mieszkańców na dzień 31.12.2019 r.. Jest dziesiątą co do wielkości miejscowością gminy Radomin.
Ochotnicza Straż Pożarna w Łubkach.
Ochotnicza Straż Pożarna w Łubkach została założona w 1946 roku. Jej powstanie zainicjowali: Wacław Zieliński, Bronisław Opaliński oraz Zdzisław Brzóska i Marian Hubert z zawodowej Straży Pożarnej w Golubiu-Dobrzyniu. Pierwszym prezesem OSP Łubki został Wacław Zieliński, a naczelnikiem Bronisław Opaliński. Na samym początku istnienia jednostka nie posiadała sprzętu i swoich pomieszczeń, więc skupiła się na działaniach organizacyjnych i prewencyjnych. Jednostka głównie zaistniała od 1956 r., kiedy to wygrała zawody pożarnicze w Płonnem. Pierwszym sprzętem w posiadaniu jednostki była sikawka ręczna. Pompa z silnikiem spalinowym pojawiła się w 1958 roku. Z biegiem czasu jednostka powoli się rozwijała. W latach 60. XX w. wybudowano remizę strażacką. W 2013 r. budynek został rozbudowany oraz gruntownie wyremontowany. Obecny sztandar jednostki został ufundowany przez mieszkańców w 1976 r. Ochotnicza Straż Pożarna w Łubkach odnosi wiele sukcesów w zawodach sportowo-pożarniczych. Największymi sukcesami było zakwalifikowanie jednostki do Mistrzostw Polski w 1984 r. i 1989 r. i zajęcie tam 5. miejsca. Potwierdzeniem licznych osiągnięć OSP Łubki są liczne puchary i dyplomy zebrane w jej budynku.
W 1980 r. OSP w Łubkach pojawił się pierwszy samochód pożarniczy, a w 1995 r. jednostka otrzymała pierwszy samochód gaśniczy GBA 2,5/16. Od 1997 r. Ochotnicza Straż Pożarna w Łubkach jest włączona do Krajowego Systemu Ratowniczo-Gaśniczego, dzięki czemu druhowie służą także w celach zabezpieczenia pożarowego na terenie całego powiatu golubsko-dobrzyńskiego.
Obecnie prezesem Ochotniczej Straży Pożarnej w Łubkach jest Henryk Szynkiewicz, a naczelnikiem Janusz Zieliński, a jednostka może pochwalić się bardzo dobrym wyposażeniem technicznym takim jak m.in. narzędzia hydrauliczne kombi Holmatro, pompę pływająca Niagara, pompę szlamową, 4 aparaty oddechowe, agregaty prądotwórcze. Największą dumą druhów i mieszkańców jest nowy samochód ratowniczo-gaśniczy GBA 3/16, który jednostka otrzymała w 2019 r. Z tej okazji odbyła się uroczysta zbiórka przed budynkiem jednostki, podczas której przekazano nowy pojazd i dokonano aktu poświęcenia samochodu.

</doc>
<doc id="399625" url="https://pl.wikipedia.org/wiki?curid=399625" title="Łubki (województwo lubelskie)">
Łubki (województwo lubelskie)

Łubki – wieś w Polsce położona w województwie lubelskim, w powiecie lubelskim, w gminie Wojciechów.
Wieś szlachecka położona była w drugiej połowie XVI wieku w powiecie lubelskim województwa lubelskiego.
W latach 1954-1961 wieś należała i była siedzibą władz gromady Łubki, po jej zniesieniu w gromadzie Szczuczki. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Wojciechów. Według Narodowego Spisu Powszechnego z roku 2011 wieś liczyła 189 mieszkańców.
Historia.
Łubki odnotowane w dokumentach z roku 1348 jako „Lubkowicze” (według zachowanej kopii dokumentu) w 1409 „Lubky”, „Lupki”, 1416 „Lubcow”, 1441 „Lupkowycze”.
Wieś stanowiła własność szlachecką, w roku 1348 Kazimierz Wielki zaświadcza, że Dzierżko syn Albina i jego bracia Jan synowie Jakuba i jego bracia Bogusław Wojciechowic i jego brat, Dobiesław z Drzewoznana i jego brat, dziedzic z Łubek są prawymi rycerzami.
W roku 1414 odbyły się w Łubkach roczki ziemskie (roczki zwane też poroczki) „ad expedicionem progrediendo”
Własność wsi w późnym średniowieczu jest rozdrobniona tylko wieku XV w księgach ziemskich lubelskich jest kilkadziesiąt zapisów informujących o zbyciu, przekazaniu w drodze sukcesji, zastawów i koligacji.
W księgach poborowych powiatu lubelskiego z lat 1531–1533 odnotowano pobór z części Piotra Łodzi ½ łana kmiecego i młyna, części Abrahama 1 łana kmiecego i młyna. Oraz szlachty bez kmieci: 1531 Stanisław ¼ łana 1533 Mikołaj Nawój ¼ łana, Andrzej Stogniew ¼ łana, Jan Niosek ¼ łana, Marcin Laski ¼ łana
1531-3 Marcin Garbacz, Pstrąg, Piotr Mazurowicz, Dobiesław ½ łana, Marcin Moszeński ¼ łana, Paweł Rej ¼ łana, Jan i Marcin Buzowie-Bosowie 1 łan, Stanisław Mazurowicz ½ łan, Zbigniew-Zbysław ¼ łan, Jan Ziemek synowiec Zbigniewa ¼ łana, Marcin Nawrotowicz ½ łana, Jakub Niosek i Stanisław Drogosz ½ łana, Jan Krzczon z synami 1 łan (RP). Łącznie odnotowano pobór z 20. działów.
Łubki w wieku XIX to wieś w ówczesnym powiecie nowo-aleksandryjskim (puławskim), gminie Karczmiska, parafii Wojciechów, niegdyś wieś szlachecka, czego ślady w 11 osobach drobnej szlachty pozostały do XIX wieku. We wsi staw, młyn wodny, rogatka na gościńcu. Domów było 52, mieszkańców 418.
W 1827 roku spisano 43 domów, 284 mieszkańców.
Obok wsi kolonia na gruntach dóbr Łubki powstała zwana Wólka Łubkowska alias Budy Łubkowskie. Według Towarzystwa Kredytowego Ziemskiego folwark Łubki (z wsiami Łubki i Wólka Łubkowska alias Budy Łubkowskie) rozległy mórg 1676 w tym: grunta orne i ogrody mórg 834, łąk mórg 36, pastwiska mórg 18, wody mórg 6, lasu mórg 708, nieużytki i place mórg 74, budynki murowane 3, z drzewa 18, młyn wodny, pokłady kamienia wapiennego. Przez wieś rzeczka Trepa przepływa, na której istnieje most za opłatą mostową. Wieś Łubki osad, 39, z gruntem mórg 501, wieś Wólka Łubkowska alias Budy Łubkowskie osad 10 z gruntem mórg 132.

</doc>
<doc id="399626" url="https://pl.wikipedia.org/wiki?curid=399626" title="Łubki (wieś w województwie śląskim)">
Łubki (wieś w województwie śląskim)

Łubki (niem. i dawn. pol. "Lubek") – wieś sołecka w Polsce położona w województwie śląskim, w powiecie tarnogórskim, w gminie Zbrosławice.
W latach 1975–1998 miejscowość należała administracyjnie do województwa katowickiego.
W okresie hitlerowskiego reżimu w latach 1936–1945 miejscowość nosiła nazwę "Borkental".

</doc>
<doc id="399627" url="https://pl.wikipedia.org/wiki?curid=399627" title="Łubna (województwo mazowieckie)">
Łubna (województwo mazowieckie)

Łubna – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
Wieś szlachecka Lubna położona była w drugiej połowie XVI wieku w powiecie czerskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.
We wsi Łubna, znajduje się zamknięte składowisko odpadów „Łubna”.
Przez miejscowość przebiega droga wojewódzka nr 734.
We wsi Łubna znajduje się otwarte
Od nie dawna park handlowy glinianka

</doc>
<doc id="399628" url="https://pl.wikipedia.org/wiki?curid=399628" title="Łubna (województwo pomorskie)">
Łubna (województwo pomorskie)

Łubna (kaszb. "Łubnô") – wieś w Polsce, położona w województwie pomorskim, w powiecie chojnickim, w gminie Czersk.
W latach 1975–1998 miejscowość administracyjnie należała do województwa bydgoskiego.
Wieś borowiacka, stanowi sołectwo gminy Czersk.

</doc>
<doc id="399629" url="https://pl.wikipedia.org/wiki?curid=399629" title="Łubnica (województwo łódzkie)">
Łubnica (województwo łódzkie)

Łubnica – wieś w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.

</doc>
<doc id="399630" url="https://pl.wikipedia.org/wiki?curid=399630" title="Łubnica (województwo wielkopolskie)">
Łubnica (województwo wielkopolskie)

Łubnica – wieś w Polsce położona w województwie wielkopolskim, w powiecie grodziskim, w gminie Wielichowo.
Wieś była wzmiankowana już w roku 1280, kiedy to książę Przemysł przekazał ją w zamian kościołowi poznańskiemu. Wieś duchowna, własność biskupstwa poznańskiego, pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815-1848) miejscowość wzmiankowana jako Łubnica należała do wsi większych w ówczesnym pruskim powiecie Kosten rejencji poznańskiej. Łubnica należała do okręgu wielichowskiego tego powiatu i stanowiła część prywatnego majątku Wielichów (dziś Wielichowo), którego właścicielem był wówczas Mikołaj Mielżyński. Według spisu urzędowego z 1837 roku Łubnica liczyła 303 mieszkańców, którzy zamieszkiwali 34 dymy (domostwa).
Pod koniec XIX wieku Łubnica, pod nazwą Lubnica należała do powiatu kościańskiego. W 1871 roku liczyła 57 domostw i 399 mieszkańców, zaś w 1880 roku liczyła 520 mieszkańców, w większości katolików (protestantów było 13). Folwark Lubnica (3 domostwa i 77 mieszkańców) należał do majątku Wielichowo.
W latach 1954-1959 wieś należała i była siedzibą władz gromady Łubnica, po jej zniesieniu w gromadzie Wielichowo. W latach 1975–1998 miejscowość administracyjnie należała do województwa poznańskiego. W 2011 roku Łubnica liczyła 766 mieszkańców.
Znajduje się tutaj kopalnia gazu ziemnego "Wielichowo", należąca do PGNiG SA Oddział w Zielonej Górze. Ważnym lokalnym pracodawcą jest także Rolniczy Kombinat Spółdzielczy Łubnica.

</doc>
<doc id="399631" url="https://pl.wikipedia.org/wiki?curid=399631" title="Łubnice (województwo łódzkie)">
Łubnice (województwo łódzkie)

Łubnice – wieś (dawniej miasto) w Polsce położona w województwie łódzkim, w powiecie wieruszowskim, w gminie Łubnice. Siedziba władz gminnych.
Łubnice uzyskały lokację miejską w 1440 roku, zdegradowane przed 1500 rokiem. Wieś duchowna, własność klasztoru cysterek w Ołoboku położona była w końcu XVI wieku w ziemi wieluńskiej należącej do województwa sieradzkiego.
Historia.
Miejscowość historycznie należy do ziemi wieluńskiej i istnieje co najmniej od XIII wieku. Pierwotnie związana była z Wielkopolską oraz ze Śląskiem. Pierwsza wzmianka pojawiła się w dokumencie zapisanym po łacinie w 1234, w którym Klemens, kasztelan ryczyński, dał Iwonowi, bratu Ubysława, wieś Mirawę oraz 50 grzywien za Łubnice. Wieś odnotowano w nim jako „Lubnica, Lubnie, Lubnitz, Lubinicz".
Wieś została odnotowana w historycznych dokumentach prawnych i podatkowych. W 1239 księżna opolska Wiola oraz jej syn Mieszko II Otyły zezwolili ówczesnemu właścicielowi Łubnic, kasztelanowi krakowskiemu Klemensowi, na lokację miasta na prawie średzkim. 1238 księżna Wiola pozwoliła kasztelanowi Klemensowi urządzić w Łubnicach targ na tym prawie. W 1245 miejscowość przynależała do kasztelanii kaliskiej. Tego roku Wierzbięta i Racława, brat i wdowa po Klemensie, zrzekli się m.in. Łubnic na rzecz klasztoru cysterek w Ołoboku, który kontynuował starania lokacyjne, czego dowodem jest skrót kontraktu zawartego z sołtysem Konradem w sprawie założenia miasta. W 1253 Przemysł I i Bolesław Pobożny nadali m.in. Łubnicom szeroki immunitet ekonomiczny i sądowy oraz zatwierdzili wolny targ. Potwierdzili oni także miejscowości średzkie prawa miejskie oraz zatwierdzili powierzenie lokacji Konradowi, któremu klasztor przyznał 6 lat wolnizny, trzeci denar oraz szóstą część dziesięciny. O niepowodzeniu lokacji zadecydowała prawdopodobnie konkurencja sąsiedniego, książęcego miasta Bolesławca, założonego przez Bolesława Pobożnego przed 1266 i uprzywilejowanego przez władcę.
W 1266 Bolesław Pobożny przeniósł targ z soboty na środę ze względu na interesy Bolesławca. W 1273 sołtys Konrad z Łubnic nadał klasztorowi w Ołoboku 3 łany wolne wraz z przynależnym do nich 1 wiardunkiem srebra. W 1338 wymieniony został imiennie sołtys wsi Mikołaj.
12 czerwca 1397 koło łubnickiego młyna miał miejsce układ zawarty na zjeździe książąt śląskich w Łubnicy (dzisiejszych Łubnicach), podpisany osobiście przez króla Władysława Jagiełłę, a traktujący o współpracy przy zwalczaniu rozbójnictwa przygranicznego. W 1511 leżała w powiecie wieluńskim i miała 6 łanów. W 1518 liczyła 16 łany. W 1552 we wsi gospodarowało 20 kmieci, a 1,5 łana należało do miejscowego karczmarza, 5 łanów miał sołtys. Resztę sołectwa obrócono na folwark. We wsi stał wówczas młyn. W 1553 miejscowość liczyła 8 łanów. W 1520 do plebana należały 2 łany. We wsi byli także młynarze oraz zagrodnicy.
Podczas wojny trzydziestoletniej w Łubnicach znalazła schronienie Maria Cunitz, wybitna śląska astronom. Tu powstało jej dzieło "Urania propitia". Po II rozbiorze Rzeczypospolitej klasztor został rozwiązany przez władze pruskie. W 1815 wieś weszła w skład Królestwa Kongresowego.
W 1827 w Łubnicach było 80 domostw z 901 mieszkańcami. Pod koniec XIX wieku Łubnice liczyły 147 domostw z 1155 mieszkańcami (wieś) i 5 domów z 44 mieszkańcami (folwark). W miejscowości istniała wtedy szkoła jednoklasowa, gorzelnia, cegielnia i kopalnia torfu.
Do 1953 roku Łubnice były siedzibą gminy Dzietrzkowice. W latach 1954–1972 wieś należała i była siedzibą władz gromady Łubnice, po gminy Łubnice. W latach 1975–1998 miejscowość administracyjnie należała do województwa kaliskiego.
Zabytki.
Do najważniejszych zabytków należy kościół Wniebowzięcia Najświętszej Maryi Panny z XIV wieku. Od XVI do przynajmniej XIX wieku kościół był jedynie kościołem filialnym. Kościół wraz z wyposażeniem wpisany jest do rejestru zabytków prowadzonego przez Wojewódzki Urząd Ochrony Zabytków w Łodzi.
Współczesność.
Na terenie Łubnic działa Orkiestra Dęta.

</doc>
<doc id="399632" url="https://pl.wikipedia.org/wiki?curid=399632" title="Łubnice (województwo świętokrzyskie)">
Łubnice (województwo świętokrzyskie)

Łubnice – wieś w Polsce, położona w województwie świętokrzyskim, w powiecie staszowskim, w gminie Łubnice. Siedziba sołectwa i gminy Łubnice.
W latach 1954-1972 wieś należała i była siedzibą władz gromady Łubnice. W latach 1975–1998 miejscowość administracyjnie należała do województwa tarnobrzeskiego. 
Położona przy lewym brzegu Wisły, przy drodze krajowej nr 79. Na jej terenie działa przedszkole, szkoła podstawowa (klasy 1-3) oraz gimnazjum. Funkcjonuje też apteka i kilka sklepów, a także ośrodek zdrowia. W Łubnicach rośnie również stara, zabytkowa lipa.
W obszar wsi wchodzą:
Historia.
Łubnice w XIX wieku, wieś w powiecie stopnickim, gminie Łubnice, parafii Beszowa. Leży na prawo od drogi ze Stopnicy do Połańca. Posiada szkołę gminną. Według spisu miast, wsi, osad Królestwa Polskiego z 1827 r. było tu 40 domów 272 mieszkańców.
Łubnice opisane są u Długosza jako "Lubnicza", wieś w powiecie stopnickim. Gniazdo rodu Jastrzębców, z których Wojciech biskup poznański a następnie krakowski zbudował w przyległej Beszowej (Banschowa) r. 1407 nowy kościół murowany a r. 1421 założył klasztor Paulinów.
W roku 1429 dziedzicami Łubnicy byli Markusz kasztelan brzeziński i Ścibor, bracia rodzeni, wnukowie arcybiskupa Wojciecha.
Za czasów Długosza wieś należała do Jana z Rytwian herbu Jastrzębiec, marszałka koronnego. Wszystkie wsi wchodzące w skład parafii były jego własnością, lub klasztorną (Długosz L.B. t.III s.127).
W 1565 roku wieś w powiecie wiślickim województwa sandomierskiego kupił od Olbrachta Łaskiego kasztelan rawski Stanisław Wolski.
W 1586 roku Maryna Sobkówna żona Stanisława Ciołka kupuje na rzecz Gabriela Tenczyńskiego Koniemłoty, Łubnice, Tuklęcz Święcice, Rytwiany, Staszów, Rudę i Kłodę.
W 1639 roku dobra Tenczyńskich w tym Łubnice przechodzą do rąk Opalińskich. Wieś wraz z dworem i folwarkiem wchodziła w 1662 roku w skład majętności łubnickiej Łukasza Opalińskiego.
W roku 1731 klucz rytwiański od Opalińskich przechodzi do Lubomirskich, Sieniawskich, Denhoffów i Czartoryskich skutkiem małżeństwa Augusta Aleksandra Czartoryskiego z Marią Zofią z Sieniawskich (córką Adama hetmana wielkiego koronnego). Z małżeństwa tego dwoje dzieci Adam Kazimierz i Izabella, która odziedziczyła w roku 1778 11 miast i 252 wsi, w tym cały klucz Rytwiański w nim między innymi Łubnicę, które wniosła w posagu w dom Lubomirskich. Jej córka Julia wyszła za hrabiego Jana Potockiego, czym wniosła Łubnicę do rodu Potockich. 
W wieku XIX Dobra Łubnice położone w gminie Łubnice i Oględów stanowią własność Katarzyny z Branickich hrabiny Potockiej, podług wiadomości z roku 1866 rozległe mórg 11843, składają się z folwarków: Łubnice, Wilków, Zofiówka, Eajtarówka, Sichów Duży, Adamówka, Borki, Oględów, Sielce, Kotuszów, Kowakówka, z osadami fabrycznymi, młynarskimi i innymi. 
Przestrzeń ogólna dóbr wynosi 11843 mórg na co składa się: gruntów ornych i ogrodów mórg 4010, łąk mórg 528, pastwisk mórg 325, lasu mórg 5781, zarośli mórg 393, nieużytki i place mórg 705.
W czasie II wojny światowej w okolicach Łubnic toczyły się walki między armią niemiecką a Armią Czerwoną na przyczółku baranowsko-sandomierskim. Żołnierze armii radzieckiej polegli i pochowani w Łubnicach w 1946 zostali przeniesieni na cmentarz do Stopnicy.
Gmina Łubnice należy do sądu gminnego okręgu III w Oleśnicy, stacja pocztowa w Stopnicy. 
Teren gminy obejmuje 17985 mórg obszaru i 3178 mieszkańców - dane z roku 1867

</doc>
<doc id="399633" url="https://pl.wikipedia.org/wiki?curid=399633" title="Łubno (województwo lubelskie)">
Łubno (województwo lubelskie)

Łubno – wieś w Polsce położona w województwie lubelskim, w powiecie parczewskim, w gminie Jabłoń.
Wierni Kościoła rzymskokatolickiego należą do parafii Parafia św. Jozafata w Gęsi.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Jabłoń.

</doc>
<doc id="399634" url="https://pl.wikipedia.org/wiki?curid=399634" title="Łubno (województwo łódzkie)">
Łubno (województwo łódzkie)

Łubno – wieś w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
Sołectwo Łubno obejmuje Łubno i Opiesin.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Religia.
Mieszkańcy Łubna przynależą do trzech parafii, dwóch rzymskokatolickich i jednej starokatolickiej mariawitów. 

</doc>
<doc id="399635" url="https://pl.wikipedia.org/wiki?curid=399635" title="Łubno (województwo mazowieckie)">
Łubno (województwo mazowieckie)

Łubno – wieś (ze statusem sołectwa) w Polsce położona w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość administracyjnie należała do województwa skierniewickiego.

</doc>
<doc id="399636" url="https://pl.wikipedia.org/wiki?curid=399636" title="Łubno (województwo podkarpackie)">
Łubno (województwo podkarpackie)

Łubno – wieś w Polsce, położona w województwie podkarpackim, w powiecie rzeszowskim, w gminie Dynów. Leży nad Łubienką, lewym dopływem Sanu.
Wieś jest siedzibą rzymskokatolickiej parafii św. Jana Chrzciciela należącej do dekanatu Dynów.
W połowie XIX wieku właścicielem posiadłości tabularnej w „Łubnie z Kazimirzówką” był Zbigniew Trzecieski.
W latach 1954-1972 wieś należała i była siedzibą władz gromady Łubno. W latach 1975–1998 miejscowość administracyjnie należała do województwa przemyskiego.
W centrum wsi zlokalizowany jest murowany kościół z 1927 roku, budynek szkoły podstawowej oraz budynek ochotniczej straży pożarnej.
We wsi istniało Państwo Gospodarstwo Rolne należące do Kombinatu Państwowych Gospodarstw Rolnych w Bachórzu. PGR powstał na dawnych posiadłościach dworu.

</doc>
<doc id="399637" url="https://pl.wikipedia.org/wiki?curid=399637" title="Łubno (województwo świętokrzyskie)">
Łubno (województwo świętokrzyskie)

Łubno – wieś w Polsce położona w województwie świętokrzyskim, w powiecie kieleckim, w gminie Piekoszów.
W latach 1975–1998 miejscowość administracyjnie należała do województwa kieleckiego.
Dojazd z Kielc zapewniają autobusy komunikacji miejskiej linii 28.

</doc>
<doc id="399638" url="https://pl.wikipedia.org/wiki?curid=399638" title="Łubowice (województwo śląskie)">
Łubowice (województwo śląskie)

Łubowice (dodatkowa nazwa w j. ) – wieś w Polsce położona w województwie śląskim, w powiecie raciborskim, w gminie Rudnik. Łubowice są położone we wschodniej części gminy. Posiadają powierzchnię 3,7 km² oraz ponad trzystu sześćdziesięciu mieszkańców. Wieś jest położona na wysokim brzegu Odry na skraju skarpy będącej jednocześnie granicą starożytnego grodziska.
Łubowice posiadają kościół parafialny pw. Narodzenia Najświętszej Maryi Panny.
Dwujęzyczna nazwa.
Wielu mieszkańców wsi należy do mniejszości niemieckiej na Śląsku, dlatego też w wyniku referendum wprowadzono niemiecko-polskie tablice informacyjne. Dodatkowa niemiecka nazwa została formalnie wprowadzona 11 kwietnia 2008 roku, a 5 września 2008 roku ustawiono, jako pierwsze w województwie śląskim, dwujęzyczne tablice drogowe przed wjazdem do miejscowości.
Historia.
Początki wsi są datowane na IX wiek p.n.e., kiedy istniał tam gród z przełomu epoki brązu i żelaza.
Łubowice w okresie kultury łużyckiej były grodziskiem, należącym do największych obiektów obronnych na terenie Polski (powierzchnia ok. 28 ha). Gród usytuowany był na wysokiej terasie odrzańskiej, otoczony u schyłku epoki brązu (IX w. p.n.e.) wałami obronnymi, wzmocnionymi później wysokim "płotem-ścianą" konstrukcji plecionkowej. Zniszczenie tych umocnień nastąpiło w wyniku gwałtownego pożaru w VI w. p.n.e. i od tego czasu ich nie odbudowywano. Gród posiadał zabudowę zwartą jedynie na skraju terasy, pozostałą część zajmował rozległy majdan, przeznaczony być może na pastwisko lub zagrodę dla bydła. 
Na miejscu grodu powstała w średniowieczu wioska wzmiankowana w dokumencie z 1376 r. jako Lubowice, należąca do rycerskiej rodziny Lubowiców. 1447 r. zostaje wzmiankowany drewniany kościół. Po 1551 r. właścicielami wsi została rodzina Wranińskich z Wronina, właściciele sąsiedniego Sławikowa. Od śmierci Wacława Wranińskiego w połowie XVII w. do 1723 r. pozostawały Łubowice własnością rodziny Lichnowskich, potem Antoniego Ferdynanda Harasowskiego na Hulczynie i Gusnara na Komornie. Ten ostatni sprzedał Łubowice w 1765 r. kapitanowi pruskiemu von Klochowi.
W latach 1945-1954 istniała gmina Łubowice, następnie do 1972 gromada Łubowice. W latach 1975−1998 miejscowość administracyjnie należała do województwa katowickiego.
Demografia.
W 2016 roku w Łubowicach ludność w wieku przedprodukcyjnym na 100 mieszkańców wynosiła 18,1, co uplasowało wieś powyżej średniej w gminie (16,95). Natomiast ludność w wieku produkcyjnym wynosiła 67,95 (średnia w gminie – 66,90), a w wieku poprodukcyjnym – 13,95 (średnia w gminie – 16,25). Stosunek mieszkańców w wieku poprodukcyjnym do mieszkańców w wieku produkcyjnym wynosił 21% (średnia w gminie – 24%). Mediana wieku mieszkańców wynosi 47 lat (średnia w gminie - 47,11).
Zabytki.
Przy ul. Zamkowej znajdują się ruiny pałacu. Pałac powstał prawdopodobnie w XVIII wieku, a zniszczono go w 1945 roku. Należał do rodziny miejscowego poety Josepha von Eichendorffa wraz z przylegającym zabytkowym parkiem przypałacowy, z zachowaną do dziś grabową aleją – zwaną zwyczajowo "Zajęczą".
Przy ul. Wolności (niedaleko ruin pałacu) znajduje się nieczynny cmentarz wokół nieistniejącego już drewnianego kościoła. Na cmentarzu odnaleźć można grób zmarłych rodziców poety. Cmentarz odnowiono w latach dziewięćdziesiątych XX wieku, zebrano w alei kilkanaście ocalałych nagrobków, płyt nagrobnych i rzeźb oraz ustawiono obelisk z płaskorzeźbioną podobizną Josepha von Eichendorffa.
Przy ul. Eichendorffa znajduje się neogotycki kościół parafialny pw. Narodzenia NMP wybudowany w roku 1902 na miejscu poprzedniego, drewnianego kościoła z 1679 roku. Nieopodal stoi kaplica cmentarna z początku XX wieku.
Na rozwidleniu ul. Łąkowej i Wolności stoi kamienny krzyż z początku XX wieku. Przy ul. Wolności (nr 11) znajduje się kapliczka św. Jana Nepomucena z początku XX wieku.
W starej szkole powstała izba pamięci poświęcona miejscowemu poecie Eichendorffowi. Izba skupia wszelkie pamiątki dotyczące jego osoby, m.in. dokumenty rodzinne, listy, wizerunki poety czy różnojęzyczne wydania jego dzieł. Przedmiotem wystawy są również rysunki i akwarele Łubowic oraz ich okolicy, jak również zabytkowe meble i inne przedmioty z zamierzchłej epoki.
We wsi znajdują się dwa stanowiska archeologiczne wpisane do wojewódzkiego rejestru zabytków (A-281/70 i Op-281/70). Odkryto tutaj grodzisko z kultury łużyckiej, cmentarzysko przeworskie oraz osadę wczesnośredniowieczną. Oprócz tego znajduje się tutaj stanowisko niewpisane do rejestru, gdzie odkryto cmentarzysko oraz ślady z pradziejów, epoki brązu, kultury łużyckiej i czasów rzymskich.

</doc>
<doc id="399639" url="https://pl.wikipedia.org/wiki?curid=399639" title="Łubowice (województwo wielkopolskie)">
Łubowice (województwo wielkopolskie)

Łubowice – wieś w Polsce położona w województwie wielkopolskim, w powiecie gnieźnieńskim, w gminie Kiszkowo.
W latach 1975–1998 miejscowość administracyjnie należała do województwa poznańskiego.

</doc>
<doc id="399640" url="https://pl.wikipedia.org/wiki?curid=399640" title="Łubowo (województwo wielkopolskie)">
Łubowo (województwo wielkopolskie)

Łubowo (niem. "Libau") – wieś (w XV-XVI w. miasto) w Polsce położona w województwie wielkopolskim, w powiecie gnieźnieńskim, w gminie Łubowo. Miejscowość jest siedzibą gminy Łubowo.
W latach 1954-1972 wieś należała i była siedzibą władz gromady Łubowo. W latach 1975–1998 miejscowość administracyjnie należała do województwa poznańskiego.
Historia.
Łubowo wymieniane już w 1323 r., posiadało niegdyś status miasta, co zaświadcza dokument z 1458 r. Jednak już w 1570 oraz 1680 r. miejscowość wzmiankowana jest ponownie jako wieś. W l. 1793–1807 i 1815–1918 Łubowo znajdowało się na obszarze zaboru pruskiego.
Zabytki.
Drewniany kościół pw. św. Mikołaja z XVII wieku, kościół poewangelicki pw. Wniebowzięcia Najświętszej Maryi Panny z XIX/XX wieku oraz dawna gospoda z 1908.

</doc>
<doc id="399641" url="https://pl.wikipedia.org/wiki?curid=399641" title="Łubowo (województwo zachodniopomorskie)">
Łubowo (województwo zachodniopomorskie)

Łubowo (niem. "Lubow") – wieś w Polsce położona w województwie zachodniopomorskim, w powiecie szczecineckim, w gminie Borne Sulinowo, nad jeziorem Lubicko Wielkie (pow. 168 ha, głębokość 36,2 m, na jeziorze znajduje się wyspa Lubicka – ok. 25 ha), w pasmie jezior Pojezierza Drawskiego (w promieniu kilkunastu km od wsi liczne zbiorniki jeziorne), przy drodze krajowej nr 20 Stargard Szczeciński – Szczecinek – Gdynia. 
W latach 1946–54 siedziba gminy Łubowo, następnie do 1972 r. siedziba gromady Łubowo.
Historia.
Pierwsze informacje o osadnictwie na terenach dzisiejszego Łubowa pochodzą z VI-V wieku p.n.e. Natrafiono tu również na znaleziska z epoki brązu. Tzw. „sosnowa górka”, znajdująca się w pobliżu łubowskiego kąpieliska nad jeziorem Lubicko Wielkie, była miejscem kultu słowiańskich bóstw. W 1925 r. niemieccy rybacy wyłowili z jeziora słup kultowy przedstawiający Belbuka – opiekuńczego bożka osady. Na terenie Łubowa-Kolonii odkryto groby skrzynkowe – pozostałość kultury wschodnioeuropejskiej. Przez długi czas ziemie te znajdowały się pod władaniem zakonu templariuszy. 
W 1668 Łubowo liczyło zaledwie 100 osób – duża część jego mieszkańców uciekła, zginęła lub została wypędzona w wyniku wojen, zarazy i pomorów. Funkcjonowało wówczas gospodarstwo sołtysa z 2 sołtysami, karczma, 5 wolnych gospodarstw, z dawnych 26 półgospodarstw zostało tylko 11, a z dawnych 6 zagród wyrobników pozostało 5. Gospodarstwa były wyniszczone, a uprawy ograniczone do minimum z powodu braku pracowników, zwierząt pociągowych i ziarna na zasiew. Folwark posiadał tylko 14 sztuk bydła (wcześniej stan wynosił ponad 100 zwierząt), 9 świń (dawniej ponad 50) i 249 owiec z wcześniejszego stada liczącego 500–1000 zwierząt.
Miejscowość została zajęta przez oddziały Armii Czerwonej 3 marca 1945. 20 maja 1945 w Łubowie utworzono gminę, w której skład weszło 26 miejscowości położonych w 12 sołectwach.
Obecnie miejscowość liczy ok. 1300 mieszkańców. W Łubowie znajduje się Zespół Szkół (szkoła podstawowa i gimnazjum), Zakład Przemysłu Drzewnego i Ośrodek Zdrowia. 
Rozbudowuje się baza turystyczna – rozwijają się gospodarstwa agroturystyczne, powstają pola namiotowe z dostępem do wody pitnej. 
W Łubowie znajduje się również neoromański kościół z 1734 r., przebudowany w 1863 r., z późnogotyckim tryptykiem z końca XV w. względnie ok. 1510 r. Figury w środkowej części przedstawiają NMP w otoczeniu świętych (Jakuba i Antoniego), skrzydła natomiast zawierają rzeźby 12 innych świętych. Po kradzieży w 1994 roku tryptyk został poddany renowacji. Parafii Wniebowzięcia NMP podlega pięć kościołów filialnych. 

</doc>
<doc id="399642" url="https://pl.wikipedia.org/wiki?curid=399642" title="Łuby (województwo lubelskie)">
Łuby (województwo lubelskie)

Łuby – wieś w Polsce położona w województwie lubelskim, w powiecie bialskim, w gminie Międzyrzec Podlaski.
Wieś była własnością starosty guzowskiego i nowomiejskiego Stanisława Opalińskiego, leżała w województwie podlaskim w 1673 roku. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Matki Bożej Częstochowskiej w Krzesku-Majątku.

</doc>
<doc id="399643" url="https://pl.wikipedia.org/wiki?curid=399643" title="Łuby (województwo pomorskie)">
Łuby (województwo pomorskie)

Łuby – osada kociewska w Polsce położona w województwie pomorskim, w powiecie starogardzkim, w gminie Osiek na obszarze Borów Tucholskich nad Wdą.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Łuby: Łuby, Łuby-Kiertany, Łuby-Kurki

</doc>
<doc id="399645" url="https://pl.wikipedia.org/wiki?curid=399645" title="Łuczyce (województwo małopolskie)">
Łuczyce (województwo małopolskie)

Łuczyce – wieś w Polsce położona w województwie małopolskim, w powiecie krakowskim, w gminie Kocmyrzów-Luborzyca.
W latach 1975–1998 miejscowość administracyjnie należała do województwa krakowskiego.
Integralna część miejscowości: Załuczek.
Przebiega tędy linia kolejowa łącząca Kraków z Warszawą.
Zabytki.
Od 2007 roku wieś posiada aglomeracyjną linię autobusową nr 232 do Krakowa-Nowej Huty. W miejscowości znajduje się: Szkoła Podstawowa im. Jana Pawła II, ośrodek zdrowia, Klub Piłkarski „Kosynierzy” Łuczyce, OSP Łuczyce, kaplica pw. Najświętszego Serca Pana Jezusa, Koło Gospodyń Wiejskich, Stowarzyszenie „Nasze Łuczyce”, Stowarzyszenie Elektryków „Shark”.
Znani ludzie związani z miejscowością.
Z Łuczyc wywodził się szlachcic Piotr Szafraniec podstoli i podkomorzy krakowski uczestnik bitwy pod Grunwaldem.

</doc>
<doc id="399646" url="https://pl.wikipedia.org/wiki?curid=399646" title="Łuczyce (województwo podkarpackie)">
Łuczyce (województwo podkarpackie)

Łuczyce – wieś w Polsce położona w województwie podkarpackim, w powiecie przemyskim, w gminie Przemyśl. Leży nad rzeką Wiar.
W latach 1975–1998 miejscowość administracyjnie należała do województwa przemyskiego.
We wsi znajduje się drewniana cerkiew parafialna, greckokatolicka pw. Ofiarowania Najświętszej Maryi Panny z 1856. 

</doc>
<doc id="399647" url="https://pl.wikipedia.org/wiki?curid=399647" title="Ługi (województwo dolnośląskie)">
Ługi (województwo dolnośląskie)

Ługi – wieś w Polsce, położona w województwie dolnośląskim, w powiecie górowskim, w gminie Wąsosz.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="399648" url="https://pl.wikipedia.org/wiki?curid=399648" title="Ługi (powiat zgierski)">
Ługi (powiat zgierski)

Ługi – wieś w Polsce położona w województwie łódzkim, w powiecie zgierskim, w gminie Stryków.
W latach 1975–1998 miejscowość administracyjnie należała do ówczesnego województwa łódzkiego.
W Ługach zlokalizowany jest "Shri Guru Janardan Paramahansa Ajapa Yoga Ashram" – jedyny aśram adźapajogi w Europie. Nieruchomość w Ługach została udostępniona na cele adźapajogi już w styczniu 2001 roku a oficjalne uroczyste przekazanie z udziałem Guru Prasad Paramahansa miało miejsce 19 września 2009 roku. W aśramie regularnie odbywają się spotkania adeptów adźapajogi, sześć razy w roku w sposób uroczysty obchodzone są tam święta adźapajogi. Aśram odwiedzają adepci z całej Europy.
W końcu lat 80. XX w. osiedlili się w tej wsi twórcy i liderzy zespołu Trzeci Oddech Kaczuchy – Andrzej Janeczko i Maja Piwońska. W 2011 r. Andrzej Janeczko został wybrany sołtysem sołectwa w tej wsi.
Mieszka tutaj również Sławomir Kowalewski – basista zespołu Trubadurzy.

</doc>
<doc id="399649" url="https://pl.wikipedia.org/wiki?curid=399649" title="Ługowo (Zielona Góra)">
Ługowo (Zielona Góra)

Ługowo (przed 1945 ) – część miasta i osiedle administracyjne Zielonej Góry, będące jednostką pomocniczą miasta. Do 31 grudnia 2014 roku wieś w gminie Zielona Góra.
W latach 1975–1998 należące do województwa zielonogórskiego.
Wieś założona została w roku 1795, przez włodarza Johanna Stephana von Boyanowskyego i nazywała się wówczas Wilhelminenthal.
Wcześniej na terenie osady Ługowo stał dom strażnika leśnego, później zaczęto wydzielać ziemię i budować nowe gospodarstwa. Ługowo w roku założenia miało 41 mieszkańców i było częścią Nowego Kisielina.
W roku 1921 dokonano elektryfikacji wsi.
Zabytki.
Do wojewódzkiego rejestru zabytków wpisany jest:

</doc>
<doc id="399650" url="https://pl.wikipedia.org/wiki?curid=399650" title="Ługowo (województwo zachodniopomorskie)">
Ługowo (województwo zachodniopomorskie)

Ługowo (niem. "Lindenberg") – wieś sołecka w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 77 mieszkańców. 
Geografia.
Wieś leży ok. 3,5 km na południe od Pełczyc, między Pełczycami a miejscowością Krzynki, ok. 500 m na wschód od jeziora Pełcz.
Historia.
Niewielki majątek w Ługowie powstał w latach 30. XIX wieku po separacji gruntów. Areał uprawny wynosił ok. 75 ha. W 1853 r. było tu 28 mieszkańców. W okresie międzywojennym majątek był własnością Alfreda Grundmanna, który posiadał 76 ha, trudnił się hodowlą bydła. W 1944 r. mieszkało tutaj 120 osób. Po 1945 r. dobra upaństwowiono, działało tu Państwowe Gospodarstwo Rolne wchodzące w skład Kombinatu Państwowych Gospodarstw Rolnych w Sarniku. W latach 70. XX wieku i dalszych wszystkie budynki mieszkalne i gospodarcze zostały rozebrane.

</doc>
<doc id="399652" url="https://pl.wikipedia.org/wiki?curid=399652" title="Ługów (województwo lubelskie)">
Ługów (województwo lubelskie)

Ługów – wieś w Polsce położona w województwie lubelskim, w powiecie lubelskim, w gminie Jastków.
W latach 1954-1961 wieś należała i była siedzibą władz gromady Ługów, po jej zniesieniu w gromadzie Tomaszowice. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Jastków. Według Narodowego Spisu Powszechnego z roku 2011 wieś liczyła 420 mieszkańców.
Geografia.
Ługów leży na Wyżynie Lubelskiej, a później na skraju Płaskowyżu Nałęczowskiego. Graniczy z Wysokim, Moszenkami i Ożarowem (Gmina Jastków), a także z Gutanowem, Garbowem i Bogucinem (Gmina Garbów). Południowo-wschodnią granicę z Moszenkami wyznacza rzeka Ciemięga.
Historia.
Pisane początki Ługowa sięgają przełomu XIV i XV wieku. Pierwsze wzmianka pochodzi z roku 1409, kiedy to wymienia się dziedzica wsi Lugow- Sylwestra Lasotę Leszka herbu Płonia. Wkrótce pojawiają się inne imiona powiązane z Ługowem, odnotowane zostały nawet dwie kobiety, Święchna z Ługowa i Masiota, żona Wilczka z Ługowa. Zamieszkująca Ługów w tych czasach szlachta nie należała do możnej i utytułowanej, gdyż w 1427 roku pojawił się zarzut ze strony mieszkającego w pobliskim Ożarowie Dziersława, że uważający się za rycerza Sylwester z Ługowa, w rzeczywistości wcale nie należy do stanu rycerskiego. Sprawa znalazła się w sądzie lubelskim, przed którym Sylwester udowodnił swoje rycerskie pochodzenie, powołując się na świadków i przedstawiając swój herb – Płonia (pół podkowy z trzema gwoździami). W XV stuleciu w Ługowie dziedziczyły trzy rodziny rycerskie – Ożarowscy, Ługowscy i Jakusz. W XVI wieku wśród dziedziców wsi nadal byli Ługowscy. Wiek XVII poza Ługowskimi i Ożarowskimi przynosi nowe nazwiska wśród szlachty dziedziczącej w Ługowie, co wskazuje na znaczne rozdrobnienie własności szlacheckiej. Potop szwedzki z 1655 roku miał duży wpływ na stosunki własnościowe w Ługowie. Drobna szlachta zubożała i wyprzedała swoje ziemie. W wieku XVIII Ługów należy już do jednej rodziny. W 1731 roku jako właściciel Ługowa wymieniany jest Daniel Kowalewski, to właśnie on uchodził za wielkiego dobroczyńcę parafii w Garbowie. Ufundował nową dzwonnicę i przeprowadził remont kościoła (spalonego w 1915). W latach następnych właścicielami Ługowa wymieniani są kolejno: rodzina Niezabitowskich herbu Lubicz i rodzina Iżyckich herbu Bończa. Za Iżyckich wzniesiony został kolejny modrzewiowy dwór, który w części dotrwał do czasów dzisiejszych. W 1819 dobra zostały sprzedane przez Antoniego Iżyckiego bratu Józefowi, który to należał do elity województwa lubelskiego. Sprawował funkcję radcy Rady Obywatelskiego i radcy Towarzystwa Kredytowego Ziemskiego. To on założył oddzielną hipotekę dla dóbr Ługów i stworzył z Ługowa ośrodek dóbr ziemskich, obszernych, bowiem do niego należały także Dąbrowica i Płouszowice. 
W roku 1827 miał 17 domów, 107 mieszkańców.
Józef Iżycki pozostawił dobra ługowskie swojemu bratu Benedyktowi, zobowiązując go jednak testamentem do wypłacania stałej pensji zaufanemu ekonomowi majątku, Józefowi Ryszczyńskiemu. Nowy dziedzic wysyłał pieniądze do momentu, w którym zorientował się, że właściwy Ryszczyński już nie żyje, a pod jego nazwisko podszywa się inna osoba. Szczególnie hojną okazała się być wdowa po Benedykcie Iżyckim. Przede wszystkim zobowiązała kolejnych dziedziców Ługowa do „wystawienia swoim kosztem domu na szkółkę i wydzielenia gruntu na ogród. Dodatkowo właściciel dóbr Ługów obowiązany był dawać corocznie na nauczyciela szkółki po dwa sągi drzewa na opał i cztery korce zboża”. W tym samym czasie rozpoczął się proces uwłaszczania chłopów, powstało wówczas w Ługowie 18 gospodarstw. Nowa właścicielka Ługowa, Wanda Lipska, miała kłopoty w zarządzaniu majątkiem, być może również z powodu hojności swojej ciotki. Nad majątkiem przez lata wisiała groźba licytacji. Brakuje dokładniejszych danych z kolejnych lat, ale Wanda Lipska w latach 1864-1925 była dziedziczką Ługowa. W 1877 roku dwór ługowski przekazał mieszkańcom wsi „za służebności gromadzkie” ponad 35 ha ziemi leżącej nad Ciemięgą na wspólne użytkowanie. To najprawdopodobniej z tym wydarzeniem wiąże się legenda o powstaniu jednej z ługowskich kolonii- Dobrowoli, która znajduje się właśnie na owych terenach. W 1925 roku nastąpiła ponowna parcelacja dóbr ługowskich, powstały nowe kolonie włościańskie, natomiast 250 ha i dwór z zabudowaniami od Skarbu Państwa ,po bezpotomnej śmierci ostatniej dziedziczki, kupili Zygmunt i Helena Łabęccy, którzy byli właścicielami dóbr Ługowskich do końca II wojny światowej.
Nazwa miejscowości związana jest prawdopodobnie z właściwościami terenu, ługami - łąkowymi terenami podmokłymi.
Ługów obecnie.
Mieszkańcy Ługowa trudnią się głównie uprawą ziemi i hodowlą bydła mlecznego. Duża część osób pracuje także w Lublinie i innych pobliskich miastach. Większość zabudowań znajduje się przy drodze powiatowej Garbów-Sadurki, a także przy drogach bocznych w kierunku Wysokiego i Bogucina (tzw. Wieś i Dobrowola). W miejscowości znajduje się sklep wielobranżowy oraz Centrum Społeczno- Kulturalne, w którego budynku mieszczą się: sala widowiskowa, siedziba OSP oraz Klub Przedszkolaka, a obok dostępny dla wszystkich plac zabaw dla dzieci.
Turystyka.
Przez Ługów przebiegają dwa szlaki rowerowe: południowa pętla po Gminie Garbów i południowa pętla po Gminie Jastków.
Dworek.
Dwór w Ługowie powstał na przełomie XVII i XVIII wieku. Brak jest dokładnych danych na temat tego, kto był jego właścicielem, wiadomo jednak jak wyglądał. Według opisu był na planie prostokąta, z bocznym alkierzem, trójdzielny, dwutraktowy, z sienią na osi. Budynek był drewniany, kryty gontem, wjeżdżało się do niego przez bramę. Zapewne nie przetrwał do końca XVIII wieku. Kolejny, modrzewiowy dworek wraz z zespołem folwarcznym wzniósł najprawdopodobniej Józef Iżycki. W latach 1911-23 majątek dzierżawiony był przez Władysława Zawadzkiego, który przeprowadził gruntowny remont starego drewnianego dworu (oszalowanie zrębu) oraz dokonał rozbudowy polegającej na dostawieniu od południowej strony murowanego, piętrowego skrzydła. Od 1925r. właścicielem dóbr był Zygmunt Łabędzki, a potem jego syn Stanisław. Po upaństwowieniu majątku w 1944r. dwór wraz z parkiem przeznaczony został na ośrodek kolonijny. W 1989 kompleks nabyli prywatni właściciele. Ługowski dworek- stan obecny
Pomniki i inne miejsca pamięci.
W centrum miejscowości stoi obelisk upamiętniający poległych w walce z hitleryzmem mieszkańców wsi. Został on odsłonięty w roku 1957. Znajduje się na nim tablica z nazwiskami 22 osób, a nad tablicą płaskorzeźba orła. W Ługowie stoi także kilka przydrożnych krzyży i kapliczek, a w jednym z lasów znajduje się grób ziemny z czasów II wojny światowej. Pochowane są w nim trzy kobiety (matka i dwie córki), ich los jest nieznany.

</doc>
<doc id="399653" url="https://pl.wikipedia.org/wiki?curid=399653" title="Ługów (województwo lubuskie)">
Ługów (województwo lubuskie)

Ługów – wieś w Polsce położona w województwie lubuskim, w powiecie świebodzińskim, w gminie Świebodzin. Wieś jest filią parafii Wilkowo.
W latach 1975–1998 miejscowość administracyjnie należała do województwa zielonogórskiego.
Historia.
Pierwsza wzmianka na temat wsi pochodzi z 1257 roku i dotyczy potwierdzenia jej nadania dla klasztoru cystersów z Paradyża przez Przemysła I. W pierwszych dokumentach wieś nazywana była "Lauski", "Lugaw" lub "Luge". W XVI wieku cystersi tymczasowo stracili własność wsi, jednak 1562 roku na mocy porozumienia ze starostą świebodzińskim von Knobelsdorffem, odzyskali władzę nad wsią, rezygnując z położonej bliżej Świebodzina wsi Lubinicko. Opat cysterski Stanisław Wierzbiński oddał w 1653 roku Ługów w lenno dla Hansa Leibicha, który zobowiązał się do płacenia rocznego czynszu w wysokości 7 szylingów. W późniejszym czasie Ługów był jeszcze wielokrotnie zastawiany, gdyż w ten sposób cystersi organizowali środki potrzebne do opłacenia podatków wojennych nakładanych na klasztor przez cesarzy austriackich. Cystersi w 1654 roku uzyskali od cesarza zgodę na ważenie piwa we wsi, co odbyło się przy sprzeciwie władz Świebodzina, chroniących miejski monopol. Po sekularyzacji zakonu cystersów w 1810 roku, wieś przejął poborca podatkowy ze Świebodzina, Gellrich, jednak w późniejszym czasie właściciele dóbr ługowskich zmieniali się wielokrotnie. W 1945 roku Ługów został wcielony do Polski, początkowo wieś nazywano Lugawą lub Ługowo.
Zabytki.
Do wojewódzkiego rejestru zabytków wpisane są:
inne zabytki:
Demografia.
Liczba ludności w poszczególnych latach:

</doc>
<doc id="399654" url="https://pl.wikipedia.org/wiki?curid=399654" title="Łukawa (województwo mazowieckie)">
Łukawa (województwo mazowieckie)

Łukawa – wieś w Polsce położona w województwie mazowieckim, w powiecie kozienickim, w gminie Głowaczów.
Wieś szlachecka położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Wawrzyńca w Głowaczowie.

</doc>
<doc id="399655" url="https://pl.wikipedia.org/wiki?curid=399655" title="Łukawa (województwo świętokrzyskie)">
Łukawa (województwo świętokrzyskie)

Łukawa – wieś w Polsce położona w województwie świętokrzyskim, w powiecie sandomierskim, w gminie Wilczyce.
W latach 1954-1959 wieś należała i była siedzibą władz gromady Łukawa, po jej zniesieniu w gromadzie Wysiadłów. W latach 1975–1998 miejscowość położona była w województwie tarnobrzeskim.
Przez miejscowość przebiega droga krajowa nr 79 z Warszawy do Sandomierza.
Historia wsi.
Wieś notowana w XVI wieku.
Była wsią klasztoru cystersów wąchockich w województwie sandomierskim w ostatniej ćwierci XVI wieku.
Według noty Słownika geograficznego Królestwa Polskiego z roku 1884 w wieku XIX Łukawa była wsią z folwarkiem w powiecie sandomierskim, gminie Wilczyce, parafii Łukawa, odległa 7 wiorst od Sandomierza.
Według spisu z 1827 roku była to wieś rządowa, 40 domów, 199 mórg.
Zgodnie ze spisem z roku 1862, w Łukawie było 41 domów, 317 mieszkańców, 570 mórg ziemi dworskiej i 694 mórg ziemi włościańskiej.
W Łukawie Poduchownej folwark posiadał 1 dom i 120 mórg. Był to majorat senatora Markusa (Braude?).
Łukawa posiada kościół parafialny murowany, z XVIII pw. św. Katarzyny Dziewicy i Męczennicy wybudowany w 1745 postawiony w miejsce starego drewnianego, zniszczony podczas wojny w 1944 roku. Parafia Łukawa podlegała wówczas dekanatowi sandomierskiemu, liczyła 320 dusz.
Zabytki.
Cmentarz parafialny, wpisany do rejestru zabytków nieruchomych (nr rej.: A.778 z 16.06.1988).

</doc>
<doc id="399656" url="https://pl.wikipedia.org/wiki?curid=399656" title="Łukawica (województwo lubelskie)">
Łukawica (województwo lubelskie)

Łukawica – wieś w Polsce położona w województwie lubelskim, w powiecie puławskim, w gminie Baranów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Baranów.
Historia.
Łukawica w wieku XIX stanowiła wieś w powiecie nowoaleksandryjskim, gminie Baranów, parafii Michów.
Według spisu z roku 1827 we wsi było 17 domów zamieszkałych przez 140 mieszkańców.
Według danych Towarzystwa Kredytowego Ziemskiego folwark Łukawica (z nomenklaturą młyńską Zabór, z wsiami: Miaskówek, Meszac, Węgielce i Budzyń) rozległy (po oddzieleniu w r. 1877 częściowym nabywcom mórg 935) mórg 582: grunty orne i ogrody mórg 368, łąk mórg 98, pastwiska mórg 38, wody mórg 5, lasu mórg 60, nieużytki. i place mórg 13, budynków murowanych 17, z drzewa 2, płodozmian 10. polowy, pokłady torfu, młyn wodny. Wieś Miaskówek osad 23, zgrom mórg 401, wieś Meszno osad 21, z gruntem mórg 872, wieś Wegielce osad 2, z gruntem mórg 28, wieś Budzyń osad 8, z gruntem mórg 108.

</doc>
<doc id="399657" url="https://pl.wikipedia.org/wiki?curid=399657" title="Łukawica (województwo podlaskie)">
Łukawica (województwo podlaskie)

Łukawica – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Stanisława w Topczewie.
Zobacz też.
Łukawica

</doc>
<doc id="399658" url="https://pl.wikipedia.org/wiki?curid=399658" title="Łukawka (województwo lubelskie)">
Łukawka (województwo lubelskie)

Łukawka – wieś w Polsce położona w województwie lubelskim, w powiecie puławskim, w gminie Baranów.
W latach 1975–1998 miejscowość należała administracyjnie do ówczesnego województwa lubelskiego.
We wsi znajduje się mogiła zbiorowa powstańców 1863 r., najprawdopodobniej uczestników bitwy pod Żyrzynem.

</doc>
<doc id="399659" url="https://pl.wikipedia.org/wiki?curid=399659" title="Łukawka (województwo świętokrzyskie)">
Łukawka (województwo świętokrzyskie)

Łukawka – wieś sołecka w Polsce położona w województwie świętokrzyskim, w powiecie opatowskim, w gminie Wojciechowice.
Prywatna wieś szlachecka położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="399660" url="https://pl.wikipedia.org/wiki?curid=399660" title="Łuka (województwo podlaskie)">
Łuka (województwo podlaskie)

Łuka – nieistniejąca już wieś w Polsce położona w województwie podlaskim, w powiecie hajnowskim, w gminie Narewka nad zalewem Siemianówka. 
Łuka istniała w latach 1632–1986, mieszkańcy zostali przesiedleni do Nowej Łuki z powodu budowy zalewu Jezioro Siemianowskie.
Za II RP siedziba wiejskiej gminy Tarnopol w powiecie wołkowyskim. W latach 1954–195 wieś należała i była siedzibą władz gromady Łuka, po jej zniesieniu w gromadzie Siemianówka, a po zniesieniu tej od 1972 r. w Lewkowo Stare. W latach 1975–1998 miejscowość administracyjnie należała do województwa białostockiego.
Pierwotnie duża część Łuki położona była na lekkim wzgórzu ciągnącym się wzdłuż rzeki Narew i łagodnie opadającym w jej stronę.
W Łuce tuż po wysiedleniu mieszkańców kręconych było część zdjęć do filmu fabularnego Nad Niemnem i serialu telewizyjnego pod tym samym tytułem (m.in. kręcono tam zdjęcia plenerowe na tle zabudowań powieściowej rodziny Bohatyrowiczów - w rzeczywistości zabudowania te były uprzednio własnością seniorów rodziny Korolczuk, która mieszkała tam od pokoleń).
Obecnie w Łuce pozostał tylko jeden dom, należący dawniej do Sergiusza Łobacza, który po remoncie zachował pierwotny wystrój i służy dawnym mieszkańcom jako przystanek podczas ich podróży sentymentalnych.

</doc>
<doc id="399661" url="https://pl.wikipedia.org/wiki?curid=399661" title="Łuka (województwo warmińsko-mazurskie)">
Łuka (województwo warmińsko-mazurskie)

Łuka (niem. "Lucka", w latach 1938–1945 "Luckau (Ostpr.)") – wieś w Polsce położona w województwie warmińsko-mazurskim, w powiecie szczycieńskim, w gminie Rozogi, znajdująca się między wsiami Księży Lasek oraz Lipowiec, nad strumykiem Trybówka. W latach 1975–1998 miejscowość administracyjnie należała do województwa ostrołęckiego.
Wieś mazurska z zachowanymi, tradycyjnymi budynkami drewnianymi. We wsi jest kilka dużych gospodarstw i firm stolarskich.
Historia.
Wieś wymieniana w dokumentach już w 1760 r., zasiedlona w ramach osadnictwa szkatułowego w 1787 r. W 1938 r., w ramach akcji germanizacyjnej, zmieniono urzędową nazwę wsi na "Luckau".
Zobacz też: Łuka

</doc>
<doc id="399662" url="https://pl.wikipedia.org/wiki?curid=399662" title="Łukowa (województwo lubelskie)">
Łukowa (województwo lubelskie)

Łukowa – wieś w Polsce, położona w województwie lubelskim, w powiecie biłgorajskim, w gminie Łukowa.
W latach 1954-1972 wieś należała i była siedzibą władz gromady Łukowa. W latach 1975–1998 miejscowość administracyjnie należała do województwa zamojskiego.
Miejscowość jest siedzibą wiejskiej gminy Łukowa i jej największą wsią. W Łukowej, według Narodowego Spisu Powszechnego (III 2011 r.), mieszkało 2595 osób.
Położenie.
Wieś Łukowa leży w południowo-wschodniej części powiatu biłgorajskiego. Położona jest na Płaskowyżu Tarnogrodzkim, na skraju Puszczy Solskiej. Przez wschodnią część wsi przebiega droga wojewódzka nr 849 w relacji Józefów – Wola Obszańska. Najbliższym miastem jest Tarnogród.
Infrastruktura, kultura.
W Łukowej znajduje się kościół Wniebowzięcia Najświętszej Maryi Panny, który jest siedzibą parafii pod tym samym wezwaniem. W Łukowej znajduje się m.in. Gminny Ośrodek Zdrowia, Gminny Ośrodek Kultury i Biblioteka Publiczna. Wieś ma wieloletnie tradycje w uprawie tytoniu "Virginia".
Historia.
W 2. połowie XIV wieku ruski możnowładca Iwan Kustra założył wieś Łukowa, która w 1515 należała do "grodu w Leżajsku", a później weszła w skład starostwa Zamch. W XV wieku wieś stała się siedzibą rzymskokatolickiej parafii. W 1588 Łukowa znalazła się w dobrach Jana Zamoyskiego, który przekształcił ją w ośrodek klucza Ordynacji Zamojskiej. W 1809 Łukowa została włączona do Lubelszczyzny, zrywając dotychczasowe administracyjne więzi z ziemią przemyską, a w 1867 stała się siedzibą gminy Łukowa w nowo utworzonym powiecie biłgorajskim. Podczas powstania styczniowego rejon Łukowej był terenem walk (16 kwietnia 1863).
15–16 września 1939 oraz 24 czerwca 1944 Łukowa i jej okolice stały się miejscem starć żołnierzy polskich (Armii Kraków i Batalionów Chłopskich) z hitlerowcami. Po pacyfikacji wsi, Niemcy zamordowali 13 osób, a 300 mieszkańców wywieźli do obozu w Tarnogrodzie, 24 gospodarstwa zostały spalone. W połowie 1943 roku urząd gminny trzykrotnie był niszczony przez oddział Gwardii Ludowej im. Tadeusza Kościuszki (dowódca – Grzegorz Korczyński „Grzegorz”). W nocy z 23 na 24 października 1943 r. połączone oddziały AK Włodzimierza Gasiewicza „Wara”, Edwarda Błaszczaka „Groma” i Józefa Turowskiego „Norberta” zaatakowały i zniszczyły posterunek policji ukraińskiej na służbie niemieckiej. Zginęło 12 policjantów. Zamordowano też wówczas wójta wsi (Ukraińca).
Zabytki.
Głównym zabytkiem Łukowej jest kościół parafialny pw. Wniebowzięcia Najświętszej Maryi Panny z 1881, z wyposażeniem wnętrza z poprzedniej świątyni, pochodzącej z 1677. W Łukowej znajduje się rzymskokatolicki cmentarz ze zbiorową mogiłą powstańców styczniowych i pomnikiem wzniesionym w 1938 ku ich czci. Są tu też mogiły 114 żołnierzy z 6 DP Armii Kraków poległych w bitwie pod Łukową i Podsośniną Łukowską we wrześniu 1939. Na uwagę zasługują też budynki Urzędu Gminy i aresztu gminnego pochodzące sprzed I wojny światowej (1905). Są one przykładem architektury rosyjskiej z ostatnich lat carskiego imperium. W niedalekich Osuchach znajduje się znany cmentarz partyzancki.
Sport.
W Łukowej funkcjonuje Ludowy Klub Sportowy Victoria Łukowa/Chmielek – amatorski klub piłkarski, założony w 1977 roku, jako LZS „Victoria” Łukowa. W 1996 roku Victoria Łukowa (spadkowicz z klasy międzyokręgowej) i Chmielanka Chmielek (klasa B) połączyły się tworząc klub Victoria Łukowa/Chmielek. Obecnie drużyna seniorów gra w grupie zamojskiej klasy okręgowej. Victoria rozgrywa mecze na Stadionie Gminnym w Łukowej, o pojemności 2000 widzów.

</doc>
<doc id="399663" url="https://pl.wikipedia.org/wiki?curid=399663" title="Łukowa (województwo małopolskie)">
Łukowa (województwo małopolskie)

Łukowa – wieś w gminie Lisia Góra, w powiecie tarnowskim (woj. małopolskie).
Łukowa położona jest na małym wzniesieniu (259 m n.p.m.) w odległości około 10 km na północ od Tarnowa. Od wschodu sąsiaduje ze wsią Kobierzyn i Śmigno od południa ze Śmignem i Pawęzowem, od zachodu ze wsią Łęg Tarnowski i od północy z Laskówką Chorąską. Okolica jest pagórkowata, pocięta małymi wąwozami. Od strony zachodniej znajduje się rozległa dolina rzeki Dunajec, również od tej strony płynie Żabnica. Od północnej strony płynie potok Koźmiejówka. Przez wieś przebiega droga powiatowa w kierunkach Lisia Góra – Łęg Tarnowski.
W 1925 w Łukowej powstała rzymskokatolicka parafia Matki Bożej Bolesnej.
W latach 1954-1959 wieś należała i była siedzibą władz gromady Łukowa, po jej zniesieniu w gromadzie Łęg Tarnowski. W latach 1975–1998 miejscowość administracyjnie należała do województwa tarnowskiego.
Na terenie wsi znajdują się:

</doc>
<doc id="399664" url="https://pl.wikipedia.org/wiki?curid=399664" title="Łukowa (województwo podkarpackie)">
Łukowa (województwo podkarpackie)

Łukowa – wieś w Polsce położona w województwie podkarpackim, w powiecie leżajskim, w gminie Nowa Sarzyna. Miejscowość od 2012 roku należy do Parafii Przychojec-Łukowa należącej do dekanatu Leżajsk II w archidiecezji przemyskiej.
W latach 1975–1998 miejscowość administracyjnie należała do województwa rzeszowskiego.
Historia.
Wzmiankowana w II połowie XVII wieku. Według spisu powszechnego z 1921 roku miejscowość zamieszkiwało 326 Polaków i 37 osób narodowości rusińskiej. Natomiast uwzględniając kryterium wyznaniowe, wieś zamieszkiwało 278 osób wyznania rzymskokatolickiego, 76 - greckokatolickiego i 9 żydów.

</doc>
<doc id="399665" url="https://pl.wikipedia.org/wiki?curid=399665" title="Łukowa (województwo świętokrzyskie)">
Łukowa (województwo świętokrzyskie)

Łukowa – wieś w Polsce, położona w województwie świętokrzyskim, w powiecie kieleckim, w gminie Chęciny.
W 1783 r. wieś należąca wówczas do powiatu chęcińskiego w województwie sandomierskim była własnością starosty kiszyńskiego Michała Bajera.
W latach 1954-1968 wieś należała i była siedzibą władz gromady Łukowa, po jej zniesieniu w gromadzie Wolica. W latach 1975–1998 miejscowość administracyjnie należała do województwa kieleckiego.

</doc>
<doc id="399666" url="https://pl.wikipedia.org/wiki?curid=399666" title="Łukowiec (województwo kujawsko-pomorskie)">
Łukowiec (województwo kujawsko-pomorskie)

Łukowiec – wieś w Polsce, położona w województwie kujawsko-pomorskim, w powiecie bydgoskim, w gminie Sicienko.
Podział administracyjny.
W latach 1954-1959 wieś należała i była siedzibą władz gromady Łukowiec, po jej zniesieniu w gromadzie Wierzchucin Królewski. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2015 r.) miejscowość liczyła 234 mieszkańców. Jest szesnastą co do wielkości miejscowością gminy Sicienko.
Obiekty zabytkowe.
Na terenie wsi funkcjonował kościół ewangelicki i zlokalizowany jest nieczynny cmentarz ewangelicki.

</doc>
<doc id="399667" url="https://pl.wikipedia.org/wiki?curid=399667" title="Łukówiec (powiat garwoliński)">
Łukówiec (powiat garwoliński)

Łukówiec (do 31.12.2012 Łukowiec) – wieś w Polsce położona w województwie mazowieckim, w powiecie garwolińskim, w gminie Parysów.
Wieś szlachecka Lukowiec położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="399668" url="https://pl.wikipedia.org/wiki?curid=399668" title="Łukowo (województwo mazowieckie)">
Łukowo (województwo mazowieckie)

Łukowo – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.
Łukowo znajduje się w odległości 5 km od trasy krajowej nr 60. I pomimo mniejszego dystansu do Gołymina (5 km), administracyjnie przyporządkowane jest do gminy Karniewo (8 km) i powiatu makowskiego, choć od dawien dawna wymieniane jest, jako położone w Ziemi Ciechanowskiej. Usytuowane nad rzeczką – w dawnych czasach szerszą, przez co pławną – Pełtą przy starym trakcie z Nasielska do Przasnysza.
Spichlerz, to najcenniejszy obiekt zabytkowy w Łukowie, jeszcze do niedawna figurujący w Państwowym Rejestrze Zabytków. Wybudowany został z cegły w latach 70. XIX stulecia, w stylu neogotyckim. Nad drzwiami wejściowymi do budynku wmurowany jest kamień, w którym wyryte są inicjały Ł.S. (Łubieński Stanisław) i data 1873. Budowę rozpoczęto z przeznaczeniem budynku na kościół, ale funkcji sakralnych nigdy nie pełnił, gdyż służył jako magazyn zbożowy. Obecnie stoi pusty. W jego wnętrzu można zobaczyć pochodzące z okresu jego budowy drewniane podłogi i przepierzenia. Na uwagę zasługuje również wieża, która miała służyć jako dzwonnica. Z pozostałych zabudowań folwarczno-dworskich przetrwały do czasów obecnych: budynek cukrowni (prawdopodobnie magazyn składowy, obecnie budynek gospodarczy i warsztat miejscowej Spółdzielni), obora (również na terenie RSP) i dworski budynek gospodarczy (obecnie dom prywatny), w którym po wojnie znajdował się Urząd Gminnej Rady Narodowej. Nie ma już śladu po Cegielni, na terenie której obecnie, na bagnistym podłożu, rosną drzewa i krzaki. To z wytwarzanej w niej cegły, wybudowano mur otaczający dwór i folwark (podobny do krasieńskiego, ale o jakieś 50-60 cm wyższy) i wszystkie budynki, w tym kilkanaście piętrowych czworaków dla pracowników cukrowni, dworu i folwarku. Mur ten miał grubość ok. 1 metra.
Pierwsza wzmianka o osadzie pochodzi z roku 1376, kiedy to wieś wymieniona została, jako należąca do erygowanej w tymże roku parafii w Karniewie. Z 1470 r. pochodzą rejestry gruntowe, w których czytamy: „Wielowioskowa własność szlachecka w ziemi ciechanowskiej w XV w. (…) Jan i Mikołaj z Łukowa: Łukowo, Wronowo, Wola Wronowska, Raki, Drążdżewo”. Siedem lat później Jan z Łukowa otrzymał na wymienione wsie prawo chełmińskie. Co do kolejnych stuleci, wiadomo tylko, że właścicielami Łukowa i Wronowa przez czas jakiś (prawdopodobnie od połowy wieku XVI do połowy XVII) była rodzina Łoś, która to prowadziła także akcję kolonizacyjną przy rzece Orzyc, na północ od Makowa Mazowieckiego (wtedy „tylko” Makowa, drugi człon „Mazowiecki” dodano na początku XX w., celem odróżnienia od Makowa Podhalańskiego). W XIX w. wieś Łukowe było własnością hrabiego Stanisława Łubieńskiego, którego majątek należał do jednych z najlepiej zagospodarowanych i prosperujących w Królestwie Polskim. Przeprowadzony w roku 1827 spis, stwierdzał: „wieś Łukowe – 22 domy i 151 mieszkańców”. W połowie tegoż stulecia, dobra hrabiego Łubieńskiego składały się z folwarków: Łukowo, Wronowo, Żabin, Wólka i przyłączonej w 1875 r. wsi Konarzewo-Sławki. Pod jego rządami było wówczas 60 osad i około 2000 ludzi. W „Słowniku Geograficznym Królestwa Polskiego i innych krajów słowiańskich” – w tomie wydanym w 1884 r., dowiadujemy się, że wieś nazywała się jeszcze Łukowe, choć stosowano już obecną nazwę Łukowo.

</doc>
<doc id="399669" url="https://pl.wikipedia.org/wiki?curid=399669" title="Łukowo (wieś w województwie pomorskim)">
Łukowo (wieś w województwie pomorskim)

Łukowo – wieś w Polsce położona w województwie pomorskim, w powiecie chojnickim, w gminie Czersk,
Wieś borowiacka, na północnym skraju Tucholskiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.

</doc>
<doc id="399670" url="https://pl.wikipedia.org/wiki?curid=399670" title="Łukówiec (województwo lubelskie)">
Łukówiec (województwo lubelskie)

Łukówiec – wieś w Polsce położona w województwie lubelskim, w powiecie lubartowskim, w gminie Firlej.
Wieś szlachecka "Łukowiec" położona była w drugiej połowie XVI wieku w powiecie lubelskim województwa lubelskiego. Wieś wchodziła w skład klucza kockiego księżnej Anny Jabłonowskiej. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Firlej. Według Narodowego Spisu Powszechnego (III 2011 r.) wieś liczyła 432 mieszkańców.
Według spisu powszechnego z roku 1921 miejscowość Łukowiec (Łukówiec) posiadała 82 domy i 524 mieszkańców.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Kocku.

</doc>
<doc id="399671" url="https://pl.wikipedia.org/wiki?curid=399671" title="Łuków (województwo lubuskie)">
Łuków (województwo lubuskie)

Łuków ()– wieś w Polsce położona w województwie lubuskim, w powiecie żarskim, w gminie Trzebiel.
W latach 1975–1998 miejscowość administracyjnie należała do województwa zielonogórskiego.

</doc>
<doc id="399673" url="https://pl.wikipedia.org/wiki?curid=399673" title="Łupki (województwo dolnośląskie)">
Łupki (województwo dolnośląskie)

Łupki (niem. "Schiefern") – wieś w Polsce położona w województwie dolnośląskim, w powiecie lwóweckim, w gminie Wleń.
Podział administracyjny.
W latach 1945-1954 wieś należała i była siedzibą gminy Łupki. W latach 1954-1959 wieś należała i była siedzibą władz gromady Łupki, po jej zniesieniu w gromadzie Bystrzyca. W latach 1975–1998 miejscowość administracyjnie należała do województwa jeleniogórskiego.
Obecna wieś powstała z połączenia trzech osad: Łupki-Zamek (dawniej Wleński Gródek), położonej na Górze Zamkowej (360 m n.p.m.), Łupki I i Łupki II, położonych w dolinie potoku Jamnej, nadając im wspólną nazwę Łupki.
Zabytki.
Do wojewódzkiego rejestru zabytków wpisane są:

</doc>
<doc id="399674" url="https://pl.wikipedia.org/wiki?curid=399674" title="Hilemorfizm">
Hilemorfizm

Hilemorfizm (gr. ὕλη "hylē" – materia, μορφή "morphē" – kształt), hylemorfizm – stanowisko w teorii bytu (metafizyka) i filozofii przyrody dotyczące ontycznej budowy i działania ciał naturalnych. Według tej teorii każdy byt jest ukonstytuowany przez materię pierwszą i formę substancjalną. Za pomocą tego założenia można wyjaśnić m.in. fakt zmian substancjalnych – przechodzenia jednej substancji w inne substancje, tzn. ginięcia jednej substancji przy jednoczesnym powstawaniu innych.
Podwaliny teorii hylemorfizmu dał Arystoteles (384–322 p.n.e.), a sama nazwa została ukuta przez neoscholastykę pod koniec XIX w. Dla Arystotelesa materia wspólnie z ideą tworzyły substancję, jako jej składowe. Według Arystotelesa materia pierwsza jest bytem potencjalnym, tzn. gotowym przejść do aktu, względem istoty. Natomiast Tomasz z Akwinu (1225–1274 AD) podejmując teorię hylemorfizmu, stwierdził, że materia jest potencjalna nie tylko względem istoty, ale także istnienia, tzn. że sama bez formy nie istnieje. Istnienie otrzymuje wraz z formą substancjalną. Istnienie jest jej aktem drugim. Tak samo jak nie istnieją idee – wszystko to są abstrakcje. Naprawdę istnieją tylko konkretne zespoły materii i formy, czyli substancje. Tym hylemorfizm pochodzenia arystotelesowskiego różni się od teorii bytu typu neoplatońskiego, która uznaje że samodzielne idee, bez materii są bardziej bytem niż byty materialne.
Osobną interpretację hylemorfizmu przedstawił hiszpański filozof neoscholastyczny Franciszek Suárez SJ (1548–1617). Suarezjańska wersja hylemorfizmu ma genezę w szkotyzmie i średniowiecznym nominalizmie. Nie uznawał on różnicy realnej, lecz jedynie myślną między istotą a istnieniem. Przyjmował istnienie samej materii pierwszej, jako „aktu entytatywnego”, będącego czymś pośrednim między istnieniem aktualnym a nieistnieniem.
Teoria hylemorfizmu tradycyjnie odnosi się do tzw. „ciał naturalnych” (łac. corpus naturale), czyli substancjalnych bytów materialnych, podlegających zmianom lub mających dyspozycję do zmian. Nie zaliczają się do nich przedmioty wytworzone, np. przez człowieka oraz byty matematyczne.
Niektórzy filozofowie rozszerzają złożenie hylemorficzne na każdy byt. W innym niż u Arystotelesa sensie złożenie bytu z materii i formy przyjmuje np. Roman Ingarden. Z co najmniej dziewięciu znaczeń pojęć: materia – forma, tylko jedno zdaniem Ingardena odpowiada koncepcji Arystotelesa.

</doc>
<doc id="399675" url="https://pl.wikipedia.org/wiki?curid=399675" title="Łupki (województwo warmińsko-mazurskie)">
Łupki (województwo warmińsko-mazurskie)

Łupki "(niem. Lupken)" – wieś w Polsce położona w województwie warmińsko-mazurskim, w powiecie piskim, w gminie Pisz. W latach 1975–1998 miejscowość administracyjnie należała do województwa suwalskiego.
Nad jeziorem Roś znajduje się kilka ośrodków wczasowych.
Historia.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). Osada prawdopodobnie powstała przed wojną trzynastoletnią (1454-1466). Najpierw była to wieś służebna, potem folwark książęcy.
Wieś służebna nazwana "Lupkenn", lokowana przez komtura "Erazma von Reitzensteina" w 1483 r., na 10 łanach na prawie magdeburskim, z obowiązkiem połowy służby zbrojnej. Przywilej otrzymał "Szymon Moelknecht", który zakupił te dobra od niejakiego "Łupka". Osada istniała więc już wcześniej. Przed 1555 r. doszło do zamiany ziemi, przeniesiono folwark książęcy z Guzek przeniesiono do Łupek. Wolni z Łupek w zamian za swoją ziemię otrzymali 15,5 łana w Guzkach oraz 2 łany łąk, położonych przy granicy z wsiami Niedźwiedzie i Nitki, na prawie magdeburskim z obowiązkiem połowy służby zbrojnej (rycerskiej). Na nowe nadanie dla wolnych przywilej w 1561 wystawił sam książę Albrecht. Dwór w Łukach liczył 19 łanów. W Łupkach szarwark odrabiali chłopi czynszowi z całego starostwa piskiego. Przy folwarku znajdowała się owczarnia. Funkcję dwornika i mierniczego w Łukach pełnił komornik książęcy, urzędujący na zamku w Piszu. W wieku XVI istniał młyn we wsi
Łupki zostały spalone przez Tatarów hetmana Gosiewskiego w czasie "Potopu szwedzkiego".
Zabytki.
Zobacz też inne miejscowości o nazwie: Łupki

</doc>
<doc id="399677" url="https://pl.wikipedia.org/wiki?curid=399677" title="Łupowo (województwo lubuskie)">
Łupowo (województwo lubuskie)

Łupowo () – wieś w Polsce położona w województwie lubuskim, w powiecie gorzowskim, w gminie Bogdaniec. Według danych z 2009 r. liczyła 859 mieszkańców. Od 1945 r. leży w granicach Polski. Przez miejscowość przebiega droga wojewódzka 132 Gorzów Wlkp. – Kostrzyn nad Odrą oraz linia kolejowa Warszawa – Berlin.
W latach 1954-1972 wieś należała i była siedzibą władz gromady Łupowo. W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położone jest Łupowo należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Kotlina Gorzowska.
Miejscowość położona jest 8 km na południowy zachód od Gorzowa Wielkopolskiego; powierzchnia wynosi 995 ha. Posiada układ wielodrożnicy.
Demografia.
Ludność w ostatnich 3 stuleciach:
Nazwa.
"Loppowe" 1278, "Loppave" 1300, "LLoppow" 1373, "Loppo, Loppow" 1482, "Luppe" 1608, "Loppow" 1883, 1944; "Łupowo" 1947
Niemiecka nazwa "Loppowe" mogła pochodzić od słowiańskiej "Łopowe, Łopow(o)", ta zaś od nazwy osobowej Łopa (od "łopać" 'łopotać'). Według innej wersji nazwa miała być wywiedziona od staroniemieckiego „loppen” i „Aue”, czyli trzebienia łęgów i oznaczałaby wieś powstałą na wyrąbanym nadrzecznym obszarze leśnym.
Administracja.
Miejscowość jest siedzibą sołectwa Łupowo.
Edukacja i nauka.
Uczniowie uczęszczają do szkoły podstawowej w Jeninie i gimnazjum w Bogdańcu.
Religia.
Kościół rzymskokatolicki pw. Matki Boskiej Częstochowskiej (patronka od 1.03.1947) jest filialnym parafii św. Trójcy w Gorzowie Wlkp.
Gospodarka.
Ludność zajmuje się głównie rolnictwem, dominuje uprawa zbóż, ziemniaków i buraków cukrowych, prowadzona jest hodowla bydła, trzody chlewnej oraz drobiu. Liczba gospodarstw powyżej 1 ha wynosi 58.
Struktura gruntów (stan 2004 r.):
W 2013 r. liczba zarejestrowanych podmiotów gospodarczych wyniosła 94, z czego 81 to osoby fizyczne prowadzące działalność gospodarczą, 4 spółki handlowe, 2 spóło handlowe z udziałem kapitału zagranicznego osób prawnych oraz 3 stowarzyszenia i organizacja społeczne:
Znane postaci.
Hermann Teuchert (3.3.1880 – 13.1.1972 w Heidelbergu) – urodzony w Łupowie; profesor uniwersytetu w Rostocku, germanista, badacz dialektu nowomarchijskiego.

</doc>
<doc id="399678" url="https://pl.wikipedia.org/wiki?curid=399678" title="Łupowo (województwo warmińsko-mazurskie)">
Łupowo (województwo warmińsko-mazurskie)

Łupowo (dawniej "Wappendorf") – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty. W latach 1975–1998 miejscowość administracyjnie należała do województwa olsztyńskiego.
Wieś o układzie owalnicy, z zachowaną historyczną zabudową. Murowana szkoła wybudowana została w drugiej połowie XIX. Zachowała się także stara kuźnia. 
Wieś wymieniana w dokumentach już w 1388 r. jako dwór należący do dóbr wildenowskich. Później osada związana była z folwarkiem w Dźwierzutach.
Zobacz też: Łupowo 

</doc>
<doc id="399679" url="https://pl.wikipedia.org/wiki?curid=399679" title="Łyczyn (województwo mazowieckie)">
Łyczyn (województwo mazowieckie)

Łyczyn – osada w Polsce położona w województwie mazowieckim, w powiecie piaseczyńskim, w gminie Konstancin-Jeziorna.
W latach 1975–1998 miejscowość administracyjnie należała do województwa warszawskiego.

</doc>
<doc id="399680" url="https://pl.wikipedia.org/wiki?curid=399680" title="Łyczyn (województwo wielkopolskie)">
Łyczyn (województwo wielkopolskie)

Łyczyn – wieś w Polsce położona w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.
Linki zewnętrzne.
Zobacz też: Łyczyn 

</doc>
<doc id="399681" url="https://pl.wikipedia.org/wiki?curid=399681" title="Łysa Góra (województwo małopolskie)">
Łysa Góra (województwo małopolskie)

Łysa Góra – wieś w Polsce, położona w województwie małopolskim, w powiecie brzeskim, w gminie Dębno.
Wieś biskupstwa krakowskiego w powiecie sądeckim w województwie krakowskim w końcu XVI wieku.
W latach 1954-1972 wieś należała i była siedzibą władz gromady Łysa Góra. W latach 1975–1998 miejscowość administracyjnie należała do województwa tarnowskiego.
Położenie.
Łysa Góra leży na Pogórzu Wiśnickim, od południa wieś otaczają Dąbrowa (Wilkówka) 409,7 m n.p.m., Chocholec 377,7 m n.p.m. i Kamionka 392,3 m n.p.m. Przez wieś przepływa, posiadająca tu źródła, rzeka Kisielina.
Historia.
Wieś wzmiankowana po raz pierwszy w 1321, do czasu rozbiorów Polski była własnością biskupów krakowskich. Później przeszła w ręce prywatne. Sławę Łysa Góra zyskała jednak znacznie później, po II wojnie światowej, kiedy w 1947 powstała tam Spółdzielnia Pracy Przemysłu Ludowego i Artystycznego „Kamionka”. Powstał tu później zakład produkcyjny „Kamionka”, który sprzedawał wyroby do różnych krajów na całym świecie, a utworzone technikum ceramiczne zyskało miano szkoły artystycznej. W 2008 r. spółdzielnia przeżywała poważne problemy ekonomiczne, a zainteresowanie kształceniem w szkole radykalnie spadło. Obecnie spółdzielnia jest w likwidacji, a w budynku szkoły działa Środowiskowy Dom Samopomocy.
Zabytki.
Wnętrze kościoła zawiera ceramiczne dekoracje powstałe w latach 80. XX wieku zaprojektowane przez krakowskich artystów Marię i Jerzego Skąpskich we współpracy z Jerzym Sachą, łysogórskim rzeźbiarzem i ceramikiem.
Są to: na ścianach nawy stacje Drogi Krzyżowej, na ścianach prezbiterium kompozycja Serca Jezusa i scen z życia Św. Józefa a także scena Ostatniej Wieczerzy, a w ołtarzu głównym ceramiczna rama dla ikony Matki Bożej, autorstwa Marii Skąpskiej.
W Łysej Górze działają:

</doc>
<doc id="399682" url="https://pl.wikipedia.org/wiki?curid=399682" title="Łysa Góra (województwo podkarpackie)">
Łysa Góra (województwo podkarpackie)

Łysa Góra – wieś w Polsce położona w województwie podkarpackim w powiecie jasielskim w gminie Nowy Żmigród.
W latach 1975-1998 miejscowość administracyjnie należała do województwa krośnieńskiego.
Części wsi.
We wsi zachowało się część starych chat, jednak współcześnie przeważa tu nowa zabudowa. W miejscowości znajdują się: dom ludowy, siedziba Ochotniczej Straży Pożarnej, szkoła podstawowa, kościół oraz cmentarz.
Nazwa wsi wzięła się od miana znajdującego się na południowy zachód od niej wzniesienia. Określenie "Łysa Góra" oznacza niezalesioną, porośniętą trawą górę.
Położenie.
Miejscowość znajduje się w odległości 4,5 kilometra od Nowego Żmigrodu oraz 8 kilometrów od Dukli. Osada znajduje się przy drodze i na północ od niej pomiędzy tymi dwoma miejscowościami. Dojechać do niej można również drogą lokalną ze Starego Żmigrodu (2 kilometry). Od strony południowej nad wsią wznoszą się wzniesienia Łysej Góry, z odsłoniętą widokową kulminacją, i Polany (651 m). Na wschód od zabudowy górnej części wsi znajduje się widokowe wzniesienie (527 m). Miejscowość leży na wysokości 420-641 metrów n.p.m. Przepływa przez nią potok Niegłoszcz.
Historia.
Łysa Góra istniała prawdopodobnie już w XIV wieku, chociaż najstarszy dokument wymieniający jej nazwę pochodzi z 1490 roku. Wieś, będąca własnością Bogoriów, Wojszyków, Stadnickich, dzieliła w swej historii losy dóbr tych rodów. Z rejestrów podatkowych wynika, że w 1581 stanowiła własność lub była we władaniu Tarnowskich.
Łysa Góra często była niszczona podczas napadów zbójeckich, podobnie jak sąsiedni Stary Żmigród. Przez lata beskidnicy zrabowali we wsi ponad 120 sztuk bydła i koni. Duże ciężary osada ponosiła też w czasie działalności konfederancji barskiej, a także podczas zaborów. U schyłku XIX wieku zamieszkana była przez 703 osoby.
W czasie pierwszej wojny światowej, pomiędzy grudniem 1914 a majem 1915, miały tu miejsce walki między wojskami rosyjskimi a niemieckimi. Poległych żołnierzy pochowano na cmentarzu założonym w południowo-wschodniej części wsi, po prawej stronie drogi Nowy Żmigród-Dukla. W 33 grobach i jednej mogile zbiorowej spoczywają Niemcy, Austriacy i Rosjanie. Cmentarz został zaprojektowany przez Dušana Jurkoviča.
Podczas drugiej wojny światowej Łysa Góra znalazła się na linii krwawych walk we wrześniu 1944 roku, podczas tzw. "Operacji dukielsko-preszowskiej". Mieszkańcy wsi zostali wtedy wysiedleni. Wycofujący się pod naporem Rosjan Niemcy podpalili większość znajdujących się w Łysej Górze domów oraz szkołę.
Oświata.
Przed 1930 dzieci w wieku szkolnym z Łysej Góry uczęszczały do szkół w Starym lub Nowym Żmigrodzie. Starania o utworzenie szkoły podstawowej czynił jeden z mieszkańców wsi, Jakub Książkiewicz, który udostępnił część swojego domu na potrzeby prowadzenia lekcji. Jedynym nauczycielem był Ignacy Jaromek, który jednocześnie został pierwszym dyrektorem nowej placówki. W 1931 zawiązano Komitet Budowy Szkoły. W roku szkolnym 1934/1935 do trzyklasowej szkoły uczęszczało 127 uczniów i wynajęty do prowadzenia 3-salowy lokal już nie wystarczał. Komitet wykupił zatem działkę pod budowę i rozpoczął prace. Aby zredukować koszty, mieszkańcy wsi sami założyli cegielnię i uczestniczyli w budowie, która rozpoczęła się w 1936, by zakończyć się w 1938. Nowy budynek miał dwie sale lekcyjne, duży korytarz oraz przedsionek. Znalazło się w nim także trzypokojowe mieszkanie z kuchnią, które zajął Władysław Leś z żoną, oboje nauczyciele. Mimo wybuchu drugiej wojny światowej nauka w szkole była kontynuowana - w roku szkolnym 1939/1940 rozpoczęło ją 135 uczniów. Jawne nauczanie miało przebieg zgodny z zaleceniami władz okupacyjnych, jednak Lesiowie prowadzili także akcję tajnego nauczania we współpracy z Władysławem Kasprzykiem, dyrektorem Szkoły Podstawowej w Nowym Żmigrodzie i jednocześnie przewodniczącym tajnej Gminnej Komisji Oświaty i Kultury, oraz również prowadzącym tajne nauczanie Feliksem Drozdowiczem z Nowego Żmigrodu. Nauczanie trwało do 1944, kiedy mieszkańcy wsi zostali wysiedleni. Szkoła w Łysej Górze ucierpiała do tego stopnia, że po ustaniu działań wojennych żaden nauczyciel nie chciał podjąć się w niej nauczania.
W 1945 jej dyrektorką została Felicja Jach, która podjęła się wysiłku odbudowy szkoły i zorganizowania nauczania. Na stanowisku zmienił ją w roku szkolnym 1950/1951 Jan Foryś, który jednak wkrótce ze względu na stan zdrowia został przeniesiony, natomiast jego miejsce zajął Tadeusz Kopera, który piastował stanowisko do 1959. Zawiązał się wtedy Komitet Rozbudowy Szkoły w odpowiedzi na hasło Władysława Gomułki "Tysiąc szkół na Tysiąclecie Państwa Polskiego". Rozbudowę, w którą znów zaangażowali się mieszkańcy wsi, nadzorował nowy dyrektor, Wojciech Furman. W 1968 została oddana nowa część budynku. Gmach liczył siedem sal lekcyjnych, wyposażoną w pomoce naukowe pracownię techniczną oraz bibliotekę. Rozbudowany w ten sposób budynek jest siedzibą szkoły do dziś.
Kościół.
Większość mieszkańców wsi należy do Kościoła katolickiego. W administracji kościelnej Łysa Góra od początku istnienia aż do czasów współczesnych należy do Parafii św. Katarzyny w Starym Żmigrodzie, która współcześnie znajduje się w dekanacie Nowy Żmigród na terenie Diecezji rzeszowskiej. We wsi znajduje się wybudowany wysiłkiem lokalnej społeczności kościół filialny pod wezwaniem świętego Floriana. Odpust odbywa się w nim 4 maja.
Klimat.
Średnia roczna temperatura wynosi tutaj około 6 °C, średnia temperatura w lipcu wynosi około +17,0 °C, a w styczniu -5,0 °C. Średnia suma opadów w skali roku nie przekracza 900 milimetrów. Zimą pokrywa śnieżna, która średnio ma grubość ok. 15 cm, utrzymuje się ok. 120 dni. Wiosną, zimą i jesienią wieją tu południowe, silne, suche i ciepłe wiatry fenowe, tzw. dukielskie lub rymanowskie, które powodują częste zmiany pogody.
Atrakcje turystyczne.
Na terenie i w okolicy wsi znajdują się:

</doc>
<doc id="399683" url="https://pl.wikipedia.org/wiki?curid=399683" title="Łysa Góra (województwo warmińsko-mazurskie)">
Łysa Góra (województwo warmińsko-mazurskie)

Łysa Góra (niem. "Anhaltsberg") – wieś w Polsce położona w województwie warmińsko-mazurskim, w powiecie szczycieńskim, w gminie Pasym.
W latach 1975–1998 miejscowość administracyjnie należała do województwa olsztyńskiego.
Nazwa.
12 lutego 1948 r. ustalono urzędową polską nazwę miejscowości – Łysa Góra, określając drugi przypadek jako Łysej Góry, a przymiotnik – łysogórski.

</doc>
<doc id="399684" url="https://pl.wikipedia.org/wiki?curid=399684" title="Łysakowo (województwo warmińsko-mazurskie)">
Łysakowo (województwo warmińsko-mazurskie)

Łysakowo – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1954-1959 wieś należała i była siedzibą władz gromady Łysakowo, po jej zniesieniu w gromadzie Dziurdziewo. W latach 1975–1998 miejscowość administracyjnie należała do województwa olsztyńskiego.

</doc>
<doc id="399685" url="https://pl.wikipedia.org/wiki?curid=399685" title="Łysaków (województwo lubelskie)">
Łysaków (województwo lubelskie)

Łysaków – wieś w Polsce położona w województwie lubelskim, w powiecie lubelskim, w gminie Wólka. Obok miejscowości przepływa rzeka Ciemięga, lewy dopływ Bystrzycy.
W latach 1975–1998 miejscowość administracyjnie należała do ówczesnego województwa lubelskiego.
1 stycznia 1989 część wsi (73,49 ha) włączono do Lublina.
Wieś stanowi sołectwo gminy Wólka. Według Narodowego Spisu Powszechnego z roku 2011 wieś liczyła 351 mieszkańców.

</doc>
<doc id="399686" url="https://pl.wikipedia.org/wiki?curid=399686" title="Łysaków (województwo śląskie)">
Łysaków (województwo śląskie)

Łysaków – wieś w Polsce położona w województwie śląskim, w powiecie częstochowskim, w gminie Koniecpol.
W latach 1975–1998 miejscowość administracyjnie należała do województwa częstochowskiego.

</doc>
<doc id="399687" url="https://pl.wikipedia.org/wiki?curid=399687" title="Łysinin (wieś w województwie kujawsko-pomorskim)">
Łysinin (wieś w województwie kujawsko-pomorskim)

Łysinin – wieś w Polsce położona w województwie kujawsko-pomorskim, w powiecie żnińskim, w gminie Gąsawa.
Wieś duchowna "Łysinino", własność opata kanoników regularnych w Trzemesznie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 356 mieszkańców. Jest czwartą co do wielkości miejscowością gminy Gąsawa.
Zabytki.
Według rejestru zabytków NID na listę zabytków wpisany jest dwór z 1926 r., nr rej.: A/250 z 12.10.1990.

</doc>
<doc id="399688" url="https://pl.wikipedia.org/wiki?curid=399688" title="Teoria prawa">
Teoria prawa

Teoria prawa – jedna z ogólnych nauk prawnych, zajmująca się teoretyczną refleksją nad prawem. W odróżnieniu od filozofii prawa jej przedmiotem jest zwykle konkretne prawo pozytywne.
Do zakresu przedmiotowego teorii prawa przynależą zwłaszcza:
Teoria prawa wypracowała terminy i pojęcia wspólne dla nauk prawnych, takie jak np. norma (reguła) prawna, system prawny, przepis prawa, luka w prawie czy źródło prawa. 
Filozofia prawa a teoria prawa.
Wzajemny stosunek między filozofią i teorią prawa pozostaje przedmiotem sporów. Najczęściej uznawane są one za nauki odrębne, choć blisko spokrewnione. Coraz częstsza jest jednak tendencja do ich ścisłego łączenia.
Można jednak również spotkać opinie uznające filozofię prawa za naukę ogólniejszą, zawierającą teorię prawa. Niekiedy też obu pojęć używa się jako synonimów.
Teoria i filozofia prawa wypracowały odmienne podejścia do refleksji teoretycznej nad prawem. Filozofia prawa jest bardziej ogólna i abstrakcyjna. Bada istotę prawa, jego podstawy ontologiczne, założenia epistemologiczne i aksjologiczne. Często ma charakter normatywny, zajmując się prawem takim, jak być powinno. Tradycja filozoficznej refleksji nad prawem sięga starożytności.
Teoria prawa jest nauką znacznie młodszą, związaną bezpośrednio z rozwojem pozytywizmu prawniczego (a więc z końcem XIX wieku). Prawny pozytywizm jest dla teorii prawa punktem wyjścia, jako że jest ona zainteresowana konkretną rzeczywistością prawną, taką jaka została ustanowiona przez prawodawcę (choć badaną na znacznie wyższym poziomie ogólności niż w przypadku nauk dogmatycznoprawnych).
Wyraźne oddzielenie filozofii i teorii prawa jest charakterystyczne szczególnie do krajów postkomunistycznych (choć jest spotykane także w nauce zachodniej). W okresie komunizmu filozofia prawa była odrzucana jako nienaukowa i mająca charakter burżuazyjny. Przeciwstawiano jej „naukową” (tzn. opartą na podstawach marksistowskich) teorię państwa i prawa.
Teoria państwa i prawa.
Teoria państwa i prawa była teoretyczną nauką o prawie, powstałą w krajach komunistycznych. Nazwa dyscypliny miała podkreślać ścisły związek prawa z władzą państwową, co odróżniać ją miało od burżuazyjnych, idealistycznych koncepcji prawa, odrywającej prawo od władzy i sankcji.
W Polsce teoria państwa i prawa powstała w latach pięćdziesiątych. Była kontynuacją przedwojennej "ogólnej nauki o państwie i prawie", przekształconej w duchu marksistowskiej teorii prawa. Po roku 1989 nazwa dyscypliny została zarzucona, a nazwy katedr zmieniono na "Katedrę teorii prawa" lub "Katedrę teorii i filozofii prawa"

</doc>
<doc id="399689" url="https://pl.wikipedia.org/wiki?curid=399689" title="Łysinin (województwo zachodniopomorskie)">
Łysinin (województwo zachodniopomorskie)

Łysinin (niem. "Grenzneuhof") – wieś sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 69 mieszkańców.
Geografia.
Wieś leży ok. 10 km na południowy wschód od Czaplinka.

</doc>
<doc id="399690" url="https://pl.wikipedia.org/wiki?curid=399690" title="Łysiny (województwo lubuskie)">
Łysiny (województwo lubuskie)

Łysiny – wieś w Polsce położona w województwie lubuskim, w powiecie wschowskim, w gminie Wschowa.
W latach 1975–1998 miejscowość administracyjnie należała do województwa leszczyńskiego.
25 czerwca 2009 roku sołectwo zamieszkiwało 316 mieszkańców.
Historia.
Pierwsze wzmianki o wsi pochodzą z XIII w.
Zabytki.
Do wojewódzkiego rejestru zabytków wpisane są:

</doc>
<doc id="399691" url="https://pl.wikipedia.org/wiki?curid=399691" title="Łysiny (województwo śląskie)">
Łysiny (województwo śląskie)

Łysiny – wieś w Polsce położona w województwie śląskim, w powiecie częstochowskim, w gminie Koniecpol.
W latach 1975–1998 miejscowość administracyjnie należała do województwa częstochowskiego. W pobliżu wsi znajduje się rezerwat przyrody Borek, chroniący kompleks leśny o urozmaiconych wielogatunkowych drzewostanach, posiadających cechy zespołów naturalnych.
Kościół.
We wsi znajduje się kościół parafialny pod wezwaniem Najświętszego Serca Pana Jezusa, wybudowany w latach 1958-1959 staraniem ks. Ireneusza Kidawy oraz cmentarz parafialny. 
Szkoła.
W Łysinach jest Szkoła Podstawowa. Nowy budynek szkoły został oddany do użytku 1.09.1996 r. 1 września 2006 r. szkoła otrzymała imię – Jana Pawła II.

</doc>
<doc id="399692" url="https://pl.wikipedia.org/wiki?curid=399692" title="Łyskowo (województwo kujawsko-pomorskie)">
Łyskowo (województwo kujawsko-pomorskie)

Łyskowo – wieś w Polsce, położona w województwie kujawsko-pomorskim, w powiecie tucholskim, w gminie Gostycyn przy drodze wojewódzkiej nr 237.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 352 mieszkańców. Jest piątą co do wielkości miejscowością gminy Gostycyn.

</doc>
<doc id="399693" url="https://pl.wikipedia.org/wiki?curid=399693" title="Łyskowo (województwo zachodniopomorskie)">
Łyskowo (województwo zachodniopomorskie)

Łyskowo (niem. "Ernstberg") – wieś sołecka w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 101 mieszkańców. 
Osada wchodząca w skład sołectwa:
Geografia.
Wieś leży ok. 2 km na południowy zachód od Pełczyc, przy drodze wojewódzkiej nr 151 między Pełczycami a Barlinkiem, przy byłej linii kolejowej nr 410. 
Historia.
Zespół folwarczny w Łyskowie powstał w 1870 r. na gruntach państwowych, na terenie wcześniej niezabudowanym (do poł. XVI wieku tereny te wchodziły w skład dóbr zakonu Cysterek w Pełczycach). W pierwszej kolejności wzniesiono dom mieszkalny i założono park, następnie pobudowano budynki gospodarcze. Areał uprawny wynosił zaledwie 94 ha, hodowano głównie bydło. Po 1945 r. majątek upaństwowiono, w 1993 r. przejęty przez AWRSP, od 1994 r. wydzierżawiony prywatnej spółce.

</doc>
<doc id="399694" url="https://pl.wikipedia.org/wiki?curid=399694" title="Łysomice (województwo pomorskie)">
Łysomice (województwo pomorskie)

Łysomice (kaszb. "Łësomce", niem.: "Loitz") – osada śródleśna w Polsce położona w województwie pomorskim, w powiecie słupskim, w gminie Dębnica Kaszubska, na obszarze Parku Krajobrazowego Dolina Słupi. Osada wchodzi w skład sołectwa Dębnica Kaszubska.
Niecałe 600 m na północny zachód od zabudowań osady znajduje się sosna zwyczajna o nazwie „Księżna Anna”, będąca pomnikiem przyrody. Mierzy około 33 m wysokości i 380 cm obwodu (według innych źródeł 31 m wysokości i 400 cm obwodu). W drugim dziesięcioleciu XXI stulecia wiek drzewa szacowano na około 310 lat.
W latach 1975–1998 miejscowość administracyjnie należała do województwa słupskiego.
Zobacz też: Łysomice

</doc>
<doc id="399695" url="https://pl.wikipedia.org/wiki?curid=399695" title="Współżycie seksualne">
Współżycie seksualne



</doc>
<doc id="399696" url="https://pl.wikipedia.org/wiki?curid=399696" title="Łysów (województwo mazowieckie)">
Łysów (województwo mazowieckie)

Łysów – wieś w Polsce, położona w województwie mazowieckim, w powiecie siedleckim, w gminie Przesmyki. 
We wsi działa założona w 1920 roku jednostka ochotniczej straży pożarnej. Jednostka posiada ciężki samochód ratowniczo-gaśniczy GCBA 6/32 Jelcz 315.
Historia.
W 1888 przez ok. rok przebywał tu jako guwerner Stefan Żeromski. W 1926 urodził się w Łysowie Władysław Wasiluk, profesor Politechniki Warszawskiej.
Do 1954 roku istniała gmina Łysów, następnie do 1968 r. Łysów. Po jej likwidacji wieś była w gromadzie Niemojki. W latach 1975–1998 miejscowość administracyjnie należała do województwa siedleckiego.
W czasie kampanii wrześniowej stacjonowała tu 13 Eskadra Towarzysząca.

</doc>
<doc id="399697" url="https://pl.wikipedia.org/wiki?curid=399697" title="Łysów (województwo świętokrzyskie)">
Łysów (województwo świętokrzyskie)

Łysów – wieś sołecka w Polsce położona w województwie świętokrzyskim, w powiecie koneckim, w gminie Radoszyce.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii NMP Królowej Świata w Węgrzynie.
Historia.
W 1784 r. wieś zwana wówczas Łyszów administracyjnie należąca do powiatu chęcińskiego w województwie sandomierskim była własnością rodu Małachowskich, bowiem w regestrze diecezjów jako właściciel widnieje Małachowski, podkanclerz koronny.
Łysów w wieku XIX to wieś włościańska i osada leśna, w powiecie koneckim, gminie Grodzisko, par. Radoszyce, od Końskich 23 wiorsty gruntu posiadała mórg 172, domów 20, mieszkańców 163. Osada leśna natomiast 30 mórg, 1 dom i 6 mieszkańców. 

</doc>
<doc id="399698" url="https://pl.wikipedia.org/wiki?curid=399698" title="Łyszkowice (województwo małopolskie)">
Łyszkowice (województwo małopolskie)

Łyszkowice – wieś w Polsce położona w województwie małopolskim, w powiecie proszowickim, w gminie Koniusza.
W latach 1975–1998 miejscowość administracyjnie należała do województwa krakowskiego.

</doc>
<doc id="399701" url="https://pl.wikipedia.org/wiki?curid=399701" title="Filozofia prawa">
Filozofia prawa

Filozofia prawa – nauka filozoficzna, której przedmiotem jest refleksja nad prawem. Jako dział filozofii zaliczana jest do filozofii politycznej lub filozofii praktycznej. Jako nauka prawna zaliczana jest (obok teorii prawa) do ogólnych nauk o prawie.
Filozofia prawa a teoria prawa.
Wzajemny stosunek między filozofią i teorią prawa pozostaje przedmiotem sporów. Najczęściej uznawane są one za nauki odrębne, choć blisko spokrewnione. Coraz częstsza jest jednak tendencja do ich ścisłego łączenia.
Można jednak również spotkać opinie uznające filozofię prawa za naukę ogólniejszą, zawierającą teorię prawa. Niekiedy też obu pojęć używa się jako synonimów. Ponadto, można się tu też spotkać z nazwą generalna jurysprudencja (ang. general jurisprudence). 
Wyraźne oddzielenie filozofii i teorii prawa jest charakterystyczne szczególnie do krajów postkomunistycznych (choć jest spotykane także w nauce zachodniej). Filozofia prawa była odrzucana jako nienaukowa i mająca charakter burżuazyjny. Przeciwstawiano jej teorię prawa (szczególnie w wersji marksistowskiej), mającej mieć charakter naukowy. Teoria i filozofia prawa wypracowały jednak przede wszystkim odmienne podejścia do refleksji teoretycznej nad prawem.
Filozofia prawa jest bardziej ogólna i abstrakcyjna. Bada istotę prawa, jego podstawy ontologiczne, założenia epistemologiczne i aksjologiczne. Często ma charakter normatywny, zajmując się prawem takim, jak być powinno. Tradycja filozoficznej refleksji nad prawem sięga starożytności.
Teoria prawa jest nauką znacznie młodszą, związaną bezpośrednio z rozwojem pozytywizmu prawniczego (a więc z końcem XIX wieku). Prawny pozytywizm jest dla teorii prawa punktem wyjścia, jako że jest ona zainteresowana konkretną rzeczywistością prawną, taką jaka została ustanowiona przez prawodawcę (choć badaną na znacznie wyższym poziomie ogólności niż w przypadku nauk dogmatycznoprawnych).
Problematyka filozofii prawa.
Filozoficzna refleksja nad prawem ma długą i różnorodną tradycję. W tej różnorodności występowały jednak stałe tematy wokół których koncentrowały się spory dyscypliny. Według Roberta Alexy'ego, współczesnego filozofa prawa, można wskazać trzy zasadnicze grupy problemów filozofii prawa na przestrzeni dziejów. Są to zagadnienia istoty prawa, jego wymiaru faktycznego oraz legitymizacji (uprawomocnienia). 
Problem istoty prawa.
Problem istoty prawa wskazywany jest często jako główne zagadnienie filozofii prawa, odróżniające ją od innych nauk teoretycznoprawnych. Głównym pytaniem stawianym przez filozofów jest „czym prawo jest w istocie”, współcześnie sprowadzane do pytania „z jakiego rodzaju bytów składa się prawo i jak te jednostkowe byty składają się na pewną całość nazywaną prawem”. Podstawowy spór jaki się tu wywiązał toczył się między ideą prawa jako normy i ideą prawa jako faktu. Zgodnie z tym pierwszym stanowiskiem prawo jest pewnym systemem norm, które można badać w sposób analityczny (tak np. Hans Kelsen czy pozytywiści). Na odmiennym stanowisku stoją realiści, traktujący prawo jako określony fakt społeczny, który należy badać metodami odpowiednimi do nauk społecznych. Osobne spory toczyły się także wobec kwestii definicyjnych ("czym prawo różni się np. od obyczaju"). 
Problem faktyczności prawa.
Problem ten (według Alexy'ego) odnosi się przede wszystkim do dwóch kwestii: związków prawa z władzą oraz efektywności prawa. W pierwszym z tych problemów filozofia prawa ściśle wiąże się z filozofią polityki. Zasadniczymi kwestiami są tutaj to, czy władza i stojąca za nią siła są koniecznym warunkiem prawa, a także problem instrumentalizacji prawa, jego represyjności i związków z ustrojem politycznym.
Zagadnieniom faktycznej efektywności prawa bliżej natomiast do socjologii prawa. Dla filozofii prawa interesujące jest tutaj to, jakie relacje łączą system prawny i społeczeństwo, a więc dlaczego i w jaki sposób prawo oddziałuje na zachowania jednostek, czy też dlaczego pewne normy znajdują posłuch, a inne nie? 
Problem legitymizacji prawa.
Pytanie o legitymizację prawa, to pytanie o podstawy obowiązywania (czy prawomocności) prawa. Dyskusje na ten temat najczęściej dotyczą związków prawa i moralności, a więc tego czy moralność jest w konieczny sposób związana z prawem, lub też co się dzieje w wypadku kolizji prawa i moralności. Filozofia prawa nie zajmuje się przy tym jedynie badaniem podstaw prawomocności, lecz często ma charakter krytyczny wobec zastanej rzeczywistości prawnej, wskazując na standardy, którym prawo powinno sprostać, by było uznane za słuszne.
Główne stanowiska filozoficznoprawne.
Prawnonaturalizm.
Według szkoły prawa natury prawo nie jest dziełem człowieka. Nie jest tworzone, lecz „odkrywane”. Jego normy istnieją obiektywnie. Prawo natury stanowi dla prawa pozytywnego kryterium formalne (obowiązywania) i materialne (normy prawa pozytywnego muszą być zgodne z normami prawa naturalnego). Krytycy podnoszą, że reprezentanci prawa natury doszukują się prawdy, której istnienia nie sposób dowieść i nie wiemy do końca czy rzeczywiście ona istnieje.
Źródłem prawa jest:
Przedstawicielami klasycznej szkoły prawa natury są: św. Augustyn i św. Tomasz z Akwinu, który stał się prekursorem nurtu chrześcijańskiego w prawie natury. Koncepcja ta odwołuje się do tomizmu. W 1879 papież Leon XIII wydaje encyklikę „"Aeterni Patris Unigenitus"”, w której ogłasza potrzebę powrotu do nauk św. Tomasza. Do neotomistycznej koncepcji prawa natury odwoływała się też Powszechna Deklaracja Praw Człowieka z 1948.
W czasach nowożytnych rozwija się teoria umowy społecznej, a następnie koncepcja imperatywu koniecznego Immanuela Kanta. Przedstawicielami nowożytnej szkoły prawa natury są: Grocjusz, Hobbes, Locke, Spinoza, Puffendorf, Leibniz, Wolff, Christian, Monteskiusz, Rousseau, Kant. Na podstawie ich poglądów powstają teorie prawa naturalnego o zmiennej treści. Odwołują się do koncepcji imperatywu kategorycznego Immanuela Kanta oraz teorii umowy społecznej Hobbes’a i Rousseau. Zaliczają się do nich liczne proceduralne teorie sprawiedliwości i prawa natury.
Pozytywizm prawny.
Nurt w XIX i XX-wiecznej filozofii prawa, przeciwstawiany prawu naturalnemu. Do podstawowych tez pozytywizmu należą następujące dwie:
Najsłynniejsi przedstawiciele to John Austin, Rudolf von Ihering, Georg Jellinek, Herbert Hart i Hans Kelsen.
Przedstawicielem pozytywizmu w Europie był duński teoretyk prawa Alf Ross, pozostający pod wpływem Hansa Kelsena. Jego zdaniem, w rozważaniach prawniczych pojawiają się antynomie (niezgodności wewnętrzne w zakresie głoszonych tez), gdyż w rozważaniach prawniczych przyjmuje się z jednej strony normatywistyczny punkt widzenia, a z drugiej strony – realistyczny punkt widzenia. Kluczowy problem – jego zdaniem – polega na wyjaśnianiu tego, co to znaczy, że jakaś norma obowiązuje prawnie w danym systemie (nie ma, bowiem prawa w ogóle). Przede wszystkim trzeba znać dyrektywalne znaczenie rozważanej normy, tzn. wiedzieć, jakie zachowanie jest spełnieniem norm. O obowiązywaniu normy prawnej rozstrzyga się przepowiadając przyszłe zachowanie się sędziego. Norma prawna, zatem obowiązuje obywateli, jeżeli jest prawdopodobieństwo, iż w przypadku jej przekroczenia i wniesienia sprawy przed sąd będzie ona istotnym czynnikiem kształtującym decyzję sędziego w sprawie użycia siły, jaką rozporządza państwo. A więc jego zdaniem, o rzeczywistym obowiązywaniu normy można orzec wtedy, gdy zostanie przekroczona i wymierzona za nie sankcja. Zwraca on uwagę na wychowanie sędziów, które ma wyrobić w nich gotowość wymierzenia sankcji za naruszenie ustanowionych norm.
Pozytywizm prawniczy był wielokrotnie krytykowany. Podnosi się, że istota prawa nie może sprowadzać się do kelsenowskiego strachu przed sankcją – jego źródło musi istnieć poza nim samym. Pozytywizm jest też poznawczo bezbronny wobec systemu ustawowego bezprawia (np. prawo III Rzeszy).
Realizm prawniczy.
Realizm prawniczy – nurt realistyczny, ujmujący prawo jako zespół faktów psychicznych albo społecznych.
Głównym reprezentantem tego nurtu był Karl Nickerson Llewellyn (1893-1962). Głosił on, że zadaniem prawoznawstwa jest badanie tego, jak rzeczywiście postępują sędziowie i obywatele w obrocie prawnym. Nie jest natomiast istotne to, według jakiego prawa (zawartego w księgach) powinni postępować, gdyż nie jest ono prawem rzeczywistym. Jednak pod koniec życia Llewellyn poddał krytyce te poglądy, uważając, że takie stanowisko może zmniejszać bezpieczeństwo prawne. Wskazał on na czynniki, które mają efektywnie przeciwdziałać temu, a mianowicie na kontradyktoryjność procesu i kontrolę instancyjną.
Można wyróżnić dwa nurty realizmu prawniczego:
Ponadto wyróżnia się takie filozofie prawa jak: hermeneutyka, szkoła wolnego prawa, szkoła historyczna, ekonomiczna analiza prawa, Critical Legal Studies, jurysprudencja feministyczna, czy pragmatyzm prawniczy.

</doc>
<doc id="399707" url="https://pl.wikipedia.org/wiki?curid=399707" title="Operator Nabla">
Operator Nabla



</doc>
<doc id="399711" url="https://pl.wikipedia.org/wiki?curid=399711" title="Dt">
Dt

Decytona [dt] – jednostka miary stosowana w rolnictwie. Zastąpiła ona stosowaną wcześniej jednostkę miary w postaci kwintala. 
Miara ta podawana jest przede wszystkim przy obliczaniu płodów rolnych. 

</doc>
<doc id="399713" url="https://pl.wikipedia.org/wiki?curid=399713" title="Szymon Pękala">
Szymon Pękala

Szymon Pękala vel Pekalides (ur. ok. 1567, zm. po 1601) – poeta polsko-łaciński z XVI wieku. Syn rajcy miasta Olkusza Tobiasza Pękali i Anny Starcinowskiej. W 1585 roku zapisał się na Akademię Krakowską. Twórca m.in. dzieła pt. „De bello Ostriogiano”. Pekalides znalazłszy się w kręgu mieszkańców Ostroga „stał się Rusinem” („Ruthenus factus”).

</doc>
<doc id="399718" url="https://pl.wikipedia.org/wiki?curid=399718" title="Towarzystwo Lekarzy Polaków na Śląsku">
Towarzystwo Lekarzy Polaków na Śląsku

Towarzystwo Lekarzy Polaków na Śląsku powstało w 1908 roku i poza podnoszeniem kwalifikacji zawodowych, oświatowych i naukowych spełniało także rolę społeczno-polityczną, ponieważ było miejscem kształtowania postaw patriotycznych i integracji narodowej. Członkiem Towarzystwa był m.in. dr Andrzej Mielęcki.

</doc>
<doc id="399719" url="https://pl.wikipedia.org/wiki?curid=399719" title="Szczęsna (województwo mazowieckie)">
Szczęsna (województwo mazowieckie)

Szczęsna – wieś w Polsce położona w województwie mazowieckim, w powiecie grójeckim, w gminie Grójec.
W latach 1975–1998 miejscowość administracyjnie należała do województwa radomskiego.

</doc>
<doc id="399720" url="https://pl.wikipedia.org/wiki?curid=399720" title="Siedem stron świata">
Siedem stron świata

Siedem stron świata – polski serial telewizyjny dla młodzieży z 1974 roku. Na jego podstawie powstała również książka "Siedem stron naszego świata" autorstwa scenarzystów filmu, Wojciecha Fiwka i Konrada Frejdlicha
Opis.
Serial rozpoczyna się, gdy rodziny sprowadzają się na nowe osiedle. Opowiada o grupie dziewcząt i chłopców mieszkających w sąsiednich blokach na wielkomiejskim osiedlu mieszkaniowym. Między bohaterami rodzą się naturalne sympatie i antypatie, nastolatki przeżywają różnorakie przygody, a najważniejszą z nich jest założenie klubu osiedlowego. Serial był realizowany w Łodzi, na terenie nowo powstającego wówczas osiedla Retkinia. Pozostałe lokacje to Bydgoszcz i Słupsk. Odcinki były wyświetlane w Teleranku.
Od 11 kwietnia do 9 maja 1976 serial był wyświetlany w Teleranku. Emisje serialu w TVP odbyły się również od 6 do 14 stycznia 2009 na TVP2 w godzinach popołudniowych i od 27 kwietnia 2011 do 9 maja 2011 o godz. 8:20 w TVP1.

</doc>
<doc id="399721" url="https://pl.wikipedia.org/wiki?curid=399721" title="Tekst prawny">
Tekst prawny

Tekst prawny – treść aktu normatywnego lub innego aktu prawnego wyrażona w języku prawnym, w odróżnieniu od tekstów prawniczych wyrażonych językiem prawniczym (komentarze, glosy, publikacje naukowe, pomoce dydaktyczne, artykuły prasowe).
Tekst prawny budowany jest za pomocą jednostek systematyzacyjnych (np. część, dział, tytuł) oraz jednostek redakcyjnych (tzw. przepisy).

</doc>
<doc id="399723" url="https://pl.wikipedia.org/wiki?curid=399723" title="Kościół Świętych Apostołów Piotra i Pawła w Świętochłowicach">
Kościół Świętych Apostołów Piotra i Pawła w Świętochłowicach

Kościół pw. Świętych Apostołów Piotra i Pawła – kościół parafialny znajdujący się w dzielnicy Centrum w Świętochłowicach przy ulicy Katowickiej (parafia znajduje się przy ulicy bpa Teodora Kubiny 10).
Doprowadzenie do budowy.
Rosnąca populacja miasta Świętochłowice zmusiła władze do podjęcia starań o budowę kościoła. Jednak narastająca od lat sześćdziesiątych w całych Prusach i na Śląsku antykatolicka presja polityczna była dużym problemem. Dopiero w lutym 1883 za zgodą władz rejencji w Opolu powstał komitet budowy kościoła. W 1884 roku zdarzył się wypadek w kopalni: pod ziemia zostało zasypanych 43 górników. 26 czerwca 1884 roku odnaleziono ośmiu górników z pokładu „Heitzmann”, zaś następnego dnia rano pozostałych trzydziestu pięciu. Ostatnich ocalonych wyprowadzono na powierzchnię w święto Piotra i Pawła. Uznano to za widomy znak interwencji Opatrzności i projektowany kościół został uznany za wotum wdzięczności za szczęśliwe zakończenie katastrofy. Wciąż szukano funduszy na budowę kościoła. 30 000 marek zadeklarowała kuria metropolitalna we Wrocławiu, 300 marek – cesarzowa Augusta Wiktoria.
Budowa i poświęcenie.
Projekt i plany budowy kościoła sporządził radca budowlany Paul Jackisch z Bytomia. Kamień węgielny pod budowę położono w październiku 1889. Cała budowa pochłonęła ok. 200 000 marek, a pieniądze pochodziły od bp Roberta Herzoga, kard. Georga Koppa oraz darów Funduszu Wolnych Kuksów, cynkowni w Lipinach, Kościelnej Kasy Budowlanej oraz z ofiar wiernych. Kościół budowano dwa lata, a został poświęcony 29 września 1891 przez proboszcza z Lipin ks. Józefa Michalskiego zaś poświęcony przez kard. Georga Koppa 26 października 1896.
Legenda głosi, że kościół miał być wybudowany kilkadziesiąt metrów dalej, lecz pewnej nocy przygotowane materiały budowlane w cudowny sposób przemieściły się w inne miejsce. Odebrano to jako znak i wybudowano świątynię w tym miejscu, gdzie jest obecnie.
Architektura i wnętrza.
Kościół jest budowlą ceglaną, o bardzo skromnych dekoracjach zewnętrznych, na które składają się: fryz podokapowy ułożony z cegły rębem skośnie, kamienne detale w szczytach szkarp i obramieniach okiennych oraz blendy tynkowe, a w elewacjach ramion transeptu wsporniki płaskich arkad, dekorujących blendę w murze przyziemia, w formie główek aniołków. Bryła kościoła jest zwarta, złożona z czterech elementów - wieży wysuniętej przed lico ściany szczytowej korpusu, bardzo prostych brył korpusu nawowego i transeptu oraz części prezbiterialnej.
Wystrój wewnętrzny składa się z ołtarza głównego (drzewo dębowe, z patronami świątyni), po bokach św. Wojciech i św. Stanisław. Ołtarze boczne składają się z figur Najświętszego Serca Pana Jezusa i Najświętszej Marii Panny oraz obrazu Matki Boskiej Nieustającej Pomocy. Używane są trzy chóry (główny i dwa boczne).

</doc>
<doc id="399724" url="https://pl.wikipedia.org/wiki?curid=399724" title="Roman Marcinkowski (duchowny)">
Roman Marcinkowski (duchowny)

Roman Adam Marcinkowski (ur. 28 lutego 1942 w Szczutowie) – polski duchowny rzymskokatolicki, biskup pomocniczy płocki w latach 1985–2017, od 2017 biskup pomocniczy senior diecezji płockiej.
Życiorys.
Urodził się 28 lutego 1942 w Szczutowie. Uczęszczał do Liceum im. św. Stanisława Kostki w Płocku. W latach 1959–1965 studiował w Wyższym Seminarium Duchownym w Płocku. Święceń prezbiteratu udzielił mu 13 czerwca 1965 w płockiej farze biskup pomocniczy płocki Piotr Dudziec. W 1974 zrobił specjalizację z katechetyki na Wydziale Teologicznym Akademii Teologii Katolickiej w Warszawie. Na tej samej uczelni w 1976 uzyskał magisterium.
W latach 1965–1974 pracował jako wikariusz kolejno: w Imielnicy (1965–1969), Ciechanowie (1969–1970), Pałukach (1970–1971), Bodzanowie (1971–1973), a w latach 1973–1974 w parafii św. Jana Chrzciciela w Płocku. Od 1974 do 1980 był diecezjalnym wizytatorem religii, a w latach 1974–1985 diecezjalnym duszpasterzem rodzin. W stanie wojennym sprawował opiekę nad internowanymi i ich rodzinami. W 1980 został dyrektorem Wydziału Katechetycznego Kurii Diecezjalnej w Płocku, który to urząd piastował do 1991.
28 lutego 1985 papież Jan Paweł II mianował go biskupem pomocniczym diecezji płockiej ze stolicą tytularną Bulla Regia. Święcenia biskupie otrzymał 13 kwietnia 1985 w katedrze płockiej. Udzielił mu ich kardynał Józef Glemp, prymas Polski, w asyście arcybiskupa Bronisława Dąbrowskiego, biskupa pomocniczego warszawskiego, i Zygmunta Kamińskiego, biskupa koadiutora płockiego. Jako zawołanie biskupie przyjął słowa „"Euntes docete"” ("Idąc nauczajcie"). W diecezji objął urząd wikariusza generalnego. W 1990 został prepozytem Kapituły Katedralnej Płockiej. W 1999 i w 2007 w związku z przeniesieniem dotychczasowych biskupów diecezjalnych płockich, odpowiednio Zygmunta Kamińskiego i Stanisława Wielgusa, pełnił funkcję administratora diecezji. Był przewodniczącym zespołu opracowującego "Katechizm Płocki". 13 kwietnia 2017 papież Franciszek przyjął jego rezygnację z urzędu biskupa pomocniczego diecezji płockiej.
W Konferencji Episkopatu Polski został opiekunem Legionu Maryi w Polsce i członkiem Komisji Wychowania Katolickiego.
Odznaczenia i wyróżnienia.
W 1998 otrzymał tytuł honorowego obywatela gminy Szczutowo. W 2010 został uhonorowany Odznaką Honorową „Zasłużony dla Mazowsza” oraz Medalem Pamiątkowym „Pro Masovia”.

</doc>
<doc id="399726" url="https://pl.wikipedia.org/wiki?curid=399726" title="Rosario">
Rosario

Rosario – miasto we wschodniej Argentynie, w prowincji Santa Fe, na prawym brzegu Parany. W 2010 roku liczyło ok. 948 tys. mieszkańców. Trzecie co do wielkości miasto kraju. Ważny ośrodek finansowy i przemysłowy (przemysł spożywczy, metalowy, chemiczny, papierniczy, maszynowy), port handlowy dostępny dla statków oceanicznych, węzeł kolejowy i drogowy (Droga Panamerykańska). W mieście działa uniwersytet, mieszczą się tu także liczne biblioteki i muzea. Na obrzeżach mieści się port lotniczy. Najbardziej znane budowle to Pałac Miejski (1896), katedra (koniec XIX wieku) i pomnik "El Monumento Nacionale a la Bandera" (1957). W mieście znajduje się polski konsulat honorowy, a także siedziba Free Software Foundation Latin America. 
W 1689 roku wojskowy Luis Romero de Pineda nabył tutejsze dobra, na których założył osadę Pago de los Arroyos. W 1725 roku nadano jej nazwę Rosario. W 1731 roku wzniesiono kościół Nuestra Señora del Rosario (Matki Boskiej Różańcowej), wokół którego rozwinęło się centrum. Podczas walk o niepodległość Argentyny miejscowość była kilkakrotnie niszczona, najpoważniej w 1819 i 1829 roku. W 1852 roku nadano prawa miejskie. W drugiej połowie XIX wieku, po oddaniu do użytku linii kolejowej do Córdoby, miasto przeżywało szybki rozwój jako ważny port, który umożliwiał wywóz produktów rolnych z głębi kraju. Na początku XX wieku był to największy port Argentyny i jeden z większych portów zbożowych na świecie. W 1968 roku otwarto w Rosario uniwersytet.

</doc>
<doc id="399729" url="https://pl.wikipedia.org/wiki?curid=399729" title="Amstaff">
Amstaff



</doc>
<doc id="399750" url="https://pl.wikipedia.org/wiki?curid=399750" title="La Plata (miasto)">
La Plata (miasto)

La Plata – miasto we wschodniej Argentynie, nad estuarium La Plata, na obszarze Pampy. Znajduje się około 60 km na południowy wschód od Buenos Aires. Jest ośrodkiem administracyjnym prowincji Buenos Aires. Według spisu ludności z 2010 roku liczy 799 523 mieszkańców, co czyni je czwartym pod względem liczby ludności miastem kraju.
La Plata została wybudowana od podstaw jako stolica prowincji Buenos Aires pod koniec XIX wieku. Znana jest głównie za sprawą swojego układu urbanistycznego.
W 2018 roku La Plata wraz z Buenos Aires została wpisana na argentyńską listę informacyjną UNESCO – listę obiektów, które Argentyna zamierza rozpatrzyć do zgłoszenia do wpisu na listę światowego dziedzictwa UNESCO.
Historia.
W 1880 roku stolica Argentyny, Buenos Aires została sfederalizowana i wydzielona z prowincji Buenos Aires. Tym samym prowincja utraciła miasto będące siedzibą jej władz. Podjęto decyzję o założeniu nowego miasta, które miałoby pełnić tę funkcję. Zadanie wyznaczenia miejsca do wybudowania nowej stolicy prowincji przypadło jej ówczesnemu gubernatorowi Dardo Rocha, który na projektanta miasta wybrał argentyńskiego urbanistę Pedra Benoit. Zdecydowali się na lokalizację 60 km na południowy wschód od Buenos Aires, wystarczająco daleko, aby nadać nowej metropolii własną tożsamość.
W przeciwieństwie do Buenos Aires, gdzie ulice nie są rozmieszczone według określonego schematu, La Platę zaprojektowano na planie kwadratu z ulicami przecinającymi się pod kątem prostym. Miasto jest idealną kwadratową siatką o wymiarach 36 na 36 kwartałów, które mają podobną wielkość. Co szósta ulica została zaprojektowana jako aleja, przeznaczona do szybkiego poruszania się. Na skrzyżowaniach alei znajdują się parki, skwery, place i ronda. Wzdłuż głównej osi usytuowane są muzea, teatry, kościoły i obiekty administracyjne, na które w większości zostały rozpisane konkursy architektoniczne. W północno-wschodniej części La Platy znajduje się obszar zieleni, na terenie którego działają między innymi hipodrom i ogród zoologiczny.
Geometryczną siatkę ulic przecinają pod kątem 45° diagonalne aleje rozpoczynające się w narożnikach miasta i krzyżujące się w samym jego centrum. Według planów Benoit znajduje się tam plac, który stał się zalążkiem życia obywatelskiego. Właśnie tu usytuowany jest jeden z najbardziej charakterystycznych punktów miasta – katedra, która miała być zwieńczona wysokimi gotyckimi wieżami. Prócz skomplikowania jej konstrukcji, realizacja projektu była spowalniana przez recesję i wstrząsy polityczne w 1884 roku. Ostatecznie katedrę otwarto w 1932 roku, jednak brakowało jej wież. Prace związane z ukończeniem katedry rozpoczęto w 1997 roku, a zakończono dwa lata później. Po przeciwnej stronie placu zostały umiejscowione budynki administracji prowincji. W latach 80. XIX wieku panował optymizm, który niedługo później zaczął spadać. Chociaż wybudowanie infrastruktury zapewniającej prąd i bieżącą wodę uważano za cud techniki, brak stałych mieszkańców spowodował, że La Plata zyskała opinię miasta-widma. W 1890 roku Francuz Thèodore Childe stwierdził, że „miasto ma wszystko oprócz mieszkańców i powodu do istnienia”. Pomimo późniejszych wysiłków na rzecz ożywienia miasta, takich jak nowy kampus uniwersytecki zbudowany w 1905 roku, potrzeba było większości XX wieku, by La Plata zyskała pozytywną reputację.
W latach 1952–1955 miasto nosiło nazwę Eva Perón, na cześć żony prezydenta Juana Peróna.
Geografia.
Klimat.
W La Placie średnia roczna temperatura w ciągu doby wynosi 15,9 °C. Średnie temperatury w dzień wahają się od 14 °C w lipcu do 28,9 °C w styczniu, a w nocy od 5,1 °C w lipcu do 17,5 °C w styczniu. Suma rocznych opadów atmosferycznych wynosi 1068,5 mm. Najwięcej dni z opadami jest w październiku (średnio 8,8 dnia), najmniej w maju (6 dni). Średnia wilgotność powietrza w ciągu roku nie przekracza 80%. W ciągu roku jest tu 2283,2 godzin słonecznej bezchmurnej pogody, najwięcej w styczniu (251,1), a najmniej w czerwcu (120). Najniższą temperaturę, jaką odnotowano w La Placie, było –5,7 °C. Najwyższą zaś 39,9 °C.
Opady śniegu są niezwykle rzadkie w La Placie. Wystąpiły one między innymi 9 lipca 2007 roku podczas argentyńskiej burzy śnieżnej a także 6 czerwca 2012 roku.
Geologia.
Okolice La Platy leżą na uskoku Punta del Este. Ostatnie trzęsienie ziemi w regionie miało tu miejsce 5 czerwca 1888 roku. Jego siła wynosiła 5,5 stopni w skali Richtera i wywołało ono niewielkie szkody. Epicentrum znajdowało się pośrodku estuarium La Plata.
Demografia.
Według spisu ludności przeprowadzonego w 2010 roku przez Instituto Nacional de Estadística y Censos miasto La Plata zamieszkują 799 523 osoby.
Transport.
W północnej części La Platy znajduje się stacja kolejowa La Plata otwarta w 1906 roku. Jest to stacja końcowa linii Línea General Roca rozpoczynającej się na Buenos Aires Constitución, na której pociągi kursują co 30 minut, a w godzinach szczytu od poniedziałku do piątku co 24 minuty. W mieście, od 2013 roku, funkcjonuje linia kolejowa Tren Universitario de La Plata obsługiwana przez szynobusy, które na trasie o długości 4,5 km biegnącej od głównej stacji kolejowej do przystanku Policlínico zapewniają komunikację wydziałom Universidad Nacional de La Plata.
La Plata jest pierwszym miastem w Ameryce Łacińskiej, w którym uruchomiono tramwaje elektryczne. System tramwajowy funkcjonował tu w latach 1884–1966. W 2018 roku pojawiły się propozycje jego reaktywacji.
7 km na południowy wschód od miasta znajduje się port lotniczy La Plata, w skład którego wchodzą dwa pasy startowe o długości 1427 i 1100 m. Jest on wykorzystywany głównie do lotów czarterowych, prywatnych oraz przez szkoły lotnicze.
Ze stolicą kraju, Buenos Aires miasto łączy droga krajowa nr 1 mająca parametry autostrady.
Kultura.
Wzorem brazylijskiej stolicy, Brasílii, która również została wybudowana jako zaplanowane od podstaw, miasto, konserwatorzy i lokalni włodarze starają się o wpisanie La Platy na listę światowego dziedzictwa UNESCO.
W 2018 roku La Plata wraz z Buenos Aires została wpisana na argentyńską listę informacyjną UNESCO – listę obiektów, które Argentyna zamierza rozpatrzyć do zgłoszenia do wpisu na listę światowego dziedzictwa UNESCO ("Buenos Aires i La Plata – dwie stolice kultury modernizmu, eklektyzmu i imigracji").
Na liście światowego dziedzictwa UNESCO znajduje się jedno z siedemnastu dzieł Le Corbusiera wybudowane w La Placie – Dom Curutcheta.
La Plata nazywana jest „miastem lip” (hiszp. "la ciudad de los tilos") ze względu na znaczną liczbę zasadzonych wzdłuż ulic i na skwerach drzew z tego rodzaju. Ze względu na układ ulic zyskało również miano „miasta przekątnych” ("ciudad de las diagonales").
W La Placie znajduje się muzeum założone w 1888 roku przez naukowca Francisco Moreno. Mieści ono wiele cennych na skalę Ameryki Łacińskiej zbiorów naukowych, głównie z dziedziny nauk przyrodniczych. Obserwatorium astronomiczne w La Placie uruchomiono w 1882 roku jako drugie w Argentynie po obserwatorium w Córdobie.
Edukacja.
W La Placie znajduje się Universidad Nacional de La Plata założony w 1905 roku.
Sport.
W La Placie znajduje się otwarty w 2003 roku stadion Estadio Ciudad de La Plata, na którym rozgrywane były mecze Copa América 2011 oraz The Rugby Championship. W mieście tym swoją siedzibę mają kluby piłki nożnej Estudiantes La Plata – zdobywca Pucharu Interkontynentalnego, parokrotny tryumfator Copa Libertadores i Primera División oraz Gimnasia y Esgrima La Plata. Od 1916 roku rozgrywają między sobą lokalne derby zwane Clásico platense.
Na południowy zachód od miasta znajduje się tor wyścigowy Autódromo Roberto Mouras zbudowany w połowie lat 90. XX wieku.
Gospodarka.
W mieście rozwinął się przemysł mięsny, młynarski, mleczarski, odzieżowy oraz włókienniczy.
Miasta partnerskie.
W 2017 przedstawiciele La Platy współpracowali włodarzami z dwudziestu jeden miast z obu Ameryk, Azji i Europy.

</doc>
<doc id="399756" url="https://pl.wikipedia.org/wiki?curid=399756" title="Instytucja prawna">
Instytucja prawna

Instytucja prawna (też instytucja prawa) – pewna idea, która może być wysłowiona w jakiejś regule prawnej lub wiązce (zespole) takich reguł albo paremii (maksymie, sentencji), zwłaszcza łacińskiej, jak np. domniemanie niewinności oskarżonego, obrońca procesowy, zasada nullum crimen sine lege. 
Instytucja prawna może mieć też postać/formę:
Instytucje prawne w systemach prawnych typu "civil law" często znajdują odzwierciedlenie w przepisach prawa stanowionego, a w systemach prawnych typu "common law" również w precedensach sądowych (zwłaszcza wydanych w tzw. sprawach przewodnich – ang. leading cases)..

</doc>
<doc id="399757" url="https://pl.wikipedia.org/wiki?curid=399757" title="Kościół Matki Bożej Różańcowej w Świętochłowicach">
Kościół Matki Bożej Różańcowej w Świętochłowicach

Kościół pw. Matki Bożej Różańcowej – kościół parafialny z lat 1911–1913 w Świętochłowicach-Chropaczowie, wpisany do rejestru zabytków nieruchomych województwa śląskiego.
Historia.
Przed budową kościoła.
Najstarszym w okolicy Chropaczowa, bo lokowanym w XII wieku był kościół św. Małgorzaty w Bytomiu. Do tej właśnie parafii prowadzonej przez zakon Premonstratensów należały wszystkie okoliczne miejscowości z okolic Bytomia. W 1543 roku utworzono nową parafię Najświętszej Marii Panny, w skład której włączono rejon kościoła św. Małgorzaty.
W 1852 roku po wybudowaniu kościoła św. Barbary w Królewskiej Hucie (Chorzów) Chropaczów został administracyjnie włączony do tego kościoła. W związku z dalszym napływem ludności nastąpiła konieczność budowy następnych kościołów. Proboszcz parafii św. Barbary ks. Edward Deloch wystąpił do Śląskiej Spółki Akcyjnej dla Górnictwa i Hut Cynkowych w Lipinach z prośbą o urządzenie oratorium w nowo budującej się szkole. Oratorium poświęcono 2 lutego 1862 roku, co znacznie odciążyło kościół św. Barbary. Po 10 powstał nowy kościół w Lipinach oraz erygowano przy nim nową parafii. Dalszy napływ ludności do tych miejscowości (w 1904 roku obie miejscowości liczyły ponad 25 tys. katolików) wymusił kolejne działania, a brano pod uwagę rozbudowę lipińskiego kościoła albo budowę nowego w Chropaczowie.
Budowa kościoła.
21 września 1910 roku Zarząd Kościelny w Lipinach podjął decyzję o rozpoczęciu budowy kościoła w Chropaczowie. Prace ziemne wykonała firma Baluch z Królewskiej Huty (Chorzów), a wzmocnienia fundamentów ze względu na teren objęty oddziaływaniem górniczym firma Niethard z Bytomia. W sierpniu 1912 roku kościół zostaje oddany w stanie surowym. Nową świątynię pod wezwaniem Najświętszej Panny Królowej Różańca Świętego poświęcono 1 maja 1913 roku. Budowa kosztowała 420 tysięcy marek. Projektantem kościoła był Max Giemsa z Katowic, a plebanii – Johan von Muszkowski. Projektantem wyposażenia wnętrza kościoła był Johannes Franziskus Klomp. Wykonawcą zaś warsztat Mathiasa Beule z Bytomia. Ołtarz główny, ambona i większość wystroju funkcjonalnego były gotowe w dniu poświęcenia świątyni. Nieco później ufundowano dwa boczne ołtarze. Konfesjonały wykonała firma Teodor Ehl z Opola. Zawiązano też komitet wspierający zakup organ i 18 lipca 1937 roku bp Juliusz Bieniek poświęcił nowy 32 głosowy instrument firmy Rieger Zenker. Inauguracyjny koncert w tym dniu wykonał profesor Feliks Nowowiejski.
Pierwsze dzwony ufundowano w 1912 roku. Mały dzwon ważący 54 kg przetrwał do dziś oraz trzy właściwe dzwony odlane w Bremie przez firmę Hemelingen. 23 lipca 1917 Prusacy zarekwirowali dwa z nich. 1 czerwca 1928 roku poświęcono dwa nowe dzwony, które parafianie zakupili ponownie w firmie Hemelingen. W marcu 1942 ponownie zarekwirowano trzy dzwony. Pozostały jedynie dwa stalowe dzwony tzw. zegarowe, które przejęły funkcje tych zarekwirowanych.
Początki kościoła i jego zamknięcie.
Od poświęcenia kościoła posługę duszpasterską pełnił lipiński proboszcz Wincenty Musialik, który przyczynił się znacząco do wybudowania tej świątyni, a także zabiegał w Kurii Biskupiej we Wrocławiu o ustanowienie oddzielnego duszpasterza dla kościoła w Chropaczowie. 1 października 1915 roku postanowieniem tejże kurii ks. Hugon Cedzich wikariusz z Lipin został rządcą, czyli lokalistą nowego kościoła. W 1919 roku Chropaczów (ówczesne Schlesiengrube) wraz z kolonią Guidotto podniesiono do rangi kuracji zaś księdza Cedzicha mianowano kuratusem. Po uregulowaniu wszystkich zaległych zobowiązań finansowych kard. Adolf Bertram w 1921 roku erygował chropaczowską parafię, a ks. Cedzich został jej pierwszym proboszczem.
Budynek kościoła od samego początku był narażony na skutki szkód górniczych i utrzymanie go pochłaniało spore kwoty pieniężne. Najtragiczniejsze wydarzenie z tego tytułu miało miejsce 20 czerwca 1930 roku, kiedy to zraniony w kościele został parafian Stefan Dudek zmarły trzy dni później na skutek odniesionych obrażeń. Kościół zamknięto do remontu. Ciągłe koszty nie pozwoliły na wybudowanie probostwa. Do 1929 roku, kiedy probostwo powstało proboszcz, wikary a także kancelaria parafialna użyczała piętro w domu pana Drobnego przy obecnej ulicy Armii Ludowej. Następny remont kościoła miał miejsce w latach 1954-57, kiedy wzmocniono fundamenty i kotwiono mury. W 1961 roku zaczęto prowizorycznie zabezpieczać kościół przez osiatkowanie stropów i ostemplowanie miejsc najbardziej spękanych. 9 listopada 1963 roku Prezydium Miejskiej Rady Narodowej wydało drugą decyzję o zamknięciu kościoła. W 1964 roku definitywnie zamknięto kościół dla sprawowania kultu.
Kościół zastępczy.
Po zamknięciu kościoła parafialnego rozpoczęła się zabiegi o budowę kościoła zastępczego. 22 maja 1964 roku władze zezwoliły na wybudowanie pomieszczenia magazynowego dla zabezpieczenia sprzętów i wyposażenia kościoła parafialnego. Plany opracował inż. architekt Mieczysław Król oraz inż. Franciszka Klimka (obliczenia obciążeń statycznych). W sierpniu 1964 ruszyła budowa, a 26 grudnia bp dr Herbert Bednorz poświęcił kościół pod wezwaniem Chrystusa Dobrego Pasterza. Konfesjonały i ławki przeniesiono z kościoła parafialnego. W 1972 roku zdecydowano się na przeniesienie organów Riegera. Pracami kierował organmistrz Ferdynand Suchy z Ustronia. 15 czerwca 1975 miał miejsce pożar, który błyskawicznie się rozprzestrzenił, z racji wykończenia boazerią części ścian i całego dachu, i pochłonął niemalże cały kościół. Jednostki, sprowadzone do gaszenia wsparte posiłkami z Bytomia i Chorzowa zapobiegły spaleniu się znajdującego się w sąsiedztwie probostwa. Po pożarze czynności liturgiczne odbywały się na wlocie do cmentarza przy polowym ołtarzu. Po staraniach ks. biskupa Bednorza i proboszcza Gacki parafia dostała zgodę na usunięcie zgliszcz i odbudowę. 29 listopada 1975, po 75 dniach roboczych, ks. biskup H. Bednorz dokonał poświęcenia odbudowanego kościoła. Prace wykończeniowe i plastyczne przez plastyków Piotra Kłoska i Czesława Hajoka nad wystrojem wnętrza nadal trwały.
Rekonstrukcja starego kościoła.
Po ukończeniu eksploatacji przez miejscową kopalnię i stopniowej stabilizacji gruntów na powierzchni i górotworu pod kościołem władze z końcem 1978 roku wydały pozytywną decyzję w sprawie remontu kościoła. Udowodniono kopalni Śląsk eksploatację filara ochronnego dla kościoła, co było bezpośrednim powodem powstawania poważnych szkód. Zabrzańskie Biuro Projektów opracowało plan remontu wraz z kosztorysem w październiku 1979 roku. Po zaopiniowaniu i akceptacji wielu komisji państwowych i resortowych dyrekcja kopalni Śląsk zleciła wykonanie remontu Przedsiębiorstwu Budowlanemu przy Bytomskim Zjednoczeniu Przemysłu Węglowego.
Plany rekonstrukcji i przebudowy prezbiterium oraz wystroju przygotował profesor Adam Lisik. W 1980 roku Diecezjalna Komisja Sztuki Sakralnej zatwierdziła ostatecznie plany remontu.
We wrześniu 1980 roku rozpoczęto pierwsze prace, polegające na klejeniu pęknięć konstrukcji żelbetonowej żywicami epoksydowymi. W 1982 roku naprawiono dach kościoła i przeprowadzono remont fundamentów, polegający na wykonaniu 2-metrowej opaski wokół kościoła. Natomiast wewnątrz przeprowadzono remont ław fundamentowych na głębokość 4 metrów.
Po tych pracach zaczęto niwelować posadzkę, gdyż różnice w poziomie dochodziły do 0,4 metra. Przystąpiono do wymiany tynków i remontu okien. Nowe witraże wykonał Zakład Cepelii w Opolu. W tym samym czasie wymieniono całą instalację elektryczną i wykonano ogrzewanie. Prace te prowadzone w okresie stanu wojennego. Półtora roku czekano na zamówioną posadzkę z Krzeszowickich Zakładach Kamienia Budowlanego. W następnych latach wymieniono drzwi zewnętrzne i sukcesywnie poddawano renowacji poszczególne elementy wystroju kościoła. Ołtarz główny odrestaurował warsztat konserwatorski panów Goldy i Łęgowskiego. 14 grudnia 1986 biskup katowicki Damian Zimoń konsekrował nowy ołtarz w przebudowanym prezbiterium i poświęcił na nowo świątynię. W 1987 roku ks. bp senior Herbert Bednorz w czasie sumy odpustowej poświęcił ołtarz główny. W 1991 roku został zatwierdzony projekt polichromii kościoła autorstwa artysty plastyka prof. Andrzeja Seweryna Kowalskiego. Z pozyskanych elementów bocznego ołtarza wykonano nowe konfesjonały. Przeniesiono zrekonstruowaną chrzcielnicę do bocznej nawy i urządzono nowy wystrój kaplicy wykorzystując odnowione elementy starej ambony i balasek.
W styczniu 1999 roku uruchomiono nowy zegar na kościelnej wieży i wymieniono tarcze zegarowe. 27 czerwca tegoż roku ks. Arcybiskup Damian Zimoń poświęcił nowe dzwony i nowy instrument organowy zbudowany przez Zakład budowy organów Bronisław-Marek Władysław Cepka z Popowa koło Wronek, a dyspozycje nowego instrumentu opracował prof. Julian Gembalski. 30 czerwca firma Rduch zamontowała nowe dzwony na wieży kościelnej. 8 sierpnia tegoż roku nastąpiło przekazanie urzędu proboszcza przez ks. kanonika Jana Gackę nowemu proboszczowi ks. Eugeniuszowi Plucie.
Cmentarz.
Cmentarz powstał około 1901 roku. W pierwszych latach był niewielki, bo liczył 1,5 morgi. Po ustanowieniu kuracji wykupiono od Spółki Akcyjnej Kopalń i Cynkowni w Lipinach kolejne 2 morgi gruntu. W roku 1926 parafia wydzierżawiła od Spółki za 300 zł rocznie kolejne 62 ary ziemi i cmentarz łącznie stanowił prawie 150 arów gruntu. W 1929 roku powstało ogrodzenie cmentarza i wybudowano kostnicę. Całość ogrodzenia została ukończona w 1935 roku. W czasie II wojny światowej zarząd nad cmentarzem przejął okupacyjny Urząd Gminy w Chropaczowie. W 1960 roku teren cmentarza podzielono na kwatery na czterech polach co pozwoliło określić jego pojemność grobową na 5560 miejsc. W latach 1916 - 2000 pochowano na nim 12,5 tys. zmarłych.

</doc>
<doc id="399760" url="https://pl.wikipedia.org/wiki?curid=399760" title="Mendoza (miasto)">
Mendoza (miasto)

Mendoza – miasto w zachodniej Argentynie, u podnóża Andów, przy Drodze Panamerykańskiej i transandyjskiej linii kolejowej, stolica prowincji Mendoza. Około 933 tys. mieszkańców.
Gospodarka.
W mieście rozwinął się przemysł spożywczy, skórzano-obuwniczy, włókienniczy oraz petrochemiczny.

</doc>
<doc id="399770" url="https://pl.wikipedia.org/wiki?curid=399770" title="Salta (miasto)">
Salta (miasto)

Salta – miasto leżące w północno-zachodniej Argentynie (prowincja Salta), w Andach, na wysokości około 1200 metrów. Około 575,3 tys. mieszkańców.
W mieście rozwinął się przemysł spożywczy, włókienniczy, chemiczny oraz rafineryjny.

</doc>
<doc id="399775" url="https://pl.wikipedia.org/wiki?curid=399775" title="Otto ze Schweinfurtu">
Otto ze Schweinfurtu



</doc>
<doc id="399777" url="https://pl.wikipedia.org/wiki?curid=399777" title="Świątkowice (województwo łódzkie)">
Świątkowice (województwo łódzkie)

Świątkowice – wieś w Polsce położona w województwie łódzkim, w powiecie wieruszowskim, w gminie Lututów.
W latach 1975–1998 miejscowość położona była w województwie sieradzkim.
Wioska położona 12 km na pn. od Wielunia, wzmiankowana w 1406 r. W 1552 r. miała tu folwark Anna Kłomnicka, później wioska była w posiadaniu Tarnowskich herbu Jelita. Powstańczym naczelnikiem powiatu wieluńskiego w Powstaniu styczniowym był Pelagiusz Cielecki ze Świątkowic. Ostatnimi jej właścicielami byli Ciemieniewscy. W 1939 r. przebiegała tędy tzw. operacyjna linia czat (Grabów – Prosna – Ostrówka – Świątkowice – Wieluń – Warta – Parzymiechy), obsadzona przez oddział wydzielony z 10 DP, dowodzony przez płk. Jerzego Grobickiego. 
Znajduje się tu jeden z najpiękniejszych staropolskich dworów przykryty gontowym łamanym dachem polskim z "wolimi oczkami". Jest to budowla barokowa z końca XVIII w., na rzucie prostokąta, z portykiem wspartym na dwóch parach profilowanych słupów, przebudowana po 1960 r. 
W otoczeniu dworu park założony w poł. XIX w., a przebudowany w l. 1890–1900, o powierzchni 10,20 ha, z pomnikowymi okazami drzew i rzadkimi krzewami. Tuż przy dworze rośnie 600-letni cis. Przez park przepływa Struga Węglewska – dopływ Prosny.
Na lata 2009–2011 zapowiadana jest realizacja przebiegającego przez miejscowość, 70-kilometrowego traktu „kalisko–wieluńskiego” łączącego Kalisz z Wieluniem.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="399778" url="https://pl.wikipedia.org/wiki?curid=399778" title="Samochodzik i templariusze">
Samochodzik i templariusze

Samochodzik i templariusze – polski serial telewizyjny dla młodzieży, zrealizowany w 1971 na podstawie powieści Zbigniewa Nienackiego "Pan Samochodzik i templariusze".
Pan Samochodzik, w którego postać wciela się Stanisław Mikulski – historyk sztuki i detektyw amator oraz posiadacz niezwykłego samochodu, poszukuje ukrytych skarbów templariuszy. Dużą pomoc okazują mu zaprzyjaźnieni harcerze.
Plenery i produkcja.
Główne plany serialu zlokalizowano w okolicach Radzynia Chełmińskiego oraz Malborka. Ostatnie dwa odcinki – z gotyckim kościółkiem – realizowane były także w Okoninie koło Grudziądza. W Radzyniu Chełmińskim znajdują się ruiny zamku krzyżackiego, jednego z największych w państwie Zakonu. W ruinach tych bohaterowie serialu poszukują tajemnych znaków templariuszy prowadzących do legendarnego skarbu. Do niedawna jeden z takich znaków, wykonany w trakcie realizacji filmu, widoczny był na murze zamkowym. Na terenie radzyńskiego zamku znajdują się także piwnice, które zostały wykorzystane przez ekipę filmową w przygotowaniu scen w podziemiach, w których „zatrzasnęli się” harcerze w przedostatnim odcinku serialu. Kolumnę, pod którą spoczywał filmowy szkielet „chłopa, który kiedyś znalazł wejście do podziemi”, chętnie pokazuje miejscowy przewodnik. Kościół w Okoninie posłużył filmowcom za „kościół z podziemiami w Kortumowie”, z jednym wprawdzie wyjątkiem: scenę, w której pan Tomasz z harcerzami schodzi z kościelnej wieży, nakręcono przy kościele w Radzyniu Chełmińskim, a metalowa drabinka, po której schodzą bohaterowie, znajduje się tam do dziś. W serialu wykorzystano także radzyński cmentarz i znajdującą się na jego terenie kaplicę: to tam nakręcono scenę oczekiwania na tajemniczego Bahometa.
Dokładniejsze informacje na temat serialu znajdują się w książce Piotra Łopuszańskiego "Pan Samochodzik i jego autor. O książkach Zbigniewa Nienackiego dla młodzieży", Warszawa 2009. Pewne wątpliwości budzić może parokrotnie powtórzona przez jej autora informacja, że sceny nad jeziorem (biwakowanie, kąpiel Karen, „kradzież” żaglówki przez Iwonę) kręcone były nad jeziorem znajdującym się w bezpośredniej bliskości zamku w Radzyniu. Serial przygotowywany był latem 1971, w czasie, gdy jezioro, obok którego wzniesiono zamek, znajdowało się już w fazie stopniowego zaniku i z pewnością nie mogło wyglądać tak, jak widać to na ekranie. Inny jest też krajobraz, w który wtopione jest filmowe jezioro – nie przypomina on krajobrazu okolic zamku. Jeziorem, nad którym realizowano sceny serialu, jest jezioro wieldządzkie we wsi Wieldządz w powiecie wąbrzeskim, położone w odległości kilku kilometrów od Radzynia.
Rolę samochodu-amfibii Pana Samochodzika grały dwa egzemplarze pojazdu VW Schwimmwagen. Jeden z nich zatonął w jeziorze w trakcie zdjęć. Drugi znajduje się obecnie w „Panzer-Farm”, w Chrcynnie pod Nasielskiem, w prywatnym muzeum techniki wojskowej i Kolekcji Pojazdów Militarnych „Ares” braci Stanisława i Macieja Kęszyckich, biznesmenów działających na rynku sprzętu budowlanego.

</doc>
<doc id="399784" url="https://pl.wikipedia.org/wiki?curid=399784" title="Pistolet sygnałowy wz. 78">
Pistolet sygnałowy wz. 78

Pistolet sygnałowy wz. 78 – pistolet sygnałowy kal. 26 mm, konstrukcji polskiej, z okresu lat 70. XX wieku. 
Na początku lat 70. XX wieku inż. Bohdan Szpaderski i inż. Krzysztof Styczyński opracowali nowy wzór pistoletu sygnałowego. Zastąpił on używane dotychczas pistolety sygnałowe wz. 1944. Poza Wojskiem Polskim pistolet sygnałowy wz. 78 był używany przez Milicję Obywatelską.
Zasadniczym przeznaczeniem broni było miotanie pocisków oświetlających i sygnałowych, ale na potrzeby MO opracowano także nabój NPŁ-26 (Nabój Pistoletowy Łzawiący) elaborowany gazem łzawiącym.
W drugiej połowie lat 70. powstał prototyp RWGŁ-2, czyli granatnika policyjnego przeznaczonego do miotania granatów łzawiących. RWGŁ-2 był standardowym pistoletem sygnałowym wz. 78 wyposażonym w garłacz przeznaczony do miotania granatów UGŁ-200 i miał zastąpić RWGŁ-1. Testy wykazały, że RWGŁ-2 ma niską szybkostrzelność praktyczną i trudny do opanowania odrzut. Dlatego z produkcji seryjnej RWGŁ-2 zrezygnowano.
Opis konstrukcji.
Pistolet posiada kurkowy mechanizm spustowo-uderzeniowy. Stała iglica jest osadzona w kurku. Lufa o gładkim przewodzie jest osadzona w szkielecie obrotowo. Jest ona utrzymywana w położeniu zamkniętym przez zwalniacz lufy. Odciągnięcie zwalniacza powoduje "złamanie" lufy. Umożliwia to usunięcie pustej łuski i załadowanie nowego naboju. Do czyszczenia i konserwacji się go nie rozkłada.

</doc>
<doc id="399789" url="https://pl.wikipedia.org/wiki?curid=399789" title="Meroe">
Meroe

Meroe – starożytne miasto w Nubii, znajdujące się pomiędzy VI a V kataraktą na Nilu, ok. 220 km na północ od Chartumu, w północnej części dzisiejszego Sudanu niedaleko współczesnych miejscowości Kabuszijja i Begrawija.
Od VI w. p.n.e. ośrodek kultury meroickiej z zachowanymi śladami dawnej kultury egipskiej i greckiej. W latach od 300 r. p.n.e. do 350 r. n.e. Meroe było stolicą królestwa Kusz po przeniesieniu z wcześniejszej stolicy, Napaty. W tym czasie Meroe było również nekropolą nubijskich królów kuszyckich. Tu rozwinęło się pismo meroickie, które z czasem zastąpiło egipskie. W IV w. n.e. miasto zostało opuszczone.
Prace wykopaliskowe, prowadzone również przez polskich archeologów, odsłoniły m.in. nekropolę królewską obejmującą kilkadziesiąt niewielkich grobów i piramid z komorami podziemnymi, budowanych z piaskowca i cegły, o wysokości od 10 do 30 m, a także pozostałości kilku pałaców królewskich, wielką świątynię Amona i inne budowle sakralne (poświęcone m.in. Izydzie), zabudowę miejską oraz resztki pieców hutniczych.
W 2011 roku stanowisko archeologiczne na wyspie Meroe zostało wpisane na listę światowego dziedzictwa UNESCO.
Geografia.
Meroe leży na wschodnim brzegu Nilu, ok. 6,4 km na północ od Kabūszīyah koło Szandi i ok. 220 km na północ od Chartumu, w północnej części dzisiejszego Sudanu.
Od nazwy miasta Meroe nazwano region „Wyspa Meroe”, pomiędzy rzekami Nil i Atbara, którego obszar zajmuje obecnie region Butana.
Historia.
Obszar Meroe został zamieszkany ok. X w. p.n.e. a samo Meroe stało się jednym z głównych ośrodków władzy królestwa Kusz od VIII wieku p.n.e. do IV wieku n.e. Od IV w. p.n.e. Meroe było stolicą królestwa po przeniesieniu z wcześniejszej stolicy Napaty, która została zajęta przez faraona Psametycha II ok. 590 r. p.n.e.
Lokalizacja Meroe dalej na południe, pomiędzy VI a V kataraktą na Nilu, na terenach zasobnych w rudy żelaza i heban była sprzyjająca w przypadku wojny z Egiptem. Meroe stało się ważnym ośrodkiem produkcji żelaza, wyrobu broni i narzędzi rolniczych. Narzędzia żelazne przyczyniły się do rozwoju rolnictwa – w regionie Meroe uprawiano proso i sorgo, a także hodowano bydło. Nadwyżki eksportowano, korzystając z dogodnej lokalizacji miasta na szlaku do Egiptu i nad Morze Czerwone. Meroe handlowało również piórami strusimi, złotem, kością słoniową, hebanem i skórami lampartów. Meroe stało się ważnym ośrodkiem przemysłowym i handlowym. W okresie swojej największej świetności mogło liczyć 20–25 tys. mieszkańców.
Od III w. p.n.e. w Meroe chowano władców królestwa. Jako pierwszy z władców spoczął w Meroe król Arakamani.
O mieście wspomina w V w. p.n.e. grecki historyk Herodot – jest to pierwsza pisemna wzmianka o Meroe.
Znaczenie miasta zmalało w okresie inwazji rzymskiej, a jego upadek przypieczętowało podbicie w połowie IV wiek n.e. przez Ezana, władcę królestwa Aksum. Ostatecznie Meroe zostało porzucone zanim dotarło tu chrześcijaństwo w drugiej połowie VI wieku.
Prace archeologiczne.
Meroe znalazło się w obszarze zainteresowań podróżników europejskich w początkach XVIII wieku. W 1772 roku podróżujący w regionie szkocki podróżnik i pisarz James Bruce (1730–1794) zasugerował, że ruiny w Begrawiji to pozostałości po starożytnym Meroe. Bruce znalazł tu fragmenty piedestałów i obelisku z hieroglifami.
Szwajcarski podróżnik i badacz Egiptu Johann Ludwig Burckhardt (1784–1817) dotarł do ruin w okolicach Szandi w 1814 roku, ale nie przypisał im większego znaczenia.
Kilka lat później ruiny opisali francuscy podróżnicy Frédéric Cailliaud (1787–1869) i Linant de Bellefonds (1799–1883). Cailliaud sporządził mapę Meroe i dokonał pomiarów piramid, odkrył kolejne ruiny w Musawwarat es-Sufra i opisał ruiny świątyń w Naqa. Wyniki swoich badań opublikował w latach 1826–1828 w książce "Voyage á Meroë".
W 1834 roku wiele piramid zostało zniszczonych podczas poszukiwań skarbów przez włoskiego poszukiwacza skarbów Giuseppe Ferliniego (1797–1870), który dokonał otwarcia wielu grobowców, w których znalazł biżuterię meroicką.
Pierwsze prace badawcze w Meroe zostały przeprowadzone przez Królewską Ekspedycję Pruską prowadzoną przez niemieckiego egiptologa Karla Richarda Lepsiusa (1810–1884) w latach 1842–1844. Zespół Lepsiusa sporządził m.in. plany piramid i kopie inskrypcji na ścianach budowli.
Pierwsze prace archeologiczne przeprowadzono w Meroe w 1902 roku, kiedy to odkryto ulice i gmachy miasta. Wykopaliska prowadzone przez brytyjskiego archeologa Johna Garstanga (1876–1956) w latach 1910–1914 potwierdziły tezę Bruce’a o odnalezieniu starożytnego Meroe. W latach 20. XX wieku amerykański archeolog George Andrew Reisner (1867–1942) odkrył pozostałości po trzech piramidach.
Po latach przerwy, w latach 60. XX wieku zespoły Uniwersytetu w Chartumie i Uniwersytetu w Calgary wznowiły wykopaliska i odkryły kolejne części starożytnego miasta. W latach 1992–1993 prace prowadzili naukowcy z Uniwersytetu Humboldtów w Berlinie. Prowadzone w XXI wieku badania archeologiczne i prace konserwatorskie w Meroe mają charakter międzynarodowy i realizowane są przede wszystkim w ramach programu Misji Katarskiej na Rzecz Piramid w Sudanie (, QMPS), której celem jest m.in. zbadanie stu piramid w nekropolii królewskiej w Meroe.
Prace wykopaliskowe prowadzone są również przez polskich archeologów, którzy m.in. od 2004 współpracują z Misją Royal Ontario Museum i Uniwersytetem w Chartumie, a w latach 2006–2007 współpracowali z Misją Deutsches Archäologisches Institut.
W 2011 roku stanowisko archeologiczne na wyspie Meroe zostało wpisane na listę światowego dziedzictwa UNESCO. Stanowisko obejmuje trzy obszary wykopalisk: samo miasto i nekropolię oraz dwa sąsiadujące z nim osiedla i ośrodki religijne w Musawwarat es-Sufra i Naqa. Stanowisko obejmuje najlepiej zachowane pozostałości architektury z okresu królestwa Kusz: piramid, świątyń, pałaców oraz budynków mieszkalnych i gospodarczych z okresu od VIII wieku p.n.e. do IV wieku n.e.
Architektura.
Prace wykopaliskowe odsłoniły m.in. nekropolę królewską obejmującą kilkadziesiąt niewielkich grobów i piramid z komorami podziemnymi, budowanych z piaskowca, o wysokości od 10 do 30 m, a także pozostałości kilku pałaców królewskich, wielką świątynię Amona i inne budowle sakralne (poświęcone m.in. Izydzie), zabudowę miejską oraz resztki pieców hutniczych.
Zobacz też.
Inne kuszyckie kompleksy piramid:

</doc>
<doc id="399791" url="https://pl.wikipedia.org/wiki?curid=399791" title="Towarzystwo Przemysłowców Polskich">
Towarzystwo Przemysłowców Polskich

Towarzystwo Przemysłowców Polskich – polska organizacja we Wrocławiu działająca w latach 1868-1920, będąca najstarszym tego typu zrzeszeniem kupców, rzemieślników i pracowników handlu niższego szczebla narodowości polskiej, skupiającym pod koniec XIX w. około 70 osób. Towarzystwo poza działalnością samopomocową prowadziło działania na polu kulturalno-oświatowym (organizacja imprez kulturalnych, prowadzenie własnej biblioteki i czytelni). Organizacja współpracowała z grupami teatralnymi i z powstałym z jej inicjatywy kółkiem śpiewaczym „Harmonia”.

</doc>
<doc id="399795" url="https://pl.wikipedia.org/wiki?curid=399795" title="Kosmas z Pragi">
Kosmas z Pragi

Kosmas z Pragi (ur. ok. 1045, zm. 21 października 1125) – kanonik praski, uważany za pierwszego czeskiego kronikarza, autor spisanej po łacinie kroniki "Kroniki Czechów" () opisującej dzieje Czech od czasów legendarnych aż do roku 1125. 
Kosmas pochodził z zamożnego rodu czeskiego. W młodości dużo podróżował (Włochy, Węgry, Niemcy) i zdobył gruntowne wykształcenie. Studiował w szkole katedralnej w Liège między 1075 a 1081. W roku 1099 został kanonikiem, a następnie dziekanem kapituły praskiej. Jego żoną była Bożeciecha(zm. 23 stycznia 1117 r.). Miał syna Henryka, który przez część historyków jest identyfikowany z biskupem ołomunieckim Henrykiem Zdikiem.
Kosmas do spisywania dzieła swego życia zabrał się po roku 1110 i uzupełniał "Kronikę" aż do swej śmierci w roku 1125.

</doc>
<doc id="399796" url="https://pl.wikipedia.org/wiki?curid=399796" title="Kosmas">
Kosmas



</doc>
<doc id="399798" url="https://pl.wikipedia.org/wiki?curid=399798" title="Granatnik rewolwerowy RGA-86">
Granatnik rewolwerowy RGA-86



</doc>
<doc id="399801" url="https://pl.wikipedia.org/wiki?curid=399801" title="Szwoleżerowie">
Szwoleżerowie

Szwoleżerowie, lekkokonni (z fr. "chevau-légers", od "cheval" – koń i "léger" – lekki) – formacja wojskowa lekkiej kawalerii. Jako pierwszy ten rodzaj wojska wyodrębnił Ludwik XII Walezjusz w 1498 roku.
Polscy szwoleżerowie.
Szwoleżerowie Księstwa Warszawskiego.
Szwoleżerowie jako rodzaj kawalerii pojawili się w dziejach oręża polskiego w okresie Księstwa Warszawskiego. Pierwszym oddziałem tej formacji był 1 pułk Szwoleżerów Gwardii, utworzony dekretem Napoleona I z 6 kwietnia 1807.
W czasie kampanii rosyjskiej 1812 utworzono drugi oddział tego rodzaju. Był to 3 pułk Szwoleżerów Gwardii. Upadek Napoleona w 1815 zakończył pierwszy okres istnienia oddziałów szwoleżerów w Wojsku Polskim.
Polscy szwoleżerowie odznaczyli się przede wszystkim w bitwie pod Somosierrą (1808). Dowodzili nimi wtedy kolejno: Jan Kozietulski, potem Jan Nepomucen Dziewanowski, a na koniec Andrzej Niegolewski.
Szwoleżerowie w II Rzeczypospolitej.
4 czerwca 1917 został wydany dekret prezydenta Francji Raymond Poincaré o tworzeniu autonomicznej Armii Polskiej. Na jej czele stanął gen. Józef Haller.
W armii tej nie przewidywano organizowania oddzielnych oddziałów kawaleryjskich, formowano jedynie kawalerię dywizyjną.
W grudniu 1917 utworzono szwadron instrukcyjny szwoleżerów. Kolejnymi oddziałami były: 1 pułk szwoleżerów dla 1 i 2 Dywizji Strzelców Polskich, 3 pułk szwoleżerów dla 3 i 6 Dywizji Strzelców oraz dywizjon 4 pułku szwoleżerów przy 7 Dywizji Strzelców Polskich.
W 1919 oddziały szwoleżerów zostały przetransportowane z Francji do Polski. Po połączeniu z Wojskiem Polskim, szwoleżerów przemianowano na dragonów kresowych, a nieco później na strzelców konnych.
W tym samym czasie polska kawaleria odradzała się w Rosji. W styczniu 1918 został utworzony dywizjon Szwoleżerów Polskich por. Feliksa Jaworskiego. Będący w składzie III Korpusu Polskiego, w maju 1918 został przeorganizowany w pułk Szwoleżerów Polskich. Przestał istnieć w 1918 po rozbrojeniu III Korpusu przez wojska austriackie. 
Także przy 4 Dywizji Strzelców Polskich w Besarabii został sformowany kolejny samodzielny szwadron szwoleżerów. Po powrocie do kraju szwadron przemianowany został na 3 szwadron 2 pułku Dragonów Kresowych.
Po odzyskaniu niepodległości powstał problem ustalenia numeracji i nazwy pułków jazdy. Tę samą numerację posiadały pułki wywodzące się z Legionów, z korpusów wschodnich, z Wojsk Wielkopolskich i z Armii gen. Hallera.
Rozkazem szefa Sztabu Generalnego Wojska Polskiego z 8 stycznia 1919 pułki legionowe ułanów otrzymały nazwy pułków szwoleżerów. 

</doc>
<doc id="399809" url="https://pl.wikipedia.org/wiki?curid=399809" title="Janowice (powiat tarnowski)">
Janowice (powiat tarnowski)

Janowice – wieś w Polsce, położona w województwie małopolskim, w powiecie tarnowskim, w gminie Pleśna.
Wieś leży prawym brzegu Dunajca, w dolinie potoku Lubinka i na okolicznych wzniesieniach Pogórza Rożnowskiego. Przez wieś przebiega lokalna droga z Zakliczyna do Tarnowa.
W latach 1954–1972 wieś należała i była siedzibą władz gromady Janowice. W latach 1975–1998 wieś należała administracyjnie do województwa tarnowskiego.
Historia.
Miejscowość, lokowana wcześniej na prawie polskim, otrzymała w 1347 roku prawo magdeburskie. U Długosza wzmiankowany jest właściciel wsi, Grot z Janowic, który uczestniczył w wyprawie króla Władysława Jagiellończyka na Węgry w 1440 roku.
W zachodniej części wsi, na stoku wzniesienia łagodnie opadającego w kierunku południowo-zachodnim, ku dolinie Dunajca, znajduje się zespół pałacowo-parkowy. Murowany pałac został zbudowany w XIX wieku w stylu angielskiego neogotyku na miejscu istniejącego wcześniej dworu, z którego do dnia dzisiejszego zachowały się piwnice. Obok wybudowano wolnostojącą kwadratową wieżę połączoną z pałacem czteroprzęsłowym arkadowym przejściem. Park, otaczający pałac, o powierzchni 9,5 ha, rozwinięty jest z założenia tzw. ogrodu w stylu angielskim. Szata roślinna to dęby szypułkowe, klony, lipy, graby, jesiony, wierzby, topole, czeremchy. Wśród krzewów: jaśminy, leszczyny, głogi i inne. Ostatnim właścicielem był Aleksander Kobylański, majątek Janowice został odebrany dekretem PKWN. W 1967 roku pałac przejęła Politechnika Krakowska, która odnowiła i zagospodarowała budynek i otaczający park. Służył on jako ośrodek szkoleniowo-wypoczynkowy, a od 2008 roku jest dzierżawiony jako obiekt rekreacyjno – szkoleniowy przez prywatnego właściciela. W 2013 r. pałac został zakupiony przez ZAiKS z myślą o stworzeniu w nim nowoczesnego Centrum Pracy Twórczej.
W obrębie cmentarza parafialnego znajduje się cmentarz wojenny nr 190 z I wojny światowej, na którym pochowanych jest 114 żołnierzy austro-węgierskich i 16 rosyjskich. Na cmentarzu znajduje się też upamiętniona tablicą mogiła 11 żołnierzy polskich poległych w walce z Niemcami we wrześniu 1939 roku.
Turystyka.
Wyciąg narciarski.
Pałac w stylu angielskiego neogotyku z XIX w.
Cmentarz wojenny nr 190 z I wojny światowej.
Na zboczach wzgórz opadających w kierunku doliny Dunajca położone są obszary leśne o łącznej powierzchni ok. 18 ha, znane jako „Uroczysko Janowice”. Jest to grąd o bogatym podszyciu, z okazami bluszczy pospolitego oplatającego pnie drzew.
Winnica Janowice.

</doc>
<doc id="399810" url="https://pl.wikipedia.org/wiki?curid=399810" title="Firletka Jowisza">
Firletka Jowisza

Firletka Jowisza ("Lychnis flos-jovis") – gatunek byliny należący do rodziny goździkowatych. Rośnie dziko w południowych i zachodnich Alpach. Jest uprawiany w wielu krajach jako roślina ozdobna.
Uprawa.
Sadzona na rabatach i ogródkach skalnych. W Polsce najczęściej przemarza. Niektóre odmiany: 'Hort's Variety', 'Nana', 'Peggy'. Preferuje słoneczne stanowisko, w półcieniu rośnie wyższa i bardziej rzadka. Podłoże powinno być próchniczno-gliniaste i zdrenowane żwirem (nie lubi dużej wilgoci w glebie). Rozmnaża się ją przez wysiew nasion wczesną wiosną. Po przekwitnięciu kwiaty należy usuwać.

</doc>
<doc id="399813" url="https://pl.wikipedia.org/wiki?curid=399813" title="Uszas">
Uszas

Uszas () – w mitologii indyjskiej bogini jutrzenki (jej imię jest spokrewnione z rzymską Aurora i grecką Eos), jedyne bóstwo żeńskie do którego zwracane są całe hymny w Wedach, w których określana jest jako piękna, pełna wdzięku, a także dobroczynna i przynosząca pomyślność.

</doc>
<doc id="399816" url="https://pl.wikipedia.org/wiki?curid=399816" title="Evita">
Evita



</doc>
<doc id="399817" url="https://pl.wikipedia.org/wiki?curid=399817" title="Donald Carcieri">
Donald Carcieri

Donald Carcieri (ur. 16 grudnia 1942 w East Greenwich, Rhode Island) – amerykański polityk, członek Partii Republikańskiej, w latach 2003-2011 gubernator stanu Rhode Island. 
Ten gubernator jednego z najbardziej liberalnych stanów USA plasuje się na liberalnym skrzydle swej w większości konserwatywnej partii (jak jego koledzy partyjni z innych stanów Nowej Anglii: Mitt Romney z Massachusetts czy Jim Douglas z Vermont).

</doc>
<doc id="399821" url="https://pl.wikipedia.org/wiki?curid=399821" title="Leon Schott">
Leon Schott

Leon Schott (ur. 8 kwietnia 1822, zm. 19 kwietnia 1902 tamże) – polski kupiec.
Syn Grzegorza i Rozalii Piotrowskiej. W młodości zwiedził wschodnią Europę, przez Węgry od Odessy, Stambułu i Wiednia. W wieku 33 lat wrócił do rodzinnego miasta, gdzie założył sklep. Od 1855 piastował kolejno większość urzędów w rzeszowskim magistracie, począwszy od asesora (1870) po burmistrza (1893–1896). Dnia 19 listopada 1895 Rada Miasta nadała mu tytuł honorowego obywatela miasta Rzeszowa. Okresowo był członkiem Rady Powiatu, wydziału Kasy Oszczędności i Towarzystwa Zaliczkowego. Zmarł w wyniku rocznej choroby. Został pochowany na Starym Cmentarzu w Rzeszowie (w jego grobowcu pochowani zostali także Edward Arvay i jego żona Klementyna).

</doc>
<doc id="399823" url="https://pl.wikipedia.org/wiki?curid=399823" title="Katedra w Płocku">
Katedra w Płocku

W Płocku znajdują się dwie katedry: 
Obie katedry obchodzą odpust 15 sierpnia.

</doc>
<doc id="399827" url="https://pl.wikipedia.org/wiki?curid=399827" title="Vincenzo Montella">
Vincenzo Montella

Vincenzo Montella (ur. 18 czerwca 1974 w Pomigliano d’Arco) – włoski trener piłkarski i piłkarz występujący na pozycji napastnika.
Kariera klubowa.
Vincenzo Montella jest wychowankiem Empoli FC. Potem reprezentował barwy Genoa CFC i Sampdorii. Od 1999 był piłkarzem AS Romy. W sezonie 2000/2001 wywalczył z tym zespołem mistrzostwo Włoch. Rok później strzelił cztery bramki w derbach Rzymu pomiędzy Romą a S.S. Lazio, co jest rekordem tych spotkań. Pod koniec kariery był wypożyczany do Fulham F.C. oraz Sampdorii. Ostatni sezon spędził w barwach Romy. 2 lipca 2009 zakończył piłkarską karierę
Kariera reprezentacyjna.
W reprezentacji Włoch zadebiutował 5 czerwca 1999 w meczu z Walią. Z drużyną narodową wystąpił na Mistrzostwach Europy w 2000 i 2004, a także na Mistrzostwach Świata 2002.
Kariera trenerska.
21 lutego 2011 został pierwszym trenerem Romy, obejmując stanowisko po Claudio Ranierim, który podał się do dymisji. 1 lipca 2011 został trenerem klubu Calcio Catania. W dniu 11 czerwca 2012 roku podpisał dwuletni kontrakt z Fiorentiną (przedłużony później do 2017 roku). Zwolniony z Fiorentiny 8 czerwca 2015. 15 listopada 2015 roku został trenerem Sampdorii. W 2016 roku podpisał 2 letni kontrakt z A.C. Milan. 27 listopada 2017 został zwolniony z funkcji trenera Milanu. 28 grudnia 2017 roku został nowym trenerem hiszpańskiego klubu Sevilla FC. 28 kwietnia 2018 roku został zwolniony z tego stanowiska.

</doc>
<doc id="399835" url="https://pl.wikipedia.org/wiki?curid=399835" title="Emil Szramek">
Emil Szramek

Emil Szramek, właśc. Emil Michael Schramek "("ur. 29 września 1887 w Tworkowie, zm. 13 stycznia 1942 w KL Dachau) – błogosławiony i męczennik Kościoła katolickiego, polski duchowny katolicki.
Życiorys.
Emil Szramek urodził się w rodzinie chałupnika Augusta i Josephy z d. Kandziora. Szkołę elementarną ukończył w Tworkowie, gimnazjum w Raciborzu, studia teologiczne na wydziale teologicznym Uniwersytetu Wrocławskiego (1907–1910).
Kapłaństwo.
22 czerwca 1911 z rąk kard. Georga Koppa przyjął święcenia kapłańskie. Pierwszymi placówkami duszpasterskimi były: Miechowice (1911–1912), gdzie miał możliwość zapoznania się z pracami księdza Norberta Bonczyka, i Tychy (1912–1916), gdzie pracował u boku ks. Jana Kapicy. Praca u znanego polityka, ale i wybitnego duszpasterza, zaważyła na jego poglądach politycznych, jak i społecznych. W Tychach ukończył pracę nad doktoratem, który napisał pod kierunkiem Josepha Jungnitza ("Das Kollegiatstift zum heiligen Kreuz in Oppeln", Oppeln 1916). W latach 1916–1923 pracował na placówkach w Zaborzu i Mikołowie. Od 1918 związał się ze stowarzyszeniem kulturalno-oświatowym pod nazwą: Towarzystwo Oświaty im. św. Jacka, którego był współzałożycielem i w którym został redaktorem „Głosów znad Odry” (1918–1924). W czasopiśmie tym często bronił prawa Górnoślązaków do używania języka polskiego. Po utworzeniu Administracji Apostolskiej dla Śląska Górnego (1922) został przez ks. Augusta Hlonda powołany na stanowisko kanclerza kurii Administracji Apostolskiej. Po utworzeniu diecezji wszedł w skład kapituły katedralnej, a od 1927 z polecenia bpa Arkadiusza Lisieckiego zajmował się organizacją budowy katedry. W kurii katowickiej pełnił także funkcję egzaminatora prosynodalnego, członka Consilium Vigilantiae i diecezjalnej komisji konserwatorskiej. W 1926 papież Pius XI powierzył ks. E. Szramkowi parafię Niepokalanego Poczęcia Najświętszej Maryi Panny w Katowicach.
Styl duszpasterstwa uprawianego przez ks. E. Szramka cechowała otwartość i tolerancja, zwłaszcza jeśli chodzi o kwestie narodowościowe. Jako jeden z pierwszych naukowców na Śląsku zaczął głosić tezę o potrzebie większego otwarcia na kontakty między historykami polskimi i niemieckimi. Był daleki od nacjonalizmu, a tym bardziej od wszelkich przejawów szowinizmu. W 1927 został wybrany na prezesa Towarzystwa Przyjaciół Nauk na Śląsku. Równocześnie redagował „Roczniki Towarzystwa Przyjaciół Nauk na Śląsku”. Był jednym z inicjatorów założenia w Katowicach Biblioteki Śląskiej, a następnie przewodniczącym Rady Muzealnej Muzeum Śląskiego w Katowicach. Był znanym bibliofilem i koneserem sztuki. Pisał dużo, interesowała go zwłaszcza biografistyka. Wiele miejsca w swoich badaniach poświęcał także folklorystyce i badaniom nad Śląskiem jako pograniczem kulturowym. Owocem wieloletniej pracy stała się książka, która po dzień dzisiejszy nie straciła na aktualności: "Śląsk jako problem socjologiczny", Katowice 1934. W przededniu wybuchu wojny sporządził testament, w którym wszystko, co posiadał, rozdał.
Prześladowanie i męczeńska śmierć.
Nazwisko ks. E. Szramka znalazło się na liście proskrypcyjnej Sonderfahndungsbuch Polen i od początku okupacji niemieckiej w związku z Intelligenzaktion Schlesien spotykały go represje ze strony Gestapo. Nie opuścił parafii, a od decyzji niemieckich władz okupacyjnych o wygnaniu odwołał się do najwyższych władz III Rzeszy. 8 kwietnia 1940 został aresztowany i kolejno przebywał w niemieckich obozach koncentracyjnych KL Dachau, Mauthausen-Gusen i ponownie od 8 grudnia 1940 w KL Dachau. W obozie ks. E. Szramek stał się niekwestionowanym przywódcą księży. Podnosił więźniów na duchu, głosił kazania, w których dawał wyraz nadziei na odrodzenie Polski. Wobec prześladowców zachowywał się z godnością i spokojem. Jak wspominają współwięźniowie, miał niezłomny charakter i siłę ducha. Został zamordowany na izbie chorych strumieniami lodowatej wody.
Beatyfikacja.
Beatyfikował go papież Jan Paweł II w 1999 jako jednego ze 108 polskich męczenników II wojny światowej.

</doc>
<doc id="399836" url="https://pl.wikipedia.org/wiki?curid=399836" title="Christian Panucci">
Christian Panucci

Christian Panucci (ur. 12 kwietnia 1973 w Savonie) – włoski trener i piłkarz występujący najczęściej na pozycji prawego obrońcy.
Kariera klubowa.
Christian Panucci jest wychowankiem klubu Genoa FC. W jego barwach zadebiutował w sezonie 1991/1992, jednak rozegrał wówczas tylko jedno spotkanie w Serie A. W kolejnych rozgrywkach Panucci był już podstawowym graczem swojej drużyny, natomiast po ich zakończeniu przeniósł się do AC Milan. W pierwszym sezonie występów na San Siro włoski obrońca wywalczył mistrzostwo Włoch oraz zwyciężył w rozgrywkach Champions League. W późniejszym czasie Panucci zdobył Superpuchar Europy, po raz drugi sięgnął po tytuł mistrza kraju oraz dwa razy wywalczył Superpuchar Włoch.
W trakcie sezonu 1996/1997 wychowanek Genoi podpisał kontrakt z Realem Madryt, gdzie w linii obrony grał u boku takich zawodników jak Fernando Hierro, Roberto Carlos i Manuel Sanchís. Razem z ekipą „Królewskich” Panucci w 1998 roku zwyciężył Ligę Mistrzów oraz Puchar Interkontynentalny, po czym latem 1999 roku odszedł do Interu Mediolan. W defensywie ekipy „Nerazzurrich” grał najczęściej z Laurentem Blanciem, Javierem Zanettim oraz Luigim Di Biagio.
Po roku spędzonym w tym klubie Włoch przeniósł się do Chelsea, jednak jeszcze w trakcie sezonu 2000/2001 przeszedł do AS Monaco. W obu tych drużynach nie mógł jednak przebić się do podstawowego składu, w efekcie czego w sezonie 2001/2002 roku zdecydował się na powrót do Włoch.
Panucci został graczem AS Roma i swój ligowy debiut w barwach nowego klubu zaliczył 16 września w przegranym 1:2 wyjazdowym pojedynku przeciwko Piacenzie Calcio. W Romie włoski defensor od razu wywalczył sobie miejsce w wyjściowej jedenastce, a w obronie grywał razem z takimi piłkarzami jak Vincent Candela, Walter Samuel, Cafu, Cristian Chivu, Traianos Delas oraz Philippe Mexès. W 2007 i 2008 roku Panucci razem z drużyną zdobył Puchar Włoch, natomiast w 2007 roku wywalczył również krajowy superpuchar.
30 lipca 2009 roku Panucci podpisał roczny kontrakt z Parmą. 23 lutego 2010 roku umowa między zawodnikiem i klubem została rozwiązana. 22 sierpnia tego samego roku ogłosił zakończenie kariery piłkarskiej.
Kariera reprezentacyjna.
Panucci ma za sobą występy w młodzieżowych reprezentacjach Włoch. Razem z zespołem U-21 wywalczył Mistrzostwo Europy U-21 w 1994 roku oraz Mistrzostwo Europy U-21 w 1996 roku.
W seniorskiej kadrze Panucci zadebiutował 7 września 1994 roku w zremisowanym 1:1 wyjazdowym spotkaniu ze Słowenią, a pierwszego gola zdobył 8 października tego samego roku w wygranym 2:0 pojedynku z Estonią. Oba te mecze były częścią eliminacji do Euro 1996, jednak ostatecznie Panucci do kadry na turniej finałowy nie został powołany. Następnie włoski obrońca brał między innymi udział w eliminacjach do Mistrzostw Świata 1998, Tournoi de France 1997 oraz eliminacjach do Euro 2000.
Jego pierwszym wielkim turniejem w karierze były Mistrzostwa Świata 2002, na których „Squadra Azzura” została wyeliminowana w 1/8 finału przez współgospodarzy imprezy – Koreę Południową. Na mundialu tym Panucci był podstawowym graczem reprezentacji i wystąpił we wszystkich czterech spotkaniach. Następnie były zawodnik Realu Madryt został powołany do 23-osobowej kadry na Mistrzostwa Europy 2004. Tym razem Włosi swój udział w turnieju zakończyli już na rundzie grupowej, w której zajęli dopiero trzecią lokatę. Panucci w drużynie prowadzonej przez Giovanniego Trapattoniego miał zapewnione miejsce w wyjściowej jedenastce i zagrał w każdym z trzech meczów w pełnym wymiarze czasowym.
Następnie włoski piłkarz na ponad trzy lata rozstał się z zespołem narodowym, do którego powrócił dopiero na eliminacje do Euro 2008. 17 listopada 2007 roku w 92. minucie pojedynku ze Szkocją strzelił zwycięskiego gola na 2:1 i tym samym zapewnił Włochom awans do mistrzostw Europy. Na turnieju w Austrii i Szwajcarii podopieczni Roberto Donadoniego zostali jednak wyeliminowani w ćwierćfinale, kiedy to przegrali po serii rzutów karnych z późniejszymi mistrzami Europy – Hiszpanami. Wcześniej w spotkaniu rundy grupowej z Rumunią Panucci zdobył jedynego gola dla reprezentacji swojego kraju, a mecz zakończył się remisem 1:1. Następnie Włoch postanowił zakończyć reprezentacyjną karierę, a dla „Squadra Azzura” rozegrał łącznie 57 pojedynków i zdobył cztery bramki.

</doc>
<doc id="399838" url="https://pl.wikipedia.org/wiki?curid=399838" title="Agenci NCIS">
Agenci NCIS

Agenci NCIS (ang. "NCIS") – amerykański serial kryminalny produkowany od 2003 roku. Serial opowiada o losach agentów rządowej agencji Naval Criminal Investigative Service. Agencja prowadzi dochodzenia związane z przestępstwami związanymi z Marynarką lub Piechotą Morską.
Koncepcja serialu oraz bohaterowie zostali wprowadzeni w dwóch odcinkach serialu "JAG – Wojskowe Biuro Śledcze" (sezon ósmy, odcinki „Królowa Śniegu” oraz „Stan Zagrożenia”). Serial, który jest Spin-offem "JAG" miał swoją premierę 23 września 2003 na CBS.
Początkowo serial nosił tytuł „Navy NCIS”, a dopiero w drugiej serii nazwę skrócono do „NCIS”. W szóstym sezonie serial doczekał się własnego spin-offu: ' z Chrisem O’Donnellem i LL Cool J-em w rolach głównych. W sezonie 12 dołącza drugi spin-off: ' z Scottem Bakulą i Lucasem Blackiem w rolach głównych.
W 2011 NCIS zostało wybrane ulubionym serialem Ameryki. We wrześniu 2019 wystartuje 17 sezon serialu. Równolegle premierę telewizyjną w Polsce ma 13 sezon. Na początku maja 2020, stacja CBS ogłosiła przedłużenie serii na 18 sezon.
Fabuła.
Serial opowiada historię fikcyjnego zespołu agentów „MCRT” (naczelnego zespołu dochodzeniowego) mało znanej agencji o nazwie „Naval Criminal Investigative Service”. Agencja ta zajmuje się przestępstwami związanymi z Marynarką Wojenną, a także ściganiem terrorystów. Akcja serialu dzieje się najczęściej w siedzibie Navy Yard w Waszyngtonie. Serial oparty został na koncepcji znanej z serii „CSI”, jednak wyróżnia go większy nacisk na sylwetki bohaterów.
Szefem „MCRT” i zarazem głównym bohaterem serialu jest agent specjalny Leroy Jethro Gibbs. Jego prawą ręką w zespole jest agent specjalny Anthony DiNozzo. Z retrospekcji widz ma okazję poznać historię agencji i zespołu. Pierwotnie szefem „MCRT” był agent specjalny Michael Franks. To on zwerbował Gibbsa do NIS (poprzedniczki NCIS). W roku 1996 agent Franks przeszedł na emeryturę i opuścił agencję. Szefem zespołu zostaje wówczas Gibbs. W jego skład wchodzi początkowo agent Burckley, którego pięć lat później zastąpi policjant z Baltimore – Tony DiNozzo. Agent DiNozzo miał wielu partnerów. W serialu "JAG" towarzyszyła mu agentka Vivian Blackadder. W pierwszych dwóch seriach „Agentów” jego partnerką była pracująca dawniej w Secret Service agentka Caitlin Todd. Po jej śmierci w finale sezonu drugiego do zespołu dołącza oficer łącznikowy Mossadu. Ponadto na początku serii drugiej do zespołu Gibbsa dołączył nowicjusz, specjalista od nowinek technicznych, agent Timothy McGee. Z zespołem stale współpracuje patolog – dr Mallard oraz jego asystent James Palmer, który zastąpił postrzelonego w pierwszym sezonie Geralda Jacksona. Niezastąpiona w zespole jest Abby Sciuto – królująca w swoim laboratorium specjalistka od kryminalistyki.
Obecnie dyrektorem NCIS jest Leon Vance. Pierwszym dyrektorem (w serialu) jest Thomas Morrow, który jednak na początku trzeciego sezonu opuszcza agencję po otrzymaniu oferty posady zastępcy szefa Agencji Bezpieczeństwa Wewnętrznego. Jennifer Shepard zostaje nowym dyrektorem NCIS na początku trzeciego sezonu, zostaje także pierwszym dyrektorem, który dołączył do głównej obsady. Kiedy Shepard zostaje zastrzelona w finale piątego sezonu, dowództwo agencji przejmuje ówczesny wicedyrektor – Leon Vance z San Diego.
Przebieg akcji.
Pierwsza sprawa, którą rozwiązuje NCIS, dotyczy zabójstwa porucznik Singer. Bohaterowie zostają wprowadzeni w dwóch odcinkach ósmego sezonu serialu JAG – Wojskowe Biuro Śledcze. Początkowo odcinki „Ice Queen” oraz „Meltdown” pełniły funkcję pilota, lecz później tę rolę przejął odcinek „Yankee White”. W odcinkach pilotażowych główny bohater serialu "JAG", czyli Harmon Rabb, jest podejrzany o zabójstwo porucznik Singer. Sprawę prowadzi Gibbs z ekipą. Postać agentki Vivian Blackadder nie spodobała się publiczności, dlatego w pierwszym odcinku serialu zamiast niej, pojawia się nowa postać – agentka Kate Todd. W odcinkach "Agentów NCIS" akcja serialu tyczy się głównie spraw kryminalnych, podczas gdy serial "JAG" koncentruje się na wydarzeniach z sali sądowej.
Sezon 1.
Pierwszy sezon to przedstawienie głównych bohaterów oraz metod ich pracy. W pierwszym odcinku („Zastępca”) oprócz agentki Todd, widz poznaje agenta FBI – Tobiasa Fornella. Pierwsza sprawa dotyczy zabójstwa na Air Force One, którego świadkiem była Caitlin Todd, agentka Secret Service. Sprawę chcą prowadzić aż trzy agencje (NCIS, Secret Service oraz FBI), dlatego zespół Gibbsa porywa samolot, aby móc pracować na własną rękę.
Kolejne odcinki przybliżają widzom sylwetki postaci. Widz poznaje między innymi byłego policjanta, Anthony’ego DiNozzo, zajmującą się dawniej ochroną prezydenta USA Caitlin Todd, nieco zdziwaczałego patologa doktora Mallarda oraz lubującą się w gotyckim stylu kryminolożkę Abby Sciuto. W odcinku siódmym pojawia się nowicjusz – agent z Norfolk Timothy McGee, który staje się częścią drużyny Gibbsa w serii drugiej.
W odcinku „Bête Noire” widz poznaje głównego antagonistę pierwszych dwóch serii, terrorystę (i, jak się później okazuje, oficera Mossadu), Ariego Haswari. Dalsza część sezonu koncentruje się na jego poszukiwaniach. W finale Ari zostaje postrzelony przez Gibbsa w kostnicy, gdzie wcześniej przetrzymywał jako zakładników agentkę Todd oraz doktora Mallarda i jego asystenta, Geralda Jacksona.
Sezon 2.
Sezon otwiera sprawa uprowadzenia niewidomej dziewczynki oraz przyjęcie do zespołu agenta McGee. W tym sezonie pojawia się więcej spraw dotyczących terroryzmu, szpiegów czy porwań. Sporo uwagi poświęcono relacji między Tonym a Kate. Jednym z ważniejszych wydarzeń jest choroba agenta DiNozzo, który otwiera list z bakteriami dżumy. Tony zostaje zarażony, zaś pozostali agenci zajmują się odnalezieniem sprawcy. Okazuje się, że jest to specjalna odmiana choroby, która nie reaguje na antybiotyki, dlatego DiNozzo musi sam poradzić sobie z „czarną śmiercią”.
W odcinku finałowym do Waszyngtonu powraca dawny wróg agentów, Ari Haswari, z zamiarem zabicia Gibbsa. Samochód, w którym znaleziono zwłoki, okazuje się zastawioną na zespół pułapką. Agentka Todd dostaje zadanie ochrony swojego szefa przed oficerem Mossadu. Sezon kończy się jej śmiercią z rąk Ariego na oczach Gibbsa i Tony’ego.
Sezon 3.
Sezon rozpoczyna się dwuodcinkowym wstępem, będącym bezpośrednią kontynuacją finału poprzedniej serii. Haswari pragnie wykończyć Gibbsa psychicznie, mordując wszystkie bliskie mu osoby i doprowadzając go tym samym do samobójstwa. Przeprowadza też nieudany zamach na Abby, którą w ostatnim momencie ratuje DiNozzo. W biurze NCIS pojawia się Ziva David – oficer izraelskiego Mossadu oraz przyrodnia siostra Ariego. Ziva nie wierzy w złe intencje swojego brata, do czego stara się przekonać Gibbsa. Przekonuje się o winie Ariego dopiero później, kiedy ten zjawia się w piwnicy Gibbsa i usiłuje go zamordować. Ten plan nie dochodzi do skutku, bowiem Ziva strzela do brata, ratując Gibbsa. Ziva David zostaje przydzielona do NCIS jako agent łącznikowy Mossadu i staje się częścią zespołu w czwartym odcinku. Tym samym Cote de Pablo dołącza do głównej obsady serialu, zastępując Sashę Alexander.
Dodatkowo, w pierwszym odcinku serii dotychczasowy dyrektor NCIS, Thomas Morrow, odchodzi po otrzymaniu posady w Agencji Bezpieczeństwa Wewnętrznego. Zastępuje go była partnerka i kochanka Gibbsa – Jennifer Shepard.
Sezon trzeci, pomimo odejścia jednej z głównych postaci, przyniósł serialowi znaczny wzrost popularności. W przeciwieństwie do poprzednich, został on pozbawiony wpływów serialu "JAG" (który został wówczas zakończony), przez co stał się mniej wojskowy, niż dotąd.
Finał serii, podobnie jak jej początek, podzielono na dwie części. Agent Leroy Jethro Gibbs został ranny w wyniku wybuchu bomby, przez co utracił pamięć i mentalnie znalazł się w roku 1991, kiedy to jego pierwsza żona – Shannon, oraz córka Kelly, zginęły w wypadku spowodowanym przez dilera Pedro Hernandeza. Zostaje także wprowadzona postać dawnego szefa Gibbsa, Mike’a Franksa. Ostatecznie Gibbs odzyskuje pamięć (dzięki uderzeniu przez Zivę w tył głowy) i decyduje się, śladem swego poprzednika, odejść na emeryturę. Sezon kończy się przybyciem Gibbsa do Meksyku, gdzie czeka go zasłużony odpoczynek.
Sezon 4.
Seria czwarta rozpoczyna się cztery miesiące po wydarzeniach z sezonu ubiegłego. Gibbs zrezygnował z pracy w NCIS, a szefem zespołu został Anthony DiNozzo. Wydaje się, że bohaterowie są już oswojeni z nową sytuacją. McGee zostaje starszym agentem, a Michelle Lee nowym (niezbyt lubianym przez resztę) członkiem zespołu. W początkowych dwóch odcinkach Gibbs oficjalnie jest już na emeryturze. W pierwszym przybywa do USA na prośbę Zivy, która staje się świadkiem zamachu bombowego i wpada w tarapaty. W odcinku drugim powraca na prośbę Fornella. Po rozwikłaniu sprawy decyduje się na powrót do agencji (tym samym DiNozzo na powrót zostaje starszym agentem, a McGee młodszym).
Seria czwarta kładzie jeszcze większy niż dotychczas nacisk na bohaterów. Widz poznaje zupełnie nowe oblicze Tima, który pod pseudonimem Thom E. Gemcity pisze powieści kryminalne. Tony DiNozzo po raz pierwszy przeżywa prawdziwą miłość, a Gibbs spotyka kolejną przyszłą eks, czyli pułkownik Hollis Mann. Zostaje również poszerzona rola Jenny Shepard, która w poprzedniej serii pojawiła się w niewielu odcinkach, pomimo przynależności do głównej obsady. Warto także dodać, że ginie jedna z drugoplanowych bohaterek serialu, Paula Cassidy, ratując agentów przed zamachowcem.
Głównym antagonistą w tej serii staje się handlarz bronią, La Grenouille (przez Gibbsa nazywany pogardliwie „Żabojadem” [The Frog]). Dyrektor Shepard, która zaczęła darzyć agenta DiNozzo sporym zaufaniem, zleca mu tajną misję. Agent ma się zbliżyć do Jeanne Benoit – córki La Grenouille’a. Jako prof. DiNardo zdobywa miłość Jeanne, jednak nieoczekiwanie sam zakochuje się w atrakcyjnej lekarce. Okazuje się, że Jenny i René Benoit łączą prywatne porachunki.
W finale serii Tony i Jeanne stają się zakładnikami dilera narkotyków, którego wspólnik zmarł w szpitalu i trafił do kostnicy z woreczkiem narkotyków w jelicie. DiNozzo udaje się uratować siebie i ukochaną. W ostatniej scenie agent osobiście poznaje ojca Jeanne.
Sezon 5.
Pierwszy odcinek jest bezpośrednią kontynuacją finału. Okazuje się, że związek Tony’ego z Jeanne był tylko częścią planu pogrążenia jej ojca. DiNozzo znika bez śladu, zaś reszta zespołu usiłuje go odnaleźć. Udaje im się zlokalizować auto Tony’ego, które chwilę później wybucha. Wizyta na miejscu zdarzenia i pierwsze czynności śledcze wskazują na to, że zwęglone ciało znalezione w aucie to DiNozzo. Na szczęście wkrótce Ducky odkrywa, że nie może to być ciało ich przyjaciela. Wkrótce Tony zjawia się i informuje o tym, co się wydarzyło. Wychodzi na jaw, że celem dyrektor Shepard było wyrównanie prywatnych porachunków. Jenny nie ukrywa już, że zamierza zabić La Grenouille’a. Mężczyzna zjawia się w domu pani dyrektor i prosi o ochronę. W ostatniej scenie okazuje się, że „The Frog” został zabity. O jego śmierci bohaterowie dowiadują się dopiero w czternastym odcinku („Sprawy wewnętrzne”). Dyrektor Shepard zostaje zawieszona, a jej obowiązki na czas śledztwa w sprawie La Grenouille’a przejmuje Leon Vance. Śledztwo wykazuje niewinność Jenny. Później jednak widz dowiaduje się, że faktycznie to ona dokonała zabójstwa. Wychodzi też na jaw, że Jenny Shepard jest poważnie chora. W międzyczasie dyrektor musi zmierzyć się z własną przeszłością. W ostatnich dwóch odcinkach sezonu („Dzień Sądu”) Shepard prosi o pomoc Franksa w związku z dawną tajną operacją, w której brała udział wraz z Gibbsem. Kobieta, świadoma swojej śmiertelnej choroby, podejmuje ryzyko i ginie w trakcie strzelaniny na pustkowiu pod Los Angeles. Śledztwo przejmuje nowy dyrektor NCIS, Leon Vance. Oddzielnie rozwiązuje ją Gibbs, któremu pomaga Michael Franks. Winną okazuje się Svetlana Chernitskaya, która mści się za zabicie przed laty jej ukochanego. Kobieta spotyka się z Gibbsem w domu Shepard, gdzie zostaje zabita przez Mike’a. Mężczyźni podpalają dom, w ten sposób pozbywając się ciała. Oficjalnie do wiadomości publicznej zostaje podana informacja, że na pogorzelisku znaleziono zwłoki Jennifer Shepard, która zmarła w wyniku zaczadzenia. Vance, jako nowy dyrektor NCIS, przydziela Gibbsowi nowy zespół. Ziva zostaje odesłana do Izraela, zaś DiNozzo i McGee dostają nowe przydziały.
Jest to ostatni sezon, w którym występuje Laureen Holly, a także pierwszy, w którym telewidz ma okazję zobaczyć Rocky’ego Carrola. Aktor dołączył do głównej obsady w sezonie kolejnym. Po raz pierwszy także widz może zobaczyć odcinek poświęcony postaci Jamesa Palmera (który od serii szóstej częściowo dołącza do głównych postaci). Jest to najkrótszy sezon – powstało zaledwie 19 odcinków – czego przyczyną był strajk amerykańskich scenarzystów.
Sezon 6.
Gibbs ma nowy zespół, w skład którego wchodzą agenci Keating, Lee i Langer. Okazuje się, że jeden z nich jest szpiegiem. To było powodem rozwiązania poprzedniego zespołu Gibbsa. Pierwszy odcinek sezonu („Zdrajca”) kończy się śmiercią Langera, którego zabiła Lee w obronie własnej. Vance sądzi, że to on był zdrajcą, i że to koniec sprawy. W dalszej części sezonu (po powrocie właściwego zespołu Gibbsa) okazuje się, że to Lee była szpiegiem i że ją szantażowano. Historia kończy się śmiercią Lee, która ginie, kiedy Gibbs strzela do grożącego jej terrorysty.
W trakcie sezonu rozwijany jest wątek miłości Zivy do tajemniczego Michaela Rivkina z Mossadu. Pod koniec sezonu okazuje się, że szpiegował on dla ojca Zivy. Ostatecznie DiNozzo zabija Michaela w obronie własnej. Ojciec Zivy nie wierzy w tę wersję wydarzeń i uważa, że DiNozzo zrobił to z zazdrości o jego córkę. Ziva również nie wierzy DiNozzo, dochodzi między nimi do ostrej wymiany zdań i szarpaniny. Sezon kończy się odejściem Zivy z NCIS i jej powrotem do Mossadu.
Sezon 7.
Sezon zaczyna się w Afryce. Zespół NCIS ruszył do Somali, by ratować Zivę z rąk terrorystów. W tym celu Dinozzo i McGee dali się im celowo złapać. Po tej akcji Ziva rezygnuje z członkostwa w Mossadzie i postanawia zostać agentką NCIS. W późniejszym okresie sezonu Ziva zdobywa obywatelstwo amerykańskie, które jest do tego niezbędne.
W tym sezonie telewidz poznaje ojca agenta DiNozzo, który jest zamieszany w jedną ze spraw NCIS. Ponadto pojawia się po raz drugi ojciec Gibbsa, który odwiedza syna w święta. Jest też sprawa, w którą jest zamieszana matka Shannon – zmarłej wiele lat wcześniej żony Gibbsa.
Finał sezonu opowiada o kartelu narkotykowym z Meksyku. Okazuje się, że ma to związek z przeszłością Gibbsa. Ważną rolę w rozwiązaniu tej sprawy odgrywa Abby Sciuto.
Sezon 8.
Na Gibbsa i jego bliskich poluje Paloma Reynosa z bratem. Wkrótce Gibbs przenosi ojca do swojego mieszkania, pojawia się także Mickey Franks. Ostatecznie Paloma Reynosa zostaje zamordowana, ale nie przez Gibbsa, ale przez własnego brata, Alejandro Riverę. Cała akcja została zaplanowana przez NCIS. W późniejszej części sezonu w Waszyngtonie pojawia się dyrektor Mossadu – ojciec Zivy. NCIS pomaga go chronić przed zamachowcami. Podczas akcji postrzelony zostaje Leon Vance. W retrospekcji widz poznaje różne fakty z jego przeszłości, m.in. skąd zna Elie’a Davida czy Gibbsa.
W odcinku pt. „Baltimore” widz poznaje przeszłość DiNozzo, czyli jak poznał on Gibbsa i dołączył do jego zespołu. Wątkiem wiodącym ostatnią część sezonu jest sprawa portowego zabójcy, a także przybycie do Waszyngtonu agentki Barrett z Roty. Ona i jej zespół przejmują sprawę. W finałowych odcinkach zabity zostaje Mickey Franks, a w sprawę zamieszany jest też Trent Kort. W ostatnim odcinku serii dochodzi do zmiany Sekretarza Marynarki.
Sezon 9.
Na początek widz widzi sprawę Barrett i jej zespołu z perspektywy DiNozzo. Dostaje on bowiem od Sekretarza Marynarki zlecenie ujęcia zdrajcy. Podczas strzelaniny postrzelony zostaje DiNozzo, a jeden z ludzi Barrett ginie. Sama Barrett ucieka i ukrywa się przez dużą część sezonu. Dalsza część sezonu to m.in. powrót Gibbsa do przeszłości czy jego wyjazd z Zivą do Afganistanu. Końcówka sezonu to pościg za terrorystą, którym okazuje się być Harper Dearing. Chce on pomścić śmierć syna, za którą obwinia Marynarkę Wojenną USA. Podkłada bombę pod samochód Vance’a, która wybucha tuż przed siedzibą NCIS. Sezon kończy atak serca dr. Mallarda, który pada nieprzytomny na plaży z dala od ludzi.
Sezon 10.
Sezon zaczyna się w szpitalu, gdzie telewidz dowiaduje się, że dr Mallard przeżył atak serca. W międzyczasie w Waszyngtonie trwa pościg m.in. NCIS i FBI za Harperem Dearingiem. Ostatecznie zostaje on zabity przez Gibbsa.
W odcinkach „Szabat Szalom” i „Sziwa” powraca ojciec Zivy. Chce on przeprosić za swoje dawne decyzje. Potem zostaje zabity podczas ostrzału domu Vance’ów. Ginie także żona Vance’a. Reszta sezonu to pościg Zivy za mordercą ojca, który kończy się tym, że Ziva zabija Bodnara, człowieka który ma na sumieniu śmierć Elie’a Davida i Jackie Vance.
Zabójstwo Bodnara prowadzi do śledztwa DoD. Parsons oskarża NCIS o wielokrotne działanie poza prawem m.in. w sprawach Dearinga, Bodnara czy Ariego Haswari wiele lat temu. Oskarżenia przyjmuje na siebie Gibbs. Broni go dawny szef JAG A.J. Chegwidden. Ostatecznie Gibbs zostaje poproszony o zajęcie się tajemniczą sprawą na wschodzie, a oskarżenie przyjmują DiNozzo, Ziva i McGee, którzy odchodzą z NCIS.
Sezon 11.
Sezon zaczyna się zamachem na Sekretarza Marynarki, który ginie. Zastępuje go Sarah Porter. Parsons, który był świadkiem zamachu, zmienia pogląd i pomaga Gibbsowi oraz jego ludziom. McGee i DiNozzo wracają do NCIS, natomiast Ziva spotyka dawną przyjaciółkę, która okazuje się dawną miłością Ariego Haswari i nie może wybaczyć Zivie zabicia ukochanego. Ostatecznie Ziva postanawia zacząć życie od nowa, z dala od NCIS.
W dalszej części sezonu telewidz widzi wiele agentek współpracujących z NCIS, aż w końcu Gibbs wybiera analityczkę NSA Ellie Bishop i przydziela ją na stałe do zespołu. Po jakimś czasie okazuje się, że miała ona powiązania z terrorystą Parsą, którego NCIS ścigało na początku sezonu. Kilkuodcinkowa sprawa z tym związana kończy się śmiercią terrorysty z rąk Gibbsa. Po tym wydarzeniu Bishop przechodzi na stałe do NCIS jako praktykantka. W międzyczasie agenci spotkali znajome twarze m.in. psycholog (siostrę Kate) oraz dawną dziewczynę Gibbsa, ostatnio widzianą w piątej serii serialu.
Ten sezon jest pierwszym od czasu pierwszej serii serialu, który nie kończy się cliffhangerem. W finałowym odcinku agenci spotykają Antonia, który ostatni raz pojawił się w premierowym odcinku ósmej serii. Większość odcinka jest jednak hołdem dla postaci zmarłego aktora Ralpha White’a który grał ojca Jethro Gibbsa. Sezon kończy się jego pogrzebem.
Sezon 12.
Sezon zaczyna się wyprawą Gibbsa i McGee za granice USA w celach służbowych. Podczas tej wyprawy dochodzi do zamachu na śmigłowiec. Agenci są zagrożeni utratą życia. W dalszej części poznajemy męża Ellie Bishop, który pracuje jako prawnik w NSA. Pod koniec sezonu ginie Ned Dorneget podczas ewakuacji w miejscu zamachu, którego dopuszcza się członek terrorystycznej grupy „Powołanie”. Finał kończy się postrzeleniem Gibbsa.
Sezon 13.
W tym sezonie Gibbs walczy ze skutkami postrzału. Ellie Bishop dowiaduje się, że jej mąż ją zdradza, postanawia od niego odejść. W finałowym odcinku dowiadujemy się, że Ziva zginęła w zamachu, za który odpowiedzialny był Trent Kort, który ginie w trakcie zatrzymania od strzałów każdego członka zespołu Gibbsa. Jedyną ocalałą w zamachu jest Tali – córka Zivy i Tony’ego. Finał kończy się decyzją Tony’ego o odejściu z agencji.
Sezon 14.
Sezon zaczyna się wprowadzeniem dwójki nowych agentów terenowych: Alex oraz Nicka do zespołu. Do głównej obsady dołącza również Clayton Reeves, łącznik MI6, który pojawił się pod koniec 13-ego sezonu. 14 sezon kończy się cliffhangerem i dalszy ciąg nastąpi w sezonie 15.
Sezon 15.
Sezon rozpoczyna się w Paragwaju, gdzie więzieni są Gibbs i McGee, którzy są torturowani przez terrorystów, usiłują wyciągnąć z nich jak najwięcej informacji o NCIS, Jednak dzięki skutecznej pomocy agentów z zespołu zostają w późniejszym czasie namierzeni i odbici od terrorystów. Delilah oraz Timothy zostają rodzicami bliźniąt Johna i Morgan. W połowie sezonu poznajemy agentkę Jacqueline „Jack” Sloane, praktykującą psycholog, która dołącza do zespołu. Poznajemy także sprawę Gabriela Hicksa oskarżonego o zabójstwo Porucznika Edwarda O’Connella. Hicks po długich latach odsiadki próbuje odzyskać wolność, oszukując agenta Gibbsa. Gibbs będąc przekonany o niewinności Hicksa, wyjawia ławie przysięgłych, że Tobias Fornell zataił zeznania świadka w prowadzonemu wiele lat temu postępowaniu.
Gibbs niedługo po uwolnieniu Hicksa orientuje się, że został oszukany i w późniejszym odcinku Hicks zostaje aresztowany. Zeznania Gibbsa pogrążają Fornella i zostaje on usunięty z FBI i zostaje prywatnym detektywem.
Pod koniec sezonu ginie agent MI6 Clayton Reeves, który podczas zamachu na Abby osłania ją własnym ciałem, ratując jej życie. Abby podejmuje decyzję o odejściu z NCIS.
W ostatnim odcinku Jack Sloane rozpoznaje po głosie swojego oprawcę z czasów gdy była przetrzymywana i torturowana w Afganistanie. Porywa on Vance’a i ucieka z kraju. Akcja zostaje wstrzymana i ciąg dalszy nastąpi w sezonie 16.
Sezon 16.
Na początku dowiadujemy się, że Vance jest więziony przez terrorystę Masahuna, który to usiłuje uzyskać od niego kody do Stacji Nuklearnej w Bethesda. Zespół Gibbsa prowadzi jego poszukiwania. W toku śledztwa okazuje się, że Vance został zmuszony do napadu na bank. Terroryści porywają także agentkę Sloane, która dołącza do więzionego Vancea. W ostatniej chwili udaje się odeprzeć atak na reaktor w Bethesda Naval, a Vance i Sloane zostają odbici terrorystom.
Podczas wizyt rehabilitacyjnych Leon Vance poznaje agentkę CIA Mallory Madden, która podstępem wzbudzając jego zaufanie, rozpoczyna śledzenie Vance’a, w wyniku którego na jaw wychodzi tajne konto bankowe należące do Sekretarza Obrony, którego właścicielem jest sędzia Miles Deakin.
W trakcie jednego ze śledztw agentka Bishop odnajduje prywatne biuro Zivy, w którym prowadziła zapiski dotyczące prowadzonych spraw. Na końcu śledztwa agentka Bishop dostaje wiadomość od Zivy, co jest tym samym potwierdzeniem, że Ziva przeżyła zamach. Ducky przyjmuje propozycję Vance’a i zostaje historykiem NCIS, rezygnując tym samym z dotychczasowego stanowiska patologa. Gibbs przyznaje się przed swoim zespołem do zabicia Pedra Hernandeza. Sezon kończy scena, w której Ziva pojawia się u Gibbsa i mówi mu, że jest w niebezpieczeństwie.
Emisja.
Premiera serialu miała miejsce 23 września 2003 w Stanach Zjednoczonych w telewizji CBS. Dotychczas wyemitowano czternaście sezonów serialu, 26 września 2017 stacja CBS rozpocznie emisję piętnastego sezonu.
W Polsce serial po raz pierwszy został wyemitowany w telewizji TVN w 2005 roku. Obecnie emitowany jest w AXN i Pulsie 2.
Odcinki.
"NCIS" jest jednym z chętniej oglądanych seriali w Stanach Zjednoczonych. Pierwszą serię oglądało średnio 11,84 mln widzów, drugą – 13,57 mln, a trzecią – 15,27 mln. Dziesiąta seria gromadziła w Stanach Zjednoczonych średnio 21,34 mln widzów.
Franczyza NCIS.
Pomysłodawcą serialu "NCIS" był Donald P. Bellisario. Twórca oparł się na istniejącym już od przeszło siedmiu lat serialu "JAG – Wojskowe Biuro Śledcze". Spin-off miał różnić się od poprzednika brakiem prawniczej otoczki. Skorzystano także z koncepcji "CSI", jednak większy nacisk położono na rozbudowanie sylwetek bohaterów. Inną różnicą jest oczywiście to, że "NCIS" dotyczy spraw związanych z Marynarką Wojenną USA oraz terroryzmem. Agencja Naval Criminal Investigate Service istnieje naprawdę, nie jest jednak zbyt znana (co wielokrotnie zostaje pokazane w serialu). JAG kilkakrotnie miał styczność z agencją (np. finał pierwszej serii i agent „Indyk”). Bohaterów nowego serialu wprowadzono w dwóch odcinkach ósmej serii serialu "JAG".
"NCIS" wystartowało jesienią 2003 roku wraz z 9. sezonem swojego poprzednika i odniosło spory sukces. Po dwóch sezonach skrywania się w cieniu "JAG-a", w roku 2005 zdobył olbrzymią popularność i po dziś dzień jest jednym z najchętniej oglądanych seriali w USA. Po zakończeniu produkcji poprzednika "Agentów" (ostatni sezon wyemitowano w latach 2004/2005), stacja CBS poczyniła starania o stworzenie kolejnego spin-offa. Pomysł zrealizowano w roku 2009, tworząc . Podobnie jak oryginalny serial ten także został wprowadzony w dwóch odcinkach poprzednika. Decyzja o wprowadzeniu na ekrany nowego serialu okazała się trafna: przygody agentów z L.A. nie osiągnęły wprawdzie tak dużej popularności jak ich kolegów z Waszyngtonu, jednak wyniki oglądalności były i są imponujące. Prawdopodobnie już wówczas CBS zamierzało stworzyć, wzorem "CSI", tzw. uniwersum. W realizacji tego planu pomogła decyzja o anulowaniu dwóch z trzech seriali spod znaku "CSI: Miami" oraz "CSI: New York". W 2013 roku w dwóch odcinkach czwartego sezonu wprowadzono bohaterów serialu "NCIS: RED", jednak negatywna opinia widzów przyczyniła się do tego, iż serial nie został zamówiony. Nie zrezygnowano z koncepcji franczyzy – w serii 11. "Agentów NCIS" wprowadzono postacie nowego serialu . Produkcją zajmują się między innymi Mark Harmon (Leroy Jethro Gibbs) oraz Gary Glasberg. Od sezonu 2014/2015 na antenie CBS telewidz ogląda więc trzy seriale z marki "NCIS" co stanowi początek zgranej franczyzy seriali, kolejnej po seriach "Prawo i porządek" i "CSI".
W międzyczasie do Uniwersum dołączył serial "Hawaii Five-0", który miał dwukrotny crossover z w 2011 i 2012 roku oraz Scorpion w którym gościnnie pojawiła się Hetty Lange (postać z serialu "Agenci NCIS: Los Angeles").
Obsada.
Aktorzy drugoplanowi.
Zestawienie obejmuje wszystkich aktorów, którzy wystąpili w co najmniej 10 odcinkach serialu.
Bohaterowie.
Agent specjalny Leroy Jethro Gibbs – szef zespołu śledczych NCIS, w agencji od 1992 r.; były snajper w Korpusie Piechoty Morskiej; czterokrotnie żonaty, trzykrotnie rozwiedziony, jego pierwsza żona Shannon i córka Kelly zostały zabite w 1991 roku przez meksykańskiego dilera narkotyków; wymagający wobec swoich podwładnych, ale w gruncie rzeczy człowiek o gołębim sercu; niewyrażony romantyk, kryjący się pod osłoną twardego i nieprzystępnego; słynie z niepoprawności politycznej i ogromnych zdolności w przesłuchiwaniu świadków. W przeszłości miał romans z dyrektor Shepard, co jest dość często przedstawiane w serialu jako retrospekcje. Często w serialu przedstawione jest jego cierpienie i tęsknota za żoną i córką. Z ojcem łączą go dość trudne relacje. W wolnym czasie buduje łódź w piwnicy swojego domu. W finale 12 sezonu zostaje postrzelony przez dziecko (Lucas)
Agent specjalny Anthony „Tony” DiNozzo – były detektyw wydziału zabójstw w Baltimore, w NCIS od 2001 r.; wielki podrywacz; fascynuje się kinem; bardzo przeżył odejście Zivy z NCIS, jednak po czasie wrócił do normalnego zachowania. Bywa czasem niepoważny, jednak nie raz udowadnia że są to tylko pozory. Uwielbia drogie ubrania i samochody; Lubi wykorzystywać praktykantów; Często uczestniczy w tajnych misjach;
Agentka specjalna Caitlin „Kate” Todd – była agentka Tajnych Służb, w NCIS w latach 2003–2005, po wstąpieniu do NCIS okazała się być uzdolnioną w pracy śledczej. Zginęła w czasie akcji, która zapobiegła atakowi terrorystycznemu, zabita przez Ariego Haswari.
Agentka specjalna Ziva David – była oficerem łącznikowym Mossadu w NCIS, dołączyła w roku 2005, po śmierci Kate Todd. Była wyszkoloną zabójczynią w Mossadzie, gdzie zajmowała się tropieniem terrorystów(świetnie wyszkolona w sztuce walki wręcz). W NCIS znalazła się po tym, jak zabiła swojego przyrodniego brata, Ariego Haswari, by uratować Gibbsa. Szybko nauczyła się być śledczą. W 2010 postanowiła zostać Agentką NCIS, przez co przestała być oficerem Mossadu. Odeszła z NCIS w 2013 r. po tym, jak spotkała przyjaciółkę z dzieciństwa, która okazała się być zakochana w bracie Zivy – Arim, którego Ziva zabiła 8 lat wcześniej. Przed odejściem z NCIS pomiędzy nią a Anthonym DiNozzo narodziło się uczucie.
Agentka Specjalna Ellie Bishop – Agentka NSA, która przed wstąpieniem do NSA złożyła podanie o pracę także do NCIS. Kiedy Gibbs to odkrył podczas współpracy z NSA nad sprawą podłożenia pluskwy sekretarz Marynarki Wojennej, postanowił dać agentce Bishop szansę zastąpienia agentki David, która opuściła NCIS kilka miesięcy wcześniej. Ostatecznie pomogła NCIS rozwiązać sprawę i Gibbs postanowił przyjąć ją do zespołu.
Ellie jest jedyną agentką która ma męża, jednak w 13 sezonie odkrywa jego zdradę i rozwodzi się z nim. Bishop jest również pierwszą współpracownicą Dinozzo, która nie jest przez niego podrywana.
Abigail „Abby” Sciuto – w NCIS zajmuje się kryminalistyką, balistyką, badaniami DNA i analizami chemicznymi; jest znana z tego, że tryska optymizmem i jest uzależniona od kofeiny; lubi gotycki styl ubierania się; kocha zwierzęta; zna język migowy, gdyż jej rodzice byli głusi. W dziewiątym sezonie dowiaduje się, że ma brata i została adoptowana. Była przyjaciółką Kate obecnie przyjaźni się z Bishop. Odeszła z NCIS pod koniec sezonu 15.
Agent specjalny Timothy McGee – do zespołu Gibbsa dołączył w 2004 r., wcześniej pracował z nim od czasu do czasu; jest wrażliwy, ale bardzo utalentowany w prowadzeniu śledztw, zajmuje się głównie kwestiami informatycznymi i telekomunikacyjnymi; przez pewien czas był związany z Abby; ma siostrę Sarah oraz babcię Penelope zwaną Penny; pisze książki pod pseudonimem Thom E. Gemcity, umieszczając w nich postacie łudząco podobne do swoich kolegów z pracy i siebie. Od 2013 roku jego dziewczyną jest Delilah.
dr Donald Mallard – patolog, w NCIS od roku 1996, Brytyjczyk, kawaler, mieszkał z matką, która cierpiała na demencję starczą i zmarła w 2010; lubi opowiadać długie opowieści z (niekonieczne swego) życia; znany z tego, że mówi do swoich „pacjentów” (zwłok). Po wielu latach odnalazł swojego przyrodniego brata Nickolasa.
Dyrektor Jennifer „Jenny” Shepard – od 2005 do 2008 roku dyrektor NCIS; była partnerką i kochanką Gibbsa; od sezonu 4 prowadzi siłami NCIS prywatną vendettę przeciw handlarzowi bronią, La Grenouille; zostaje zabita w finale 5 sezonu w związku z dawną tajną operacją, w której brała udział.
Dyrektor Leon Vance – pierwszy raz pojawił się jako zastępca Dyrektora NCIS, lecz po śmierci dyrektor Shepard został nominowany na dyrektora NCIS; były bokser z Ohio, wychowany w Chicago. W 2012 roku, po śmierci swojej żony, zmuszony do poświęcenia większej ilości czasu swoim dzieciom.
Kasie Hines – specjalistka kryminalistyki, do NCIS dołącza w 2018 r.
Jacqueline „Jack” Sloane – agentka specjalna, psycholog, do NCIS dołącza w 2017 r.
Nick Torres – agent specjalny, wcześniej pracował jako tajny agent pod przykrywką, do NCIS dołącza w 2016 r.
Nagrody i nominacje.
Nagrody.
„ALMA Award”
„ASCAP Award”
„BMI Film &amp; TV Awards”
Nominacje.
„People’s Choice Awards”

</doc>
<doc id="399840" url="https://pl.wikipedia.org/wiki?curid=399840" title="Szparagowate">
Szparagowate

Szparagowate ("Asparagaceae" ) – rodzina roślin jednoliściennych. W różnych systemach klasyfikacyjnych roślin do początków XXI wieku była wąsko definiowana, zwykle z jednym rodzajem – szparag ("Asparagus"), występującym w Eurazji i Afryce, a także na niewielkich obszarach Australii i Meksyku. Znaczne zmiany w systematyce rodziny nastąpiły w 2009 roku. W systemie APG III zmniejszono liczbę rodzin w rzędzie szparagowców ("Asparagales") i znacznie rozszerzono zakres rodziny szparagowatych. W tym samym roku ukazała się publikacja przedstawiająca klasyfikację podrodzin w nowym ujęciu tego taksonu. W szerokim ujęciu, podtrzymanym w systemie APG IV (2016) rodzina obejmuje ok. 118–153 rodzaje z ok. 2,5 tysiącem do ponad 3,2 tysięcy gatunków łączonych w 7 podrodzin. Rośliny te występują na niemal całym świecie, poza obszarami okołobiegunowymi. 
Szparag lekarski jest popularnym warzywem, ale spożywane lokalnie są też rośliny z rodzajów śniedek, szafirek, konwalijka i innych. Z różnych gatunków agaw sporządza się napoje alkoholowe, słodziki i wykorzystuje się je, podobnie jak niektóre kordyliny, jako rośliny włóknodajne. Bardzo liczne gatunki uprawiane są jako rośliny ozdobne. Liczne gatunki z tej rodziny są bardzo trujące.
Rozmieszczenie geograficzne.
Rodzina ma niemal kosmopolityczny zasięg – nie występuje jedynie w rejonach okołobiegunowych, we wschodniej części Amazonii, na Saharze i Gobi. Spośród podrodzin najbardziej rozprzestrzenione, niemal w całym obszarze rodziny, są "Nolinoideae". Poza tym szeroki zasięg należą agawowe "Agavoideae" (brak ich w północnej Eurazji, północnej części Ameryki Północnej i w Australii) i "Scilloideae" (brak ich w Ameryce Północnej i wschodniej części Ameryki Południowej, w północnej Eurazji i Australii). "Asparagoideae" występują na rozległych obszarach Starego Świata (tylko jeden rodzaj – "Hemiphylacus" – w Meksyku). "Brodiaeoideae" ograniczone są do zachodniej części Ameryki Północnej, a "Aphyllanthoideae" do zachodniej części basenu Morza Śródziemnego.
Systematyka i pochodzenie.
Klasyfikacja systematyczna zaliczanych tu roślin ulegała w miarę upływu czasu bardzo znaczącym zmianom. W dawniejszych systemach łączono je w ramach szeroko ujmowanej rodziny liliowatych "Liliaceae" i takie ujęcie obowiązywało jeszcze w systemie Cronquista z 1981 (choć już wówczas zdawano sobie sprawę z prowizorycznego charakteru tego ujęcia). Później wyróżniano liczne rodziny, które w systemach APG od lat 90. XX wieku połączono w szeroko ujmowaną rodzinę szparagowatych "Asparagaceae" "sensu lato". Grupa ma dobrze potwierdzony monofiletyczny charakter. Mniej pewne są relacje między 7 podrodzinami wyróżnianymi w obrębie szparagowatych. Łączone są one w dwa klady, z których jeden obejmuje podrodziny "Lomandroideae", "Asparagoideae" i "Nolinoideae", a drugi pozostałe. Niektóre z podrodzin obejmują rodzaje klasyfikowane w przeszłości do wielu różnych rodzin. Np. do agawowych "Agavoideae" włączane są rodzaje klasyfikowane w różnych systemach do rodzin: "Agavaceae", "Anemarrhenaceae", "Anthericaceae", "Behniaceae", "Herreriaceae" i "Hostaceae"; do "Nolinoideae" należą rośliny z dawnych rodzin: "Aspidistraceae", "Convallariaceae", "Dracaenaceae", "Eriospermaceae", "Nolinaceae", "Ophiopogonaceae", "Peliosanthaceae", "Polygonataceae", "Sansevieraceae", "Tupistraceae" i "Ruscaceae". Istotne zmiany następują też w klasyfikacji zaliczanych tu rodzajów, co w przypadku zwłaszcza popularnie uprawianych i utrwalonych taksonów budzi kontrowersje i jest niechętnie przyjmowane np. w środowiskach ogrodników (dotyczy to np. włączenia rodzaju bokarnea "Beaucarnea" do nolina "Nolina" czy sansewieria "Sansevieria" do dracena "Dracaena"). Podobnie status odrębnych rodzajów straciły wcześniej utrwalone rodzaje takie jak: śnieżnik "Chionodoxa", urginia "Urginea", tuberoza "Polianthes", majówka "Smilacina". Istotne zmiany dokonały się i wciąż jeszcze dokonują się w klasyfikacji rodzajów w podrodzinie "Scilloideae".
Różnicowanie grupy koronnej (tj. czas występowania ostatniego wspólnego przodka współczesnych przedstawicieli rodziny) datowany jest na ok. 89 milionów lat temu. Według innych źródeł wówczas nastąpiło rozdzielenie od siostrzanych amarylkowatych "Amaryllidaceae", a różnicowanie grupy koronnej nastąpiło od 42 do 66 milionów lat temu. Z paleocenu znane są skamieniałości zaliczanego tu "Maianthemophyllum" (wykazuje cechy podobne do przedstawicieli podrodziny "Nolinoideae", podobnie jak eoceński rodzaj "Soleredera"). Z eocenu znanych jest już sporo materiału m.in. "Protoyucca" i "Paracordyline". Z miocenu znany jest już pyłek współczesnego rodzaju "Cordylina".
Jeden z kladów w rzędzie szparagowców "Asparagales" w obrębie jednoliściennych. Pozycję filogenetyczną rodziny w obrębie rzędu przedstawia poniższy kladogram.
Podział i powiązania filogenetyczne podrodzin szparagowatych:
Rodzina siostrzana dla myszopłochowatych ("Ruscaceae"), wraz z którą tworzy jedną z linii rozwojowych rzędu szparagowców ("Asparagales"). Rząd ten stanowi z kolei jeden z kladów jednoliściennych.
Gromada okrytonasienne ("Magnoliophyta" ), podgromada "Magnoliophytina" , klasa jednoliścienne ("Liliopsida" ), podklasa liliowe ("Liliidae" ), nadrząd "Lilianae" , rząd szparagowce ("Asparagales" ), rodzina szparagowate ("Asparagaceae" ).

</doc>
<doc id="399841" url="https://pl.wikipedia.org/wiki?curid=399841" title="Wojciech Kalinowski">
Wojciech Kalinowski

Wojciech Kalinowski (ur. 16 kwietnia 1823, zm. 7 października 1895) – aptekarz, burmistrz Rzeszowa. 
Życiorys.
Syn Jana i Marii Łyszkowskiej. Uczył się w Rzeszowie, na studia wyjechał do Wiednia, gdzie w 1849 uzyskał tytuł magistra farmacji. Ożenił się z Amelią Hibl pięć lat później. Po śmierci jej ojca małżeństwo odziedziczyło aptekę. W 1859 został jako pierwszy Polak powołany przez rząd na urząd burmistrza. Jednak w pierwszych samorządowych wyborach został wybrany do Rady Miasta. Faktycznym burmistrzem został dopiero w 1882. Za jego kadencji sfinalizowano wiele inwestycji, takich jak budowa nowych koszar i szpitala. W lutym 1887 roku zrezygnował z urzędu ze względu na zły stan zdrowia, rozpoczęte zadania przekazał pod nadzór Zbyszewskiemu. Był też członkiem Stowarzyszenia Czerwonego Krzyża, Kasy Oszczędnościowej, Rady Powiatowej, Wydziału Rady Powiatowej. 

</doc>
<doc id="399842" url="https://pl.wikipedia.org/wiki?curid=399842" title="Chris Penn">
Chris Penn

Chris Penn, właśc. Christopher Shannon Penn (ur. 10 października 1965 w Los Angeles, zm. 24 stycznia 2006 w Santa Monica) – amerykański aktor. Młodszy brat aktora Seana Penna.
Życiorys.
Zadebiutował w wieku 16 lat w filmie Francisa Forda Coppoli "Rumble Fish" z 1983 roku (zdjęcia rozpoczęły się w lipcu 1982). Znany z roli Travisa, z obu części filmu "Najlepsi z najlepszych" ("Best of the Best"). W 1996 roku otrzymał nagrodę dla najlepszego aktora na festiwalu filmowym w Wenecji za rolę w filmie "The Funeral" Abela Ferrary. Zagrał w ponad 30 filmach fabularnych. Do największych sukcesów Penna należą role w filmach "Godziny szczytu", "Na skróty" i "Wściekłe psy".
W 2004 podłożył głos pod postać policjanta Eddiego Pulaskiego w grze "".
Aktor został znaleziony martwy w swoim domu w Santa Monica. Bezpośrednią przyczyną śmierci okazał się zawał serca.

</doc>
<doc id="399849" url="https://pl.wikipedia.org/wiki?curid=399849" title="Hiszpański">
Hiszpański



</doc>
<doc id="399853" url="https://pl.wikipedia.org/wiki?curid=399853" title="Per procura">
Per procura

Per procura (łac. 'w zastępstwie') – procedura, w której czynność prawna dokonywana jest przez osobę upoważnioną, pełnomocną; działanie przez pełnomocnika na podstawie pełnomocnictwa.

</doc>
<doc id="399855" url="https://pl.wikipedia.org/wiki?curid=399855" title="Szparagowce">
Szparagowce

Szparagowce ("Asparagales" Bromhead) – rząd roślin należących do klasy jednoliściennych. Wyróżnia się w jego obrębie 14 rodzin z ponad 1,1 tysiącem rodzajów i ponad 36,2 tysiącami gatunków, z czego 26 tysięcy należy do rodziny storczykowatych. Szparagowce spotykane są na całym świecie, ale do obszarów o ich szczególnym zróżnicowaniu należy południowa Afryka (choć akurat storczykowatych tu jest niewiele). Należące tu rośliny to często geofity z owocami typu torebka i jagoda. Do cech apomorficznych dla rzędu należy dolne położenie zalążni (u części linii rozwojowych nastąpił powrót do zalążni górnej) i równoczesna mikrosporogeneza, a dla wszystkich linii z wyjątkiem bazalnych storczykowatych (i nielicznymi wyjątkami, w których cecha zanikła) obecność fitomelatoniny w łupinie nasiennej nadającej nasionom ciemną, często czarną barwę.
Systematyka.
W dawniejszych systemach (np. Cronquista z 1981 r.) rząd ten nie pojawia się wcale, a przedstawiciele tej linii rozwojowej zaliczani byli zwykle do parafiletycznego w ówczesnym ujęciu rzędu liliowców "Liliales" i rzędu storczykowców "Orchidales". Późniejsze badania biochemiczne w zakresie serologicznych reakcji białek nasion i cytologiczne (obecność komórek śluzowych i rafidów) pozwoliły na wyodrębnienie tej grupy roślin w randze rzędu "Asparagales" np. w systemie Reveala (1999), Takhtajana (1997) i APG II (2003). Przy czym systemy wyróżniające drobne i liczne rodziny i rzędy (w tym system Takhtajana w wersji jeszcze z 2009) ujmowały rząd wąsko, odpowiadający współczesnemu ujęciu rodziny szparagowatych "Asparagaceae". W systemach APG rząd obejmował różne linie rozwojowe jednoliściennych ze storczykowatymi jako grupą bazalną. W systemie APG III (2009) klasyfikacja rzędu została uproszczona poprzez scalenie szeregu rodzin w taksony szerzej ujmowane. Liczba rodzin zmniejszyła się z 24 do 14. Rodzina żółtakowate ("Xanthorrhoeaceae") została powiększona o wcześniej wyodrębniane w randze rodzin złotogłowowe ("Asphodeloideae") i liliowcowe ("Hemerocallidoideae"). Rodzina amarylkowate ("Amaryllidaceae") została powiększona o agapantowe ("Agapanthoideae") i czosnkowe ("Allioideae"). W końcu szparagowate ("Asparagaceae") objęły w sumie 7 taksonów wcześniej wyodrębnianych jako osobne rodziny. W systemie APG IV z 2016 wprowadzono tylko korektę w nomenklaturze zmieniając nazwę rodziny żółtakowate "Xanthorrhoeaceae" na złotogłowowate "Asphodelaceae".
W systemie Takhtajana rząd odpowiada ujęciu szeroko ujmowanej rodzinie szparagowatych "Asparagaceae" z systemów APG, a wyróżniane w jego obrębie rodziny odpowiadają częściowo tamtejszym podrodzinom&lt;.

</doc>
<doc id="399856" url="https://pl.wikipedia.org/wiki?curid=399856" title="Paul Rusesabagina">
Paul Rusesabagina

Paul Rusesabagina (ur. 15 czerwca 1954 w Gitarama), rwandyjski dyrektor hoteli, znany ze swojej roli w ratowaniu życia ludzi w czasie ludobójstwa w Rwandzie.
Kształcił się w zawodzie hotelarza w Utalii College w Nairobi (Kenia), odbył staż w Szwajcarii. Był zastępcą kierownika i kierownikiem Hotelu des Mille Collines, a później kierownikiem Hotelu Diplomat, oba w Kigali. Podczas masowych mordów dokonywanych na plemieniu Tutsi w 1994 w Rwandzie przejął zarząd nad hotelem Mille Collines, gdzie udało mu się uchronić 1268 ludzi przed pewną śmiercią z rąk Interahamwe (milicji plemienia Hutu). Sam pochodzi z mieszanej rodziny (ojciec Hutu, matka Tutsi), ma żonę z plemienia Tutsi.
W 2000 Paul Rusesabagina dostał nagrodę Immortal Chaplains Prize for Humanity, w listopadzie 2005 został odznaczony amerykańskim Prezydenckim Medalem Wolności.
Film "Hotel Ruanda" (2004) bazuje w dużej mierze na historii Rusesabaginy; jego postać odtwarzał Don Cheadle, który za tę rolę został nominowany do Oscara.

</doc>
<doc id="399858" url="https://pl.wikipedia.org/wiki?curid=399858" title="Najwyższy Order Zwiastowania NMP">
Najwyższy Order Zwiastowania NMP



</doc>
<doc id="399859" url="https://pl.wikipedia.org/wiki?curid=399859" title="Broholmer">
Broholmer

Broholmer – rasa psa zaliczana do grupy molosów w typie mastifa, wyhodowana w średniowiecznej Danii jako psy do polowania i stróżowania, wymarła w pierwszej połowie XX wieku, następnie została zrekonstruowana przez odpowiednią hodowlę. Użytkowana jest jako pies do towarzystwa, pies stróżujący i obronny.
Rys historyczny.
Przodkami broholmerów mogły być molosy przywiezione do Danii z terenów Brytanii przez wikingów lub były nimi psy pochodzące z terenów Imperium Karolińskiego od psów rzymskich zwanych "canes pugnaces". Prace archeologiczne prowadzone na Grenlandii, w Norwegii oraz na wyspie Fyn wykazały, że na tamtejszych terenach, w dawnych osadach wikingów hodowano psy w typie molosa. Dowodem na istnienie w tamtejszych rejonach od czasów średniowiecza psów molosowatych był także szwedzki "dalbohund", który wyginął pod koniec XIX wieku. Te skandynawskie zwierzęta były wykorzystywane przez człowieka głównie jako psy stróżujące dobytku i zwierząt hodowlanych, brały także udział w polowaniach na grubą zwierzynę.
Trudno jest ustalić, czy broholmer jest spokrewniony z dogiem niemieckim, czy jest jego przodkiem. W okresie średniowiecza, kiedy spadło zapotrzebowanie na psy myśliwskie, mieszano psy w typie dogowatym z psami rzeźnickimi (zaganiającymi zwierzęta rzeźne na miejsce ich sprzedaży) "bullenbeisser", aby zwiększyć masę tych zwierząt i walory reprezentacyjne. Silnie zbudowane psy dworskie występowały w połowie XVI wieku, podczas panowania królów z dynastii Oldenburgów. Do szczególnego rozwinięcia hodowli masywnych psów duńskich przyczynił się głównie Fryderyk VI.
W 1850 r. nadworny łowczy hrabia Niels Frederik Sehested rozpoczął poszukiwania odpowiednich reprezentantów w typie rasy oraz planowaną jej hodowlę. Nazwa rasy wzięła się od zamku Broholm – posiadłości hrabiego, znajdującej się na wyspie Fionia. Hodowlę mastifów duńskich, prowadziło także zoo w Kopenhadze (1859–1929). Łącznie urodziło się tam około 200 szczeniąt, opisywanych jako osobniki jasne, ciężkie i masywne. Na początku XX wieku hodowano także czarne broholmery w Tivoli, w Kopenhadze. Preferowano tam osobniki u maszczeniu czarnym, ze względu na pełnione przez nie funkcje stróżująco-obronne.
Do roku 1983 cała populacja broholmerów, poddanych czystej hodowli od sześciu pokoleń, składała się w połowie z czarno umaszczonych osobników. Jednak w trakcie dalszych prac hodowlanych postanowiono, aby redukować udział tego rodzaju umaszczenia w hodowli. Do roku 1990 nie występowały już broholmery czarne w grupie psów hodowlanych, jednak już w siedem lat później, aby odtworzyć ten typ umaszczenia wprowadzono do hodowli domieszkę krwi czarnego mieszańca w typie molosa. Pierwszy miot powstały z krycia tym mieszańcem zawierał trzy czarne samce.
W 1886 roku został stworzony wzorzec rasy. Po wojnie rasę uznano za wymarłą. Od 1974 roku rasa jest rekonstruowana, utworzono specjalny Komitet ds. Ras Narodowych i Zapomnianych. W 1982 roku został wzorzec rasy zatwierdzony przez FCI, a od 2001 roku psy tej rasy można sprzedawać, z pewnymi ograniczeniami, do innych krajów.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.1 – Molosy w typie mastifa. Psy tej rasy nie podlegają próbom pracy.
Wygląd.
Broholmer jest silnym i masywnym psem o prostokątnym formacie sylwetki. Ma dużą i szeroką głowę, z szyją o luźnej skórze na niezbyt rozbudowanym podgardlu. Istotną proporcją dla tej rasy jest ta sama długość czaszki i kufy. Linia grzbietu jest prosta, z wyraźnie zaznaczonym kłębem. Ogon jest noszony poniżej tej linii, bez tendencji do tworzenia się na jego końcu pióra.
Zachowanie i charakter.
Jest psem pojętnym i łatwo poddającym się szkoleniu. Nadaje się nawet dla początkującego właściciela. W stosunku do dzieci i innych zwierząt jest cierpliwy i opiekuńczy. Jest dość aktywny jak na molosa, wymaga sporo ruchu.
Użytkowość.
W przeszłości psy tej rasy były wykorzystywane w polowaniach na dziki. Aktualnie sprawdza się jako pies stróżujący i pies obronny.

</doc>
<doc id="399860" url="https://pl.wikipedia.org/wiki?curid=399860" title="Awake (album Dream Theater)">
Awake (album Dream Theater)

Awake – trzeci studyjny album progresywnometalowego zespołu Dream Theater, wydany w 1994 roku. Jest to ostatni album Dream Theater, na którym na instrumentach klawiszowych zagrał Kevin Moore.
Na wkładce płyty utwory 4, 5 i 6 zgrupowane są w jeden, noszący tytuł "A Mind Beside Itself", jednak na odwrocie okładki płyty wylistowane są pojedynczo. Na koncertach zespół zazwyczaj gra te utwory osobno, jednak zdarza się, że grane są razem, tak jak zostało to zarejestrowane na albumie koncertowym "Live Scenes from New York". Japońskie wydanie albumu zawiera dodatkowo utwór "Eve", który ukazał się nieco wcześniej na singlu "The Silent Man".

</doc>
<doc id="399861" url="https://pl.wikipedia.org/wiki?curid=399861" title="Walka Robotnicza">
Walka Robotnicza

Walka Robotnicza (fr. "Lutte Ouvrière", LO) – nazwa zwyczajowa, pod którą występuje Związek Komunistów (trockiści) (fr. "Union communiste (trotskyste)") – francuska partia trockistowska, założona w 1939. "Walka Robotnicza", z powodu której grupa jest znana, to nazwa wydawanego przez Związek tygodnika kolportowanego głównie wśród wielkoprzemysłowej klasy robotniczej francuskich zakładów przemysłowych.
Założycielem i prawdziwym liderem Związku był Robert Barcia ("Hardy"). Związek na szczeblu międzynarodowym jest członkiem Związku Komunistów-Internacjonalistów (ang. "Internationalist Communist Union"; fr. "Union communiste internationaliste"). "Lutte ouvrière" nigdy nie uczestniczyła w koalicji rządzącej.
Emblematycznym rzecznikiem "Lutte ouvrière" w latach 1973–2008 była Arlette Laguiller, która od wyborów w 1974 była stałą kandydatką Związku na urząd prezydenta. Laguiller początkowo osiągała poparcie w wysokości około 2%, ale w ostatnich dwóch wyborach (1995, 2002) zdobywała około 5–6% oddanych głosów. W wyborach w 2007 roku otrzymała najniższą dotychczas liczbę głosów, 1,33%.
W grudniu 2008 roku, rzecznikiem partii została Nathalie Arthaud. 
W wyborach prezydenckich w 2022 roku Nathalie Arthaud uzyskała 0,56%, zajmując ostatnie 12. miejsce. 

</doc>
<doc id="399863" url="https://pl.wikipedia.org/wiki?curid=399863" title="Karabin Baker">
Karabin Baker

Karabin Baker (ang. Baker Rifle) – brytyjski karabin z zamkiem skałkowym, pierwszy wojskowy i masowo produkowany brytyjski karabin z lufą gwintowaną.
Historia.
Do końca XVII wieku broń gwintowana była używana wyłącznie jako broń tarczowa i myśliwska. Jej zastosowanie z wojsku było ograniczone powolnym procesem nabijania odprzodowej broni gwintowanej. O ile do lufy gładkiej kulę wystarczyło wrzucić, to kulę w lufę gwintowaną należało wbić przy pomocy stempla i drewnianego młotka. Stosowanie karabinów gładkolufowych o niskiej celności i małym zasięgu sprawiało, że zasadniczym sposobem walki było wymienianie salw karabinowych ze stosunkowo niewielkiej odległości przez oddziały ustawione w kolumny. Tego rodzaju walka wymagała od żołnierzy doskonałego wyszkolenia i dyscypliny.
Po rewolucji francuskiej władze francuskie rozpoczęły organizowanie masowej armii obywatelskiej. Ponieważ nowych żołnierzy nie miał kto szkolić (większość oficerów armii królewskiej została wcześniej z armii usunięta), nie potrafili oni zachować odpowiednich szyków na polu walki. W miejsce uporządkowanych ataków kolumnami armia francuska zaczęła stosować ataki grupami żołnierzy. Ciągłe uporczywe ataki powodowały osłabienie, a z czasem przerwanie linii bojowych nieprzyjaciela.
W miarę zwiększania się poziomu wyszkolenia armii francuskiej zaczęła ona stosować taktykę będącą połączeniem taktyki walki kolumnami z taktyką walki małymi grupami żołnierzy. Nowa taktyka przewidywała rozpoczęcia ataku na linię bojową przeciwnika przy pomocy grup żołnierzy walczących w tyralierach. Mieli oni osłabiać linię bojową przeciwnika i szukać jej słabych punktów. Decydujące uderzenie zadawały zaś uderzające jako drugie zwarte kolumny żołnierzy.
Do głównych przeciwników Francji pod koniec XVIII wieku należała Wielka Brytania. Szybko przyswoiła ona francuską taktykę wprowadzając do niej własne modyfikacje. Na podstawie doświadczeń z wojny o niepodległość Stanów Zjednoczonych, kiedy osadnicy potrafili zadać znaczne straty oddziałom brytyjskim strzelając z myśliwskich karabinów gwintowanych, postanowiono uzbroić żołnierzy walczących w tyralierach w karabiny z lufami gwintowanymi.
Pod koniec XVIII wieku w każdym batalionie armii brytyjskiej była kompania tzw. lekkiej piechoty i to żołnierzy tych jednostek postanowiono przeszkolić do walki w tyralierach. Postanowiono także, że przeszkolenie uczące walki w tyralierach przejdą całe bataliony.
W 1797 roku 5 Batalion 60 Pułku Piechoty rozwinięto do rozmiaru pułku. Żołnierzy nowej jednostki wyposażono w zielone mundury ułatwiające maskowanie (zielony mundur stał się charakterystyczną cechą brytyjskich oddziałów strzelców) i uzbrojono w niemieckie karabiny gwintowane. Na podstawie doświadczeń z tą jednostką postanowiono w 1800 utworzyć Korpus Strzelców. Żołnierze nowego korpusu mieli wchodzić w sile jednej kompanii w skład każdego batalionu piechoty. W marcu tego samego roku rozpoczęto szkolenie żołnierzy nowego korpusu. Już trzy miesiące później nowy korpus został rozwiązany. Z już wyszkolonych żołnierzy utworzono 95. Pułk Piechoty (później nazywany Brygadą Strzelców).
Uzbrojenie żołnierzy 95 Pułku stanowił karabin zaprojektowany przez Ezechiela Bakera. W lutym 1800 przedstawił on swoją broń do prób mających wyłonić karabin korpusu strzelców. Pierwszy karabin miał lufę z siedmioma bruzdami (skok gwintu 3048 mm) kalibru 17,5 mm (identyczny jak ówczesne brytyjskie karabiny wojskowe). W wyniku prób postanowiono zmniejszyć kaliber do 15,8 mm. Lufa mniejszego kalibru miała początkowo 20, później siedem bruzd prawoskrętnych o skoku 3048 mm.
Poza 95 Pułkiem Piechoty w karabiny Bakera uzbrojone były 60 Pułk Piechoty oraz żołnierze Królewskiego Legionu Niemieckiego. W czasie wojny w Hiszpanii uzbrojono w niego także portugalskich Cacadores.
Pomimo że karabin Bakera sprawdził się podczas walk w Hiszpanii, nie zdecydowano się na masowe wprowadzenie tej broni do uzbrojenia. Pomiędzy 1800 a 1837 wyprodukowano około 15,000 karabinów Bakera. Od 1838 karabin Bakera był zastępowany karabinem Brunszwik z zamkiem kapiszonowym.
Opis.
Karabin Bakera był bronią odprzodową, gwintowaną z zamkiem skałkowym. Zwykle wyposażany był w celownik stały składający się z muszki i szczerbiny o stałej nastawie, część egzemplarzy miała dodatkowy celownik składany o nastawie 270 m. Karabin był wyposażony w bagnet mocowany po prawej stronie lufy.

</doc>
<doc id="399867" url="https://pl.wikipedia.org/wiki?curid=399867" title="Szarwark (województwo małopolskie)">
Szarwark (województwo małopolskie)

Szarwark – wieś w Polsce położona w województwie małopolskim, w powiecie dąbrowskim, w gminie Dąbrowa Tarnowska.
W latach 1975–1998 miejscowość administracyjnie należała do województwa tarnowskiego. Integralne części miejscowości: Podbeleryt, Podlesie.

</doc>
<doc id="399868" url="https://pl.wikipedia.org/wiki?curid=399868" title="Wiktor Zbyszewski">
Wiktor Zbyszewski

Wiktor Adam Zbyszewski herbu Topór (ur. 9 czerwca 1818 w Zatwarnicy, zm. 27 grudnia 1896 w Rzeszowie) – doktor praw, adwokat krajowy, burmistrz Rzeszowa.
Życiorys.
Uczył się w Przemyślu i Sanoku, studia ukończył na Uniwersytecie Lwowskim z wyróżnieniem. Tuż po tym poświęcił się pracy w roli adwokata. Brał udział w zrywie narodowym w 1848 we Lwowie, był w delegacji domagającej się zwiększenia praw Polaków w Galicji. W tym samym roku wraz z delegacją udał się do Wiednia, aby przedstawić swoje racje cesarzowi Franciszkowi Józefowi I. W 1851 został adwokatem miasta Lwowa. Po reformie sądownictwa i zrzeczeniu się funkcji adwokata lwowskiego zamieszkał w Rzeszowie. Był założycielem Kasy Oszczędnościowej (3. w Galicji).
W czasie powstania styczniowego został mianowany konspiracyjnym komisarzem wojennym obwodu rzeszowskiego. Szybko aresztowany i wtrącony do więzienia na zamku. Na mocy powszechnej amnestii wypuszczony na wolność. Po odzyskaniu wolności założył garbarnię. Był cenzorem Banku Austrowęgierskiego, prezesem Towarzystwa Kasynowego i Opieki nad Dziećmi. Inicjator założenia Towarzystwa Gimnastycznego „Sokół”. Wchodził w skład komitetów budujących pomniki: Powstańców Styczniowych (Stary Cmentarz), Tadeusza Kościuszki (Stary Rynek, do śmierci był przewodniczącym komitetu, jego miejsce zajął Ignacy Kinel) i Adama Mickiewicza (obecnie ulica Adama Mickiewicza). W 1872 Zbyszewski i Als założyli Koło Prawników Rzeszowskich. W późniejszym czasie przewodniczący Izby Adwokackiej w Krakowie. W latach 1861-1869 był posłem do Sejmu Krajowego Galicji w czasie I i II kadencji reprezentując III kurię okręg Rzeszów. Ponownie z tego samego okręgu posłował w czasie VI kadencji w latach 1889-1895. W latach 1887 - 1890 naczelnik miasta Rzeszowa. Był współwłaścicielem „Dziennika Polskiego” i „Kuryera Rzeszowskiego”. Został pochowany na Starym Cmentarzu w Rzeszowie.

</doc>
<doc id="399870" url="https://pl.wikipedia.org/wiki?curid=399870" title="Komunistyczna Partia Francji">
Komunistyczna Partia Francji



</doc>
<doc id="399875" url="https://pl.wikipedia.org/wiki?curid=399875" title="Szarlej (województwo kujawsko-pomorskie)">
Szarlej (województwo kujawsko-pomorskie)

Szarlej – osada w Polsce położona w województwie kujawsko-pomorskim, w powiecie inowrocławskim, w gminie Kruszwica, nad jeziorem Gopło.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 256 mieszkańców. Jest dwunastą co do wielkości miejscowością gminy Kruszwica.
Zamek w Szarleju.
Na terenie miejscowości zachowały się pozostałości wałów średniowiecznego zamku, który rozkazał zbudować tu prawdopodobnie książę gniewkowski Władysław Biały. Wzniesiono go na północno-zachodnim brzegu obecnego Jeziora Szarlejskiego. Plateau wzgórza zamkowego ma obecnie około 50 m średnicy, wznosząc się na wysokość około 10 m (względem otoczenia), od zewnątrz zaś założenie otacza dodatkowy wał ziemny szeroki na około 12 m i wysoki na około 3 m oraz podwójny pierścień fosy. Zamek w Szarleju wspomniany był po raz pierwszy w źródłach z lat 1362-1363 jako "castrum Garle". We wrześniu 1373 r. książę opanował zamek. W tym samym roku Władysław Biały wobec szybkiej i zbrojnej reakcji Sędziwoja z Szubina, starosty generalnego Wielkopolski, poddał mu Szarlej. Wymieniono go też jako "fortalicium" w 1489 roku i w roku 1493.
Zabytki.
Według rejestru zabytków NID na listę zabytków wpisany jest zespół dworski z 2 poł. XIX w., nr rej.: 169/A z 15.06.1985:

</doc>
<doc id="399878" url="https://pl.wikipedia.org/wiki?curid=399878" title="Fenomen (zespół muzyczny)">
Fenomen (zespół muzyczny)

Fenomen – polski zespół hip-hopowy z warszawskich Jelonek, powstały w 1997 roku. Zespół zadebiutował utworem dołączonym do "Hip-Hop Magazynu" w styczniu 1999 r.
Na początku działali w szeregach podziemia warszawskiego. Tam też udzielali się w różnych projektach, m.in. na drugim krążku Płomienia 81 i Grammatika.
W latach 1999–2000 zespół nagrał dwa utwory do filmów: "Blokersi" oraz "To my, rugbiści".
W 2001 roku wydali płytę "Efekt", znaną z utworów „Szansa”, „Sensacja”, „Marzenia”, „Czas”. Ich pierwszą płytę wydał Blend Records. Została sprzedana w nakładzie 18 tysięcy egzemplarzy.
Następnym krokiem była płyta "Sam na sam" nagrana w 2003 roku, w Studiu S33 i wydana przez Blend Records. Płyta promowana była singlami „Ludzie przeciwko ludziom” oraz „To nie tak”.
W maju 2004 roku Fenomen wraz z WWO, Vieniem, Pelsonem i DJ-em 600V rozpoczęli trasę koncertową RBK Hip-Hop Tour 2004, która objęła 10 koncertów w największych miastach Polski. Trasa promowana była wspólnym teledyskiem i singlem „U ciebie w mieście”. Na płycie znalazł się utwór Fenomenu pod tytułem „Gdybyś tylko mógł”.
Nagrali single do płyt "Road Hip Hop 2004" – „Jak nie teraz to kiedy?” i "Road Hip Hop 2005" – „Na drugi raz”.
W styczniu 2007 grupa wydała nowy singel „Wracamy do gry”, promujący płytę "Outsider" wydaną 30 kwietnia 2007 roku. Równolegle z wydaniem ostatniej płyty, do sprzedaży trafiła powiązana z grupą marka odzieżowa Outsidewear.
Od 2010 roku brak jest doniesień o działalności zespołu.

</doc>
<doc id="399881" url="https://pl.wikipedia.org/wiki?curid=399881" title="Unin (województwo zachodniopomorskie)">
Unin (województwo zachodniopomorskie)

Unin (niem. "Tonnin") – wieś w północno-zachodniej Polsce, w województwie zachodniopomorskim, w powiecie kamieńskim, w gminie Wolin, położona nad cieśniną Dziwną.
Położenie.
Miejscowość jest położona na wyspie Wolin, nad cieśniną Dziwną, ok. 0,8 km na północny wschód od Unińskiego Wzgórza, między miastem Wolin i Międzywodziem. Do Wolina z Unina jest 6 km, natomiast do Międzywodzia 14.
Historia.
 Miejscowość wiele razy zmieniała właścicieli. W latach 1975–1998 miejscowość należała administracyjnie do województwa szczecińskiego.
Edukacja.
Dzieci z Unina uczęszczają do szkoły podstawowej w Wolinie. Starsza młodzież również uczy się w Wolinie.
Zabytki.
We wsi znajduje się XVIII-wieczny dwór oraz stare zabudowania gospodarcze o numerach: A, 1, 4, 5, 7 oraz obiekty folwarczne: dom, stajnia, obora i powozownia. W miejscowości jest również stary zabytkowy park, a przy drodze na cmentarz jesion – pomnik przyrody. Do zabytków przyrody należy też aleja lipowo-klonowa pomiędzy Uninem a Kodrąbem, oraz aleja lipowa między Uninem a Darzowicami. Do strefy K ochrony krajobrazu należy cmentarz w miejscowości.

</doc>
<doc id="399882" url="https://pl.wikipedia.org/wiki?curid=399882" title="Lucas van Leyden">
Lucas van Leyden

Lucas van Leyden, znany też jako Lucas Hugensz (ur. 1494 w Lejdzie, zm. 1533 tamże) – niderlandzki malarz i grafik, tworzący na przełomie późnego średniowiecza i renesansu.
Naukę podstaw malarstwa rozpoczął u swojego ojca Huygha Jacobsza (1480-1538). Własną działalność rozpoczyna w 1509 r. w pracowni Cornelisa Engebrechtsz.'a (ok. 1465-1527). W 1521 r. spotkał się w Antwerpii z Albrechtem Dürerem, który go sportretował (obraz znajduje się w Musée des Beaux Arts w Lille).
Twórczość Lucasa nie jest jednolita pod względem stylu. Nieustannie eksperymentował i przerabiał liczne pomysły. Trudno też ją usystematyzować, bowiem obrazy nie były datowane.
Przeglądu dorobku dokonać można na przykładzie miedziorytów. Miedzioryt "Mohamed i mnich Sergiusz" z 1508 r. to dzieło najwcześniej datowane, wskazujące na świetnie opanowaną technikę miedziorytniczą. Pozostawił 175 sztychów i 110 grafik.
Mimo początkowo niewielkiej znajomości anatomii, artysta próbował swych sił w skomplikowanych przekrojach i skrótach. W sztychu "Ecce Homo" (1510) – zaliczanym do najdojrzalszych i najstaranniej wykończonych jego dzieł, specjalnego znaczenia nabiera znakomicie oddana architektura, niewystępująca w innych jego pracach. W sztychu "Mleczarka" (1510), Lucas tworzy inkunabuł malarstwa rodzajowego.
Podobnie nowy temat malarski w sztuce holenderskiej stanowi "Autoportret" (1509 znajdujący się w
Herzog Anton Ulrich-Museum w Brunszwiku).

</doc>
<doc id="399884" url="https://pl.wikipedia.org/wiki?curid=399884" title="Karlsruher SC">
Karlsruher SC

Karlsruher Sport-Club (Karlsruher SC, KSC) – niemiecki klub piłkarski.
Historia.
Został założony w 1894 w Karlsruhe jako Karlsruher FC Phönix. W 1952 roku w wyniku fuzji KFC Phönix z VfB Mühlburg klub został nazwany "Karlsruher Sport Club Mühlburg Phönix". W 1963 roku już jako KSC zagrał w swoim pierwszym sezonie w Bundeslidze. W sezonie 2004/2005 klub zajął jedenaste miejsce w 2. Bundeslidze. W sezonie 2006/2007 KSC awansowało do Bundesligi. W sezonie 2008/2009 zajęło siedemnaste miejsce w lidze i spadł do 2. Bundesligi. W sezonie 2011/2012 spadł do 3. ligi niemieckiej po przegranych meczach barażowych z SSV Jahn Regensburg. W sezonie 2012/2013 3. ligi wygrał te rozgrywki i awansował do 2. Bundesligi.
Zawodnicy.
Obecny skład.
"Stan na 19 stycznia 2023 r."

</doc>
<doc id="399888" url="https://pl.wikipedia.org/wiki?curid=399888" title="Stanisław Jabłoński">
Stanisław Jabłoński

Stanisław Roch Jabłoński herbu Jasieńczyk (ur. 16 sierpnia 1853 w Hermanowej, zm. 27 marca 1922 w Rzeszowie) – polski lekarz i polityk.
Życiorys.
Syn hr. Ludwika „Jasieńczyk” z Jabłony Jabłońskiego i hr. Marii Dębickiej. Ukończył medycynę na Uniwersytecie Jagiellońskim. Praktyki odbył w Klinice Chirurgii w Wiedniu. W 1877 zamieszkał na stałe w Rzeszowie, gdzie dostaje posadę lekarza sądowego. Cztery lata później został ordynatorem szpitala publicznego, a w 1909 jego dyrektorem. Związany ze Stronnictwem Narodowo-Demokratycznym. Od 1896 do 1914 pełnił funkcję burmistrza Rzeszowa. W 1899 Rada Miasta przyznała mu tytuł honorowego obywatela Rzeszowa.
W 1898 wybrany jako poseł do Sejmu Galicji we Lwowie, gdzie skutecznie zabiegał o zgodę na zmianę granic miasta, którym zarządzał. W 1902 jego rozpoczęte jeszcze w 1897 starania zostały zakończone sukcesem i Sejm Galicji (jak piszą kronikarze tamtych dziejów „ku wielkiemu oburzeniu mieszkańców Ruskiej Wsi”) wydał ustawę o przyłączeniu do Rzeszowa całej gminy (wsi) Ruska Wieś (dziś część śródmieścia Rzeszowa), oraz części Staroniwy i Drabinianki, co upamiętnia do dziś stosowna tablica w hallu rzeszowskiego ratusza.
Za jego kadencji powstało wiele inwestycji, m.in. wybrukowano ulice, poprawiono stan kanalizacji miejskiej (obudowa odkrytych odcinków kanałów w śródmieściu) i rozpoczęto prace przy budowie systemu wodociągów miejskich, ustawiono latarnie gazowe, wybudowano elektrownię, gazownię, przebudowano i uporządkowano wiele ulic w śródmieściu, wybudowano m.in. secesyjno-manierystyczny gmach Komunalnej Kasy Oszczędności (obecnie I Oddział PKO BP), zmodernizowano i przebudowano rzeszowski ratusz, wyremontowano, przebudowano na cele publiczne rzeszowski Zamek Lubomirskich i zrekonstruowano ponownie według dawnych planów Tylmana z Gameren wieżę Zamku, przywracając jej wygląd z czasów świetności, powstały nowe szkoły, ochronka itd. Miasto wkroczyło w fazę przyspieszonego i dynamicznego rozwoju.
Stanisław Jabłoński ze względu na zły stan zdrowia zrezygnował z funkcji burmistrza, jednak w obliczu wojny w 1914 zgodził się kierować tymczasowym zarządem miasta. W 1918 został ogłoszony dożywotnim radnym miejskim. Był prezesem stowarzyszeń „Sokół”, „Gwiazda”. Zmarł w 1922. W uznaniu zasług dla miasta jego imię nosi jedna z ulic w Rzeszowie.

</doc>
<doc id="399889" url="https://pl.wikipedia.org/wiki?curid=399889" title="Mięsień nawrotny obły">
Mięsień nawrotny obły

Mięsień nawrotny obły (łac. "musculus pronator teres") – mięsień kończyny górnej leżący w warstwie powierzchownej grupy przedniej mięśni przedramienia. Jest mięśniem położonym najbardziej powierzchownie i bocznie w tej warstwie.
Budowa.
Składa się z dwóch głów. Głowa ramienna (łac. "caput humerale") posiada przyczep proksymalny na przegrodzie międzymięśniowej przyśrodkowej ramienia i na nadkłykciu przyśrodkowym kości ramiennej. Głowa łokciowa (łac. "caput ulnare") posiada przyczep proksymalny zlokalizowany na wyrostku dziobiastym kości łokciowej. Dystalnie obie głowy łączą się kierując się skośnie ku dołowi i bocznie, gdzie przechodzą w krótkie płaskie ścięgno położone na powierzchni bocznej kości promieniowej.
Bibliografia.
"Anatomia człowieka, t. 1, Anatomia ogólna kości, stawy i więzadła, mięśnie; Michał Reicher; wyd. XI (VII), Warszawa 1999; "

</doc>
<doc id="399891" url="https://pl.wikipedia.org/wiki?curid=399891" title="Karlsruher Sportclub">
Karlsruher Sportclub



</doc>
<doc id="399896" url="https://pl.wikipedia.org/wiki?curid=399896" title="Walenty Fojkis">
Walenty Fojkis

Włodzimierz Walenty Fojkis (ur. 13 lutego 1895 w Katowicach, zm. 26 października 1950 w Edynburgu) – polski działacz narodowy na Górnym Śląsku.
Życiorys.
Urodził się w Wełnowcu. Przed I wojną światową był członkiem Towarzystwa Gimnastycznego „Sokół”. Podczas I wojny został wcielony do armii niemieckiej i został ranny pod Lens. Po skierowaniu na leczenie do Wielunia nawiązał kontakt z POW. Od 13 czerwca do 27 września 1919 był uczniem 14. klasy Szkoły Podchorążych w Warszawie. Po ukończeniu nauki został przydzielony do 17. pułku piechoty. Od lutego 1920 roku przebywał na urlopie na Górnym Śląsku w celu wzięcia udziału w akcji plebiscytowej. Otrzymał funkcję dowódcy V (bytomsko-tarnogórskiego) okręgu POWGŚl (Polska Organizacja Wojskowa Górnego Śląska), a po reorganizacji w czerwcu 1920 dowódcy VII (pszczyńsko-katowickiego) okręgu POWGŚl.
Był pierwszym, który ruszył ze swoim oddziałem do II powstania śląskiego. Od grudnia 1920 do kwietnia 1921 był komendantem POW Górnego Śląska w powiecie katowickim.
W III powstaniu śląskim był dowódcą 1. pułku katowickiego. Nosił wtedy pseudonim „Stawski”.
8 stycznia 1924 został zatwierdzony w stopniu porucznika ze starszeństwem z 1. czerwca 1919 i 3835. lokatą w korpusie oficerów rezerwy piechoty. Posiadał wówczas przydział w rezerwie do 72 .Pułk Piechoty w Radomiu.
W okresie międzywojennym był naczelnikiem gminy Michałkowice. Był członkiem Chrześcijańskiej Demokracji i posłem do Sejmu RP i Sejmu Śląskiego. Działał też w Związku Powstańców Śląskich. 
W 1934, będąc oficerem rezerwy, figurował w ewidencji Powiatowej Komendy Uzupełnień Katowice. Posiadał przydział w rezerwie do 12. Pułku Piechoty w Wadowicach.
Organizował Ochotnicze Oddziały Powstańcze. Po kampanii 1939 roku pełnił służbę w Polskich Siłach Zbrojnych na Zachodzie. 29 czerwca 1950 otrzymał brytyjskie obywatelstwo. Zmarł w Edynburgu w Wielkiej Brytanii w 1950 roku.
Upamiętnienie.
Jego imię nosi plac na rodzinnym Wełnowcu, ulica w Katowicach–Murckach, w Rudzie Śląskiej i w innych miastach. Jego postać została uwidoczniona (pośród innych) na muralu w Siemianowicach Ślaskich.

</doc>
<doc id="399897" url="https://pl.wikipedia.org/wiki?curid=399897" title="Langley (Wirginia)">
Langley (Wirginia)

Langley – miejscowość w Stanach Zjednoczonych w hrabstwie Fairfax w stanie Wirginia.
Siedziba władz Centralnej Agencji Wywiadowczej i Federal Highway Administration.

</doc>
<doc id="399899" url="https://pl.wikipedia.org/wiki?curid=399899" title="A Change of Seasons">
A Change of Seasons

A Change of Seasons – EP nagrany w 1995 roku przez progresywnometalowy zespół Dream Theater. Krążek zawiera utwór tytułowy oraz kilka coverów zagranych przez zespół w londyńskim klubie jazzowym "Ronnie Scott's Jazz Club". Jest to pierwsze wydawnictwo Dream Theater, w którym na instrumentach klawiszowych zagrał Derek Sherinian.
Historia utworu "A Change of Seasons" sięga roku 1989, kiedy to został on napisany z zamiarem umieszczenia na płycie "Images and Words". Trwająca 17 minut kompozycja okazała się jednak zbyt długa. Od tamtej pory zespół grał utwór na koncertach i rozbudowywał go.
W 1995 roku fani Dream Theater z całego świata podpisali petycję o oficjalne wydanie "A Change of Seasons" i wysłali ją do wytwórni płytowej EastWest. Petycja odniosła skutek i zespół wkroczył do studia nagraniowego. Utwór został dodatkowo przerobiony z dużym zaangażowaniem i wkładem twórczym rozpoczynającego karierę w Dream Theater klawiszowca Dereka Sheriniana.
Tytułowy utwór zawiera fragmenty z wiersza "To The Virgins, To Make Much of Time" Roberta Herricka, w filmie "Stowarzyszenie Umarłych Poetów" odczytywany przez Gerarda Pittsa.

</doc>
<doc id="399900" url="https://pl.wikipedia.org/wiki?curid=399900" title="Diagram kwiatowy">
Diagram kwiatowy



</doc>
<doc id="399901" url="https://pl.wikipedia.org/wiki?curid=399901" title="Auksologia">
Auksologia

Auksologia – nauka o rozwoju ontogenetycznym (osobniczym) i oddziaływaniach środowiska zewnętrznego na rozwijające się dziecko. Zajmuje się prawidłowościami rozwoju dziecka, dąży do optymalnego rozwoju dziecka, ma wielkie znaczenie dla pediatrii i geriatrii. Wyniki badań auksologicznych mają duże znaczenie dla szkolnictwa. Nauczyciele klas 1-3 są zobowiązani do oceny auksologicznej dzieci z tych klas.
Pojęcie auksologii wprowadził w 1903 roku lekarz, antropolog Paul Godin.
Auksologia opiera się głównie na:
Badanie wykonuje lekarz. Gdy ma trudności, kieruje dziecko do poradni specjalistycznej. Wybrane przypadki leczone są w oddziałach pediatrycznych lub poradniach endokrynologicznych.
Wnioski:

</doc>
<doc id="399908" url="https://pl.wikipedia.org/wiki?curid=399908" title="Józef Sawa Caliński">
Józef Sawa Caliński

Józef Sawa-Caliński (ur. ok. 1736 w Stepaszkach nad Bohem, zm. 7 lub 8 maja 1771) – marszałek wyszogrodzki konfederacji barskiej, jeden z dowódców konfederacji barskiej, bohater poematów Juliusza Słowackiego.
Życiorys.
Wychowany na północnym Mazowszu w ziemi zawkrzeńskiej, był synem kozackiego pułkownika Sawy Czałego, dowódcy nadwornych kozaków hetmana wielkiego koronnego Józefa Potockiego w Niemirowie (płk Sawa był dowódcą "„kozaków horodowych, w służbie nadwornej Potockiego, hetmana wielkiego koronnego”"), nobilitowanego za panowania Augusta II Mocnego, i nieznanej z nazwiska szlachcianki. 
Na początku konfederacji utworzył oddział w sile 2000 ludzi, walczący na Mazowszu, Podlasiu i Pomorzu, m.in. wykorzystując jako jedną ze swoich baz zamek w Szreńsku. Swoimi brawurowymi akcjami zyskał podziw wśród rzesz szlacheckich, które obrały go w 1770 regimentarzem płockim, a potem marszałkiem wyszogrodzkim. Do znanych żołnierzy Józefa Sawy-Calińskiego należeli: Antoni Józef Madaliński, Jan Kuźma. 
Marszałek brzeski litewski konfederacji barskiej, starosta lachowicki Onufry Gniewomir Bęklewski przez pewien czas połączył swój oddział z oddziałem Józefa Sawy-Calińskiego.
26 kwietnia 1771, okrążony przez Rosjan pod Szreńskiem, został ciężko ranny w czasie walk. Wyniesiony przez towarzyszy z pola walki i ukryty w lasach, następnego dnia został ujęty przez Rosjan. Przewieziony najpierw do Przasnysza, następnie do Warszawy, gdzie zerwał bandaże i zmarł z upływu krwi. Niektóre źródła podają, że Sawa zmarł w Przasnyszu, m.in. Jędrzej Kitowicz. Według Jędrzeja Kitowicza "„pochowano go w polu pod figurą bez wszelkiego obrządku kościelnego pod Przasnyszem”". Po jego śmierci dowództwo przejął Józef Czachorowski.
Upamiętnienie.
Bohater utworów literackich - poematów: "Beniowskiego" i "Snu srebrnego snu Salomei" Juliusza Słowackiego; powieści: "Pamiątki JPana Seweryna Soplicy, cześnika parnawskiego" (1839) Henryka Rzewuskiego; pieśni (m.in. "Piosenka o Drewiczu") i dum ("Duma o Sawie" zanotowanej przez Oskara Kolberga jako ocalony syn Sawy zamordowanego przez Ukraińców).
9 listopada 2017 r. został patronem ulicy na terenie dzielnicy Bielany w Warszawie w miejsce Antoniego Parola. Patronuje również ulicy w Krakowie. 

</doc>
<doc id="399909" url="https://pl.wikipedia.org/wiki?curid=399909" title="Narys kwiatowy">
Narys kwiatowy

Narys kwiatowy, diagram kwiatowy – graficzne, schematyczne przedstawienie budowy określonego typu kwiatu w rzucie poprzecznym, gdzie odpowiednimi symbolami zaznacza się jego symetrię, a na poszczególnych kołach jego elementy (działki kielicha, płatki korony, pręciki) oraz schemat przekroju poprzecznego przez zalążnię ze zilustrowanym umiejscowieniem zalążków, przegród i komór.
Dodatkowo zawiera symboliczne przedstawienie osi kwiatostanu (w postaci czarnej kropki nad narysem) i przysadki kwiatu (pod kwiatem).
Narys kwiatowy zawiera pełniejszą informację o budowie kwiatu w porównaniu ze wzorem kwiatowym.

</doc>
<doc id="399923" url="https://pl.wikipedia.org/wiki?curid=399923" title="Martin Damm">
Martin Damm

Martin Damm (ur. 1 sierpnia 1972 w Libercu) – czeski tenisista, zwycięzca US Open 2006 w grze podwójnej, reprezentant w Pucharze Davisa, olimpijczyk z Aten (2004).
Kariera tenisowa.
Jako junior sięgnął po tytuły mistrza Europy do lat 12, 14 i 16, był także w finale juniorskiej edycji US Open 1989, w parze z Janem Kodešem juniorem.
W 1990 rozpoczął karierę zawodową, którą kontynuował do listopada 2010 roku.
W grze pojedynczej awansował do 5 finałów rangi ATP World Tour. W singlowych zawodach wielkoszlemowych najdalej doszedł do 4 rundy podczas Australian Open 1994. Wyeliminował Cédrica Pioline, Henriego Leconte oraz Brenta Larkhama. Odpadł po porażce z Magnusem Gustafssonem.
Pierwszy turniej deblowy rangi ATP World Tour Damm wygrał w 1993 roku w Saragossie, występując w parze z Karelem Nováčkiem. We wrześniu tego samego roku, w parze z Nováčkiem, osiągnął finał wielkoszlemowy w US Open. W półfinale para czeska pokonała Leandera Paesa i Sébastiena Lareau, w finale nie sprostała jednak Rickowi Leachowi i Kenowi Flachowi przegrywając 7:6, 4:6, 2:6.
Finał wielkoszlemowy US Open 1993 pozostawał przez kilkanaście lat najlepszym rezultatem uzyskanym przez Damma w turniejach tej rangi. W styczniu 2006 roku po raz drugi dotarł do finału wielkoszlemowego, podczas Australian Open startując w parze z Leanderem Paesem. W decydującym meczu nie sprostali bliźniakom Bobowi i Mike'owi Bryanom. Swój jedyny triumf wielkoszlemowy Damm odniósł tegoż samego sezonu podczas US Open. W finale wspólnie z Paesem pokonał 6:7(5), 6:4, 6:3 Jonasa Björkmana i Maksa Mirnego.
Swój ostatni deblowy turniej Czech wygrał w sierpniu 2009 roku w Waszyngtonie. Łącznie zwyciężył w 40 deblowych rozgrywkach, a w dalszych 23 był finalistą.
W 1993 roku Damm zadebiutował w zespole narodowym Czechosłowacji (potem Czech) w Pucharze Davisa. Startując zarówno w grze podwójnej, jak i pojedynczej, udało mu się odnieść 2 zwycięstwa przy 8 porażkach. Po raz ostatni wystąpił w Pucharze Davisa we wrześniu 2006 roku, w parze z Tomášem Berdychem, w przegranym meczu z Rosją.
Startował na igrzyskach olimpijskich w Atenach w 2004 roku, ale odpadł w 2 rundzie z, późniejszymi brązowymi medalistami, Ivanem Ljubičiciem i Mario Ančiciem z Chorwacji (w parze z Cyrilem Sukiem).
W rankingu gry pojedynczej Damm najwyżej był na 42. miejscu (18 sierpnia 1997), a w klasyfikacji gry podwójnej na 5. pozycji (30 kwietnia 2007).

</doc>
<doc id="399929" url="https://pl.wikipedia.org/wiki?curid=399929" title="Maciej Rybiński (dziennikarz)">
Maciej Rybiński (dziennikarz)

Maciej Jerzy Rybiński (ur. 5 marca 1945 w Warszawie, zm. 22 października 2009) – polski dziennikarz, publicysta, felietonista, komentator polityczny, ekonomiczny i społeczny, satyryk, scenarzysta, pisarz.
Jego żoną była dziennikarka Krystyna Grzybowska. Był ojcem Aleksandry Rybińskiej, również dziennikarki.
Życiorys.
W 1964 ukończył VIII Liceum Ogólnokształcącego im. Władysława IV.
Studiował polonistykę na Uniwersytecie Warszawskim, a w zawodzie debiutował jako dziennikarz sportowy (tygodnik „Sportowiec”). Później został felietonistą tygodnika studenckiego „itd”. Był jednym ze scenarzystów serialu "Alternatywy 4", a także współautorem wielu kryminałów. Występował w Kabarecie pod Egidą.
Od 1982 przebywał na emigracji w Niemczech i w Wielkiej Brytanii. Był wówczas współpracownikiem niemieckiej katolickiej agencji prasowej KNA, pracownikiem BBC World Service w Londynie, potem korespondentem BBC w Bonn i Brukseli. Pisał dla wielu pism emigracyjnych, m.in. paryskiej „Kultury”, „Kontaktu”, „Dziennika Polskiego i Dziennika Żołnierza”, „Orła Białego”, „Poglądu”.
W 1989 rozpoczął współpracę z „Rzeczpospolitą”. Do Polski wrócił w listopadzie 1998. Pisał felietony do tygodnika „Wprost”, „Faktu” (od 2006 pod tytułem „Jestem, więc piszę”, pod koniec prowadził też satyryczną rubrykę „Bigos z Ryby”), „Dziennika Polskiego”, „Rzeczpospolitej” oraz „Gazety Polskiej”
W 1997 redaktor naczelny „Gazety Wyborczej” Adam Michnik oskarżył Macieja Rybińskiego o plagiat artykułu z „Frankfurter Allgemeine Zeitung”. Plagiatem miał być jego tekst pt. "Biznes wraca na Zachód", który okazał się niemal identyczny z przedrukiem opublikowanym w "Forum" pt. "Minęło oczarowanie Europą Wschodnią". Odpowiedzią na ten zarzut był tekst "Ja znany plagiator", w którym zwrócił uwagę na szereg istniejących jego zdaniem nieścisłości w informacjach podawanych przez Adama Michnika i dziennikarza „Gazety Wyborczej” Pawła Wrońskiego. Ówczesny redaktor naczelny „Rzeczpospolitej” Piotr Aleksandrowicz z powodu owego rzekomego plagiatu zerwał współpracę z Maciejem Rybińskim.
Maciej Rybiński był członkiem Stowarzyszenia Pisarzy Polskich i Stowarzyszenia Wolnego Słowa. W 2008 został Honorowym Członkiem Stowarzyszenia KoLiber.
Od dłuższego czasu cierpiał na chorobę serca, 22 października 2009 zmarł nagle w Warszawie. 29 października 2009 r. urnę z jego prochami złożono w rodzinnym grobowcu na Starych Powązkach (kwatera 279-5-16).
Odznaczenia i nagrody.
W 2002 został laureatem Nagrody Kisiela (nagrodę uzasadniano tym, że „pisze, bo myśli”).
29 października 2009 "za wybitne zasługi dla rozwoju polskiej kultury, a w szczególności za osiągnięcia w twórczości publicystycznej i pracy dziennikarskiej będącej przykładem niezależności myślenia i odwagi głoszenia własnych poglądów, za zasługi w działalności na rzecz przemian demokratycznych w Polsce" został pośmiertnie odznaczony Krzyżem Komandorskim z Gwiazdą Orderu Odrodzenia Polski.

</doc>
<doc id="399930" url="https://pl.wikipedia.org/wiki?curid=399930" title="Machary (województwo lubuskie)">
Machary (województwo lubuskie)

Machary – wieś w Polsce położona w województwie lubuskim, w powiecie strzelecko-drezdeneckim, w gminie Strzelce Krajeńskie.
W latach 1975–1998 miejscowość administracyjnie należała do województwa gorzowskiego.

</doc>
<doc id="399931" url="https://pl.wikipedia.org/wiki?curid=399931" title="Machary (województwo warmińsko-mazurskie)">
Machary (województwo warmińsko-mazurskie)

Machary (niem. "Macharren") – wieś w Polsce położona w województwie warmińsko-mazurskim, w powiecie mrągowskim, w gminie Piecki.
W latach 1975–1998 miejscowość administracyjnie należała do województwa olsztyńskiego.
Linki zewnętrzne.
Zobacz też: Machary 

</doc>
<doc id="399932" url="https://pl.wikipedia.org/wiki?curid=399932" title="Machcin (województwo mazowieckie)">
Machcin (województwo mazowieckie)

Machcin – wieś w Polsce położona w województwie mazowieckim, w powiecie grójeckim, w gminie Chynów.
Wieś prywatna Królestwa Kongresowego, położona była w 1827 roku w powiecie czerskim, obwodzie warszawskim województwa mazowieckiego. W latach 1975–1998 miejscowość administracyjnie należała do województwa radomskiego.
Za Królestwa Polskiego istniała gmina Machcin.

</doc>
<doc id="399933" url="https://pl.wikipedia.org/wiki?curid=399933" title="Machcin (województwo wielkopolskie)">
Machcin (województwo wielkopolskie)

Machcin – wieś w Polsce położona w województwie wielkopolskim, w powiecie kościańskim, w gminie Śmigiel.
Historia.
Wieś ma rodowód średniowieczny. Początkowo była to własność klasztorna (przynależna do opactwa w Lubiniu), a następnie szlachecka. W okresie Wielkiego Księstwa Poznańskiego (1815-1848) miejscowość wzmiankowana jako Machcin należała do wsi większych w ówczesnym pruskim powiecie Kosten rejencji poznańskiej. Machcin należał do okręgu śmigielskiego tego powiatu i stanowił siedzibę majątku Machcin, który należał wówczas do Micary. Według spisu urzędowego z 1837 roku Machcin liczył 221 mieszkańców, którzy zamieszkiwali 20 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="399934" url="https://pl.wikipedia.org/wiki?curid=399934" title="Machnacz (województwo kujawsko-pomorskie)">
Machnacz (województwo kujawsko-pomorskie)

Machnacz – wieś w Polsce położona w województwie kujawsko-pomorskim, w powiecie włocławskim, w gminie Brześć Kujawski.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 216 mieszkańców. Jest dziesiątą co do wielkości miejscowością gminy Brześć Kujawski.
Nazwa miejscowości wywodzi się od bagna. Niegdyś część dóbr Brzezie, należących do Kronenbergów.
Znajduje się tu m.in. największe w powiecie włocławskim składowisko odpadów, prowadzone przez Regionalny Zakład Utylizacji Odpadów Komunalnych w Machnaczu.

</doc>
<doc id="399935" url="https://pl.wikipedia.org/wiki?curid=399935" title="Machnacz (województwo podlaskie)">
Machnacz (województwo podlaskie)

Machnacz (dawn. "Mochnacz") – wieś w Polsce położona w województwie podlaskim, w powiecie białostockim, w gminie Czarna Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Rodziny w Czarnej Białostockiej.
Historia.
W 1921 roku kolonia Mochnacz liczyła mieszkańców.
Do 1927 roku miejscowość należała do gminy Czarna Wieś w powiecie sokólskim, w województwie białostockim a w latach 1927-1954 do gminy Czarna Wieś w powiecie białostockim (od 1944 w województwie białostockim). 16 października 1933 utworzono gromadę Machnacz w gminie Czarna Wieś, składającą się Machnacza i budki kolejowej 199 klm. 
Jesienią 1954 wszedł w skład gromady Czarna Wieś w związku z reformą administracyjną państwa.
Gromadę Czarna Wieś zniesiono 1 stycznia 1956 w związku z nadaniem jej statusu osiedla, przez co Machnacz stał się integralną częścią Czarnej Wsi.
18 lipca 1962 osiedle Czarna Wieś otrzymało status miasto o nazwie Czarna Białostocka, w związku z czym Machnacz odzyskał samodzielność, zostając wyłączony z osiedla i właczony do gromady Czarna Wieś Kościelna w tymże powiecie i województwie.

</doc>
<doc id="399936" url="https://pl.wikipedia.org/wiki?curid=399936" title="Maciejewo (województwo warmińsko-mazurskie)">
Maciejewo (województwo warmińsko-mazurskie)

Maciejewo (niem. "Maternhöfen") – osada w Polsce położona w województwie warmińsko-mazurskim, w powiecie braniewskim, w gminie Braniewo na trasie linii kolejowej Braniewo-Olsztyn i przy drodze wojewódzkiej nr 507.
Historia.
W 1409 r. prawo lokacji przyznał Wielki Mistrz Krzyżacki Ulrich von Jungingen. W 1539 r. należał do Aleksandra Maibaum, któremu książę Albrecht Hohenzollern nadał w 1545 r. nowy przywilej lokacyjny. Rodzina Maibaum posiadała i zarządzała dworem Maternhöfen przez ponad 150 lat, później następowały częste zmiany właścicieli. Od 1745 r. należał do von Schimmelpfennig, później von Wopersnow i Teichmann, od 1790 r. Hoepfner, w 1838 r. Leweck, w 1856 r. Hen, w 1859 r. Matern, w 1862 r. Moßner, w 1883 r. Hermes, w 1889 r. Magnus, w 1900 r. Lackner, w 1903 r. Heidenreich, w 1905 r. Perk, w 1911 r. Rimeck i w 1919 r. Else Borngräber. Ostatnim właścicielem Maternhöfen w latach 1933-1945 był Hans Jungclausen. 
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Maciejewo: Maciejewo

</doc>
<doc id="399937" url="https://pl.wikipedia.org/wiki?curid=399937" title="Maciejewo (powiat kolski)">
Maciejewo (powiat kolski)

Maciejewo – wieś w Polsce położona w województwie wielkopolskim, w powiecie kolskim, w gminie Osiek Mały.
W latach 1975–1998 miejscowość administracyjnie należała do województwa konińskiego.
Zobacz też: Maciejewo 

</doc>
<doc id="399938" url="https://pl.wikipedia.org/wiki?curid=399938" title="Maciejewo (województwo zachodniopomorskie)">
Maciejewo (województwo zachodniopomorskie)

Maciejewo – osada sołecka w Polsce położona w województwie zachodniopomorskim, w powiecie goleniowskim, w gminie Maszewo.
W latach 1975–1998 miejscowość administracyjnie należała do województwa szczecińskiego.
We wsi znajduje się:

</doc>
<doc id="399939" url="https://pl.wikipedia.org/wiki?curid=399939" title="Maciejowice (województwo małopolskie)">
Maciejowice (województwo małopolskie)

Maciejowice – wieś w Polsce położona w województwie małopolskim, w powiecie krakowskim, w gminie Kocmyrzów-Luborzyca.
Historia.
Miejscowość ma metrykę średniowieczną i istnieje co najmniej od XV wieku. Wymieniona w 1422 w dokumencie zapisanym w języku łacińskim jako "Maczeyouicze", 1432 "Maczeyow", 1489 "Maczeyowycze", 1497 "Maczeiowycze", 1529 "Maczyeyowicze, Maczyeyewicze".
Wieś dóbr prestymonialnych kapituły katedralnej krakowskiej w powiecie proszowickim województwa krakowskiego w końcu XVI wieku. W latach 1975–1998 miejscowość administracyjnie należała do województwa krakowskiego.
Podział wsi.
Integralne części miejscowości: Dąbrowa, Las Luborzycki, Niewarca, Słotwiny, Piekło, Polesisko.

</doc>
<doc id="399940" url="https://pl.wikipedia.org/wiki?curid=399940" title="Maciejowice (województwo opolskie)">
Maciejowice (województwo opolskie)

Maciejowice – wieś w Polsce, położona w województwie opolskim, w powiecie nyskim, w gminie Otmuchów.
W latach 1945-54 siedziba gminy Maciejowice, do 1973 siedziba gromady Maciejowice, następnie w gminie Otmuchów. Do 1975 r. w powiecie grodkowskim. W latach 1975–1998 miejscowość administracyjnie należała do ówczesnego województwa opolskiego.
W latach 1910-1976 przez Maciejowice przebiegała linia kolejowa nr 313 z przystankiem kolejowym Maciejowice.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Maczeiowitz".
Historia.
Pierwsza wzmianka o miejscowości pochodzi z 1285 r. W średniowieczu wieś była osadą o charakterze rolniczym. Wieś dzieli się na kilka części: wieś, osiedle (7 bloków), cegielnia oraz przysiółek Grabówka.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="399941" url="https://pl.wikipedia.org/wiki?curid=399941" title="Maciejowice (województwo świętokrzyskie)">
Maciejowice (województwo świętokrzyskie)

Maciejowice – wieś w Polsce położona w województwie świętokrzyskim, w powiecie buskim, w gminie Gnojno.
W latach 1975–1998 miejscowość administracyjnie należała do województwa kieleckiego.

</doc>
<doc id="399942" url="https://pl.wikipedia.org/wiki?curid=399942" title="Maciejów (województwo lubelskie)">
Maciejów (województwo lubelskie)

Maciejów – wieś w Polsce położona w województwie lubelskim, w powiecie krasnostawskim, w gminie Siennica Różana.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Siennica Różana. Według Narodowego Spisu Powszechnego (III 2011 r.) wieś liczyła mieszkańców.

</doc>
<doc id="399943" url="https://pl.wikipedia.org/wiki?curid=399943" title="Maciejów (powiat zgierski)">
Maciejów (powiat zgierski)

Maciejów – wieś w Polsce położona w województwie łódzkim, w powiecie zgierskim, w gminie Zgierz.
Położenie.
W latach 1975–1998 miejscowość administracyjnie należała do ówczesnego województwa łódzkiego.
Wraz z Rozalinowem i Smardzewem tworzy sołectwo Maciejów.

</doc>
<doc id="399944" url="https://pl.wikipedia.org/wiki?curid=399944" title="Maciejów (województwo małopolskie)">
Maciejów (województwo małopolskie)

Maciejów – wieś w Polsce położona w województwie małopolskim, w powiecie miechowskim, w gminie Słaboszów.
W 1595 roku wieś położona w powiecie ksiąskim województwa krakowskiego była własnością wojewodziców krakowskich: Gabriela, Andrzeja i Jana Magnusa Tęczyńskich. W latach 1975–1998 miejscowość administracyjnie należała do województwa kieleckiego. Integralne części miejscowości: Kolonia, Nowy Maciejów, Włodzimierka.

</doc>
<doc id="399945" url="https://pl.wikipedia.org/wiki?curid=399945" title="Maciejów (województwo opolskie)">
Maciejów (województwo opolskie)

Maciejów () – wieś w Polsce położona w województwie opolskim, w powiecie kluczborskim, w gminie Kluczbork.
W latach 1975–1998 miejscowość administracyjnie należała do ówczesnego województwa opolskiego.
Historia.
Polską nazwę miejscowości w formie "Maciejów" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa podając, że w jej okolicach „kopią dobrą rudę”.
Zabytki.
Do wojewódzkiego rejestru zabytków wpisane są:

</doc>
<doc id="399946" url="https://pl.wikipedia.org/wiki?curid=399946" title="Magdaleniec (województwo kujawsko-pomorskie)">
Magdaleniec (województwo kujawsko-pomorskie)

Magdaleniec – wieś w Polsce położona w województwie kujawsko-pomorskim, w powiecie inowrocławskim, w gminie Rojewo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 66 mieszkańców. Jest 21. co do wielkości miejscowością gminy Rojewo.

</doc>
<doc id="399947" url="https://pl.wikipedia.org/wiki?curid=399947" title="Magdaleniec (województwo warmińsko-mazurskie)">
Magdaleniec (województwo warmińsko-mazurskie)

Magdaleniec (niem. "Magdalenz") – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1954-1959 wieś należała i była siedzibą władz gromady Magdaleniec, po jej zniesieniu w gromadzie Nidzica. W latach 1975–1998 miejscowość administracyjnie należała do województwa olsztyńskiego.
Linki zewnętrzne.
Zobacz też: Magdaleniec 

</doc>
<doc id="399948" url="https://pl.wikipedia.org/wiki?curid=399948" title="Magdalenka (województwo kujawsko-pomorskie)">
Magdalenka (województwo kujawsko-pomorskie)

Magdalenka – wieś sołecka w Polsce, położona w województwie kujawsko-pomorskim, w powiecie bydgoskim, w gminie Dobrcz.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Dobrcz (31 grudnia 2020 r.) sołectwo liczyło liczyła 347 mieszkańców.
Znane osoby.
We wsi mieszka członek prezydium Samoobrony RP i były wiceminister rolnictwa Sebastian Filipek-Kaźmierczak.

</doc>
<doc id="399949" url="https://pl.wikipedia.org/wiki?curid=399949" title="Magdalenka (województwo lubelskie)">
Magdalenka (województwo lubelskie)

Magdalenka (d. "PGR Magdalenka") – osada w Polsce położona w województwie lubelskim, w powiecie tomaszowskim, w gminie Ulhówek.
W latach 1975–1998 miejscowość administracyjnie należała do województwa zamojskiego.
W miejscowości działało państwowe gospodarstwo rolne.
Zobacz też: Magdalenka

</doc>
<doc id="399950" url="https://pl.wikipedia.org/wiki?curid=399950" title="Magdalenka (powiat piotrkowski)">
Magdalenka (powiat piotrkowski)

Magdalenka – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.
Zobacz też: Magdalenka

</doc>
<doc id="399951" url="https://pl.wikipedia.org/wiki?curid=399951" title="Magdalenka (województwo mazowieckie)">
Magdalenka (województwo mazowieckie)

Magdalenka – wieś w Polsce położona w województwie mazowieckim, w powiecie piaseczyńskim, w gminie Lesznowola.
Magdalenka leży na Równinie Warszawskiej.
Historia.
Pierwsza osada powstała poprzez zalesienie nieużytków okolic Warszawy z funduszy publicznych Królestwa Polskiego. W końcu XIX w. istniał folwark Kałuszyna vel Magdalenka, było tu wtedy 10 drewnianych budynków. w obecnej postaci Magdalenka powstała na początku lat 30. XX wieku na skutek działań ówczesnego właściciela dóbr Piotra Dmowskiego, który postanowił o regularnej parcelacji swojej posiadłości, chcąc stworzyć wzorcowe osiedle mieszkaniowe. W rezultacie jego inicjatywy, wyznaczono drogi, jak i miejsca na obiekty użyteczności publicznej. Przed wybuchem II wojny światowej doprowadzono do parcelacji tylko części działek. Podział ten nie zmienił się do dnia dzisiejszego, na skutek czego wszystkie, całkowicie zalesione działki w starej części Magdalenki mają równą powierzchnię 1800-1900 metrów kwadratowych. Obecnie większość starej części Magdalenki zabudowana jest głównie nowymi lub odnowionymi domami wysokiego standardu. Niektóre działki zabudowane są również domami letniskowymi oraz budynkami powstałymi w latach 70. i 80. XX wieku.
W latach 70. XX wieku Magdalenka była prestiżowym miejscem, w którym swe dacze budowali przedstawiciele najwyższych władz PRL. Domy wypoczynkowe w Magdalence posiadali m.in. wicepremier Franciszek Szlachcic, minister spraw wewnętrznych Stanisław Kowalczyk, wicepremier Franciszek Kaim, Marszałek Polski Michał Żymierski, gen. Roman Paszkowski, gen. Władysław Polański, gen. Józef Urbanowicz, gen. Bronisław Kuriata, minister gen. Mieczysław Moczar, minister Waldemar Kozłowski, gwiazda polskiej sceny Violetta Villas i wielu innych. 
W latach 1975–1998 miejscowość administracyjnie należała do województwa warszawskiego.
W Magdalence znajduje się ośrodek rządowy, gdzie w roku 1988 i 1989, w okresie poprzedzającym rozmowy "Okrągłego Stołu" toczyły się rokowania między stroną rządową, której przewodniczył Czesław Kiszczak a stroną „solidarnościową”, której przewodził Lech Wałęsa.
W nocy z 5 na 6 marca 2003 roku w Magdalence doszło do próby zatrzymania dwóch mężczyzn podejrzanych o zabójstwo policjanta. Podejrzani zabarykadowali się w jednym z domów, a działkę zaminowali. W wyniku całonocnego oblężenia zginęło dwóch funkcjonariuszy, a kilkunastu odniosło obrażenia.
Parafia.
Magdalenka jest siedzibą erygowanej 11 maja 1934 przez kard. Aleksandra Kakowskiego parafii Św. Marii Magdaleny wchodzącej w skład dekanatu raszyńskiego archidiecezji warszawskiej.
Obecny kościół został zbudowany po 1948 na miejscu wcześniejszego drewnianego z lat 1938-39. Kościół był dwukrotnie przebudowywany: w 1976 i po 2001. Parafia posiada kaplicę filialną w Lesznowoli.
Zabytki i miejsca pamięci.
W lesie przy Magdalence znajduje się pomnik ku czci rozstrzelanych w czasie II wojny światowej; 28 maja 1942 roku hitlerowcy dokonali tu egzekucji 223 więźniów z Pawiaka, wśród których było 7 kobiet wyniesionych na noszach ze szpitala więziennego i 15 więźniarek z Ravensbruck. Po ekshumacji w lipcu 1946 prochy pomordowanych spoczywają w 8 kwaterach na miejscowym cmentarzu. W miejscu egzekucji wzniesiono pomnik proj. Zofii Pociłowskiej odsłonięty w 1964 roku.
Infrastruktura.
Wieś jest w większości położona w lesie sosnowym, z tego powodu większość ulic to leśne drogi gruntowe, poza drogami gminnymi (ul. Słoneczna, Leśna, Lipowa, Jarzębinowa). Pod koniec 2007 wybrukowano najważniejsze z ulic osiedlowych (m.in. ul. Leśną, Brzozową, Sosnową, Podleśną) i zainstalowano nowe tablice z nazwami ulic. W tym samym roku wykonano również poszerzenie ulicy Lipowej, naprawiono nawierzchnię ulicy Leśnej oraz zamontowano sygnalizację świetlną na skrzyżowaniu ulicy Lipowej ze Słoneczną.
Wieś jest w pełni skanalizowana, istnieje też pełna infrastruktura wodociągowa.

</doc>
<doc id="399952" url="https://pl.wikipedia.org/wiki?curid=399952" title="Magdalenki (województwo łódzkie)">
Magdalenki (województwo łódzkie)

Magdalenki – wieś w Polsce, położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.

</doc>
<doc id="399953" url="https://pl.wikipedia.org/wiki?curid=399953" title="Majdany (województwo kujawsko-pomorskie)">
Majdany (województwo kujawsko-pomorskie)

Majdany – wieś w Polsce położona w województwie kujawsko-pomorskim, w powiecie lipnowskim, w gminie Chrostkowo.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 89 mieszkańców. Jest trzynastą co do wielkości miejscowością gminy Chrostkowo.

</doc>
<doc id="399954" url="https://pl.wikipedia.org/wiki?curid=399954" title="Majdany (województwo lubelskie)">
Majdany (województwo lubelskie)

Majdany – wieś w Polsce położona w województwie lubelskim, w powiecie opolskim, w gminie Wilków.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Wilków.

</doc>
<doc id="399955" url="https://pl.wikipedia.org/wiki?curid=399955" title="Majdany (gmina Grabica)">
Majdany (gmina Grabica)

Majdany – wieś w Polsce położona w województwie łódzkim, w powiecie piotrkowskim, w gminie Grabica.
W latach 1975–1998 miejscowość administracyjnie należała do województwa piotrkowskiego.
Zobacz też: Majdany, Majdany Wielkie 

</doc>
<doc id="399956" url="https://pl.wikipedia.org/wiki?curid=399956" title="Majdany (województwo mazowieckie)">
Majdany (województwo mazowieckie)

Majdany – wieś w Polsce położona w województwie mazowieckim, w powiecie kozienickim, w gminie Kozienice.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jakuba Apostoła w Świerżach Górnych.

</doc>
<doc id="399957" url="https://pl.wikipedia.org/wiki?curid=399957" title="Majdany (powiat kolski)">
Majdany (powiat kolski)

Majdany – wieś w Polsce położona w województwie wielkopolskim, w powiecie kolskim, w gminie Dąbie.
W latach 1975–1998 miejscowość administracyjnie należała do województwa konińskiego.
Zobacz też: Majdany, Majdany Wielkie 

</doc>
<doc id="399958" url="https://pl.wikipedia.org/wiki?curid=399958" title="Majki (województwo warmińsko-mazurskie)">
Majki (województwo warmińsko-mazurskie)

Majki – wieś w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego. 
Zobacz też: Majki, Majki Duże, Majki Małe, Majki-Tykiewki

</doc>
<doc id="399959" url="https://pl.wikipedia.org/wiki?curid=399959" title="Majkowice (województwo łódzkie)">
Majkowice (województwo łódzkie)

Majkowice – wieś w Polsce położona w województwie łódzkim, w powiecie piotrkowskim, w gminie Ręczno, nad rz. Pilicą.
Miejsce największej i zwycięskiej potyczki oddziałów partyzanckich wywodzących się z AK z regularnym pododdziałem Armii Czerwonej 8 lipca 1945 roku. Dowódcą ze strony polskiej był Stanisław Karliński, ps. „Burza”.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="399960" url="https://pl.wikipedia.org/wiki?curid=399960" title="Makowica (województwo małopolskie)">
Makowica (województwo małopolskie)

Makowica – wieś w Polsce położona w województwie małopolskim, w powiecie limanowskim, w gminie Limanowa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="399961" url="https://pl.wikipedia.org/wiki?curid=399961" title="Makowica (województwo mazowieckie)">
Makowica (województwo mazowieckie)

Makowica – wieś w Polsce położona w województwie mazowieckim, w powiecie makowskim, w gminie Szelków.
W latach 1975–1998 miejscowość administracyjnie należała do województwa ostrołęckiego.

</doc>
<doc id="399962" url="https://pl.wikipedia.org/wiki?curid=399962" title="Makowice (województwo dolnośląskie)">
Makowice (województwo dolnośląskie)

Makowice – wieś w Polsce położona w województwie dolnośląskim, w powiecie świdnickim, w gminie Świdnica.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Wieś wzmiankowana po raz pierwszy w dokumencie lokacyjnym z 1283 r. pod nazwą "Swenkinfeld". W XIII–XIV w. siedziba rodu von Swenkfeld, z którego wywodził się m.in. słynny inkwizytor wrocławski, dominikanin, Jan von Swenkfeld (Schwenckfeld). W 2. połowie XIV w. wieś przeszła w ręce rycerskiego rodu Czettryców. Od XV w. właściciele wsi zmieniali się często, wreszcie w 1840 r. Makowice stały się własnością kupieckiej rodziny Webskych z Głuszycy.
W 1870 r. wieś liczyła ponad trzydzieści domów, miała 2 młyny, kościół katolicki i szkołę. Areał gruntów należących do majątku wynosił 1047 mórg.
Zabytki.
Do wojewódzkiego rejestru zabytków wpisane są:

</doc>
<doc id="399963" url="https://pl.wikipedia.org/wiki?curid=399963" title="Makowice (województwo opolskie)">
Makowice (województwo opolskie)

Makowice (niem. "Mogwitz", 1936–1945 "Breitenfeld")– wieś w Polsce, położona w województwie opolskim, w powiecie nyskim, w gminie Skoroszyce.
Nazwa.
W 1896 r. polską nazwę Makowice oraz niemiecką Mogwitz wymienia śląski pisarz Konstanty Damrot. Damrot wymienia również starsze nazwy z łacińskich dokumentów z 1390 r. Mockowicz, Mocowitz i Makowitz.
Zabytki.
Do wojewódzkiego rejestru zabytków wpisany jest:

</doc>
<doc id="399964" url="https://pl.wikipedia.org/wiki?curid=399964" title="Makowice (województwo zachodniopomorskie)">
Makowice (województwo zachodniopomorskie)

Makowice (niem. "Mackfitz") – wieś sołecka w północno-zachodniej Polsce, położona w województwie zachodniopomorskim, w powiecie gryfickim, w gminie Płoty.
W miejscowości znajduje się lotnisko Płoty, wieś jest połączona z miastem Płoty poprzez drogę powiatową nr 0147Z.
W latach 1975–1998 miejscowość administracyjnie należała do województwa szczecińskiego.
W 2002 roku wieś (z przysiółkiem Makowiska) liczyła 14 mieszkalnych budynków, w nich 21 mieszkań ogółem, w tym 19 zamieszkane stale. Z tych 19 mieszkań było 10 wybudowanych przed 1918 rokiem, 6 – między 1945 a 1970 i 3 – między 1979 a 1988.
Od 99 osób 29 było w wieku przedprodukcyjnym, 43 – w wieku produkcyjnym mobilnym, 20 – w wieku produkcyjnym niemobilnym, 7 – w wieku poprodukcyjnym. Od 79 osób w wieku 13 lat i więcej 13 mieli wykształcenie średnie, 31 – zasadnicze zawodowe, 32 – podstawowe ukończone i 3 – podstawowe nieukończone lub bez wykształcenia.
Ludność.
W 2011 roku w miejscowości żyło 97 osób, z nich 54 mężczyzn i 43 kobiet; 23 było w wieku przedprodukcyjnym, 43 – w wieku produkcyjnym mobilnym, 22 – w wieku produkcyjnym niemobilnym, 9 – w wieku poprodukcyjnym.

</doc>
<doc id="399965" url="https://pl.wikipedia.org/wiki?curid=399965" title="Makówiec (województwo kujawsko-pomorskie)">
Makówiec (województwo kujawsko-pomorskie)

Makówiec (do roku 2010 "Makowiec") – wieś w Polsce położona w województwie kujawsko-pomorskim, w powiecie lipnowskim, w gminie Chrostkowo.
Podział administracyjny.
AW latach 1954-1959 wieś należała i była siedzibą władz gromady Makówiec, po jej zniesieniu w gromadzie Jastrzębie. W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 504 mieszkańców. Jest największą miejscowością gminy Chrostkowo.

</doc>
<doc id="399966" url="https://pl.wikipedia.org/wiki?curid=399966" title="Makowiec (województwo mazowieckie)">
Makowiec (województwo mazowieckie)

Makowiec – wieś w Polsce położona w województwie mazowieckim, w powiecie radomskim, w gminie Skaryszew.
We wsi znajduje się Publiczna Szkoła Podstawowa im. Kardynała Stefana Wyszyńskiego, remiza OSP, a także ma siedzibę parafia Wniebowzięcia Najświętszej Maryi Panny.
Wieś królewska, położona była w drugiej połowie XVI wieku w powiecie radomskim województwa sandomierskiego.
Wieś jest siedzibą rzymskokatolickiej parafii Wniebowzięcia Najświętszej Maryi Panny.
Transport.
Przez wieś przebiega drogi krajowej nr 9 oraz linia nr 15 radomskiej komunikacji miejskiej. Wzdłuż drogi krajowej nr 9 wybudowano trakt rowerowo-pieszy z Radomia do Skaryszewa.

</doc>
<doc id="399967" url="https://pl.wikipedia.org/wiki?curid=399967" title="Makowiska (województwo lubelskie)">
Makowiska (województwo lubelskie)

Makowiska – wieś w Polsce położona w województwie lubelskim, w powiecie krasnostawskim, w gminie Żółkiewka.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Żółkiewka. Według Narodowego Spisu Powszechnego (III 2011 r.) wieś liczyła mieszkańców.

</doc>
<doc id="399968" url="https://pl.wikipedia.org/wiki?curid=399968" title="Makowiska (województwo łódzkie)">
Makowiska (województwo łódzkie)

Makowiska – wieś w Polsce położona w województwie łódzkim, w powiecie pajęczańskim, w gminie Pajęczno.
Wieś kapituły katedralnej gnieźnieńskiej w powiecie radomszczańskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa częstochowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="399969" url="https://pl.wikipedia.org/wiki?curid=399969" title="Makowiska (powiat jasielski)">
Makowiska (powiat jasielski)

Makowiska – wieś w Polsce położona w województwie podkarpackim, w powiecie jasielskim, w gminie Nowy Żmigród.
W latach 1975–1998 miejscowość administracyjnie należała do województwa krośnieńskiego.
W Makowiskach znajduje się kapliczka św. Jana Nepomucena i pomnik ku czci rozstrzelanych żołnierzy AK.
Wieś należy do rzymskokatolickiej parafii pw. Narodzenia NMP w Kobylanach w dekanacie Dukla, archidiecezji przemyskiej.
Historia.
Makowiska po raz pierwszy wymieniane są w dokumencie wydanym w dniu 17 sierpnia 1366 roku przez Kazimierza Wielkiego. Wystawiony we Włodzimierzu dokument zatwierdzał podział majątku kanclerza Suchywilka i darowanie części majątku bratankom.
W 1408 r. Domarad z Kobylan, poręczając za brata Jakusza, sprzedał Makowiska wraz z inną pobliską wsią Draganowa za 300 grzywien Wiernkowi z Grabania. W 1412 roku Wiernek z Grabania wyznacza żonie Małgorzacie 300 grzywien wiana na wsiach Makowiska i Draganowa. W 1414 roku tenże Wiernek z Grabania wyznacza synowi Wiernkowi jako jego część podziału trzecią część wsi Makowiska i Draganowa. Wiernek syn Wiernka z Gabania sprzedaje za 700 grzywien groszy praskich (nie podano komu) trzecią część we wsiach Makowiska i Draganowa. W 1419 roku Zbychna wdowa po Wiernku z Grabania zeznaje, że nie będzie niepokoić synów Wiernka, czyli braci przyrodnich: Wiernka, Stanisława Łaszka, Bernarda i Piotra o dziedzictwo: Stroni, Makowisk, Draganowej i Woli (Chirwatowej dziś Wolicy).
W 1467 r. Jan Kobyleński został pozwany przez Mikołaja i Katarzynę Stadnickich oraz Jana i Krzesława Wojszyków, rodzeństwo przyrodnie niepodzielone, dziedziców Żmigrodu o to, że nie chce z nimi dokonać rozgraniczenia i usypania kopców między ich posiadłościami: Siedliskami, Lisią Górą (dziś Łysa Góra) a należącymi do niego: Makowiskami, Leszczyną, Draganową i Głoścami (dziś Głojsce).
W 1530 roku wyrokiem sądu królewskiego Jan Kobyleński (Kobylański, Kobyliński) herbu Grzymała, kasztelan rospierski i jego syn Mikołaj winni dać Dorocie z Tarnowa w powiecie pilzneńskim żonie Jana Tarły ze Szczekarzowic powiat sandomierski, wwiązanie w połowę Kobylan, Draganowej i Głośców oraz w całe wsie Makowiska, Łęki, i Sulistrową.

</doc>
<doc id="399970" url="https://pl.wikipedia.org/wiki?curid=399970" title="Makowo (województwo podlaskie)">
Makowo (województwo podlaskie)

Makowo – wieś w Polsce położona w województwie podlaskim, w powiecie wysokomazowieckim, w gminie Kobylin-Borzymy.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Kobylinie-Borzymach.
Historia.
W I Rzeczypospolitej wieś należała do ziemi bielskiej.
W roku 1827 Makowo liczyło 14 domów i 91 mieszkańców.
Pod koniec XIX w. Słownik geograficzny Królestwa Polskiego informuje: "Makowo, wieś nad Śliną, powiat "mazowiecki", gmina Piszczaty, parafia Kobylino". Powierzchnia gruntów 513 morgów. Wiatrak.
W roku 1921 było tu 25 budynków z przeznaczeniem mieszkalnym i 6 "innych zamieszkałych" oraz 167 mieszkańców (79 mężczyzn i 88 kobiet). Narodowość polską podało 159 osób, a żydowską 8.

</doc>
<doc id="399971" url="https://pl.wikipedia.org/wiki?curid=399971" title="Makowo (województwo warmińsko-mazurskie)">
Makowo (województwo warmińsko-mazurskie)

Makowo (niem. "Melchertswalde") – wieś w Polsce położona w województwie warmińsko-mazurskim, w powiecie iławskim, w gminie Iława.
W latach 1975–1998 miejscowość administracyjnie należała do województwa olsztyńskiego.

</doc>
<doc id="399972" url="https://pl.wikipedia.org/wiki?curid=399972" title="Makówka (województwo mazowieckie)">
Makówka (województwo mazowieckie)

Makówka – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki. Leży przy drodze z Grodziska do Radziejowic.
Znajduje się na terenie Warszawskiego Obszaru Chronionego Krajobrazu.
We wsi funkcjonuje strzelnica sportowa, dzierżawiona przez Fundację Rozwoju Strzelectwa w Polsce.
W latach 1975–1998 miejscowość administracyjnie należała do województwa warszawskiego.

</doc>
<doc id="399973" url="https://pl.wikipedia.org/wiki?curid=399973" title="Makówka (województwo podlaskie)">
Makówka (województwo podlaskie)

Makówka (w miejsc. gwarze "Mákoŭka") – wieś w Polsce położona w województwie podlaskim, w powiecie hajnowskim, w gminie Narew.
Wieś królewska w starostwie narewskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwało 119 osób.
Prawosławni mieszkańcy wsi należą do parafii Podwyższenia Krzyża Pańskiego w Narwi, a wierni kościoła rzymskokatolickiego do parafii Wniebowzięcia Najświętszej Maryi Panny i św. Stanisława Biskupa i Męczennika w Narwi.

</doc>
<doc id="399974" url="https://pl.wikipedia.org/wiki?curid=399974" title="Maków (województwo łódzkie)">
Maków (województwo łódzkie)

Maków – wieś w Polsce położona w województwie łódzkim, w powiecie skierniewickim, w gminie Maków. Miejscowość jest siedzibą gminy Maków.
Historia.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego.
Znajduje się tu również zabytkowy kościół, którego budowa zakończyła się w 1777 roku. Kościół ten stanął na miejscu wcześniejszego kościoła rzymskokatolickiego (zbudowanego w XII lub XIV wieku), który jednak doszczętnie spłonął w XVIII wieku. W pobliżu kościoła znajduje się cmentarz rzymskokatolicki.
W latach 1977–1982 w gminie Skierniewice.
W 2013 r. Maków wraz z Osiedlem Zdrojowym na terenie Skierniewic oraz sołectwami Krężce i Dąbrowice uzyskał status obszaru ochrony uzdrowiskowej ("Obszar Ochrony Uzdrowiskowej Skierniewice – Maków"). Został pozbawiony tego statusu w 2023 r.
Charakterystyka.
W Makowie znajduje się szkoła podstawowa, przedszkole oraz Gimnazjum Świętego Wojciecha.
Najważniejszymi ulicami Makowa są ulica Główna i Brzosty, będące drogą przelotową przez miejscowość.
W miejscowości znajduje się przystanek kolejowy oraz PKS. Do Makowa dojeżdża również autobus MZK Skierniewice o numerze 8. Znajdują się tu też dwa ośrodki zdrowia, stacja straży pożarnej oraz posterunek policji.
Zabytki.
Według rejestru zabytków NID na listę zabytków wpisane są obiekty:

</doc>
<doc id="399975" url="https://pl.wikipedia.org/wiki?curid=399975" title="Maków (województwo małopolskie)">
Maków (województwo małopolskie)

Maków – wieś w Polsce położona w województwie małopolskim, w powiecie miechowskim, w gminie Gołcza, przy drodze wojewódzkiej nr 783.
W latach 1975–1998 miejscowość administracyjnie należała do województwa krakowskiego. Integralne części miejscowości: Kolonia, Ogrodzieniec.

</doc>
<doc id="399976" url="https://pl.wikipedia.org/wiki?curid=399976" title="Maków (województwo mazowieckie)">
Maków (województwo mazowieckie)

Maków – wieś w Polsce położona w województwie mazowieckim, w powiecie radomskim, w gminie Skaryszew.
Wieś królewska, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
W Makowie urodzili się i mieszkali m.in.: ks. bp Marian Zimałek, ks. inf. Adam Stanios i Franciszek Mazur (rolnik, poseł na Sejm Ustawodawczy). We wsi znajduje się ochotnicza straż pożarna oraz publiczna szkoła podstawowa im Kornela Makuszyńskiego. 
Wierni Kościoła rzymskokatolickiego należą do parafii Parafia św. Jakuba Apostoła w Skaryszewie, św. Maksymiliana Marii Kolbego w Grzmucinie(ul.Bogusławska) lub do parafii Wniebowzięcia Najświętszej Maryi Panny w Makowcu (ul. Gajowa, Lipowa, Osiedlowa).

</doc>
<doc id="399977" url="https://pl.wikipedia.org/wiki?curid=399977" title="Maków (województwo śląskie)">
Maków (województwo śląskie)

Maków (niem. "Makau") – wieś w Polsce położona w województwie śląskim, w powiecie raciborskim, w gminie Pietrowice Wielkie.
W latach 1975–1998 miejscowość administracyjnie należała do województwa katowickiego.
W Makowie znajduje się kościół parafialny pod wezwaniem św. Jana Chrzciciela przy ul. Raciborskiej, wpisany do rejestru zabytków 13 listopada 1959, nr rej. A/625/2020.
W 2008 Maków liczył 649 mieszkańców.

</doc>
<doc id="399979" url="https://pl.wikipedia.org/wiki?curid=399979" title="Maków (województwo warmińsko-mazurskie)">
Maków (województwo warmińsko-mazurskie)

Maków (niem. "Makohlen") – osada wsi Klutajny w Polsce położona w województwie warmińsko-mazurskim, w powiecie lidzbarskim, w gminie Kiwity.
W latach 1975–1998 osada administracyjnie należała do województwa olsztyńskiego. Osada znajduje się w historycznym regionie Warmia.
Nazwy wsi: rok 1376 Mikolen, Mikolen (Sł. geogr. hasło: Makohlen)
Wieś na początku XVI w. należała do Jana Luzjańskiego (brat biskupa warmińskiego Fabiana Luzjańskiego). Luzjańscy posiadali również Mołdyty.

</doc>
<doc id="399980" url="https://pl.wikipedia.org/wiki?curid=399980" title="Maksymilianowo (województwo kujawsko-pomorskie)">
Maksymilianowo (województwo kujawsko-pomorskie)

Maksymilianowo (niem. "Maxthal") – wieś sołecka w Polsce, w województwie kujawsko-pomorskim, w powiecie bydgoskim, w gminie Osielsko.
Podział administracyjny.
W latach 1975−1998 miejscowość administracyjnie należała do województwa bydgoskiego.
Krótki opis.
W miejscowości znajduje się szkoła podstawowa, ośrodek zdrowia, punkt apteczny, 3 sklepy, kościół i cmentarz, obok którego znajduje się drugi, nieczynny cmentarz ewangelicki. 1 lipca 1992 w Maksymilianowie utworzona została rzymskokatolicka parafia św. Maksymiliana Kolbego.
II wojna światowa.
W Maksymilianowie w dniach 27-30 stycznia 1945, w czasie przygotowań do przełamania Wału Pomorskiego, mieściło się stanowisko dowodzenia dowódcy 1 Armii Wojska Polskiego, gen. dyw. Stanisława Popławskiego.
Szlaki turystyczne.
W Maksymilianowie znajduje się węzeł pieszych szlaków turystycznych:
Transport i komunikacja.
W miejscowości znajduje się stacja kolejowa Maksymilianowo. Przez wieś przejeżdża wariant linii 94 oraz 98, obsługiwane przez Miejskie Zakłady Komunikacyjne w Bydgoszczy, jako jedna z 4 linii międzygminnych.
Sołectwo Maksymilianowo.
Sołectwo Maksymilianowo jest jedną z 7 jednostek pomocniczych gminy Osielsko. W skład sołectwa poza Maksymilianowem wchodzi także Jagodowo. Jednostka obecnie (XII 2015 r.) liczy łącznie 1653 osób i jest trzecim pod względem liczby ludności sołectwem w gminie.

</doc>
<doc id="399981" url="https://pl.wikipedia.org/wiki?curid=399981" title="Maksymilianowo (województwo wielkopolskie)">
Maksymilianowo (województwo wielkopolskie)

Maksymilianowo (niem. "Maximilianowo") – wieś w Polsce położona w województwie wielkopolskim, w powiecie grodziskim, w gminie Kamieniec.
Skrajem wsi przebiega droga wojewódzka nr 308. W pobliżu znajduje się przystanek kolejowy Sepno.
Pod koniec XIX wieku wieś leżała w powiecie kościańskim. W latach 1975–1998 miejscowość administracyjnie należała do województwa poznańskiego.
Demografia.
Pod koniec XIX wieku w Maksymilianowie było 19 domostw i 167 mieszkańców, wszyscy wyznania katolickiego
Liczba mieszkańców miejscowości w poszczególnych latach:

</doc>
<doc id="399982" url="https://pl.wikipedia.org/wiki?curid=399982" title="Maksymilianów (powiat tomaszowski)">
Maksymilianów (powiat tomaszowski)

Maksymilianów – wieś w Polsce położona w województwie łódzkim, w powiecie tomaszowskim, w gminie Rokiciny.
W latach 1975–1998 miejscowość administracyjnie należała do województwa piotrkowskiego.

</doc>
<doc id="399983" url="https://pl.wikipedia.org/wiki?curid=399983" title="Maksymilianów (województwo świętokrzyskie)">
Maksymilianów (województwo świętokrzyskie)

Maksymilianów – wieś w Polsce, położona w województwie świętokrzyskim, w powiecie ostrowieckim, w gminie Bałtów. Leży przy DW754.
W latach 1975–1998 miejscowość administracyjnie należała do województwa kieleckiego.
Wieś sołecka - zobacz jednostki pomocnicze gminy Bałtów w BIP 
Wierni Kościoła rzymskokatolickiego należą do parafii Matki Bożej Bolesnej w Bałtowie.

</doc>
<doc id="399984" url="https://pl.wikipedia.org/wiki?curid=399984" title="Maksymilianów (województwo wielkopolskie)">
Maksymilianów (województwo wielkopolskie)

Maksymilianów – osada w Polsce położona w województwie wielkopolskim, w powiecie gostyńskim, w gminie Borek Wielkopolski.
W latach 1975–1998 miejscowość administracyjnie należała do województwa leszczyńskiego.

</doc>
<doc id="399985" url="https://pl.wikipedia.org/wiki?curid=399985" title="Maksymów (województwo świętokrzyskie)">
Maksymów (województwo świętokrzyskie)

Maksymów – wieś sołecka w Polsce położona w województwie świętokrzyskim, w powiecie opatowskim, w gminie Tarłów.
W latach 1975–1998 miejscowość administracyjnie należała do województwa tarnobrzeskiego.
Według spisu powszechnego z roku 1921 w kolonii Maksymów (gmina Julianów) było 24 domy 137 mieszkańców
Obecne tereny wsi Maksymów w pierwszej połowie XIX wieku były pokryte lasem. Stąd też wiadomo, że folwark Stary Maksym, bo tak brzmiała pierwotna nazwa wsi, musiał powstać w drugiej połowie XIX wieku i w tym okresie włączono go do gminy Julianów. W latach osiemdziesiątych XIX wieku w folwarku był jeden dom i 8 mieszkańców. W 1895 roku we wsi były już 3 domy drewniane i 2 kamienne oraz 20 mieszkańców (9 mężczyzn i 11 kobiet). 
Na przełomie XIX i XX wieku ziemia dworska została rozparcelowana i powstała osada o nazwie Maksymów kolonia, która ostatecznie przekształciła się w Maksymów.

</doc>
<doc id="399987" url="https://pl.wikipedia.org/wiki?curid=399987" title="Malanów (powiat pabianicki)">
Malanów (powiat pabianicki)

Malanów – wieś w Polsce położona w województwie łódzkim, w powiecie pabianickim, w gminie Lutomiersk.
Wieś położona jest w odległości około 10 kilometrów na północny zachód od Lutomierska (dojazd przez Kazimierz lub Charbice Górne).
Historia.
Średniowieczna metryka wsi nie jest znana. Pierwsza pisana wzmianka o wsi pochodzi z pierwszej połowy XVI wieku. W tym czasie jej właścicielami byli Malanowscy, którzy w posiadaniu wsi pozostali do końca XVIII wieku. Oprócz nich dział we wsi posiadali również Stefan Bełdowski i Mikołaj Zdzichowiecki.
W latach 1975–1998 miejscowość administracyjnie należała do województwa sieradzkiego.
Zabytki.
Według rejestru zabytków NID na listę zabytków wpisane są obiekty:
Dwór.
W południowo-zachodniej części wsi stoi klasycystyczny dwór z początku XIX wieku.
W 1985 roku zespół archeologów łódzkich pod kierunkiem Leszka Kajzera przeprowadził badania na kopcu położonym około 50 metrów od dworku. Jest to prawie okrągły obiekt o średnicy około 45 metrów, tworzący wyspę na niewielkim stawie. W toku badań stwierdzono, że na owym kopcu stał drewniany dwór na podmurówce – znany z inwentarza Malanowa z 1870 roku. Była to obronna rezydencja szlachecka wzniesiona przez Malanowskich. Stał tu do przełomu XVII i XVIII wieku.

</doc>
<doc id="399988" url="https://pl.wikipedia.org/wiki?curid=399988" title="Malcanów (województwo lubelskie)">
Malcanów (województwo lubelskie)

Malcanów – nieduża wieś sołecka w Polsce położona w województwie lubelskim, w powiecie łukowskim, w gminie Łuków, 5 km na południe od stolicy powiatu.
W latach 1975–1998 miejscowość administracyjnie należała do województwa siedleckiego.
Ludność.
Według bazy PESEL z 2009 roku, liczba ludności Malcanowa wynosiła 156, z czego 55,1% mieszkańców stanowiły kobiety, a 44,9% mężczyźni. W tym czasie 59,0% mieszkańców było w wieku produkcyjnym, 23,7% – w wieku przedprodukcyjnym, a 17,3% – w wieku poprodukcyjnym.
Wierni Kościoła rzymskokatolickiego – należą do parafii Podwyższenia Krzyża Świętego w Łukowie.
Położenie fizycznogeograficzne i krajobraz.
Pod względem fizycznogeograficznym wieś leży na Równinie Łukowskiej, niedaleko strugi Samicy.
W krajobrazie wsi dominują pola uprawne. Przy głównych drogach tlen i cień daje wiele dużych drzew. Na swoim terenie Malcanów prawie nie ma żadnych lasów, natomiast częściowo otoczony jest od północo-wschodu i północo-zachodu małymi lasami sąsiednich wsi. Graniczy z Gołębskim Lasem oraz położonym wzdłuż granicy wsi Dębskim Lasem (lasek obok Dąbrówki, czyli północnej części Malcanowa) i rosnącym prawie w sąsiedztwie, za drogą do Świdrów, laskiem Karpiny. W dolince Samicy występuje wąski pas łąk. Zabudowania wsi znajdują się w odległości na ogół kilkuset metrów od łąk i lasów.
Położenie transportowe i administracyjne.
Malcanów pobudowany jest się wzdłuż dwukilometrowego odcinka drogi powiatowej Łuków–Domaszewnica. Przez Jadwisin miejscowość posiada połączenie z drogą krajową 63 (2 km) i Gołąbkami, w kierunku północno-zachodnim – z drogą wojewódzką 808 w podmiejskiej wsi Świdry (3,5 km), a w kierunku południowym – z Kolonią Domaszewską. Są to połączenia drogami powiatowymi o nawierzchni bitumicznej. 
Malcanów graniczy z czterema samodzielnymi miejscowościami:
Kultura i rekreacja.
Ośrodkiem życia społecznego i kulturalnego jest Świetlica Wiejska (otwarta w 2014 r.).
Z Jadwisina przez Malcanów, następnie (przejeżdżając przez Kolonię Malcanów) Kolonię Domaszewską w kierunku Zofiboru przebiega odcinek rowerowego Szlaku Ziemi Łukowskiej.
Z historii.
Na piaszczystym wzniesieniu w obrębie Łukowa, przy drodze z miasta do Domaszewnicy, w lesie powszechnie znanym jako Kierkut – w odległości 2,4 km na północ od granicy Malcanowa, 1,7 km od początku ulicy Domaszewskiej a 1,1 km od ronda w Alejach W. Jagiełły – znajduje się miejsce martyrologii części ludności żydowskiej, głównie z łukowskiego getta. Wcześniej krótko był tam cmentarz żydowski.

</doc>
<doc id="399989" url="https://pl.wikipedia.org/wiki?curid=399989" title="Malcanów (województwo mazowieckie)">
Malcanów (województwo mazowieckie)

Malcanów – wieś w Polsce położona w województwie mazowieckim, w powiecie otwockim, w gminie Wiązowna. 
W latach 1975–1998 miejscowość administracyjnie należała do województwa warszawskiego. Obecnie jest dynamicznie rozwijająca się podwarszawską miejscowością.
Wieś jest sołectwem w gminie Wiązowna.
Geneza nazwy.
Wieś założona w 1814 r. W 1827 r. wchodziła w skład dóbr Duchnów. W 1834 r. odnotowano nazwę Maltzanów, pochodzącą od nazwiska baronów von Maltzan (Maltzan zu Wartenberg und Penzlin), dawnych właścicieli. Z tym rodem związana jest również nazwa sąsiedniej wsi Pęclin, która pochodzi od siedziby rodowej Penzlin w Meklemburgii.
Historia.
W 1827 r. we wsi było osiem zagród, w którym mieszkały 42 osoby. W 1921 było tu 26 chałup i mieszkało 195 osób. W 1947 wieś zamieszkiwało 192 osoby. Po komasacji gruntów w okresie międzywojennym wieś została rozproszona. Obecnie wieś zamieszkuje 280 mieszkańców. 
Lądowisko „Pierzyna”.
Oddziały VII Obwodu „Obroża” Armii Krajowej odebrały w okresie do 1 sierpnia 1944 r. 5 lotniczych zrzutów ludzi, broni i materiałów wojskowych. Były to akcje o dużym znaczeniu dla działalności konspiracyjnej. Poniżej przedstawiamy relację uczestnika odbioru zrzutu przez Placówkę AK Wiązowna – Rejon IV Fromczyn, w Obwodzie „Obroża”.
Zrzut został wykonany nocą z 3 na 4 kwietnia 1944 roku na zrzutowisko o kryptonimie „Pierzyna”, przygotowanym i dozorowanym przez Placówkę AK Wiązowna liczącą 5 plutonów liniowych i blisko 300 żołnierzy. Akcją kierował prof. Marian Mazowiecki „Ludomir”, komendant Placówki i jednocześnie d-ca IV kompanii w Rejonie Fromczyn. W sprawozdaniu nawigatorów, które składano po powrocie z lotów do Polski, w części tyczącej tego zrzutu odnotowano: „Pierzyna”... Ekipa Weeller 5. Zrzut na placówkę zasadniczą o g. 00.15. nalotów 3. Ludzie skakali przy 3. Litera rozpoznawcza dobrze nadana. Spadochrony otworzone". Oprócz 4 skoczków spadochronowych z 498 000 dolarów zostało zrzuconych 9 zasobników i 6 paczek zawierających broń i inny sprzęt wojskowy.
Każdego roku mieszkańcy, kombatanci, uczniowie szkół i władze gminy spotykają się pod krzyżem na zrzutowisko o kryptonimie "Pierzyna" by oddać hołd uczestnikom tego ważnego wydarzenia z 3 na 4 kwietnia 1944 roku. 

</doc>
<doc id="399990" url="https://pl.wikipedia.org/wiki?curid=399990" title="Malczewo (województwo wielkopolskie)">
Malczewo (województwo wielkopolskie)

Malczewo – wieś w Polsce położona w województwie wielkopolskim, w powiecie gnieźnieńskim, w gminie Niechanowo.
W latach 1975–1998 miejscowość administracyjnie należała do województwa poznańskiego.

</doc>
<doc id="399991" url="https://pl.wikipedia.org/wiki?curid=399991" title="Malczewo (województwo zachodniopomorskie)">
Malczewo (województwo zachodniopomorskie)

Malczewo (niem. "Rehfelde") – przysiółek w Polsce położony w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 przysiółek liczył 54 mieszkańców. Miejscowość wchodzi w skład sołectwa Zieleniewo.
Geografia.
Przysiółek leży ok. 2 km na południe od Zieleniewa, ok. 200 m na zachód od drogi wojewódzkiej nr 160.

</doc>
<doc id="399992" url="https://pl.wikipedia.org/wiki?curid=399992" title="Malec (województwo podlaskie)">
Malec (województwo podlaskie)

Malec – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Trójcy Przenajświętszej w Ciechanowcu.
Historia.
W I Rzeczypospolitej wieś należała do ziemi drohickiej w województwie podlaskim.
Pod koniec wieku XIX w powiecie bielskim, gubernia grodzieńska, gmina Skórzec, parafia Ciechanowiec. Użytki rolne o powierzchni 201 dziesięcin.
W pobliżu znajdował się folwark o powierzchni 606 dziesięcin (w tym 375 lasu). Wchodził on w skład dóbr ostrożańsko-pobikrowskich. W 1889 własność hr. Jezierskiego.
W roku 1921:

</doc>
<doc id="399993" url="https://pl.wikipedia.org/wiki?curid=399993" title="Maleniec (województwo łódzkie)">
Maleniec (województwo łódzkie)

Maleniec – wieś w Polsce położona w województwie łódzkim, w powiecie piotrkowskim, w gminie Grabica.
W latach 1975–1998 miejscowość administracyjnie należała do województwa piotrkowskiego.
Zobacz też: Maleniec

</doc>
<doc id="399994" url="https://pl.wikipedia.org/wiki?curid=399994" title="Maleniec (powiat konecki)">
Maleniec (powiat konecki)

Maleniec – wieś w Polsce położona w województwie świętokrzyskim, w powiecie koneckim, w gminie Ruda Maleniecka.
W latach 1975–1998 miejscowość administracyjnie należała do województwa kieleckiego.
Przez miejscowość przepływa rzeka Czarna Konecka dopływ Pilicy.
Przez wieś przechodzi czerwony szlak turystyczny z rezerwatu przyrody Diabla Góra do Łącznej. 
Wierni Kościoła rzymskokatolickiego należą do parafii Niepokalanego Serca NMP w Machorach.
Historia.
Pierwotna nazwa miejscowości brzmiała „Maliniec”. Początkowo, bowiem okolica ta, bezludna, porośnięta lasem wyróżniała się spośród podobnych miejsc tylko tym, że obfitowała w maliny.
Kasztelan Łukowski - Jacek Jezierski kupił w roku 1782 wieś Maleniec. W 1794 roku wybudował tu młyn, tartak, drutarnię i fryszernię. Powstał tu również na rzece Czarnej Koneckiej zbiornik wodny o powierzchni 16 ha, który miał zasilać koła wodne zakładów. Rudę żelaza wydobywano w okolicach Łysej Góry pod Żarnowem, skąd przewożono ją do Kołońca. Tam była przetapiana w miejscowym wielkim piecu opalanym węglem drzewnym. Następnie pozyskana surówka przerabiana była przez trzy fryszerki w Machorach i jedną w Maleńcu. W malenieckim zakładzie wytwarzane były w owym czasie sztaby druty, topory, siekiery, żelazne naczynia stołowe i narzędzia gospodarcze.
W 1787 roku zakłady w Maleńcu wizytował król Stanisław August Poniatowski, odbywający podróż na Ukrainę. Szczegółowy opis tej wizyty zamieścił w diariuszu królewskim, towarzyszący mu w podróży Adam Tadeusz Naruszewicz.
Po upadku Rzeczypospolitej Staropolski Okręg Przemysłowy znalazł się na terytorium Austrii. Jacek Jezierski w 1795 roku za swe zasługi w dziedzinie organizacji przemysłu został uhonorowany przez cesarza Austrii tytułem hrabiego.
W 1800 roku Jacek Jezierski sprzedał dobra Maleniec księciu Karolowi Hessen – Darmstadt.
Nowy właściciel skupił się wyłącznie na czerpaniu zysku z zakładu i nie starał się go modernizować. 
Kolejnym właścicielem Maleńca stał się w 1824 roku Tadeusz Bocheński, były kapitan wojsk napoleońskich, ziemianin. W połowie XIX wieku był jednym z najbogatszych ziemian w ówczesnej guberni radomskiej. Jego rozległy majątek szacowano na 363 000 rubli. Przy pomocy swego szwagra Józefa Lubowidzkiego – wiceprezesa Banku Polskiego, zakupił rozległe dobra w skład, których oprócz Maleńca wchodziły: Miedzierza, Cieklińsko, Ruda Maleniecka. Przy pomocy kredytów wspomnianego banku rozbudował i unowocześnił swoje zakłady. Wybudował dwa nowe wielkie piece w Miedzierzy i w Cieklińsku. Wzniósł pudlingarnię i walcownię w Rudzie Malenieckiej. W działającym już Maleńcu pracowały: topornia, fryzownia i 4 fryszerki, z których dwie unowocześnił. Bocheński z czasem zlikwidował częściowo fryszerki i w 1837 roku wybudował walcownię blachy wykorzystującą energię wody. W roku 1839 istniały w Maleńcu 4 kuźnice wodne, topornia, młot z ogniskiem ogrzewczym i walcownia blachy o dwóch parach walców. W 1844 Bocheński zwolnił swych włościan z pańszczyzny i zadbał o opiekę lekarską swoich pracowników zatrudniając lekarza, któremu przydzielił mieszkanie służbowe w Cieklińsku. W 1844 roku w zakładach Bocheńskiego pracowało 150 robotników, a wartość produkcji wyniosła 93 200 rubli. 
Po śmierci Tadeusza, jego brat Józef w 1850 roku zlikwidował ostatecznie fryszerki, a na ich miejsce zainstalował 11 małych i 4 duże gwoździarki. Służyły one do produkcji gwoździ ciętych z blachy. W zakładach malenieckich nadal wykorzystywano surówkę z Kołońca, świeżoną i uszlachetnianą w Machorach. W Maleńcu oprócz gwoździ produkowano topory, łańcuchy, lemiesze oraz odkładnice do pługów. W owym czasie zakład zatrudniał 42 robotników, w tym 6 majstrów i 14 kowali, a roczna produkcja wynosiła 320 ton blachy, gwoździ i innych wyrobów. Do końca lat czterdziestych XIX wieku były to najnowocześniejsze prywatne zakłady górniczo–hutnicze w Królestwie Polskim.
Kolejny, trzeci etap modernizacji zakładu w Maleńcu przeprowadził Feliks Wielogłowski - kolejny właściciel. Wprowadził on maszyny do produkcji łopat i szpadli. Tutejsze zakłady zatrudniały w owym czasie 80 robotników. Roczna wartość produkcji wahała się na poziomie 27000 rubli. W tym czasie osiedle fabryczne w Maleńcu, wzniesione jeszcze przez Kasztelana Jezierskiego składało się 45 domów zamieszkiwanych przez 415 mieszkańców. W skład zabudowań fabrycznych wchodziły: walcownia, poruszana dwoma kołami wodnymi fryszernia, hala wytwórni łańcuchów oraz budynek łopaciarni.
Na początku XX wieku Maleniec nabył Felicjan Jankowski, a po nim od 1913 roku ostatnim właścicielem zakładu w Maleńcu była jego córka Helena (Lili) Frölich, która oddała zakład w dzierżawę B. Kozłowskiemu. 
Od połowy XIX wieku zakłady metalurgiczne Zagłębia Staropolskiego przeżywały kryzys.
Spowodowany on był częściowo utratą autonomii Królestwa Polskiego, jak również na skutek rosnącej konkurencji ze strony Zagłębia Dąbrowskiego. Zaczęto wówczas stosować nowe technologie wytopu żelaza. Stare metody produkcji stały się, nieopłacalne i wiele dawnych zakładów zlikwidowano. Większość fabryk, zwłaszcza wielkopiecowych, nie doczekała XX wieku. Przed I wojną światową przestały pracować zakłady w Rudzie Malenieckiej i w Kołońcu, a po powodzi w 1923 roku również zakłady metalowe w Machorach, które przekazały za bezcen swoje walce do Maleńca. Właściciele zakładów w Maleńcu wykorzystywali tanią siłę roboczą z przeludnionych okolic, utrzymując dzięki temu zakład w ciągłym ruchu, aż do 1945 roku. W okresie międzywojennym w zakładzie pracowało około 250 robotników, głównie pochodzenia żydowskiego. Profil produkcji pozostał w głównej mierze nie zmieniony. Dalej produkowano gwoździe, szpadle, łopaty, okucia okienne, galanterię budowlaną i nity. 
Na skutek działań wojennych we wrześniu 1939 roku tutejszy zakład na pewien czas został unieruchomiony. Dnia 6 września żołnierze 163 Pułku Piechoty z 36 Dywizji Piechoty Rezerwowej zajęli pozycje obronne nad rzeką Czarną Konecką na odcinku od Maleńca do Cieklińska. Od strony Przedborza nacierała 1 Dywizja Lekka Wehrmachtu. Saperzy polscy zaminowali mosty na rzece i wysadzili je, utrudniając w ten sposób oddziałom zmotoryzowanym wroga sforsowanie rzeki. 
Po zakończeniu kampanii wrześniowej okupant w krótkim czasie ponownie uruchomił zakład, który funkcjonował przez całą wojnę. W tym okresie został zamontowany w zakładzie silnik spalinowy do napędu maszynowni, gdyż sezonowo występowały braki wody. Podczas okupacji mieszkańcy narodowości żydowskiej zostali przez hitlerowców wywiezieni, a zabytkowe domostwa i warsztaty znajdujące się w Maleńcu zostały rozgrabione i zniszczone. Nie ma więc dziś śladu po najstarszym, znanym w Polsce, racjonalnym osiedlu robotniczym.
Niemcy wycofując się w 1945 roku wysadzili mosty i energetyczny system wodny. Jednak już w maju tego roku udało się ponownie uruchomić zakład. W początkowych latach po wojnie pracowało tu około 120 robotników. W 1946 roku zakład został upaństwowiony, a w 1959 roku wieś i zakład zelektryfikowano, instalując do napędu wału transmisyjnego silnik elektryczny. Do 4 listopada 1961 roku trwała nieprzerwanie produkcja oparta na zabytkowych maszynach i według starych technologii walcowania. Produkowano tu głównie gwoździe, łopaty, szpadle i okucia okienne.
Dnia 21 czerwca 1967 roku zakład w Maleńcu uznany został za zabytek techniki i wpisany do Rejestru Zabytków województwa kieleckiego (nr rej.: A.495/1-2 z 14.09.1957 i z 21.06.1967).
Po zaprzestaniu produkcji budynki zakładu zamieniono na magazyn. Nie remontowane, stopniowo ulegały dewastacji. W 1968 roku grupa studentów Wydziału Metalurgicznego Politechniki Śląskiej, podczas jednej z wycieczek przypadkowo znalazła się w Maleńcu i odkryła zabytkowy zakład. Część studentów, zachwycona swym odkryciem postanowiła doprowadzić obiekt do stanu świetności. 
Po raz pierwszy studenci przybyli na obóz do Maleńca w sierpniu 1970 roku. Odtąd organizują oni corocznie obozy i wykonują niezbędnie prace rekonstrukcyjne, remontowe, konserwacyjne i porządkowe.
Maleniec dziś.
Odcinek drogi asfaltowej przebiegający przez Maleniec do Wyszyny Rudzkiej od lat siedemdziesiątych został wyłączony z ruchu tranzytowego i stanowi obecnie drogę lokalną. Sprzyja to rozwojowi turystyki pieszej i rowerowej. Lesiste tereny, rzeka i staw przyciągają turystów i wędkarzy.
Pomimo niezaprzeczalnych walorów tej okolicy istnieją też niekorzystne zjawiska degradacji środowiska naturalnego. Między innymi wycięto stare olchy rosnące obok zakładu i po obu stronach grobli biegnącej z Maleńca do Machor. W ten sposób znikła romantyczna aleja-miejsce spacerów. Zarośnięciu uległ też kanał wodny na odcinku od zakładu w Maleńcu przez Machory do rzeki Czarnej. Nastąpiło to w wyniku zablokowania drożności wodnej. Z roku na rok ulega zarośnięciu kanał wodny wprowadzający wodę z rzeki Czarnej do malenieckiego stawu. W efekcie gwałtowne obniża się poziom wody w głównym zbiorniku.
Od kilku lat w okresie wakacji odbywają się tu festyny pod nazwą „Kuźnice Koneckie”. Wtedy oprócz innych atrakcji dla zwiedzających uruchamiane jest koło wodne. Zainteresowani mogą poznać dzieje zakładu i zapoznać się z dawnymi metodami produkcji. Przez cały rok walcownia i hala maszyn udostępnione są do zwiedzania za dobrowolną opłatą.

</doc>
<doc id="399995" url="https://pl.wikipedia.org/wiki?curid=399995" title="Malenin (województwo pomorskie)">
Malenin (województwo pomorskie)

Malenin (kaszb. "Malenënò", niem. "Mahlin") – wieś kociewska w Polsce położona w województwie pomorskim, w powiecie tczewskim, w gminie Tczew.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Malenin: Malenin

</doc>
<doc id="399996" url="https://pl.wikipedia.org/wiki?curid=399996" title="Malenin (województwo wielkopolskie)">
Malenin (województwo wielkopolskie)

Malenin – wieś w Polsce położona w województwie wielkopolskim, w powiecie gnieźnieńskim, w gminie Witkowo.
Wieś duchowna "Malenino", własność kapituły kolegiackiej św. Jerzego w Gnieźnie, w drugiej połowie XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa konińskiego.
Zobacz też: Malenin

</doc>
<doc id="399997" url="https://pl.wikipedia.org/wiki?curid=399997" title="Malewo (województwo łódzkie)">
Malewo (województwo łódzkie)

Malewo – wieś w Polsce położona w województwie łódzkim, w powiecie kutnowskim, w gminie Krzyżanów.
W latach 1975–1998 miejscowość administracyjnie należała do województwa płockiego.

</doc>
<doc id="399998" url="https://pl.wikipedia.org/wiki?curid=399998" title="Malewo (województwo mazowieckie)">
Malewo (województwo mazowieckie)

Malewo – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="399999" url="https://pl.wikipedia.org/wiki?curid=399999" title="Malice (województwo kujawsko-pomorskie)">
Malice (województwo kujawsko-pomorskie)

Malice – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 227 mieszkańców. Jest szesnastą co do wielkości miejscowością gminy Kcynia.
Historia.
Pierwsze wzmianki pisane z wieku XV, w dokumentach zgromadzonych w "Tekach Dworzaka". Początkowo siedziba gałęzi rodu Odrowążów, która następnie od niej przyjęła nazwisko Maliccy. Sprzedana w inne ręce w XVII w.
Współczesność.
Obecnie zawiera kilka gospodarstw wśród których można wypatrzyć ruiny dawnych budowli.
W miejscowości znajduje się Zakład Produkcji Garmażeryjnej "Pałuki", jeden z wiodących producentów flaków w Polsce.

</doc>
<doc id="400000" url="https://pl.wikipedia.org/wiki?curid=400000" title="Malice (województwo lubelskie)">
Malice (województwo lubelskie)

Malice – wieś w Polsce położona w województwie lubelskim, w powiecie hrubieszowskim, w gminie Werbkowice.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) wieś liczyła 342 mieszkańców.
Wieś stanowi sołectwo gminy Werbkowice.
Historia.
Według Słownika geograficznego Królestwa Polskiego z roku 1885 Malice to wieś nad Huczwą w powiecie hrubieszowskim, gminie Werbkowice, parafii Turkowice. W 1827 r. było tu 28 domów i 306 mieszkańców. Z opisu Towarzystwa Kredytowego Ziemskiego wynika że dobra Malice składały się z folwarków: Malice i Łysa Góra oraz wsi Malice. Rozległość dóbr wynosiła mórg 1170 w tym folwark Malice: grunta orne i ogrody mórg 218, łąk mórg 102, lasu mórg 433, nieużytki i place mórg 16, razem mórg 769, budynków murowanych 5, z drzewa 16; płodozmian 10. polowy. Folwark Łysa Góra: grunta orne i ogrody mórg 331, łąk mórg 64, nieużytków i placy mórg 6, razem mórg 401, budynków z drzewa 3, płodozmian 7. polowy. W dobrach był młyn wodny, cegielnia, pokłady torfu. wieś Malice posiadała osad 54 z gruntem mórg 549.
Po I wojnie światowej znajdował się tu pionierski punkt udzielania pomocy okolicznej ludności, założony przez kwakrów.

</doc>
<doc id="400001" url="https://pl.wikipedia.org/wiki?curid=400001" title="Malice (województwo świętokrzyskie)">
Malice (województwo świętokrzyskie)

Malice – wieś w Polsce położona w województwie świętokrzyskim, w powiecie sandomierskim, w gminie Obrazów.
W latach 1975–1998 miejscowość administracyjnie należała do województwa tarnobrzeskiego.
Historia.
Wiek XV – własność biskupów krakowskich, jak podaje Długosz ma 9 łanów kmiecych (Długosz L.B. t.II s.317).
Były wsią biskupstwa krakowskiego w województwie sandomierskim w ostatniej ćwierci XVI wieku.
Wiek XIX Malice to wieś nad rzeką Żurawką w powiecie sandomierskim gminie Samborzec, parafii Obrazów. Odległe o 7 wiorst od Sandomierza.
Według Słownika geograficznego Królestwa Polskiego z roku 1885 Malice posiadały 38 domów, 250 mieszkańców, 546 mórg obszaru.

</doc>
<doc id="400002" url="https://pl.wikipedia.org/wiki?curid=400002" title="Maliniec (województwo lubelskie)">
Maliniec (województwo lubelskie)

Maliniec – wieś w Polsce położona w województwie lubelskim, w powiecie janowskim, w gminie Potok Wielki. Przez wieś przepływa niewielka rzeka Łukawica.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) wieś liczyła 194 mieszkańców.
Historia.
Wieś powstała w 1836 roku poprzez karczunek lasów należących do dóbr Potoczek. Reforma z 1864 roku uwłaszczyła tu 9 gospodarzy.
W latach sześćdziesiątych XIX wieku z rąk Wolskich Maliniec przeszedł
do Wybranowskich. Pod koniec wieku wieś zamieszkiwało 74, a według pierwszego powszechnego spisu Ludności z 1921 roku 137 mieszkańców. W okresie międzywojennym powstała szkoła powszechna.
Historyczne części wsi.
Bania – część wsi, wzmiankowana w 1861 roku jako "Majdan Nowy". Należała do dóbr Potoka (Wyszomirskich). W 1877 roku liczyła 3 domy i 14 mieszkańców, a według spisu z 1921 roku liczyła 6 domów i 36 mieszkańców.
Koszarka – część wsi, powstała na początku XX w. W 1921 roku był tu jeden dom zamieszkany przez 5 osób.
Siembida – część wsi, w 1783 roku na jej terenie znajdowały się „dwie budy”. W 1877 roku
występowała jako część Świder licząc 3 domy. Obecnie jest to rybakówka.
Świdry – część wsi, około 1763 roku Józef Sołtyk założył tutaj osadę leśną, której ludność zobowiązano do pomocy w polowaniach i strzeżenia lasów. Była to osada efemeryczna. W 1783 roku być może istniała
tutaj maziarnia. Ponownie Świdry zaistniały w 1820 roku w dobrach
Potok Stany, będących własnością Pruszyńskich. W 1865 roku wieś liczyła 17 domów i 98 mieszkańców. Po uwłaszczeniu powstał folwark Świdry, który w 1877 roku należał do Szmula Rozenbauma i obejmował
tartak, smolarnię, hutę szkła oraz cegielnię.
Na początku XX wieku folwark należał do J. Kleniewskiego, a we wsi istniał posterunek straży granicznej. Rozwijano gospodarkę rybną.
W 1916 roku powstała szkoła powszechna. Podczas operacji Sturmwind I partyzantka radziecka stoczyła tutaj potyczkę z Niemcami. W 1944 roku folwark Świdry obejmujący 1061 ha (w tym 425 ha wód i 600 ha
lasu) uległ parcelacji. Ostatnim właścicielem był L. Bieńkowski.

</doc>
<doc id="400003" url="https://pl.wikipedia.org/wiki?curid=400003" title="Maliniec (województwo wielkopolskie)">
Maliniec (województwo wielkopolskie)

Maliniec – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.
Zobacz też: Maliniec

</doc>
<doc id="400004" url="https://pl.wikipedia.org/wiki?curid=400004" title="Malinie (województwo lubelskie)">
Malinie (województwo lubelskie)

Malinie – wieś w Polsce położona w województwie lubelskim, w powiecie janowskim, w gminie Chrzanów.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 290 mieszkańców i była czwartą co do wielkości miejscowością gminy Chrzanów.
Historia.
Pierwsza wzmianka na temat miejscowości pochodzi z 1482 roku, ale szybko zanikła lub została zniszczona. Obecnie istniejąca wieś powstała w 1546 r. Zadanie zorganizowania wsi otrzymał wójt "Iwan Giniec", a elementem osadniczym byli Rusini. W 1596 r., od spadkobiercy Stanisława Górki, Malinie zakupił Jan Zamojski i włączył do swojej ordynacji. Wieś leżąca na granicy dóbr stała się przedmiotem sporów. W 1602 r. wójt maliński oskarżył Gorajskich o rabunek 20 kóp jęczmienia. W 1626 r. wieś liczyła 4,5 łanów osiadłych, 9 zagród i 3 komornice. Na przestrzeni XVIII i XIX w. nastąpiła polonizacja ludności
rusińskiej i jej latynizacja obrządkowa. W okresie wojen napoleońskich wskutek przemarszów wojsk, klęsk i nieurodzaju, epidemii nastąpił spadek ludności wsi. Akt uwłaszczenia uwłaszczenia przyznał na własność 42 gospodarzom 989 mórg ziemi. Zniesienie unii spowodowało przymusowe przejście unitów malińskich na prawosławie (1875 r.). Pierwsza wojna światowa wyrządziła duże straty wśród zabudowań (22 posesje – 43%). W 1921 r. Malinie liczyło 79 domów i 476 mieszkańców (w tym 10 Żydów). W okresie międzywojennym powstała szkoła, straż pożarna i Koło Młodzieży Wiejskiej. Po II wojnie światowej zlikwidowano szkołę, powstało kółko rolnicze oraz zbudowano remizę.

</doc>
<doc id="400005" url="https://pl.wikipedia.org/wiki?curid=400005" title="Malinie (województwo podkarpackie)">
Malinie (województwo podkarpackie)

Malinie – wieś w Polsce położona w województwie podkarpackim, w powiecie mieleckim, w gminie Tuszów Narodowy.
Malinie jako wieś królewska powstało w 1453 roku. Od 1494 roku wieś należała do Bernarda Baranowskiego. W roku 1853 powstała w Maliniu szkoła powszechna. Jedynym zabytkiem w Maliniu jest dwór Tarnowskich, ostatnich właścicieli Malinia, z 1920 roku i park podworski o powierzchni 2 ha. Obecnie dwór Tarnowskich wraz z parkiem są własnością firmy WIBO Recykling Sp. z o.o. i znajdują się tam jej biura.
W roku 1900 został założony Młyn Malinie. Po drugiej wojnie światowej młyn został znacjonalizowany, a w roku 1980 wykupiony przez dawnego właściciela. W roku 2008 po połączeniu z firmą transportową, powstała wtedy firma zajmująca się kompleksowo przetwórstwem zbóż z zapleczem transportowym. Młyn zakończył działalność wiosną 2017 roku po skazaniu przez Sąd Okręgowy w Tarnobrzegu jego ostatnich właścicieli za nieprawidłowości jakich mieli się dopuszczać podczas prowadzenia działalności gospodarczej.
W latach 1975–1998 miejscowość administracyjnie należała do województwa rzeszowskiego.
Przez Malinie przebiega linia kolejowa nr 25, przy której mieszkańcy miejscowości w 2020 roku zgłaszali postulat budowy osobowego przystanku kolejowego. Przed 1 stycznia 1999 roku przez miejscowość przebiegała droga krajowa, a następnie od 1 stycznia 1999 roku do 5 października 2015 roku droga wojewódzka 985, ale w wyniku zakończenia budowy obwodnicy miasta Mielca, która została fragmentem drogi wojewódzkiej z mocy ustawy o drogach publicznych dawny odcinek drogi wojewódzkiej przebiegający przez miejscowość otrzymał status drogi powiatowej.

</doc>
<doc id="400006" url="https://pl.wikipedia.org/wiki?curid=400006" title="Malinowo (powiat działdowski)">
Malinowo (powiat działdowski)

Malinowo (niem. "Amalienhof") – wieś w Polsce położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 miejscowość administracyjnie należała do województwa ciechanowskiego. W 1921 roku stacjonowała tu placówka 13 batalionu celnego.
W miejscowości znajduje się Zespół Szkół im. Emilii Sukertowej-Biedrawiny, założony w 1930 r.
Zobacz też.
Miejscowości o takiej samej nazwie:

</doc>
<doc id="400007" url="https://pl.wikipedia.org/wiki?curid=400007" title="Malinówka (województwo podkarpackie)">
Malinówka (województwo podkarpackie)

Malinówka – wieś w Polsce położona w województwie podkarpackim, w powiecie brzozowskim, w gminie Haczów.
Miejscowość jest siedzibą parafii Najświętszego Serca Pana Jezusa należącej do dekanatu Krosno II w archidiecezji przemyskiej.
Historia.
Właścicielami Malinówki w średniowieczu byli magnaci z Odrzykonia.
Kamienieccy herbu Pilawa 26 stycznia 1448 r. przeprowadzili podział majątku, w wyniku którego Malinówka stała się własnością Marcina Kamienieckiego. W 1449 Henryk Kamieniecki odkupił Malinówkę od swego brata Marcina.
Mikołaj Kamieniecki herbu Pilawa – (ur. 1460 w zamku Kamieniec w Odrzykoniu koło Krosna – zm. 15 kwietnia 1515 w Krakowie) starosta sanocki, nie odziedziczył Malinówki po ojcu kasztelanie sanockim Henryku Kamienieckim, ponieważ została sprzedana w 1453 r. kasztelanowi sanockiemu Piotrowi Smolickiegmu ze Smolic, herbu Szreniawa. Dopiero w 1512 r. Mikołaj Kamieniecki odzyskał Malinówkę.
W połowie XIX wieku właścicielem posiadłości tabularnej w Malinówce był gen. Józef Załuski.
24 października 1946 w Malinówce zginął Antoni Żubryd wraz z żoną Janiną, szef antykomunistycznego podziemia, zamordowany przez agenta UB Jerzego Vaulina ps. „Mar”.
W latach 1975–1998 miejscowość administracyjnie należała do województwa krośnieńskiego.

</doc>
<doc id="400008" url="https://pl.wikipedia.org/wiki?curid=400008" title="Malinówka (województwo podlaskie)">
Malinówka (województwo podlaskie)

Malinówka – wieś w Polsce położona w województwie podlaskim, w powiecie suwalskim, w gminie Bakałarzewo.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Historia.
Najstarsza wzmianka opisująca wieś Malinówka pochodzi z 1604 roku. Należała ona wtedy do króla, a więc nie wychodziła ona do dóbr Bakałarzewo.
Około 15.09.1655 przez Malinówkę przemaszerowała armia szwedzka. Kartografowie szwedzcy oznaczyli tę wieś liczbą 12, która oznaczała ile znajdowało się tam wówczas domów. Malinówka gościła wtedy szwedzką altylerię. 
W XVIII wieku Malinówka była średniej wielkości wsią. W 1775 roku naliczono tu 16 domów, z których zapłacono łącznie 96 zł podatku.
W 1827 roku Malinówka była wsią rządową. Nie wchodziła w skład dóbr Bakałarzewo ale należała do parafii bakałarzewskiej. Obszar wsi obejmował osiem włók ziemi.
Pod koniec XIX wieku wzrost zaludnienia wsi szybko poszedł w górę. W 1891 roku naliczono 323 mieszkańców. Malinówka obejmowała wtedy obszar 623 mórg.
Skutki II wojny światowej były niewyobrażalne. Wieś została niemal całkowicie zniszczona. Wielu mieszkańców straciło życie, zdrowie czy domostwo.
Latem 1944 roku do Bakałarzewa zbliżała się Armia Czerwona. Mieszkańcy wsi zmuszani byli do kopania okopów. Jesienią tego roku do Malinówki wkroczyli Rosjanie. Front zatrzymał się na cztery miesiące. W tym czasie powstały tu trzy linie sowieckich okopów.
W 1946 roku oszacowano, że Malinówka została zniszczona w 90 proc.

</doc>
<doc id="400009" url="https://pl.wikipedia.org/wiki?curid=400009" title="Malkowice (województwo małopolskie)">
Malkowice (województwo małopolskie)

Malkowice – wieś w Polsce położona w województwie małopolskim, w powiecie proszowickim, w gminie Koszyce.
W latach 1975–1998 miejscowość administracyjnie należała do województwa kieleckiego.
Zobacz też: Malkowice

</doc>
<doc id="400010" url="https://pl.wikipedia.org/wiki?curid=400010" title="Malkowice (województwo świętokrzyskie)">
Malkowice (województwo świętokrzyskie)

Malkowice – wieś sołecka w Polsce położona w województwie świętokrzyskim, w powiecie staszowskim, w gminie Bogoria.
Do 1954 roku istniała gmina Malkowice. W latach 1975–1998 miejscowość administracyjnie należała do województwa tarnobrzeskiego.
Współczesne części wsi.
Poniżej w tabeli 1 integralne części wsi Malkowice (0990445) z aktualnie przypisanym im numerem SIMC (zgodnym z Systemem Identyfikatorów i Nazw Miejscowości) z katalogu TERYT (Krajowego Rejestru Urzędowego Podziału Terytorialnego Kraju).
Dawne części wsi – obiekty fizjograficzne.
W latach 70. ubiegłego wieku przyporządkowano i opracowano spis lokalnych części integralnych dla Malkowic zawarty w tabeli 2.
Historia.
Przez Jana Długosza zapisana w XV w. pod nazwą "Malikowice". Miejscowość była wówczas wsią królewską z folwarkiem, młynem, karczmami, zagrodnikami oraz łanami kmiecymi.
W 1827 r. wieś była własnością rządową i miała 19 domów i 116 mieszkańców. Według Słownika geograficznego Królestwa Polskiego wydanego w latach 80. XIX w. miejscowość miała 34 domy, 215 mieszkańców, 493 mórg ziemi włościańskiej i 1 morgę ziemi rządowej. Wieś wchodziła w skład gminy Malkowice w powiecie opatowskim, przy czym urząd gminy znajdował się nie w Malkowicach, a w sąsiedniej Malkowskiej Woli.
W skład gminy Malkowice wchodziły miejscowości: Buczyna, Ceber, Dziewiątle, Gorzków, Grzybów, Gryzikamień, Grzesiaki, Jastrzębska Wola, Kiełczyna, Kiełczyńska Wola, Łagowica, Łopacionko, Łopatno, Malkowice, Malkowska Wola, Młynki, Miłoszowice, Niedźwiedź, Niemirów, Pipała, Przyborowice, Skoczylas, Skolańkowska Wola, Swoboda, Świnia Krzywda, Ujazd, Ujazdek, Wygiełzów i Zagrody. Gmina miała 3509 mieszkańców, 527 domów i powierzchnię 10 902 mórg, z czego mórg dworskich było 6248. Sąd gminny II okręgu dla gminy Malkowice znajdował się w Iwaniskach.

</doc>
<doc id="400011" url="https://pl.wikipedia.org/wiki?curid=400011" title="Maluszyn (województwo łódzkie)">
Maluszyn (województwo łódzkie)

Maluszyn – wieś w Polsce położona w województwie łódzkim, w powiecie radomszczańskim, w gminie Żytno. Miejscowość położona jest nad rz. Pilicą, przy granicy z woj. świętokrzyskim, na skraju Niecki Włoszczowskiej.
Do 1954 roku istniała gmina Maluszyn. W latach 1954-1972 wieś należała i była siedzibą władz gromady Maluszyn. W latach 1975–1998 miejscowość administracyjnie należała do województwa częstochowskiego.
Historia.
Początki wsi sięgają XI wieku. Pierwszy zapis wymieniający nazwę miejscowości pochodzi z 1266 roku. Jest to sporządzony w Maluszynie przywilej księcia sieradzkiego Leszka Czarnego dotyczący sprzedaży wójtostwa w Radomsku. Co najmniej od XV. w wieś była własnością szlachecką. Właścicielami byli kolejno Koniecpolscy, Pukarzewscy, Duninowie, Malczewscy, Ostrowscy i Potoccy.
Rozwój wsi jest związany z postacią Kazimierza Jana Ostrowskiego herbu Korab ożenionego z Petronelą z Moszyńskich, sukcesorką dużego majątku pod Radomskiem. Dał on początek maluszyńskiej linii Ostrowskich, gdy w 1738 wykupił zadłużone dobra od rodziny Malczewskich. Od tej pory Maluszyn stał się rezydencją tej rodziny. Po przedwczesnej śmierci właściciela (1753 r.) posiadłością niepodzielnie zarządzała przez 26 lat owdowiała dziedziczka. Największe zasługi dla rozwoju tego majątku poniósł jednak ich syn Michał, który najpierw robił karierę polityczną przy królu Stanisławie Poniatowskim – dochodząc do stopnia pułkownika wojsk koronnych – a po otrzymaniu w spadku zniszczonego przez pożar Maluszyna, doprowadził go ponownie do rozkwitu. Kolejno wykupywał okoliczne wsie, gdzie zakładał folwarki, młyny i cegielnie, przynoszące duże zyski. Synem Michała z małżeństwa z Marcjanną Tymowską był Wojciech, który otrzymał majątek w Radoszewnicy pod Koniecpolem, żeniąc się z Józefą Potocką herbu Pilawa (złota). Ich syn Aleksander – uczestnik Powstania Listopadowego, po powrocie do kraju (amnestia) zakładał cukrownie, przeprowadził drenaż pól zwiększając plony i wprowadził nowoczesną gospodarkę leśną oraz rybną (stawy zasilane kanałem z Pilicy). W połowie XIX w. wystawił w Maluszynie pierwszą szkołę. Jego córka, Ludwika, założyła w 1880 obszerny sad i warzywnik z oknami szklarniowymi, które położone między rzeką a dworem przynosiły niespotykane dotychczas plony. Ostatnim z Ostrowskich był Józef, polityk, członek Rady Regencyjnej Królestwa Polskiego (zm. w 1923). Po nim majątek przejęli Potoccy z Koniecpola.
Parafia w Maluszynie powstała na przełomie XIV i XV w. i posiadała drewniany kościół. W 1582 postawiono nowy, także drewniany kościół, który spłonął w 1777 roku. Obecny, murowany powstał w latach 1777-1787. W latach 1932-34 proboszczem był tutaj ks. Bonawentura Metler.
1 czerwca 1944 na północ od Maluszyna w rejonie wsi: Wola Życińska i Bobrowniki, rozegrała się bitwa oddziału partyzanckiego AK „Andrzeja” – porucznika Floriana Budniaka z obławą ok. 2000 Niemców. Doskonale okopani partyzanci zadali Niemcom duże straty (37 zabitych i rannych, w tym major SS), ale zanim wycofali się za Pilicę sami też pozostawili wielu swych kolegów na polu walki. Pochowano ich na polowym cmentarzyku pod Ciężkowiczkami.
Zabytki.
Zabytki Maluszyna obejmują dwie grupy obiektów. Pierwsza grupa to zabytki sakralne: kościół parafialny wraz z otoczeniem oraz cmentarz. Druga grupa obejmuje pozostałości zespołu pałacowego Ostrowskich i Potockich.
Kościół i cmentarz.
Kościół parafialny pw. św. Mikołaja, położony malowniczo, nad wysokim lewym brzegiem Pilicy. Jest to budowla bezstylowa, orientowana, jednonawowa z transeptem, prostokątnym prezbiterium i dwiema niewykończonymi wieżami od zachodu. Główny ołtarz w stylu rokoko z obrazem Matki Bożej Pocieszenia i późnogotyckimi rzeźbami świętych Mikołaja i Jana Chrzciciela. Kościół wybudowany został w latach 1777 – 1787 staraniami proboszcza Jakuba Kochankiewicza i o. Eleuterego Miechowicza, paulina. W 1900 kościół przeszedł rozbudowę, a w 1891 remont. W 1945 uległ poważnym zniszczeniom, najpierw w czasie ostrzału artyleryjskiego, a następnie podczas wichury. Odrestaurowany w 1976 i 1988 otrzymał dzisiejszy wygląd. W sąsiedztwie kościoła znajduje się budynek zabytkowej plebanii.
Zabytkowy charakter ma cmentarz parafialny położony w centrum miejscowości, około 300 m od kościoła. Najważniejszym zabytkiem cmentarza jest kaplica pw. św. Barbary, murowana wybudowana w 1895 roku. Kaplica stanowi mauzoleum maluszyńskiej linii rodziny Ostrowskich. Oprócz kaplicy na cmentarzu znaleźć można kilkanaście zabytkowych nagrobków.
Zabytki sakralne Maluszyna wpisane są na listę rejestru zabytków KOBiDZ:
Pozostałości zespołu pałacowego.
Na dość znacznym obszarze Maluszyna rozsiane są zabytki stanowiące pozostałość założenia pałacowego. Sam pałac zniszczony został w 1945 w wyniku działań wojennych, pozostały jednak obiekty związane z pałacem. Według rejestru zabytków na listę zabytków wpisane są obiekty:
Turystyka i rekreacja.
Maluszyn posiada dogodne warunku turystyczno-rekreacyjne. Z Maluszyna do Ewiny przez Żytno biegnie żółty szlak turystyczny. Istnieją dobre warunki do uprawiania turystyki rowerowej oraz pieszej, którym sprzyja bliskość rezerwatu przyrodniczego „Dębowiec”. Dynamiczną gałęzią turystyki w Maluszynie są sporty wodne, szczególnie kajakarstwo. Maluszyn leży na szlaku kajakowym na rzece Pilicy z Koniecpola do Sulejowa.
Oświata i służba zdrowia.
W Maluszynie znajdują się: szkoła podstawowa zarządzana przez Urząd Gminy w Żytnie, filia Gminnej Biblioteki Publicznej oraz WOZ (Wiejski Ośrodek Zdrowia) wraz z gabinetem stomatologicznym.
Transport i komunikacja.
Maluszyn leży przy drodze wojewódzkiej nr 785 łączącej Radomsko z Włoszczową. Maluszyn posiada regularne połączenia autobusowe z Częstochową, Radomskiem i Włoszczową.

</doc>
<doc id="400012" url="https://pl.wikipedia.org/wiki?curid=400012" title="Maluszyn (województwo mazowieckie)">
Maluszyn (województwo mazowieckie)

Maluszyn – wieś w Polsce, położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość administracyjnie należała do województwa płockiego.

</doc>
<doc id="400013" url="https://pl.wikipedia.org/wiki?curid=400013" title="Małachowo (województwo mazowieckie)">
Małachowo (województwo mazowieckie)

Małachowo – wieś w Polsce położona w województwie mazowieckim, w powiecie płockim, w gminie Drobin.
Wieś prywatna Królestwa Kongresowego, położona była w 1827 roku w powiecie płockim, obwodzie płockim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="400014" url="https://pl.wikipedia.org/wiki?curid=400014" title="Małachowo (województwo podlaskie)">
Małachowo (województwo podlaskie)

Małachowo – wieś w Polsce położona w województwie podlaskim, w powiecie łomżyńskim, w gminie Wizna.
Wierni kościoła rzymskokatolickiego należą do parafii św. Jana Chrzciciela w Wiznie.
Historia.
Dawniej prywatna wieś szlachecka położona w drugiej połowie XVI wieku w powiecie wiskim ziemi wiskiej województwa mazowieckiego. 
W latach 1921–1939 wieś leżała w województwie białostockim, w powiecie łomżyńskim, w gminie Bożejewo.
Według Powszechnego Spisu Ludności z 1921 roku wieś zamieszkiwały 74 osoby w 11 budynkach mieszkalnych. Miejscowość należała do parafii rzymskokatolickiej w Wiźnie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Wiźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="400015" url="https://pl.wikipedia.org/wiki?curid=400015" title="Małachowo (województwo wielkopolskie)">
Małachowo (województwo wielkopolskie)

Małachowo – wieś w Polsce, położona w województwie wielkopolskim, w powiecie śremskim, w gminie Dolsk. 
W latach 1975–1998 wieś administracyjnie należała do województwa poznańskiego.
Wieś położona 4 km na południe od Dolska przy drodze wojewódzkiej nr 434. 
Pierwsza wzmianka o wsi pojawia się w 1310 i wspomina Lupusa z Malechowa. W rodzinie Małachowskich wieś pozostała do XVIII wieku. Właścicielami od 1913 do II wojny światowej byli Sicińscy.
Przy drodze wojewódzkiej znajduje się budynek szkolny z 1910 oraz pozostałości zespołu folwarcznego z 2. poł. XIX wieku: rządcówka, 2 czworaki, stodoła, spichrz i kuźnia. Po nieistniejącym już dworku zachowały się resztki parku krajobrazowego o powierzchni 2,7 ha, z pomnikowym okazem kasztanowca zwyczajnego o obwodzie 330 cm. We wsi znajduje się także szkoła z początku XX wieku, która dalej pełni funkcję placówki oświatowej. Przy drodze do Gaju znajduje się głaz narzutowy o obwodzie 650 cm, który jest pomnikiem przyrody.

</doc>
<doc id="400017" url="https://pl.wikipedia.org/wiki?curid=400017" title="Mała Huta (województwo podlaskie)">
Mała Huta (województwo podlaskie)

Mała Huta – wieś w Polsce położona w województwie podlaskim, w powiecie suwalskim, w gminie Suwałki.
Do 1954 roku miejscowość należała do gminy Huta. W latach 1975–1998 miejscowość administracyjnie należała do województwa suwalskiego.

</doc>
<doc id="400018" url="https://pl.wikipedia.org/wiki?curid=400018" title="Mała Wieś (powiat wielicki)">
Mała Wieś (powiat wielicki)

Mała Wieś – wieś w Polsce, położona w województwie małopolskim, w powiecie wielickim, w gminie Wieliczka.
W latach 1975–1998 miejscowość administracyjnie należała do województwa krakowskiego.

</doc>
<doc id="400019" url="https://pl.wikipedia.org/wiki?curid=400019" title="Mała Wieś (województwo świętokrzyskie)">
Mała Wieś (województwo świętokrzyskie)

Mała Wieś – wieś sołecka w Polsce położona w województwie świętokrzyskim, w powiecie staszowskim, w gminie Bogoria.
W latach 1975–1998 miejscowość administracyjnie należała do województwa tarnobrzeskiego.
Dawne części miasta – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Małej Wsi zawarty w tabeli 1.
Mała Wieś
Historia.
W wieku XV miejscowość była wydzielana z Wysoczek (ob. Wysoki) i określana jako "Wysoczki „quarta“ alias Mała Wieś". Należała wówczas do parafii Kiełczyna. Była własnością Cedrów herbu Gryf, obejmowała 5 łanów i 1. zagrodnika, dających kolegiacie sandomierskiej dziesięcinę wartości do 5 grzywien. 
Karczmarze siedzieli na rolach kmiecych. Jeden folwark rycerski dawał dziesięcinę plebanowi w Kiełczynie (Długosz L.B. t.I, 318, 319, t.II, 332, 333).
Urodził się tu Antoni Wiktorowski (ur. 11 czerwca 1893) – podpułkownik piechoty Wojska Polskiego, kawaler Orderu Virtuti Militari. We wsi wzniesiono obelisk w tablicą upamiętniający miejsce urodzenia Wiktorowskiego.

</doc>
<doc id="400020" url="https://pl.wikipedia.org/wiki?curid=400020" title="Mała Wieś (powiat wolsztyński)">
Mała Wieś (powiat wolsztyński)

Mała Wieś – wieś w Polsce położona w województwie wielkopolskim, w powiecie wolsztyńskim, w gminie Siedlec.
Wieś królewska starostwa kopanickiego, pod koniec XVI wieku leżała w powiecie kościańskim województwa poznańskiego.
Miejscowość wzmiankowana w 1394 r. Przy pierwszej numeracji w 1796 r.-  18 domostw oraz folwark. Dla wsi w 2020 r. sporządzono opis historii wszystkich dawnych zagród, począwszy od 1796 r. do czasów współczesnych.
W okresie Wielkiego Księstwa Poznańskiego (1815-1848) miejscowość wzmiankowana jako Mała wieś należała do wsi większych w ówczesnym powiecie babimojskim rejencji poznańskiej. Mała wieś należała do babimojskiego okręgu policyjnego tego powiatu i stanowiła część majątku Wielka wieś, którego właścicielem był Bloch. Według spisu urzędowego z 1837 roku Mała wieś liczyła 185 mieszkańców, którzy zamieszkiwali 21 dymów (domostw). 
W 1921 roku stacjonowała tu placówka 17 batalionu celnego.
W latach 1975–1998 miejscowość administracyjnie należała do województwa zielonogórskiego.

</doc>
<doc id="400021" url="https://pl.wikipedia.org/wiki?curid=400021" title="Małki (województwo kujawsko-pomorskie)">
Małki (województwo kujawsko-pomorskie)

Małki – wieś w Polsce, położona w województwie kujawsko-pomorskim, w powiecie brodnickim, w gminie Bobrowo.
Podział administracyjny.
W latach 1954-1971 wieś należała i była siedzibą władz gromady Małki, po jej zniesieniu w gromadzie Nieżywięć. W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 521 mieszkańców. Są drugą co do wielkości miejscowością gminy Bobrowo.
Pomniki przyrody.
W 2012 roku dąb szypułkowy o obwodzie 427 cm rosnący przy drodze gminnej uznano za pomnik przyrody.

</doc>
<doc id="400022" url="https://pl.wikipedia.org/wiki?curid=400022" title="Małki (województwo mazowieckie)">
Małki (województwo mazowieckie)

Małki – wieś w Polsce położona w województwie mazowieckim, w powiecie makowskim, w gminie Rzewnie.
Wierni Kościoła rzymskokatolickiego należą do parafii św. Jacka w Rzewniu.
Do wybuchu II wojny światowej siedziba wiejskiej gminy Sielc. W latach 1975–1998 miejscowość administracyjnie należała do województwa ostrołęckiego.

</doc>
<doc id="400023" url="https://pl.wikipedia.org/wiki?curid=400023" title="Małkowice (województwo dolnośląskie)">
Małkowice (województwo dolnośląskie)

Małkowice – wieś w Polsce położona w województwie dolnośląskim, w powiecie wrocławskim, w gminie Kąty Wrocławskie.
W latach 1954-1961 wieś należała i była siedzibą władz gromady Małkowice, po jej zniesieniu w gromadzie Smolec. W latach 1975–1998 miejscowość administracyjnie należała do województwa wrocławskiego.
Opis.
Małkowice liczą ok. 550 mieszkańców. Znajdują się tu dwa sklepy, Ochotnicza Straż Pożarna i szkoła podstawowa, do której uczęszczają dzieci z: Małkowic, Bogdaszowic, Romnowa, Skałki i Samotworu. 
Wieś ma połączenie z Wrocławiem. Dojeżdża tu prywatna firma transportowa "Just Car". 1,7 km od Małkowic znajduje się stacja PKP. 
Przez zachodni kraniec wsi przepływa rzeka Bystrzyca.
Zabytki.
Do wojewódzkiego rejestru zabytków wpisane są:

</doc>
<doc id="400024" url="https://pl.wikipedia.org/wiki?curid=400024" title="Małkowice (województwo podkarpackie)">
Małkowice (województwo podkarpackie)

Małkowice – wieś w Polsce położona w województwie podkarpackim, w powiecie przemyskim, w gminie Orły.
W latach 1975–1998 miejscowość administracyjnie należała do województwa przemyskiego.
Części wsi.
Wieś starostwa przemyskiego w drugiej połowie XVI wieku, "Malkowice" położone były na przełomie XVI i XVII wieku w ziemi przemyskiej województwa ruskiego.
Miejscowość jest siedzibą rzymskokatolickiej Parafii Nawiedzenia Najświętszej Maryi Panny.
W Małkowicach znajduje się sklep, szkoła podstawowa (od 1946), kościół oraz cmentarz.

</doc>
<doc id="400025" url="https://pl.wikipedia.org/wiki?curid=400025" title="Małków (województwo mazowieckie)">
Małków (województwo mazowieckie)

Małków – wieś w Polsce położona w województwie mazowieckim, w powiecie wołomińskim, w gminie Poświętne.
W latach 1975–1998 miejscowość administracyjnie należała do województwa siedleckiego.

</doc>
<doc id="400026" url="https://pl.wikipedia.org/wiki?curid=400026" title="Małocin (województwo kujawsko-pomorskie)">
Małocin (województwo kujawsko-pomorskie)

Małocin – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 228 mieszkańców. Jest szesnastą co do wielkości miejscowością gminy Nakło nad Notecią.

</doc>
<doc id="400027" url="https://pl.wikipedia.org/wiki?curid=400027" title="Małocin (województwo mazowieckie)">
Małocin (województwo mazowieckie)

Małocin – wieś w Polsce położona w województwie mazowieckim, w powiecie żuromińskim, w gminie Bieżuń.
W latach 1975–1998 miejscowość administracyjnie należała do województwa ciechanowskiego.
W 1926 roku podczas kopania torfu na łąkach pod Małocinem odkryto wczesnośredniowieczny posąg nazywany Kamienne bóstwo pogańskie z Małocina.

</doc>
<doc id="400028" url="https://pl.wikipedia.org/wiki?curid=400028" title="Małoszów (województwo małopolskie)">
Małoszów (województwo małopolskie)

Małoszów – wieś w Polsce położona w województwie małopolskim, w powiecie miechowskim, w gminie Książ Wielki.
W latach 1975–1998 miejscowość administracyjnie należała do województwa kieleckiego.

</doc>
<doc id="400029" url="https://pl.wikipedia.org/wiki?curid=400029" title="Małoszów (województwo świętokrzyskie)">
Małoszów (województwo świętokrzyskie)

Małoszów – wieś w Polsce położona w województwie świętokrzyskim, w powiecie kazimierskim, w gminie Skalbmierz.
W latach 1975–1998 miejscowość administracyjnie należała do województwa kieleckiego.
Historia.
Położony u podnóża jednej z większych wyniosłości okolicy Skalbmierza, w pobliżu pokładów kamienia, wydobywanego kiedyś przez okolicznych mieszkańców.
Wieś datowana w piśmiennictwie w XIII wieku. Pierwsze wzmianki o Małoszowie pochodzą z 1243 roku.("Kod. dypl. pol. pod r. 1243 w.t. III.").
W wieku XV Małoszów jest własnością Jana z Kurozwęk herbu Róża."(Długosz (Lib. ben. II, 169))".
Kościół tutejszy, ubogo uposażony, w roku 1646 przez Tomasza Lachowskiego miejscowego proboszcza, w miejsce wprzód drewnianego śród wioski stojącego, przeniesiony na drugą stronę, wybudował Dembiński z "kamienia ciosowego". 
Kościół ten niewielki, pod wezwaniem św. Mikołaja, mieści w sobie trzy ołtarze. Szczególnie zasługują na uwagę oddrzwia z pięknego czarnego marmuru przy wschodzie do zakrystii. W nawie środkowej kościoła trzy marmurowe pomniki Stanisława Dembińskiego, Ksawerego i Franciszka Ponińskich, późniejszych właścicieli Małoszowa, w ścianie wmurowane a obok drzwi wchodowych do kruchty kościelnej proboszcza Ks. Jakóba Rzepczewskiego. "(Opis kościoła pochodzi z wieku XIX.)"
W połowie XVIII wieku Małoszów należał prawem własności do Stanisława Kostki Dembińskiego, wojewody krakowskiego.
W 1806 r. został kupiony przez hrabiego Franciszka Ponińskiego od starościny wolbromskiej Dembińskiej za sumę 600000 złotych polskich i odtąd należał do Ponińskich.
Podług spisu z 1827 roku wieś miała 23 domy i 192 mieszkańców.
W 1885do parafii należało 212 osób, istniała tu szkoła początkowa jednoklasowa ogólna, dobra małoszowskie składały się wówczas z folwarków: Małoszów, Sietejów i Bolowiec oraz wsi: Małoszów, Sietejów i Wola Bolowiecka. Razem zajmowały powierzchnię ponad 600 ha. W Małoszowie i Sietejowie grunty orne i ogrody zajmowały 380 ha, łąki – 46 ha, pastwiska – 7 ha, wody – 0,5 ha, lasy – 10 ha, nieużytki i place – 16 ha.
Od końca XIX wieku do 1934 roku kościół był zamknięty. W 1934 roku na nowo utworzono parafię małoszowską, pierwszym stałym proboszczem został ks. Józef Belczyński. Otwarto również cmentarz parafialny, położony na południe od kościoła, na wzniesieniu.

</doc>
<doc id="400030" url="https://pl.wikipedia.org/wiki?curid=400030" title="Małoszyce (województwo łódzkie)">
Małoszyce (województwo łódzkie)

Małoszyce – wieś w Polsce położona w województwie łódzkim, w powiecie opoczyńskim, w gminie Poświętne.
W latach 1975–1998 miejscowość administracyjnie należała do województwa piotrkowskiego.
Wierni kościoła rzymskokatolickiego należą do parafii św. Filipa Neri i św. Jana Chrzciciela w Studziannie.

</doc>
<doc id="400032" url="https://pl.wikipedia.org/wiki?curid=400032" title="Małoszyce (województwo pomorskie)">
Małoszyce (województwo pomorskie)

Małoszyce (kaszb. "Małoszëce", niem. "Mallschütz") – osada kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska na obszarze kompleksu leśnego Puszczy Kaszubskiej. Wieś jest częścią składową sołectwa Dziechlino. 
Historia
Dwór z 1822 r.
Małoszyce - od kilku wieków były rycerskim folwarkiem.
Inne
Kaplica grobowa z 1857 r. zaadaptowana po wojnie na kościół.
Zabudowania pofolwarczne oraz gorzelnia. 
W latach 1975–1998 miejscowość administracyjnie należała do województwa słupskiego.
Inne miejscowości o nazwie Małoszyce: Małoszyce

</doc>
<doc id="400033" url="https://pl.wikipedia.org/wiki?curid=400033" title="Małoszyce (województwo śląskie)">
Małoszyce (województwo śląskie)

Małoszyce – wieś w Polsce położona w województwie śląskim, w powiecie zawierciańskim, w gminie Żarnowiec, nad Pilicą.
Nazwa.
Nazwę miejscowości w zlatynizowanej staropolskiej formie "Malischicze" oraz "Maloszicze" wymienia w latach (1470-1480) Jan Długosz w księdze Liber beneficiorum dioecesis Cracoviensis.
Historia.
Historia miejscowości sięga czasów średniowiecznych. W latach (1470-1480) Jan Długosz w księdze "Liber beneficiorum dioecesis Cracoviensis" jako właścicieli miejscowości podaje ród Szczekowskich herbu Odrowąż.
Jan Długosz wspominał również o młynie w Małoszycach, który od początku XVIII w. był własnością szlacheckiego rodu Wierzchowskich herbu Pobóg, przybyłych tu z Lubelszczyzny. Pobierali oni także mostowe za przejazd przez most na rzece Pilicy. Młyn spłonął w 1918 roku. Na przełomie XVII/XVIII wieku wieś pisana była jako – Mały Sicze, a następnie Małyszyce. Tuż przy moście na rzece Pilicy był średniowieczny ziemny gródek, a w późniejszych wiekach w jego miejscu dwór Wierzchowskich, wokół którego na kilka kilometrów rozciągały się bagna. Obecnie teren zmeliorowany, a resztki gródka porasta las. We wsi znajdują się m.in. dwie kapliczki przydrożne i podmurowany krzyż – wszystkie z XIX wieku, ufundowane przez Wierzchowskich.
W czasach I Rzeczypospolitej wieś Małoszyce należała do województwa krakowskiego, a następnie do zaboru rosyjskiego.
W latach 1975–1998 miejscowość administracyjnie należała do województwa katowickiego.

</doc>
<doc id="400034" url="https://pl.wikipedia.org/wiki?curid=400034" title="Małoszyce (województwo świętokrzyskie)">
Małoszyce (województwo świętokrzyskie)

Małoszyce – wieś sołecka w Polsce położona w województwie świętokrzyskim, w powiecie opatowskim, w gminie Sadowie.
W latach 1975–1998 miejscowość położona była w województwie tarnobrzeskim.
Przez wieś przechodzi czerwony szlak rowerowy do Opatowa i zielony szlak rowerowy im. Witolda Gombrowicza.
Historia.
W 1827 r. Małoszyce miały 14 domów i 58 mieszkańców. W 1880 r. znajdował się tu folwark i osada młyńska nad rzeką "Obręczanką". Małoszyce miały wówczas 11 domów i 130 mieszkańców. We wsi było 600 morgów ziemi dworskiej i 85 włościańskiej.
W 1904 r. urodził się tu Witold Gombrowicz. Znajdował się tu modrzewiowy dworek należący do rodziny pisarza. Przed II wojną światową dwór został zakupiony przez gospodarzy z Krzczonowic. Budynek rozebrano, a pochodzącego z niego materiału użyto do budowy szkoły w Krzczonowicach.
25 października 1943 roku oddział Gwardii Ludowej stoczył tu bój z bandytami niemieckimi w którym zginęło 13 partyzantów. Po wojnie zdarzenie to zostało upamiętnione tablicą pamiątkową na miejscu potyczki.
Zabytki.
W Małoszycach znajdują się pozostałości zespołu dworskiego. Zachowały się resztki czworaków i rządcówki, a także znajdujące się przy ulicy kamienne słupy z ogrodzenia dworskiego. Z parku dworskiego zachowała się aleja grabowa oraz staw.

</doc>
<doc id="400035" url="https://pl.wikipedia.org/wiki?curid=400035" title="Małowice (wieś)">
Małowice (wieś)

Małowice (niem. "Kunzendorf bei Wohlau") – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1954-1971 wieś należała i była siedzibą władz gromady Małowice, po jej zniesieniu w gromadzie Ścinawa. W latach 1975–1998 miejscowość administracyjnie należała do województwa wrocławskiego.

</doc>
<doc id="400036" url="https://pl.wikipedia.org/wiki?curid=400036" title="Langley">
Langley

Miejscowości we Francji:
Miejscowości w Kanadzie:
Miejscowości w USA:
Gminy w USA:
W Wielkiej Brytanii:
Osoby:

</doc>
<doc id="400038" url="https://pl.wikipedia.org/wiki?curid=400038" title="Małowice (Mokra)">
Małowice (Mokra)

Małowice – przysiółek wsi Mokra w Polsce, położony w województwie lubuskim, w powiecie żarskim, w gminie Lubsko. 
W latach 1975–1998 przysiółek administracyjnie należał do województwa zielonogórskiego.

</doc>
<doc id="400039" url="https://pl.wikipedia.org/wiki?curid=400039" title="Małszyce (województwo kujawsko-pomorskie)">
Małszyce (województwo kujawsko-pomorskie)

Małszyce – wieś w Polsce, położona w województwie kujawsko-pomorskim, w powiecie golubsko-dobrzyńskim, w gminie Ciechocin, przy drodze wojewódzkiej nr 569.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 300 mieszkańców. Jest piątą co do wielkości miejscowością gminy Ciechocin.
Historia.
Po wyzwoleniu Ministerstwo Bezpieczeństwa Publicznego utworzyło we wsi obóz pracy nr 136 dla byłych żołnierzy AK i podziemia niepodległościowego.

</doc>
<doc id="400040" url="https://pl.wikipedia.org/wiki?curid=400040" title="Małszyce (województwo łódzkie)">
Małszyce (województwo łódzkie)

Małszyce – wieś w Polsce położona w województwie łódzkim, w powiecie łowickim, w gminie Łowicz.
Wieś duchowna położona była w drugiej połowie XVI wieku w powiecie gąbińskim ziemi gostynińskiej województwa rawskiego. Była wsią klucza łowickiego arcybiskupów gnieźnieńskich. W latach 1975–1998 miejscowość administracyjnie należała do województwa skierniewickiego.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 136 Ministerstwo Bezpieczeństwa Publicznego utworzyło w Małszycach.

</doc>
<doc id="400041" url="https://pl.wikipedia.org/wiki?curid=400041" title="Małuszów (województwo lubuskie)">
Małuszów (województwo lubuskie)

Małuszów – wieś w Polsce położona na południe od Sulęcina, przy drodze wojewódzkiej nr 138, w województwie lubuskim, w powiecie sulęcińskim, w gminie Sulęcin.
W latach 1975–1998 miejscowość administracyjnie należała do województwa gorzowskiego.
W Małuszowie znajduje się filialny kościół parafii w Torzymiu pw. św. Andrzeja Boboli.

</doc>
<doc id="400042" url="https://pl.wikipedia.org/wiki?curid=400042" title="Maniów (województwo małopolskie)">
Maniów (województwo małopolskie)

Maniów – wieś w Polsce, położona w województwie małopolskim, w powiecie dąbrowskim, w gminie Szczucin.
W latach 1975–1998 miejscowość administracyjnie należała do województwa tarnowskiego.
Oświata.
W Maniowie znajduje się Zespół Szkolno-Przedszkolny.

</doc>
<doc id="400043" url="https://pl.wikipedia.org/wiki?curid=400043" title="Marcelin (powiat pajęczański)">
Marcelin (powiat pajęczański)

Marcelin – wieś w Polsce położona w województwie łódzkim, w powiecie pajęczańskim, w gminie Rząśnia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="400045" url="https://pl.wikipedia.org/wiki?curid=400045" title="Marcelin (województwo mazowieckie)">
Marcelin (województwo mazowieckie)

Marcelin – wieś w Polsce położona w województwie mazowieckim, w powiecie mińskim, w gminie Dobre.
W latach 1975–1998 miejscowość administracyjnie należała do województwa siedleckiego.

</doc>
<doc id="400046" url="https://pl.wikipedia.org/wiki?curid=400046" title="Marcelin (województwo zachodniopomorskie)">
Marcelin (województwo zachodniopomorskie)

Marcelin – wieś w północnej Polsce, położona w województwie zachodniopomorskim, w powiecie szczecineckim, w gminie Szczecinek, przy drodze krajowej nr 20 Stargard Szczeciński - Szczecinek - Gdynia. 
Znajduje się tu trawiaste lądowisko (lotnisko) dla śmigłowców ratowniczych, szybowców, samolotów ultralekkich (ULM). Lądowisko funkcjonuje na nieoficjalnym statusie - nie jest wpisane w rejestr Urzędu Lotnictwa Cywilnego RP. 
Taką samą nazwę nosi osiedle domów jednorodzinnych w Szczecinku.
Zobacz też: Marcelin 

</doc>
<doc id="400047" url="https://pl.wikipedia.org/wiki?curid=400047" title="Marcelów (Wsola)">
Marcelów (Wsola)

Marcelów – niegdyś wieś, obecnie przysiółek wsi Wsola w Polsce, położony w województwie mazowieckim, w powiecie radomskim, w gminie Jedlińsk.
W latach 1975–1998 przysiółek położony był w województwie radomskim.
Na północ od przysiółka przepływa rzeka Radomka, na której zbudowano śluzę i most, przez który przebiega droga łącząca Marcelów z Piasecznem.
W latach 1933-1954 wieś Marcelów należała do jednostki pomocniczej gmin – gromady Piaseczno w gminie Jedlińsk, a w latach 1954-1972 wchodziła w skład nowo utworzonej gromady Wsola. 1 stycznia 1973 ponownie przyłączono ją do reaktywowanej gminy Jedlińsk.
Wierni kościoła rzymskokatolickiego należą do parafii św. Bartłomieja we Wsoli.

</doc>
<doc id="400048" url="https://pl.wikipedia.org/wiki?curid=400048" title="Marchocice (województwo małopolskie)">
Marchocice (województwo małopolskie)

Marchocice – wieś w Polsce położona w województwie małopolskim, w powiecie miechowskim, w gminie Racławice.
W latach 1954–1960 wieś należała i była siedzibą władz gromady Marchocice, po jej zniesieniu w gromadzie Racławice. W latach 1975–1998 miejscowość administracyjnie należała do województwa kieleckiego. Integralne części miejscowości: Błonie, Półanki, Skrzypie, Walusin.

</doc>
<doc id="400049" url="https://pl.wikipedia.org/wiki?curid=400049" title="Marchocice (województwo świętokrzyskie)">
Marchocice (województwo świętokrzyskie)

Marchocice – wieś sołecka w Polsce położona w województwie świętokrzyskim, w powiecie włoszczowskim, w gminie Secemin.
W latach 1975–1998 miejscowość administracyjnie należała do województwa częstochowskiego.
Historia.
Wieś wymieniona w Słowniku geograficznym w powiecie włoszczowskim gminie i parafii Secemin.
Według spisu powszechnego z roku 1921 miejscowość Marchocice wieś, posiadała 43 domy i 237 mieszkańców 

</doc>
<doc id="400050" url="https://pl.wikipedia.org/wiki?curid=400050" title="Marcinkowice (powiat oławski)">
Marcinkowice (powiat oławski)

Marcinkowice (niem. "Märzdorf") – wieś w Polsce położona w województwie dolnośląskim, w powiecie oławskim, w gminie Oława.
Podział administracyjny.
W latach 1945–1954 siedziba gminy Marcinkowice, następnie do 1972 gromady Marcinkowice. W latach 1975–1998 miejscowość administracyjnie należała do województwa wrocławskiego.
Opis miejscowości.
W Marcinkowicach funkcjonuje Szkoła Podstawowa, drużyna piłkarska "LKS Sokół Marcinkowice" (założony w roku 1952, od sezonu 2010/2011 do 2015/2016: klasa okręgowa, grupa Wrocław, a od sezonu 2016/2017 w IV lidze dolnośląskiej - wschodniej ), przychodnia zdrowia, biblioteka publiczna, apteka, dwa sklepy spożywczo-przemysłowe, gabinet weterynaryjny oraz pub. Ponadto dwa przedszkola i żłobek. 
Przez miejscowość przebiega droga krajowa DK94.
Rekreacja i sport.
Na terenie wsi urządzono plac zabaw, kort tenisowy, boisko piłkarskie (wymiary: 105 × 70 m, pojemność: 500 miejsc, w tym: 108 siedzących), a w 2008 r. oddano do użytku nowoczesną halę sportową im. Mieczysława Łopatki, która służy mieszkańcom i uczniom z Marcinkowic.
Wieś dynamicznie się rozwija w stronę Oławy jak i w stronę Wrocławia.
Zabytki.
Do wojewódzkiego rejestru zabytków wpisany jest:

</doc>
<doc id="400052" url="https://pl.wikipedia.org/wiki?curid=400052" title="Marcinkowo (województwo wielkopolskie)">
Marcinkowo (województwo wielkopolskie)

Marcinkowo – wieś w Polsce położona w województwie wielkopolskim, w powiecie konińskim, w gminie Sompolno, w sołectwie Ośno Górne.
W latach 1975–1998 miejscowość administracyjnie należała do województwa konińskiego. Według danych z roku 2009 liczyła 92 mieszkańców, w tym 50 kobiet i 42 mężczyzn.
W gminnej ewidencji zabytków ujęty jest marcinkowski cmentarz ewangelicko-augsburski z początku XX wieku.
Zobacz też: Marcinkowo, Marcinkowo Dolne, Marcinkowo Górne, Marcinków 

</doc>
<doc id="400053" url="https://pl.wikipedia.org/wiki?curid=400053" title="Marcinków (województwo dolnośląskie)">
Marcinków (województwo dolnośląskie)

Marcinków (niem. "Martinsberg") – wyludniająca się wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Marcinków był dawną wsią gwarecką. W dokumentach z 1344 r. wymienia się ją pod nazwą Mertetindorf, a w 1465 r. jako Merbotindorf (czyli "Nierobocin"), co sugeruje, że była zwolniona od pańszczyzny. Wiadomo jednak, że już wtedy zaprzestano tu wydobycia srebra. W XV w. wytapiano tu także szkło.
W 1481 r. rodzina Gregor otrzymała z rąk Henryka Starszego Podiebradowicza teren wsi wraz z prawem do poszukiwania i wydobycia rud. W 1575 roku powstała tu kopalnia „Sankt Anna”, w której eksploatowano złoża galeny. We wsi w 1598 r. stanął kościół pw. św. Marcina, pełniący rolę kościoła cmentarnego. Rozwój gospodarczy przerwany jednak został przez wojnę trzydziestoletnią, która w 1623 r. zniszczyła także kościół. Ożywienie gospodarcze nastąpiło dopiero w XVIII w. wraz z przejęciem okolicznych ziem przez ród Wallisów. W 1701 r. odbudowano kościół.
Kolejną próbą wznowienia działalności górniczej było otwarcie w 1749 r. kopalni ("Zum reichen Segen"), a w 1755 r. huty ("Friedrichs Silberhütte") przez spółkę kpt. von Zerbsta i radcy podatkowego Menzeliusa. Prace górnicze zeszły do głębokości 25 m. Przerwane zostały w roku 1784, po czym teren wsi został podzielony na trzy części własnościowe. Jeszcze jedną nieudaną próbę reaktywacji górnictwa podjęto w 1855 r.
Współczesność.
Po 1945 r. Marcinków został zasiedlony przez niewielką grupę Polaków, jednak z biegiem lat pustoszał i popadał w ruinę. W latach 50. prowadzono tu prace poszukiwawcze rud uranu. Znaleziono niewielkie okruszcowania, których eksploatacja okazała się nieopłacalna na skalę przemysłową.
Obecnie wieś liczy zaledwie kilka zamieszkanych domów. W marcu 2011 liczyła zaledwie 6 mieszkańców, będąc najmniejszą miejscowością gminy Bystrzyca Kłodzka. Mimo bardzo dobrych walorów krajobrazowych wieś nie rozwija się, a działalność rolnicza prowadzona jest na znikomą skalę. Barokowy kościół został zrujnowany, a cenne elementy starej kamieniarki stają się łupem złodziei dzieł sztuki.
Turystyka.
 Przez wieś przechodzi żółty szlak turystyczny z Romanowa do przełęczy Puchaczówka. Ponad wsią wznosi się szczyt Skowroniej Góry z bardzo dobrą panoramą na całą wschodnią część ziemi kłodzkiej.

</doc>
<doc id="400054" url="https://pl.wikipedia.org/wiki?curid=400054" title="Grace Park (aktorka)">
Grace Park (aktorka)

Grace Park (ur. 14 marca 1974 w Los Angeles, Kalifornia) – aktorka kanadyjska pochodzenia koreańskiego. Najbardziej znana z odtwarzania roli oficera Kono Kalakaua w serialu telewizyjnym "Hawaii Five-0".
Życiorys.
Urodzona w USA, przeniosła się wraz z rodziną do Kanady jako dziecko. Studiowała psychologię i język hiszpański na University of British Columbia w Vancouver. Karierę zaczynała jako modelka. Występowała w jednej z głównych ról w serialu młodzieżowym "Edgemont", w 2003 debiutowała jako aktorka profesjonalna w serialu "Battlestar Galactica". Zagrała w nim postać Cylona Numer 8, znanego także jako Sharon "Boomer" Valerii oraz Sharon "Athena" Agathon.
W 2005 miała rozbieraną sesję zdjęciową w miesięczniku "Maxim". Tego samego roku w rankingu "Hot 100" tegoż miesięcznika znalazła się na 85 miejscu.

</doc>
<doc id="400055" url="https://pl.wikipedia.org/wiki?curid=400055" title="Marcinków (województwo łódzkie)">
Marcinków (województwo łódzkie)

Marcinków – wieś w Polsce położona w województwie łódzkim, w powiecie opoczyńskim, w gminie Żarnów.
W skład sołectwa "Marcinków" wchodzą także wsie Kamieniec i Tomaszów.
Do 1954 roku siedziba gminy Machory. W latach 1954-1972 wieś należała i była siedzibą władz gromady Marcinków. W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii Miłosierdzia Bożego w Chełstach.
Historia.
Nazwa miejscowości wywodzi się od Marcina Dołęgi, jej założyciela. Wraz z Michałem Odrowążem Straszem uważani są przez historyków za osiemnastowiecznych pionierów akcji osadniczej wieczystodzierżawnej w dawnym powiecie opoczyńskim. Około 1775 r. Marcin Dołęga utworzył na terenie Chełst kolonię Marcinków, zwaną początkowo Pieńkami.
Oficer wojsk koronnych, kalwin Marcin Dołęga był właścicielem majątku, w skład którego wchodziły między innymi: Adamów, Chełsty, Machory, Młynek, Myślibórz, Sulborowice i Wesołej. Dziedzic tego rozległego majątku skupiał się głównie na produkcji surówki wielkopiecowej. Posiadał on 6 dymów fabrycznych w Młynku i 4 w Machorach. Okolice te obfitowały również w złoża rudy żelaznej i glinki ogniotrwałej.
Na początku XIX w. Marcinków oraz wcześniej wymienione miejscowości wraz z Korytkowem należały do Ignacego i Katarzyny Dembińskich, jednak rabunkowa gospodarka właścicieli doprowadziła do tego, że majątek został poddany licytacji.
W 1814 r. dobra te nabył warszawski przemysłowiec żydowskiego pochodzenia Samuel Fraenkel. W 1826 roku małżonkowie Atalia i Samuel Fraenkel sprzedali synowi Atalii, Ludwikowi Laskiemu dobra: Machory, Młynek, Marcinków, Adamów, Chełsty, Wyszyna, Piasek (Tama) oraz Sulborowice w powiecie koneckim za sumę 350 000 zł.
W 1862 r. dobra Machory w skład, których wszedł między innymi Marcinków oraz Klew i Sulborowice stały się własnością Antoniego Laskiego i Ludwiki z Laskich, małżonki Rudolfa Beningsena. Wtedy to powstały nowe kolonie. Były to: Antoniów - nazwa pochodzi prawdopodobnie od założyciela, Cegielnia, Jasin (Jasion), Maliny (prawdopodobnie Malenie), Dąbrowa (Nowa Góra), oraz Podlesie. Miejscowości te zostały utworzone w obrębie folwarku Machory.
Ostatnim prywatnym właścicielem tych ziem był Ludwik Bayer, który pod koniec XIX w. uruchomił w Machorach fabrykę kafli i tektury.

</doc>
<doc id="400056" url="https://pl.wikipedia.org/wiki?curid=400056" title="Marcinków (województwo świętokrzyskie)">
Marcinków (województwo świętokrzyskie)

Marcinków – wieś w Polsce położona w województwie świętokrzyskim, w powiecie starachowickim, w gminie Wąchock.
W latach 1975–1998 miejscowość administracyjnie należała do województwa kieleckiego.
Przez wieś przechodzi czerwony Szlak Milenijny ze Skarżyska-Kamiennej do Kałkowa oraz niebieski szlak rowerowy ze Skarżyska-Kamiennej do Ostrowca Świętokrzyskiego.
Wieś położona jest w pasie rezerwatu archeologicznego Rydno.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Floriana w Wąchocku.

</doc>
<doc id="400057" url="https://pl.wikipedia.org/wiki?curid=400057" title="Marcinowice (województwo lubuskie)">
Marcinowice (województwo lubuskie)

Marcinowice (niem. "Merzdorf") – wieś w Polsce położona w województwie lubuskim, w powiecie krośnieńskim, w gminie Krosno Odrzańskie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="400058" url="https://pl.wikipedia.org/wiki?curid=400058" title="Marcinowice (województwo małopolskie)">
Marcinowice (województwo małopolskie)

Marcinowice – wieś w Polsce, położona w województwie małopolskim, w powiecie miechowskim, w gminie Kozłów.
W latach 1954-1959 wieś należała i była siedzibą władz gromady Marcinowice, po jej zniesieniu w gromadzie Kozłów. W latach 1975–1998 miejscowość administracyjnie należała do województwa kieleckiego.

</doc>
<doc id="400059" url="https://pl.wikipedia.org/wiki?curid=400059" title="Marcinowo (województwo dolnośląskie)">
Marcinowo (województwo dolnośląskie)

Marcinowo (niem. "Märtinau") – wieś w Polsce położona w województwie dolnośląskim, w powiecie trzebnickim, w gminie Trzebnica.
1 stycznia 2017 część miejscowości została włączona do Trzebnicy.
Podział administracyjny.
W latach 1975–1998 miejscowość administracyjnie należała do województwa wrocławskiego.
Krótki opis.
We wsi znajduje się Małe Muzeum U Kowalskich i kapliczka.

</doc>
<doc id="400060" url="https://pl.wikipedia.org/wiki?curid=400060" title="Marcinów (województwo dolnośląskie)">
Marcinów (województwo dolnośląskie)

Marcinów (niem. "Märzdorf") – wieś sołecka w Polsce położona w województwie dolnośląskim, w powiecie kłodzkim, w gminie Kłodzko, we wschodniej części Kotliny Kłodzkiej. 
Geografia.
Położenie geograficzne.
Marcinów leży w Kotlinie Kłodzkiej, w Sudetach, w południowo-zachodniej Polsce. Od Kłodzka, siedziby gminy i powiatu jest oddalona o 6 km na południowy wschód. Na północy graniczy z Jaszkową Dolną i Jaszkową Górną, na zachodzie i południu z Żelaznem, a na wschodzie z Ołdrzychowicami Kłodzkimi.
Według danych z 2008 r. wieś zajmowała obszar 4 km², co stanowiło 1,59% powierzchni gminy Kłodzko.
Warunki naturalne.
Marcinów jest niewielką wsią położoną na wysokości ok. 325–365 m n.p.m., położoną w południowo-wschodniej części Kotliny Kłodzkiej pod Wzgórzami Rogówki. Jej zabudowania ciągną się na długości około 2 km nad Marcinówką, u północnych podnóży Sarnicy, Bukówki i Sośniny. Lasy porastają wyłącznie Wzgórza Rogówki.
Budowa geologiczna.
Okolice Marcinowa posiadają bardzo złożoną budowę geologiczną. Wzniesienia tworzą granitoidy masywu kłodzko-złotostockiego. Występują tu gnejsy biotytowe, hornflekoswe i granatowo-kordierytowe, w których można spotkać szereg rzadkich minerałów takich jak: granaty, kordieryt, piryt, prehnit oraz turmaliny. Jednak najbardziej interesujące są stare kamieniołomy położone powyżej wsi. Tereny znajdujące się w obniżeniu wyścielają osady plejstoceńskie, na których wytworzyły się bardzo dobre gleby.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Liczba ludności Marcinoiwa na przestrzeni stuleci kształtowała się następująco:
Marcinów nigdy nie należał do większych wsi na ziemi kłodzkiej. Liczył blisko 200 mieszkańców. Największy stan zaludnienia osada osiągnęła na początku 2 połowy XIX wieku, kiedy liczyła 258 mieszkańców. Następnie rozpoczął się powolny proces ubytku ludności. W 1946 roku dotychczasowi mieszkańcy Marcinowa zostali przesiedleni do Niemiec, a w ich miejsce przybyli polscy osadnicy ze Wschodu. Wieś począwszy od końca lat 70. XX wieku przeżywa stagnację demograficzną, która przejawia się w dalszym spadku ludności.
Historia.
Początki Marcinowa.
Marcinów zalicza się do wsi, które powstały prawdopodobnie w okresie przedlokacyjnym przed połową XIII wieku. Pierwsze wzmianki dotyczące wsi pochodzą jednak dopiero z połowy XIV wieku. W wielu opracowaniach Marcinów bywa często mylony z Marcinkowem w Krowiarkach, co bywa przyczyną nieporozumień i sprzecznych informacji, np. o wydobyciu tu galeny i srebra, czy o istniejących w XIV i XV wieku sztolniach i kopalniach. Zasadza się to na zwykłej pomyłce, spowodowanej przez podobieństwo nazw obu wsi.
Marcinów w średniowieczu.
Marcinów od samego początku był osadą wyłącznie rolniczą. W 2 połowie XIV wieku należał prawdopodobnie do Katheriny Chusnik, która występowała też w dokumentach jako Richnow. W 1369 roku niejaki Ditherich Rol wymieniany jest w dokumencie w związku ze wsią. W 1393 roku przy okazji ustanowienia w Marcinowie lenna rycerskiego przez królewskiego namiestnika Kłodzka Stefana Poduschkę, wymieniani byli: Katherina von Richnow i Otto Ratold. Przypuszczalnie w tym czasie utworzono tu wolne sędziostwo.
W XV wieku Marcinów wszedł w skład rozległych posiadłości rodu von Panwitzów, którzy występowali wielokrotnie w źródłach z tego okresu jako właściciel wsi. W 1412 roku jako sędziowie pojawili się bracia Paul i Jacob. W 1421 osadę posiadał Nickil Beme, natomiast w 1424 rok sędziostwo okresowo znalazło się w rękach kłodzkich franciszkanów. W 1465 roku wieś należała do Hansa von Panwitza, a w związku z sędziostwem wymieniani byli Christoff Niclin i Hans Heczel. W 1495 roku dobra w Młynowie (chyba sędziostwo) oraz 2 łany były przedmiotem transakcji z Wenzelem Smohelem z Piszkowic. W tym czasie wystąpił też sędzia Michael Krall. Z kolei w 1496 roku dwór, sędziostwo i 10 łanów gruntu było przedmiotem transakcji pomiędzy Hansem von Pannwitzem i Hansem von Haugwitzem, natomiast sędzia pisał się wówczas Michael von Matzdorf.
Marcinów w czasach habsburskich.
Tak jak w średniowieczu tak i w kolejnej epoce Marcinów rozwijał się słabo i nie został tu zbudowany kościół. W 1549 roku wieś podlegała parafii św. Jakuba w Krosnowicach, a w 1631 roku była wymieniana jako część parafii św. Marcina w Żelaźnie. W osadzie znajdowało się wówczas dziedziczne sędziostwo i wolne, dziedziczne sołectwo - oba z dworami. Wymieniani byli jako właściciele: von Haugwitz i Wolff, a we wsi mieszkało 9 gospodarzy płacących podatki kościelne.
Marcinów w czasach pruskich.
W wyniku wojen śląskich rozpoczętych w 1740 roku i zawartego ostatecznie w 1763 roku pokoju w Hubertusburgu ziemia kłodzka znalazła się w granicach Królestwa Pruskiego. W tym czasie Marcinów wchodził w obręb rozległej posiadłości ziemskiej obejmującej okoliczne wsie, a należącej do czołowych rodów kłodzkiej szlachty. W 1748 należał do hrabiego von Götza. Mieszkało tu 3 kmieci oraz 28 zagrodników i chałupników. W 1765 roku właścicielem osady był hrabia Herberstein z Gorzanowa. Wartość majątku szacowano w tym czasie na około 12 tys. talarów, a we wsi mieszkało 3 kmieci, 24 zagrodników i 3 chałupników, w tym 1 rzemieślnik. Nadal istniało wolne dziedziczne sędziostwo z 1 kmieciem i 3 zagrodnikami. Z kolei w 1782 roku Marcinów należał do hrabiego Antona Alexandra von Magnisa z Ołdrzychowic Kłodzkich. Posiadał on tu folwark i młyn wodny, a mieszkało we wsi 2 kmieci oraz 33 zagrodników i chałupników. Natomiast w wolnym sędziostwie był również folwark z 5 zagrodnikami. W całej wsi mieszkało 3 rzemieślników..
W 1. połowie XIX wieku Marcinów nadal pozostawał niewielką wsią. W 1840 roku należał do hrabiego von Magnisa. Jego część liczyła 34 budynki, a w części niejakiego Ullricha, który dzierżył dziedziczne sędziostwo, było 5 budynków. We wsi był młyn, kowal, handlarz zbożem i działały 2 gorzelnie.
Marcinów w czasach niemieckich.
W 1871 roku doszło do zjednoczenia Niemiec i Marcinów znalazł się w ich granicach. W tym czasie majątek hrabiego von Magnisa obejmował 1075 morgów, a trzymał go dzierżawca Brosig z Kłodzka, natomiast dziedziczne sędziostwo Wilhelma Ullricha obejmowało 209 morgów. Dwór w części hrabiego von Magnisa nazywano Oberhofem. Taki podział na dwie części utrzymał się aż do zakończenia II wojny światowej w 1945 roku.
Marcinów po 1945 roku.
Po zakończeniu wojny Marcinów decyzją mocarstw wraz z całą ziemią kłodzką został przyłączony do państwa polskiego. Jego dotychczasową ludność niemiecką przesiedlono w głąb Niemiec, a ich miejsce zajęli Polacy z Kresów Wschodnich.
Mimo tego Marcinów zachował swój rolniczy charakter, a w folwarkach umieszczono z czasem gospodarstwa PGR, a później SKR i gospodarstwo Kombinatu Rolno-Spożywczego z Żelazna. Sama wieś przeżywała jednak stagnację. Od pewnego czasu w Marcinowie w niewielkim stopniu rozwija się funkcja rekreacyjna.
Edukacja i kultura.
Dzieci w wieku 7-13 lat uczęszczają do szkoły podstawowej w Żelaźnie. Młodzież w wieku 13-16 lat z reguły kontynuuje naukę w Gimnazjum Publicznym im. Władysława Reymonta w Kłodzku.
Wieś nie posiada osobnej parafia katolickiej. Istnieje tutaj kaplica filialna pod wezwaniem Matki Boskiej Jasnogórskiej, należąca do parafii św. Marcina w Żelaźnie. Została ona zbudowana w 1982 roku przez miejscowych mieszkańców z inicjatywy ówczesnego proboszcza ks. Czesława Lepaka.
Administracja.
Marcinów po zakończeniu II wojny światowej znalazł się w granicach Polski. W latach 1945-1975 wieś wchodziła w skład powiatu kłodzkiego, należącego do województwa wrocławskiego. W 1954 r. władze centralne zlikwidowały gminy, tworząc w ich miejsce gromady, obejmujące swoim zasięgiem po kilka wsi. Marcinów tworzył wspólną gromadę z Żelaznem, a następnie wchodził w skład nowo powstałej gminy Żelazno, będącej od 1975 roku częścią województwa wałbrzyskiego. Po likwidacji gminy w 1976 roku wieś weszła w skład gminy kłodzkiej, będącej od 1999roku częścią powiatu kłodzkiego w województwie dolnośląskim.
W 1990 r. po transformacji ustrojowej państwa polskiego i przywróceniu samorządów władze gminy Kłodzko I kadencji zadecydowały o podziale gminy na jednostki pomocnicze – sołectwa. Jedno z nich utworzono w Marcinowie. Objęło ono swoim terytorium obszar całej wsi. Na jego czele stoi sołtys, jako jednoosobowy organ władzy wykonawczej, który ma do pomocy radę sołecką. Funkcję sołtysa sprawuje od 2003 roku Ludwika Golec, z kolei koordynatorem samorządowym jest Krystyna Kasprzak.
Mieszkańcy wsi wybierają do Rady Gminy dwóch radnych co 4 lata, tworząc wspólny okręg wyborczy z Droszkowem i Jaszkową Górną.
Infrastruktura.
Transport.
Marcinów leży na uboczu ważnych szlaków komunikacyjnych ziemi kłodzkiej. Przez wieś przechodzi lokalna droga będąca odnogą drogi krajowej nr 33 z Kłodzka do Boboszowa. Znajduje się tutaj przystanek autobusowy. Komunikację autobusową na obszarze Marcinowa obsługuje PKS Kłodzko.
Najbliższy przystanek kolejowy znajduje się w Żelaźnie przez który przebiega linia kolejowa z Kłodzka Głównego do Stronia Śląskiego. Ruch pasażerski na tej trasie wstrzymano w 2004 r., w związku z tym chcąc skorzystać z komunikacji kolejowej mieszkańcy korzystają ze stacji w Krosnowicach lub Kłodzko Miasto.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Kamieniec podlega rejonowi działania Powiatowej Straży Pożarnej oraz Komendzie Powiatowej Policji w Kłodzku.
Gospodarka.
Marcinów jest wsią rolniczą. Otoczenie miejscowości stanowią użytki rolne. W 1978 roku było tu 20 gospodarstw indywidualnych oraz PGR. Wyłącznie z pracy w rolnictwie utrzymywało się około 46% ludności czynnej zawodowo. Natomiast dziesięć lat później we wsi działały 23 gospodarstwa, a wyłącznie z pracy na roli utrzymywało się aż 69% ludności czynnej zawodowo. Pozostali mieszkańcy pracowali w okolicznych miejscowościach głównie w Kłodzku. Wieś nie posiada zaplecza handlowo-usługowego. Od połowy lat 90. XX wieku zaczęto budować nowe domy lub adaptować stare na gospodarstwa agroturystyczne.
Architektura i urbanistyka.
We wsi znajdują się wielkie podworskie zabudowania folwarczne. Górny folwark – nazywany dawniej Oberhof – należał w XIX wieku do hrabiego Magnisa z Ołdrzychowic Kłodzkich. Składał się on z dworu i potężnych zabudowań gospodarczych. Naprzeciwko środkowego folwarku stoi barokowo-klasycystyczna kapliczka domkowa z eklektycznym ołtarzykiem Matki Boskiej. Dolny folwark to dawny dwór sędziowski, obecnie bardzo przebudowany.

</doc>
<doc id="400061" url="https://pl.wikipedia.org/wiki?curid=400061" title="Marcinów (województwo lubelskie)">
Marcinów (województwo lubelskie)

Marcinów – wieś w Polsce położona w województwie lubelskim, w powiecie lubartowskim, w gminie Abramów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Abramów. Według Narodowego Spisu Powszechnego (III 2011 r.) wieś liczyła 235 mieszkańców.

</doc>
<doc id="400062" url="https://pl.wikipedia.org/wiki?curid=400062" title="Marcinów (województwo wielkopolskie)">
Marcinów (województwo wielkopolskie)

Marcinów – wieś w Polsce położona w województwie wielkopolskim, w powiecie tureckim, w gminie Kawęczyn.
W latach 1975–1998 miejscowość administracyjnie należała do województwa konińskiego.

</doc>
<doc id="400063" url="https://pl.wikipedia.org/wiki?curid=400063" title="Mariampol (województwo świętokrzyskie)">
Mariampol (województwo świętokrzyskie)

Mariampol – wieś w Polsce położona w województwie świętokrzyskim, w powiecie buskim, w gminie Stopnica.
W latach 1975–1998 miejscowość administracyjnie należała do województwa kieleckiego.
Przez Mariampol w początku maja 1794 r. przechodził Tadeusz Kościuszko i obozował tu jeden z jego oddziałów w drodze do Połańca. Na pamiątkę insurekcji kościuszkowskiej i tego wydarzenia w 1924 roku mieszkańcy Mariampola i okolic usypali kopiec ziemny. Potem w miejscu tym odbywały się lokalne uroczystości i tu składano kwiaty w kolejne rocznice powstania kościuszkowskiego, aż do roku 1939.
Po II wojnie światowej zapomniany i niekonserwowany kopiec zaczął niszczeć. Dopiero w latach 80., z inicjatywy ówczesnego sekretarza Gminnego Komitetu ZSL w Stopnicy, Jerzego Cichonia, przystąpiono do prac renowacyjnych kopca i przywracania mu jego pierwotnego kształtu. Otwarcie odnowionego kopca z posadowioną kamienną tablicą i dużym krzyżem na szczycie nastąpiło 7 czerwca 1987 r., w 193 rocznicę powstania kościuszkowskiego.
Od 2004 r., corocznie w maju odprawiana jest w tym miejscu msza polowa, w której uczestniczą mieszkańcy okolicznych miejscowości, poczty sztandarowe ludowców, strażaków, kombatantów.

</doc>
<doc id="400064" url="https://pl.wikipedia.org/wiki?curid=400064" title="Marianka (województwo podlaskie)">
Marianka (województwo podlaskie)

Marianka – wieś w Polsce położona w województwie podlaskim, w powiecie suwalskim, w gminie Wiżajny.
Wieś królewska starostwa niegrodowego wiżańskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="400065" url="https://pl.wikipedia.org/wiki?curid=400065" title="Marianka (województwo warmińsko-mazurskie)">
Marianka (województwo warmińsko-mazurskie)

Marianka (niem. "Marienfelde") – wieś w Polsce położona w województwie warmińsko-mazurskim, w powiecie elbląskim, w gminie Pasłęk.
Do 1954 roku siedziba gminy Marianka, następnie do 1957 gromady Marianka, po jej likwidacji w gromadzie Stegny. W latach 1975–1998 miejscowość administracyjnie należała do województwa elbląskiego.
Wieś została założona przez Krzyżaków w latach 1302–1312, parafia istniała już w roku 1334. Gotycki jednonawowy kościół Wniebowzięcia Najświętszej Marii Panny z trójbocznie zamkniętym prezbiterium zbudowano w XIV w., wieżę nakrytą strzelistym hełmem ostrosłupowym dobudowano około 1400 r. Sklepienie kryształowe w prezbiterium wzniesiono w początkach XVI w., a strop w nawie pochodzi z 1742. Na ścianach południowej i tęczowej zachowały się gotyckie malowidła z 2. ćwierci XV w. fundowane przez Krzyżaków z Pasłęka oraz ołtarz, ambona i chrzcielnica ze schyłku XVII w.

</doc>
<doc id="400066" url="https://pl.wikipedia.org/wiki?curid=400066" title="Marianki (powiat rypiński)">
Marianki (powiat rypiński)

Marianki – wieś w Polsce położona w województwie kujawsko-pomorskim, w powiecie rypińskim, w gminie Rypin.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 465 mieszkańców. Jest czwartą co do wielkości miejscowością gminy Rypin.

</doc>
<doc id="400067" url="https://pl.wikipedia.org/wiki?curid=400067" title="Marianki (województwo lubuskie)">
Marianki (województwo lubuskie)

Marianki – wieś w Polsce położona w województwie lubuskim, w powiecie sulęcińskim, w gminie Krzeszyce.
W 1946 miejscowość została włączona do województwa poznańskiego na terenie powojennej Polski.
W latach 1975–1998 miejscowość administracyjnie należała do województwa gorzowskiego.

</doc>
<doc id="400068" url="https://pl.wikipedia.org/wiki?curid=400068" title="Marianki (województwo łódzkie)">
Marianki (województwo łódzkie)

Marianki – wieś w Polsce położona w województwie łódzkim, w powiecie kutnowskim, w gminie Kutno.
W latach 1975–1998 miejscowość administracyjnie należała do województwa płockiego.

</doc>
<doc id="400069" url="https://pl.wikipedia.org/wiki?curid=400069" title="Marianowo (powiat rypiński)">
Marianowo (powiat rypiński)

Marianowo – wieś w Polsce położona w województwie kujawsko-pomorskim, w powiecie rypińskim, w gminie Brzuze.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 108 mieszkańców. Jest szesnastą co do wielkości miejscowością gminy Brzuze.

</doc>
<doc id="400070" url="https://pl.wikipedia.org/wiki?curid=400070" title="Marianowo (województwo podlaskie)">
Marianowo (województwo podlaskie)

Marianowo – osada w Polsce położona w województwie podlaskim, w powiecie łomżyńskim, w gminie Piątnica.
W latach 1921–1939 wieś leżała w województwie białostockim, w powiecie łomżyńskim, w gminie Drozdowo.
W latach 1975–1998 miejscowość administracyjnie należała do województwa łomżyńskiego.
Wieś położona jest przy drodze krajowej nr 61 i drodze krajowej nr 63.
Wierni kościoła rzymskokatolickiego należą do parafii Przemienienia Pańskiego w Piątnicy.

</doc>
<doc id="400071" url="https://pl.wikipedia.org/wiki?curid=400071" title="Marianowo (województwo zachodniopomorskie)">
Marianowo (województwo zachodniopomorskie)

Marianowo (do 1945 niem. "Marienfließ") – wieś w Polsce, położona w województwie zachodniopomorskim, w powiecie stargardzkim, w gminie Marianowo.
Wieś położona jest 15,5 km na północny wschód od Stargardu, na wschodnim krańcu Równiny Nowogardzkiej, nad Jeziorem Marianowskim.
Siedziba gminy Marianowo.
W latach 1954-1972 wieś należała i była siedzibą władz gromady Marianowo. W latach 1975–1998 wieś administracyjnie należała do województwa szczecińskiego.
Prehistoria.
W epoce żelaza (okres VII – III w p.n.e.) na terenie niemal całej Polski powstawały kultury archeologiczne grobów skrzynkowych (pomorska) i urn twarzowych (zob. sztuka pradziejowa na terenach Polski). 
Na przełomie III i II w. p.n.e. w miejsce kultury pomorskiej i kultury grobów kloszowych powstały kultury przeworska i oksywska. Oprócz tego na ziemiach polskich występowały: 
W Marianowie pierwszego istotnego odkrycia archeologicznego (cmentarzysko ludności kultury jastorfskiej) dokonano przypadkowo, w czasie karczowania lasu (rok 1934). Pierwsza zachowana informacja na temat serii kolejnych odkryć pochodzi z listopada 1934 roku. W piśmie z biura budowy autostrad w Eberswalde ("Reichsautobahnen Bauabteilung") do (dyrektora "Pommersches Landesmuseum" w Szczecinie) wspominano lakonicznie o „bogatym stanowisku”, na którym już wcześniej znajdowano zabytki sugerujące istnienie cmentarzyska. Korespondencja budzi przypuszczenie, że istniał związek prowadzonych badań archeologicznych z przygotowaniami dokumentacji autostrady Berlinka. Uczestnikiem badań był m.in. (1906–1975), niemiecki archeolog pracujący od 1931 roku w "Museum für Vor- und Frühgeschichte" w Berlinie, a od 1933 roku w "Provinzialmuseums Pommersche Altertümer" (Prowincjonalne Muzeum Pomorskich Starożytności) w Szczecinie (później był kustoszem w "Pommerschen Landesmuseum" w Szczecinie). 
Po II wojnie światowej Eggers nawiązał liczne naukowe kontakty międzynarodowe m.in. z polskimi archeologami „Ziem Odzyskanych” (zob. zakres działalności . 
Wielokrotnie podróżował do Polski, zatrzymując się w Poznaniu, Szczecinie i w Gdańsku. Opracował cenioną książkę „Einführung in die Vorgeschichte” (wprowadzenie do prehistorii), kierował redakcją "Baltische Studien". 
Specyfika cmentarzyska w Marianowie (stanowisko wielowarstwowe) uczyniła ją stanowiskiem eponimicznym. Wprowadzono pojęcie „faza marianowska”. Tradycję kultury jastorfskiej reprezentują tu głównie zabytki metalowe, w tym biżuteria (zausznice żaglowate z brązu, szpila typu "Bombenkopfnadel", trójramienna klamra do pasa i in.). W ceramice obserwowano wpływy kultury pomorskiej w postaci naczyń ze zredukowanym ornamentem twarzowym lub naczynia flaszowatego oraz elementy kultury łużyckiej np. naczynie beczułkowate i smukły puchar. Badania cmentarzyska kontynuowano po II wojnie światowej. Opublikowano m.in. prace:
Historia.
Początki historii wsi sięgają XIII wieku. W 1248 roku książę szczeciński Barnim I ufundował tu klasztor cysterek nad strumieniem św. Marii. Po wprowadzeniu reformacji klasztor został przekształcony w dom pobytu dla pomorskich szlachcianek (wdów, sierot, panien). W Domu tym przez 15 lat przebywała Sydonia von Borck. Była postacią kontrowersyjną, skrzywdzoną przez rodzinę, która pozbawiła ja prawa do majątku rodzinnego. Została posądzona o czary i rzucenie klątwy na ród Gryfitów. Po długim procesie została skazana na ścięcie, a potem spalona na stosie w 1620 roku.
Likwidacja klasztoru w XVI w. spowodowała stagnację rozwoju wsi. Również XVII w. nie był dla Marianowa korzystny (wieś ucierpiała w wyniku wojny trzydziestoletniej). Dopiero w XIX w. nastąpił rozwój wsi. Zbudowano wówczas nowoczesny młyn wodny nad Jeziorem Marianowskim. We wsi powstało wiele nowych, murowanych domów, w tym m.in. budynek poczty. W 1895 Marianowo uzyskało połączenie kolejowe (wąskotorowe) ze Stargardem.
Przez wieś przebiega czerwony Szlak Hetmana Stefana Czarnieckiego ze Stargardu do Recza, oraz szlak cysterski.
Do sołectwa Marianowo należy Mariankowo, osada położona na północny wschód od Marianowa, przy drodze do Lisowa, powstała w 1825 roku.

</doc>
<doc id="400072" url="https://pl.wikipedia.org/wiki?curid=400072" title="Marianówka (województwo dolnośląskie)">
Marianówka (województwo dolnośląskie)

Marianówka (niem. "Mariendorf") – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka, u podnóża Iglicznej.
Położenie.
Marianówka to niewielka wieś leżąca na południe od Idzikowa i Pławnicy, u zachodniego podnóża Iglicznej, w zakolu Pławnej, na wysokości około 430-520 m n.p.m.
Historia, podział administracyjny.
Powstała w roku 1796, na wydzielonych gruntach majątku idzikowskiego. Spore znaczenie dla rozwoju wsi miała obsługa pielgrzymów idących na Igliczną. Pod koniec XIX wieku Marianówka rozwinęła się jako miejscowość letniskowa. W roku 1900 połączyły się dwie części: Marienau i Neudorf. Po roku 1945 wieś była znacznie słabiej zaludniona, ale utrzymała charakter rolniczo-letniskowy. W latach 1975–1998 miejscowość administracyjnie należała do województwa wałbrzyskiego. W 1980 roku powstało tu Towarzystwo Sportu Zimowego stawiające sobie za cel rozwój narciarstwa. Powstają ostatnio i nowe obiekty. W roku 1939 miała 137 mieszkańców, w 2011 66.
Turystyka i rekreacja.
Znajdują się tam liczne gospodarstwa agroturystyczne, stadnina koni i baza harcerska. Marianówka oferuje turystom spokój, ciszę. Jest bazą wypadowa na Śnieżnik, Czarną Górę oraz do Międzygórza. Przy drodze z Marianówki do Szklar znajduje się ubezpieczona skała wspinaczkowa, ale wspinanie się na niej wymaga posiadania - poza umiejętnościami - wiedzy i sprzętu asekuracyjnego.
Przez Marianówkę przechodzą dwa szlaki turystyczne:

</doc>
<doc id="400073" url="https://pl.wikipedia.org/wiki?curid=400073" title="Marianów (województwo lubelskie)">
Marianów (województwo lubelskie)

Marianów (do 2011 Marianów Rogowski) – wieś w Polsce, położona w województwie lubelskim, w powiecie łukowskim, w gminie Wojcieszków.
Wierni Kościoła rzymskokatolickiego należą do parafii Najświętszego Serca Pana Jezusa w Wojcieszkowie.
W latach 1975–1998 miejscowość należała administracyjnie do województwa siedleckiego.
1 stycznia 2011 zmieniono nazwę miejscowości z "Marianów Rogowski" na "Marianów".

</doc>
<doc id="400075" url="https://pl.wikipedia.org/wiki?curid=400075" title="Marianów (województwo śląskie)">
Marianów (województwo śląskie)

Marianów – wieś w Polsce położona w województwie śląskim, w powiecie kłobuckim, w gminie Popów.
W latach 1975–1998 miejscowość administracyjnie należała do województwa częstochowskiego.

</doc>
<doc id="400076" url="https://pl.wikipedia.org/wiki?curid=400076" title="Marki (województwo podlaskie)">
Marki (województwo podlaskie)

Marki – wieś w Polsce położona w województwie podlaskim, w powiecie kolneńskim, w gminie Grabowo.
Prywatna wieś szlachecka "Marki-Płozy" położona była w drugiej połowie XVI wieku w powiecie wąsoskim ziemi wiskiej województwa mazowieckiego. 
Na przełomie 1783/1784 wieś leżała w parafii Grabowo, dekanat wąsoski diecezji płockiej i była własnością ośmiu rodzin szlacheckich: Czaplickiego, Cedrowskiego, Gardockiego, Konopki, Męczkowskiego, Nerkowskiego, Truszkowskiego i Woysławów. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Grabowie.
Zobacz też.
Marki, Markiny, Markiszki

</doc>
<doc id="400077" url="https://pl.wikipedia.org/wiki?curid=400077" title="Markocin (województwo pomorskie)">
Markocin (województwo pomorskie)

Markocin – wieś kociewska w Polsce położona w województwie pomorskim, w powiecie starogardzkim, w gminie Osiek w kompleksie leśnym Borów Tucholskich.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Markocin: Markocin

</doc>
<doc id="400078" url="https://pl.wikipedia.org/wiki?curid=400078" title="Markocin (województwo zachodniopomorskie)">
Markocin (województwo zachodniopomorskie)

Markocin – osada w Polsce położona w województwie zachodniopomorskim, w powiecie gryfińskim, w gminie Cedynia.
W latach 1975–1998 miejscowość administracyjnie należała do województwa szczecińskiego.
Zobacz też: Markocin

</doc>
<doc id="400079" url="https://pl.wikipedia.org/wiki?curid=400079" title="Markowice (województwo kujawsko-pomorskie)">
Markowice (województwo kujawsko-pomorskie)

Markowice – wieś w Polsce położona w województwie kujawsko-pomorskim, w powiecie mogileńskim, w gminie Strzelno. Wzmiankowana po raz pierwszy w XIV wieku.
Podział administracyjny.
W latach 1954-1971 wieś należała i była siedzibą władz gromady Markowice, po jej likwidacji w gromadzie Strzelno Klasztorne. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 586 mieszkańców. Jest największą miejscowością gminy Strzelno.
Historia.
Pierwsza wzmianka o wsi pochodzi z 1215 roku. Była to własność rycerska Markowskich. Kolejni właściciele: Bardzcy, Żychlińscy, Skarbek-Malczewscy, Kościesza-Kosomowscy, Zielińscy, Sumińscy, von Wilamitzowie-Moellendorffowie, von Heydebreckowie. Tutaj znajduje się ,Kujawska Częstochowa" - Sanktuarium Maryjne Matki Boskiej Markowickiej Królowej Miłości i Pokoju Pani Kujaw, niegdyś pod opieką Karmelitów Trzewiczkowych, następnie Ojców Oblatów Maryi Niepokalanej, a obecnie księży diecezjalnych. W okresie zaborów znajdowała się tutaj siedziba dominium Wilamowitzów-Moellendorff i niewielka posiadłość Jaskólskich, jak również wieś włościanska. Dawniej obecna wieś Wymysłowice (dawne Gaj i Wymysłowo) oraz jej część Wymysłowo było częścią Markowic. 8 września 1939 do posiadającej mieszaną, polsko-niemiecką ludność wsi wkroczył 10-osobowy oddział Wehrmachtu. W godzinach popołudniowych został on zaatakowany przez polskich mieszkańców wsi za pomocą broni białej i broni krótkiej. Niemiecka ludność Markowic wraz z częścią żołnierzy uciekła na pola otaczające wieś, gdzie zostali otoczeni przez nadciągający ze Strzelna oddział Wojska Polskiego. Wszyscy żołnierze niemieccy zginęli w walce bądź zostali rozstrzelani, zamordowano również prawie całą niemiecką ludność wsi. Przeżyła jedna osoba, która schroniła się w klasztorze, oraz ci Niemcy, którzy tego dnia nie znajdowali się we wsi (w tym: mistrz Polski w wioślarstwie, Ewald Reich oraz właścicielka miejscowych dóbr, Hildegarda von Heydebreck wraz z córkami). Wieczorem podłożono ogień pod pałac ziemiański von Heydebrecków, niszcząc go całkowicie. 12 września 1939 wieś została zajęta przez wojska niemieckie. Mimo zgromadzenia 126 tutejszych mężczyzn przed plutonem egzekucyjnym, Niemcy zrezygnowali z egzekucji. Markowice zostały poddane szczególnie ostremu reżimowi administracyjnemu. W październiku 1939 usunięto z klasztoru zakonników, zamieniając kompleks w szkołę niemiecką. Szacuje się, że do połowy roku 1945 zostało zamordowanych bądź zaginęło 32 mieszkańców Markowic i okolic, w tym 15 oblatów z klasztoru.
Po wojnie funkcjonowało tutaj PGR Markowice, a w nim ferma bydła.
Z dniem 30 sierpnia 2013 Misjonarze Oblaci Maryi Niepokalanej ukończyli swoją posługę, przez co opuścili Markowice. Kustoszami Sanktuarium zostają księża diecezjalni z archidiecezji gnieźnieńskiej.
W 2014 roku podczas budowy obwodnicy Inowrocławia odkryto tutaj wczesnośredniowieczne cmentarzysko rzędowe z VII-IX wieku.
16 listopada 2018 otworzono węzeł Markowice na nowym odcinku drogi krajowej 15/25.

</doc>
<doc id="400080" url="https://pl.wikipedia.org/wiki?curid=400080" title="Markowice (województwo opolskie)">
Markowice (województwo opolskie)

Markowice (niem. Markersdorf), (dawniej Łączki) – wieś w Polsce położona w województwie opolskim, w powiecie nyskim, w gminie Głuchołazy.
W latach 1975–1998 miejscowość administracyjnie należała do ówczesnego województwa opolskiego.
Wieś położona na skraju doliny Białej Głuchołaskiej.
We wsi ma swoją siedzibę leśnictwo Markowice, które należy do nadleśnictwa Prudnik (obręb Szklary).
Według danych z 2011 roku miejscowość zamieszkiwały 193 osoby.

</doc>
<doc id="400081" url="https://pl.wikipedia.org/wiki?curid=400081" title="Markowice (województwo śląskie)">
Markowice (województwo śląskie)

Markowice – wieś w Polsce położona w województwie śląskim, w powiecie myszkowskim, w gminie Koziegłowy.
Podział wsi.
We wsi znajduje się pięć ulic: św. Floriana, Folwarczna, Górki, Górska i Spacerowa.
Historia.
Pierwszą wzmiankę o tej wsi spotykamy w źródłach z początku XIV w. Nazwę miejscowości w zlatynizowanej formie "Markowycze" wymienia w latach (1470-1480) Jan Długosz w księdze "Liber beneficiorum dioecesis Cracoviensis". Z miejscowością wiąże się nazwisko Stanisława Będzisławskiego herbu Ostoja wymienianego przez Długosza jako właściciela miejscowości.
Wieś biskupstwa krakowskiego w Księstwie Siewierskim w województwie krakowskim w końcu XVI wieku.
Wieś oraz folwark "Markowice" pod koniec XIX wieku wymienia Słownik geograficzny Królestwa Polskiego. Miejscowość liczyła 966 morg ziemi włościańskiej. W 1881 roku miała ona w sumie 79 domów, w których mieszkało 630 mieszkańców. Folwark miał 1 dom i 4 mieszkańców oraz 348 morg powierzchni.
W 1917 roku założono Ochotniczą Straż Pożarną w Markowicach. OSP Markowice jest jednostką Krajowego Systemu Ratowniczo-Gaśniczego.
W latach 1954-1971 wieś należała i była siedzibą gromady Markowice. W latach 1975–1998 miejscowość administracyjnie należała do województwa częstochowskiego.
Geografia.
W okolicach wsi znajduje się Góra Trzech Rzek (386 m n.p.m.) będąca najwyższym wzniesieniem Wyżyny Woźnicko-Wieluńskiej. Ok. 900 m na zachód od miejscowości znajdują się źródła rzeki Mała Panew.

</doc>
<doc id="400082" url="https://pl.wikipedia.org/wiki?curid=400082" title="Markowice (województwo wielkopolskie)">
Markowice (województwo wielkopolskie)

Markowice – wieś w Polsce położona w województwie wielkopolskim, w powiecie poznańskim, w gminie Kleszczewo.
W latach 1975–1998 miejscowość administracyjnie należała do województwa poznańskiego.
Zobacz też.
Markowice

</doc>
<doc id="400083" url="https://pl.wikipedia.org/wiki?curid=400083" title="Markowo (województwo podlaskie)">
Markowo (województwo podlaskie)

Markowo – wieś w Polsce położona w województwie podlaskim, w powiecie bielskim, w gminie Brańsk.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Doroty w Domanowie.

</doc>
<doc id="400084" url="https://pl.wikipedia.org/wiki?curid=400084" title="Markowo (powiat ostródzki)">
Markowo (powiat ostródzki)

Markowo (niem. "Reichertswalde") – wieś w Polsce położona w województwie warmińsko-mazurskim, w powiecie ostródzkim, w gminie Morąg. W roku 1973 wieś należała do powiatu morąskiego, gmina Morąg, poczta Łączno.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych
W latach 1945–1946 miejscowość nosiła nazwę Rykartowo.
W miejscowości działało "Państwowe Gospodarstwo Rolne Markowo".
Historia.
Założone w latach 1402–1408 jako wieś czynszowa na prawie chełmińskim, na 60 włokach. Sołtys otrzymał sześć włok wolnych. Od 1561 we władaniu rodu Dohnów, kiedy to margrabia branderburski i książę pruski Albrecht Fryderyk nadał na prawie lennym wsie Markowo, Strużyna i Złotna, wraz z wolnymi karczmarzami, synom burgrabiego Piotra Dohny. Stało się to za protekcją króla polskiego – Zygmunta Augusta. Dohnowie – podobnie jak w Słobitach – stworzyli w Markowie ośrodek kultury rolnej oraz zbudowali pałac z kaplicą.
Około 1850 roku oprócz dworu w Markowie, do rodu Dohnów należały także folwarki: Dolina, Dworek, Gilginie, Gudniki, Niebrzydowo Małe, Stabuniki, Strużyna, Surajny, Warkałki, Woryty Morąskie, Zbożne. W skład dóbr wchodziły także wsie szarwarczne: Borzymowo, Markowo, Strużyna i Złotna. łącznie obszar ten obejmował około 400 włók ziemi. Później, w wyniku uwłaszczenia chłopów dobra te uległy zmniejszeniu przybył za to folwark Lekławki). Po regulacji dobra markowskie obejmowały ponad 310 włok, w tym 76 włók lasów. Ponadto zwierały kilka zakładów przemysłowych, w tym cegielnia parowa (w Markowie), mleczarnia (w Markowie), tartak parowy.
W roku 1782 w dokumentach odnotowano 45 „dymów” w Markowie. W 1818 było 38 dymów i 364 mieszkańców. W 1858 odnotowano 43 dymy z 403 osobami. Szkoła we wsi powstała około roku 1700 jako jednoklasówka.
W roku 1939 gmina Markowo liczyła 104 gospodarstwa domowe i 410 mieszkańców. Spośród nich 292 utrzymywało się z rolnictwa i leśnictwa, 47 z pracy w przemyśle lub rzemiośle, 12 z pracy w handlu i komunikacji. W tym czasie w gminie było jedno małe gospodarstwo rolne (klasa wielkości 0,5-5 ha), cztery nieco większe (5-10 ha), sześć o powierzchni w granicach 10-20 ha, 6 o areale 20-100 ha i dwa o powierzchni powyżej 100 ha.
Zabytki.
We wsi ruiny pałacu Dohnów-Reichertswalde z parkiem krajobrazowym ze stawami. Barokowy pałac zbudowano w latach 1701–1704 przez "Johanna Caspra Hindersina" na miejscu wcześniejszego dworu. Barokowy pałac przebudowano w wieku XIX, dobudowując wieżę. W posiadłości Dohnów przed II wojną światową znajdowała się kolekcja malarstwa holenderskiego (portrety) z XVII w. Ocalałe po II wojnie światowej fragmenty zbioru zgromadzone są w muzemu w Morągu (pałac Dohnów). Z zespołu pałacowego zachowała się oficyna z XVIII w., niektóre zabudowania gospodarcze oraz tzw. trojaki.
W pobliżu wsi, na wzniesieniu w lesie, znajduje się pseudomegalityczny cmentarz Dohnów.

</doc>
<doc id="400085" url="https://pl.wikipedia.org/wiki?curid=400085" title="Marszewo (województwo warmińsko-mazurskie)">
Marszewo (województwo warmińsko-mazurskie)

Marszewo (niem. "Moritzhof") – przysiółek w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
W roku 2009 w Marszewie mieszkało 38 osób.

</doc>
<doc id="400086" url="https://pl.wikipedia.org/wiki?curid=400086" title="Marszewo (powiat koniński)">
Marszewo (powiat koniński)

Marszewo – wieś w Polsce położona w województwie wielkopolskim, w powiecie konińskim, w gminie Kleczew. W czasach PRL stał tam pałac. Park jest największym dziedzictwem tej miejscowości.
W latach 1975–1998 miejscowość administracyjnie należała do województwa konińskiego.

</doc>
<doc id="400087" url="https://pl.wikipedia.org/wiki?curid=400087" title="Marszowice (województwo dolnośląskie)">
Marszowice (województwo dolnośląskie)

Marszowice (niem. "Marschwitz") – wieś w Polsce położona w województwie dolnośląskim, w powiecie oławskim, w gminie Oława.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisane są:

</doc>
<doc id="400088" url="https://pl.wikipedia.org/wiki?curid=400088" title="Maruszów (województwo mazowieckie)">
Maruszów (województwo mazowieckie)

Maruszów – wieś w Polsce położona w województwie mazowieckim, w powiecie lipskim, w gminie Lipsko. Leży przy drodze krajowej nr 79.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego.
W latach 1954-1967 wieś należała do gromady Daniszów, po przeniesieniu siedziby gromady do Maruszowa, wieś należała i była siedzibą władz gromady Maruszów. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Teresy od Dzieciątka Jezus w Aleksandrowie.

</doc>
<doc id="400089" url="https://pl.wikipedia.org/wiki?curid=400089" title="Maruszów (województwo świętokrzyskie)">
Maruszów (województwo świętokrzyskie)

Maruszów – wieś sołeckaw Polsce położona w województwie świętokrzyskim, w powiecie opatowskim, w gminie Ożarów.
W latach 1975–1998 miejscowość administracyjnie należała do województwa tarnobrzeskiego.
Przez Maruszów biegnie droga krajowa nr 74 oraz jeden z najdłuższych mostów przecinających Wisłę.
Wieś położona w dolinie Wisły o szczególnym krajobrazie Wisły, porośniętym lasami, z pozostałościami bagien i lasów łęgowych. W Maruszowie znajduje się Jezioro Czarne oraz prywatne Muzeum Wsi w Maruszowie i wystawa rzeźb (instalacji), dawniej skansen Galeria pod Chmurką.

</doc>
<doc id="400090" url="https://pl.wikipedia.org/wiki?curid=400090" title="Marwice (województwo lubuskie)">
Marwice (województwo lubuskie)

Marwice (do 1945 r. niem. "Marwitz") – wieś w Polsce położona w województwie lubuskim, w powiecie gorzowskim, w gminie Lubiszyn.
W latach 1975–1998 miejscowość administracyjnie należała do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położone są Marwice należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Miejscowość położona w linii prostej 9 km na północny zachód od Gorzowa Wielkopolskiego, przy drodze S3 do Szczecina.
Środowisko naturalne.
Na północ od Marwic przeważają lasy sosnowe. W pobliżu znajduje się jezioro Marwicko. Klimat umiarkowany-morski, z przewagą polarnomorskich mas powietrza. Pod względem ilości opadów Marwice mieszczą się w środkowej strefie przeciętnej ilości opadów w Polsce.
Demografia.
Ludność w ostatnich 3 stuleciach:
Nazwa.
Nazwa pochodzi od brandenburskiego rodu rycerskiego von der Marwitz, którego wieś była siedzibą od XIII/XIV w.
"Marwitz" 1337, 1883; "Marwice" 1947.
Administracja.
Marwice są siedzibą sołectwa.

</doc>
<doc id="400091" url="https://pl.wikipedia.org/wiki?curid=400091" title="Marwice (województwo zachodniopomorskie)">
Marwice (województwo zachodniopomorskie)

Marwice (niem. "Marwitz") – wieś w Polsce położona w województwie zachodniopomorskim, w powiecie gryfińskim, w gminie Widuchowa. 
31 grudnia 2008 r. wieś miała 204 mieszkańców.
Wymieniona po raz pierwszy w 1283 w dokumencie Księcia Pomorskiego Bogusława IV. W 1827 wydarzył się pożar, który strawił całą wieś wraz z kościołem. Po pożarze domy we wsi odbudowano szczytem do ulicy. Takie domy zachowały się jeszcze w północnej części wsi. Nowy kościół zbudowano w 1834 i jest to jedyny w okolicy przykład szachulcowej zabudowy sakralnej. W kościele zachował się dzwon z niemieckim napisem świadczącym o tragicznym pożarze w 1827. Ponadto we wsi kilkusetletni dąb szypułkowy - pomnik przyrody o obwodzie 490 cm. Na wschód od wsi wczesnosłowiańskie grodzisko. Przez wieś przebiega trasa rowerowa. W 1959 podczas prac polowych jeden z mieszkańców odnalazł skarb prawie 400 srebrnych monet z lat 1580 – 1629 (belgijskie, austriackie, duńskie, szczecińskie, kamieńskie, bydgoskie, strzałowskie, węgierskie i z Hamburga – można je oglądać w Muzeum Narodowym w Szczecinie na Wałach Chrobrego.
W latach 1975–1998 miejscowość administracyjnie należała do województwa szczecińskiego.
We wsi stoi zabytkowy kościół Wniebowzięcia Najświętszej Maryi Panny.

</doc>
<doc id="400092" url="https://pl.wikipedia.org/wiki?curid=400092" title="Marylin (województwo lubelskie)">
Marylin (województwo lubelskie)

Marylin – wieś w Polsce, położona w województwie lubelskim, w powiecie bialskim, w gminie Wisznice. Przez miejscowość przebiega droga wojewódzka nr 812.
W latach 1975–1998 wieś administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Przemienienia Pańskiego w Wisznicach.
Historia.
W wieku XIX attynencja dóbr Łyniów. Według spisu powszechnego z roku 1921 miejscowość Marylin wówczas kolonia, posiadała 6 domów i 31 mieszkańców. Według Narodowego Spisu Powszechnego (III 2011 r.) liczyła 78 mieszkańców i była trzynastą co do wielkości miejscowością gminy Wisznice.

</doc>
<doc id="400093" url="https://pl.wikipedia.org/wiki?curid=400093" title="Marylin (województwo wielkopolskie)">
Marylin (województwo wielkopolskie)

Marylin – wieś sołecka w Polsce położona w województwie wielkopolskim, w powiecie czarnkowsko-trzcianeckim, w gminie Drawsko, przy drodze wojewódzkiej nr 135. 
W latach 1975–1998 miejscowość administracyjnie należała do województwa pilskiego.
Początki wsi stanowił młyn wodny na Miale (wzmianka z 1565). Nosił on wtedy nazwę "Smrodiniak". W końcu XVI wieku funkcjonowała osada o nazwie "Mały Smrodynek", zmieniona potem na "Marianowo", a po I wojnie światowej na "Marylin". Osada, którą zamieszkuje obecnie około 80 stałych mieszkańców, ma charakter letniskowy, co zawdzięcza przede wszystkim położeniu w samym centrum Puszczy Noteckiej, nad jeziorem Moczydło (plaża, boisko) oraz rzeką Miałą. Oprócz wymienionych na szczególną uwagę zasługują: XVIII-wieczne domy (nr 17 i 22), stara szkoła (dawna stacja turystyczna, obecnie świetlica wiejska błędnie nazywana "dworcem" - obok budynku stoi nawet znak drogowy ostrzegający przez przejazdem kolejowo-drogowym, choć linii kolejowej tu nigdy nie było), źródła znajdujące się w lasach na południowy zachód od wsi oraz jedyna nazwana ulica (na cześć jednego z mieszkańców - przywódcy lokalnej partyzantki) – Edwarda Prostaka.
Marylin mieści się na obszarze chronionym przez program Natura 2000.

</doc>
<doc id="400094" url="https://pl.wikipedia.org/wiki?curid=400094" title="Marynki (powiat łęczycki)">
Marynki (powiat łęczycki)

Marynki – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
Przez wieś przebiega droga wojewódzka nr 703.
W latach 1954-1959 wieś należała i była siedzibą gromady Marynki, po jej zniesieniu w gromadzie Góra Małgorzaty. W latach 1975–1998 miejscowość administracyjnie należała do województwa płockiego.

</doc>
<doc id="400095" url="https://pl.wikipedia.org/wiki?curid=400095" title="Marynki (województwo podlaskie)">
Marynki (województwo podlaskie)

Marynki – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Anny w Pietkowie.

</doc>
<doc id="400096" url="https://pl.wikipedia.org/wiki?curid=400096" title="Marysin (województwo lubuskie)">
Marysin (województwo lubuskie)

Marysin – wieś w Polsce położona w województwie lubuskim, w powiecie żagańskim, w gminie Żagań. W 2021 roku wieś zamieszkiwało 50 mieszkańców.
W latach 1975–1998 miejscowość administracyjnie należała do województwa zielonogórskiego.

</doc>
<doc id="400097" url="https://pl.wikipedia.org/wiki?curid=400097" title="Marzenin (województwo lubuskie)">
Marzenin (województwo lubuskie)

Marzenin (niem. "Marienthal") – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko.
Historia.
Wieś o rozproszonej zabudowie założona została przez kolonistów w 1765. Kolonistami byli polscy katolicy w liczbie 25 rodzin.
W latach 1975–1998 miejscowość administracyjnie należała do województwa gorzowskiego.

</doc>
<doc id="400098" url="https://pl.wikipedia.org/wiki?curid=400098" title="Marzenin (województwo wielkopolskie)">
Marzenin (województwo wielkopolskie)

Marzenin – wieś w Polsce położona w województwie wielkopolskim, w powiecie wrzesińskim, w gminie Września.
Wieś duchowna "Marzenino", własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.
We wsi mieszka około 800 osób. W Marzeninie działa Zespół Szkół im. Marii Konopnickiej (szkoła podstawowa i gimnazjum). We wsi znajduje się zabytkowy kościół parafialny św. Mikołaja z 1846–1848 oraz znajdujący się przy nim cmentarz parafialny z zabytkowymi nagrobkami. We wsi znajduje się także zabytkowa, czynna gorzelnia oraz park dworski.
We wschodniej części wsi znajduje się przystanek kolejowy Marzenin. Wieś ma regularne połączenia PKS do Wrześni i Czerniejewa.
Z Marzenina pochodzą:

</doc>
<doc id="400100" url="https://pl.wikipedia.org/wiki?curid=400100" title="Marzęcice (województwo łódzkie)">
Marzęcice (województwo łódzkie)

Marzęcice – wieś w Polsce położona w województwie łódzkim, w powiecie pajęczańskim, w gminie Strzelce Wielkie.
W latach 1975–1998 miejscowość administracyjnie należała do województwa częstochowskiego. W miejscowości istnieje utworzona w 1920 roku Ochotnicza Straż Pożarna. Inną organizacją społeczną jest także założone w latach 20. XX wieku Koło Gospodyń Wiejskich. W czasie II wojny światowej miejscowość ta była przystankiem żołnierzy AK przekazujących meldunki z Radomska do Pajęczna.
Do roku 1937 wieś należała do parafii Makowiska. W 1937 roku przyłączona do nowo utworzonej parafii w Strzelcach Wielkich. 
W centrum miejscowości, obok strażnicy znajdują się pozostałości kompleksu dworskiego, którego ostatnimi właścicielami była rodzina Grolmanów. Przez Marzęcice przebiega linia kolejowa Częstochowa – Chorzew Siemkowice. Miejscowość jest otoczona malowniczymi lasami m.in. Rezerwatem przyrody Murowaniec.

</doc>
<doc id="400101" url="https://pl.wikipedia.org/wiki?curid=400101" title="Marzęcice (województwo warmińsko-mazurskie)">
Marzęcice (województwo warmińsko-mazurskie)

Marzęcice – wieś w Polsce położona w województwie warmińsko-mazurskim, w powiecie nowomiejskim, w gminie Kurzętnik.
Do 1954 roku istniała gmina Marzęcice. W latach 1975–1998 miejscowość administracyjnie należała do województwa toruńskiego.
Przez wieś przebiega droga wojewódzka nr 538.

</doc>
<doc id="400102" url="https://pl.wikipedia.org/wiki?curid=400102" title="Masłowice (województwo zachodniopomorskie)">
Masłowice (województwo zachodniopomorskie)

Masłowice (niem.: "Masselwitz") – wieś w Polsce położona w województwie zachodniopomorskim, w powiecie sławieńskim, w gminie Postomino. 
W latach 1975–1998 miejscowość administracyjnie należała do województwa słupskiego.
Inne miejscowości o nazwie Masłowice: Masłowice, Masłowice Trzebiatkowskie, Masłowice Tuchomskie
Z kart historii.
Wieś powstała w połowie XVIII wieku w okresie tzw. kolonizacji fryderycjańskiej na terenie dawnej puszczy.

</doc>
<doc id="400103" url="https://pl.wikipedia.org/wiki?curid=400103" title="Maszewko (województwo pomorskie)">
Maszewko (województwo pomorskie)

Maszewko (kaszb. "Maszéwkò", niem. "Klein Massow") – wieś w Polsce, położona w województwie pomorskim, w powiecie lęborskim, w gminie Wicko, przy drodze wojewódzkiej nr 213. 
W latach 1975–1998 wieś położona była w województwie słupskim.
We wsi znajduje się park oraz szkoła podstawowa. W 2011 roku przy szkole została oddana do użytku sala gimnastyczna wraz z salami lekcyjnymi i łazienkami.

</doc>
<doc id="400104" url="https://pl.wikipedia.org/wiki?curid=400104" title="Maszewko (województwo zachodniopomorskie)">
Maszewko (województwo zachodniopomorskie)

Maszewko – wieś w Polsce położona w województwie zachodniopomorskim, w powiecie goleniowskim, w gminie Maszewo.
W latach 1975–1998 miejscowość administracyjnie należała do województwa szczecińskiego.
Do 1945 r. poprzednią niemiecką nazwą wsi była "New Massow". W 1948 r. ustalono urzędowo polską nazwę wsi "Maszewko".
Zobacz też: Maszewko

</doc>
<doc id="400105" url="https://pl.wikipedia.org/wiki?curid=400105" title="Maszewo (województwo mazowieckie)">
Maszewo (województwo mazowieckie)

Maszewo – wieś w Polsce położona w województwie mazowieckim, w powiecie płockim, w gminie Stara Biała. Leży nad Wisłą.
Maszewo było królewszczyzną. Ostatnim posesorem tej miejscowości w okresie I Rzeczypospolitej był Jan Ostaszewski herbu Ostoja, który otrzymał Maszewo w dzierżawę emfiteutyczną decyzją sejmu w 1775 roku.
W latach 1975–1998 miejscowość administracyjnie należała do województwa płockiego.

</doc>
<doc id="400106" url="https://pl.wikipedia.org/wiki?curid=400106" title="Maszkowice (województwo łódzkie)">
Maszkowice (województwo łódzkie)

Maszkowice – wieś w Polsce położona w województwie łódzkim, w powiecie zgierskim, w gminie Ozorków.
W latach 1975–1998 miejscowość administracyjnie należała do ówczesnego województwa łódzkiego.
Zobacz też: Maszkowice

</doc>
<doc id="400107" url="https://pl.wikipedia.org/wiki?curid=400107" title="Maszkowice (województwo małopolskie)">
Maszkowice (województwo małopolskie)

Maszkowice – wieś w Polsce, położona w województwie małopolskim, w powiecie nowosądeckim, w gminie Łącko.
Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego. W latach 1954–1960 wieś należała i była siedzibą władz gromady Maszkowice, po jej zniesieniu w gromadzie Łącko. W latach 1975–1998 miejscowość administracyjnie należała do województwa nowosądeckiego.
Maszkowice leżą w odległości 3 km od Łącka. To niewielka miejscowość położona wśród sadów. Liczy około 1000 mieszkańców.
Historia.
Pierwsza historyczna wzmianka o wsi pochodzi z 1280 i znajduje się w dokumencie fundacyjnym na rzecz klasztoru klarysek. Według legendy w Maszkowicach urodził się Zyndram z Maszkowic, polski rycerz, bohater bitwy pod Grunwaldem (1410).
Na Górze Zyndrama usytuowany jest pomnik, spod którego roztacza się panorama na Dolinę Łącka. Nad Dunajcem znajdują się źródła siarczanej wody, które mają właściwości lecznicze.
Miejscowość zamieszkuje 157 Romów ze szczepu Bergitka Roma, mieszkają w 32 prowizorycznych domach. W 2004 gmina ufundowała im cztery kontenery i kilkanaście osób zameldowano w pobliskim Jazowsku. Romowie na ten teren przybyli po II wojnie światowej, zatrudniając się w pobliskich kamieniołomach, obecnie wielu z nich jest bezrobotnych.
Ochotnicza Straż Pożarna.
Ochotnicza Straż Pożarna w Maszkowicach istnieje od 1940 roku i posiada samochód bojowy Renault Midlum
Demografia.
Ludność według spisów powszechnych (w 2009 według PESEL).
Archeologia.
Na wzgórzu Zamczysko, zwanym też „Górą Zyndrama”, w latach 1959–1975 prowadzono pierwsze badania wykopaliskowe, podczas których odkryto dobrze zachowane pozostałości prehistorycznej osady. Osada lub kilka kolejnych osad istniała tam od XX do połowy I w. p.n.e., czyli od wczesnej epoki brązu do schyłku okresu lateńskiego. W wyniku prac archeologicznych prowadzonych od 2010 roku odsłonięto obronne osiedle z wczesnej epoki brązu, około 1750 r. p.n.e., które otoczone było kamiennym murem o konstrukcji mającej swoje wzorce w basenie Morza Śródziemnego i niemającej podobieństwa w tej części Europy.

</doc>
<doc id="400108" url="https://pl.wikipedia.org/wiki?curid=400108" title="Maszkowo (województwo pomorskie)">
Maszkowo (województwo pomorskie)

Maszkowo – podworska osada w Polsce położona w województwie pomorskim, w powiecie słupskim, w gminie Kobylnica na Równinie Słupskiej.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Maszkowo: Maszkowo, Maszków

</doc>
<doc id="400109" url="https://pl.wikipedia.org/wiki?curid=400109" title="Maszków (województwo dolnośląskie)">
Maszków (województwo dolnośląskie)

Maszków – wieś w Polsce położona w województwie dolnośląskim, w powiecie oławskim, w gminie Oława.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczył 47 mieszkańców. Jest najmniejszą miejscowością gminy Oława.
Religia rzymskokatolicka.
Wieś znajduje się na terenie parafii pw. św. Jakuba Apostoła w Małujowicach.

</doc>
<doc id="400110" url="https://pl.wikipedia.org/wiki?curid=400110" title="Maszków (województwo lubuskie)">
Maszków (województwo lubuskie)

Maszków – wieś w Polsce położona w województwie lubuskim, w powiecie sulęcińskim, w gminie Krzeszyce.
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:

</doc>
<doc id="400111" url="https://pl.wikipedia.org/wiki?curid=400111" title="Maszków (województwo małopolskie)">
Maszków (województwo małopolskie)

Maszków – wieś w Polsce położona w województwie małopolskim, w powiecie krakowskim, w gminie Iwanowice.
Wieś położona w końcu XVI wieku w powiecie proszowskim województwa krakowskiego była własnością klasztoru klarysek w Krakowie. W latach 1975–1998 miejscowość administracyjnie należała do województwa krakowskiego.
Integralne części miejscowości: Kamieniec, Kolonia, Kopanina, Ogrodzonka, Podskale, Stara Wieś.
W budynku dawnej szkoły podstawowej funkcjonuje obecnie wiejski ośrodek zdrowia. Na frontowej ścianie budynku umieszczona jest tablica pamiątkowa ku czci pomordowanych przez hitlerowców: Feliksa Harmaja, Jana Harmaja, Tadeusza Kopcia, Franciszka Madeja – mieszkańców gminy Iwanowice – w katowni gestapo w Krakowie przy ulicy Pomorskiej 2, dnia 11 września 1944 roku. Tablica została umieszczona w 41. rocznicę zwycięstwa nad faszyzmem.
We wsi krzyż przydrożny z rzeźbami ludowymi, z XIX wieku.
Przyroda.
Wieś Maszków znajduje się na terenie przełomu rzeki Dłubni. Pionowe wapienne ściany ciągnące się przez kilkaset metrów przypominają, że wkraczamy na teren jury. Rzeka ta w jej centralnym odcinku, stanowi granicę między Wyżyną Miechowską a Jurą Krakowsko-Częstochowską.
Zobacz też: Maszków, Maszkowo

</doc>
<doc id="400112" url="https://pl.wikipedia.org/wiki?curid=400112" title="Matyldów (województwo łódzkie)">
Matyldów (województwo łódzkie)

Matyldów – wieś w Polsce położona w województwie łódzkim, w powiecie rawskim, w gminie Rawa Mazowiecka.
W latach 1975–1998 miejscowość administracyjnie należała do województwa skierniewickiego.

</doc>
<doc id="400113" url="https://pl.wikipedia.org/wiki?curid=400113" title="Matyldzin (województwo kujawsko-pomorskie)">
Matyldzin (województwo kujawsko-pomorskie)

Matyldzin () – wieś w Polsce położona w województwie kujawsko-pomorskim, w powiecie nakielskim, w gminie Mrocza.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 283 mieszkańców. Jest dziewiątą co do wielkości miejscowością gminy Mrocza.

</doc>
<doc id="400114" url="https://pl.wikipedia.org/wiki?curid=400114" title="Matyldzin (województwo mazowieckie)">
Matyldzin (województwo mazowieckie)

Matyldzin – wieś w Polsce położona w województwie mazowieckim, w powiecie białobrzeskim, w gminie Stromiec.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Teresy od Dzieciątka Jezus w Dobieszynie.

</doc>
<doc id="400115" url="https://pl.wikipedia.org/wiki?curid=400115" title="Mazanki (województwo kujawsko-pomorskie)">
Mazanki (województwo kujawsko-pomorskie)

Mazanki – wieś w Polsce położona w województwie kujawsko-pomorskim, w powiecie grudziądzkim, w gminie Radzyń Chełmiński.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 151 mieszkańców. Jest ósmą co do wielkości miejscowością gminy Radzyń Chełmiński.

</doc>
<doc id="400116" url="https://pl.wikipedia.org/wiki?curid=400116" title="Mazanki (województwo warmińsko-mazurskie)">
Mazanki (województwo warmińsko-mazurskie)

Mazanki (niem. "Mosens") – wieś w Polsce położona w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość administracyjnie należała do województwa olsztyńskiego.
W latach 1945-46 miejscowość nosiła nazwę "Mosiądz" 
Wieś wzmiankowana w dokumentach z roku 1326, jako wieś pruska na 12 włókach. Pierwotna nazwa wsi - "Mosancz". W roku 1782 we wsi odnotowano 11 domów (dymów), natomiast w 1858 w 7 gospodarstwach domowych było 89 mieszkańców. W latach 1937-39 było 104 mieszkańców. W roku 1973 wieś należała do powiatu morąskiego, gmina Zalewo, poczta Janiki Wielkie.
Bibliografia.
Zobacz też: Mazanki 

</doc>
<doc id="400118" url="https://pl.wikipedia.org/wiki?curid=400118" title="Maziarnia (powiat chełmski)">
Maziarnia (powiat chełmski)

Maziarnia – kolonia w Polsce położona w województwie lubelskim, w powiecie chełmskim, w gminie Żmudź.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 138 mieszkańców i była dziesiątą co do wielkości miejscowością gminy Żmudź. Z Maziarni pochodził pisarz Stanisław Brzozowski (1878-1911).

</doc>
<doc id="400119" url="https://pl.wikipedia.org/wiki?curid=400119" title="Mazury (wieś w województwie łódzkim)">
Mazury (wieś w województwie łódzkim)

Mazury – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość administracyjnie należała do województwa piotrkowskiego.
Urodził się tutaj Florian Wlaźlak, polski samorządowiec, prezydent Pabianic.

</doc>
<doc id="400120" url="https://pl.wikipedia.org/wiki?curid=400120" title="Mazury (województwo podkarpackie)">
Mazury (województwo podkarpackie)

Mazury – wieś w Polsce położona w województwie podkarpackim, w powiecie kolbuszowskim, w gminie Raniżów.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii Matki Bożej Nieustającej Pomocy, należącej do dekanatu Sokołów Małopolski, diecezji rzeszowskiej.
Ludzie związani z Mazurami.
W Mazurach urodziła się w 1931 roku Zofia Korzeńska, a w 1950 roku urodził się Bronisław Kwiatkowski, generał Wojska Polskiego, który zginął 10 kwietnia 2010 w katastrofie polskiego samolotu Tu-154M w Smoleńsku. Jego imię nosi obecnie szkoła podstawowa w Mazurach.

</doc>
<doc id="400121" url="https://pl.wikipedia.org/wiki?curid=400121" title="Mazury (województwo podlaskie)">
Mazury (województwo podlaskie)

Mazury – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Jabłoni Kościelnej.
Historia.
Pierwotnie Łętowo. Na przełomie XV i XVI w. wsią władali rycerze pochodzący z Mazowsza, dlatego posiadali przydomek "Mazur". Wieś zmieniła z czasem nazwę na "Mazury".
Znani właściciele wsi:
W roku 1827 wieś liczyła 23 domy i 193 mieszkańców. Po uwłaszczeniu ziemi dworskiej w roku 1864 powstały tu 22 samodzielne gospodarstwa na 132 morgach ziemi. Pod koniec XIX w. wieś i folwark w powiecie "mazowieckim", gmina Sokoły, parafia Jabłoń Kościelna.
W roku 1921:
Majątek Mazury.
Do 1864 r. majątek Mazury składał się ze wsi: Mazury i Brok oraz folwarków: Mazury i Brok. Po carskim dekrecie do tych dóbr należał tylko folwark Mazury i rozległe lasy mazurskie. Po uwłaszczenie powierzchnia folwarku "Mazury" z przyległym "Brok" wynosiła 2100 morgów.
Od II połowy XIX w. do początku XX w. właścicielami byli Jelińscy. W czasach II Rzeczypospolitej dziedzicem folwarku był Stanisław Jeliński. W administrowaniu pomagał mu Antoni Jaruzelski, emerytowany oficer straży granicznej.
Na początku stycznia 1940 r. rodzina Jelińskich i Antoni Jaruzelski zostali aresztowani przez Sowietów. Jeliński i Jaruzelski zginęli w więzieniu w Białymstoku. Po zajęciu tego terenu przez Niemców, w czerwcu 1941 r. pani Jelińska wróciła do Mazur, jednak majątek został przejęty przez niemiecki "Zarząd Leśny".
Po ponownym wkroczeniu Rosjan w 1944 r. pani Jelińskiej udało się uniknąć wywózki do Rosji. Wkrótce z pozostałą rodziną wyjechała do Warszawy. Zmarła w latach siedemdziesiątych XX w.
Szkoła powszechna.
Jednoklasowa szkoła powszechna w Mazurach powstała w 1922 r.
Liczba uczniów: 1922-46, 1923-60, 1924-47, 1925-45. Od roku 1930 szkoła dwuklasowa: 1930-77, 1935-50.
Nauczyciele: Olga Simoni (1925), Jan Czajkowski (1926, 1928-1930, 1935), Halina Klementyna Kalinowska (1928-1930), Anna Mikołajczyk (1941), Henryk Smoluchowski (1941).
Współcześnie.
W Mazurach znajduje się Dom Kultury, zbudowany w latach 1998-2000. Działa tu OSP dysponująca motopompą.

</doc>
<doc id="400122" url="https://pl.wikipedia.org/wiki?curid=400122" title="Mazury (województwo śląskie)">
Mazury (województwo śląskie)

Mazury – wieś w Polsce położona w województwie śląskim, w powiecie częstochowskim, w gminie Poczesna.
Historia.
W księgach parafialnych parafii w Poczesnej wieś pojawia się w 1727 r. Na zachód od wsi znajdowała się miejscowość Kukuły (w księgach parafialnych pojawia się w 1748 r.)
W 1854 r. pustkowie "Mazur" wchodziły w skład dóbr rządowych Poczesna. Od 1867 r. miejscowość złączona z Nieradą leżała w gminie Rększowice, powiecie częstochowskim, guberni piotrkowskiej Imperium Rosyjskiego.
W latach 1975–1998 miejscowość administracyjnie należała do województwa częstochowskiego.
Parafia rzymskokatolicka.
Miejscowość podlegała pod parafię św. Jana Chrzciciela w Poczesnej, a od 1985 r. pod parafię Świętych Apostołów Piotra i Pawła w Nieradzie.

</doc>
<doc id="400123" url="https://pl.wikipedia.org/wiki?curid=400123" title="Mazury (gmina Świętajno)">
Mazury (gmina Świętajno)

Mazury (niem. "Masuhren, Masuren") – wieś w Polsce położona w województwie warmińsko-mazurskim, w powiecie oleckim, w gminie Świętajno.
W latach 1975–1998 miejscowość administracyjnie należała do województwa suwalskiego.
Wieś ponownie założona na prawie magdeburskim na 27 włókach w 1566 roku, kiedy książę Albrecht odnowił przywilej na trzy włóki sołeckie spadkobiercom niejakiego "Jana Dyni" zaznaczając, iż sprzedaje Bartoszowi, Mojżeszowi i Heningowi – synom Mazura z Płociczna – dwie włóki boru, a "Pawłowi Bełchowi" jedną włókę sołecką, i zobowiązuje ich do założenia wsi na obszarze między Gryzami, Rogoniami, Dybowem i strugą Bierkiem.
W 1938 r. we wsi była szkoła (założona już w 1843 roku) oraz zamieszkiwało we wsi 412 osób. Mazury należały do parafii Cichy.
Nazwa wsi wzięła się prawdopodobnie od nazwiska kolonistów drugiej lokacji: Bartosza, Mojżesza i Heninga Mazurów.

</doc>
<doc id="400124" url="https://pl.wikipedia.org/wiki?curid=400124" title="Mąkolno (województwo dolnośląskie)">
Mąkolno (województwo dolnośląskie)

Mąkolno (niem. "Maifritzdorf") – wieś w Polsce położona w województwie dolnośląskim, w powiecie ząbkowickim, w gminie Złoty Stok.
Położenie.
Mąkolno to wieś łańcuchowa o długości 4 km leżąca na północnym krańcu Gór Złotych, nad rzeką Mąkolnicą, na wysokości około 280-410 m n.p.m. Miejscowość od wschodu graniczy z Przedgórzem Paczkowskim wchodzącym w skład Przedgórza Sudeckiego. 
Podział administracyjny.
W latach 1954–1972 wieś należała i była siedzibą władz gromady Mąkolno. W latach 1975–1998 miejscowość administracyjnie należała do województwa wałbrzyskiego.
Demografia.
Według Narodowego Spisu Powszechnego (III 2011 r.) liczyło 555 mieszkańców. Jest drugą co do wielkości miejscowością gminy Złoty Stok.
Historia.
Mąkolno powstało najprawdopodobniej w pierwszej połowie XIII wieku, pierwsza wzmianka o miejscowości pochodzi z 1260 roku. W 1625 roku powstał tu pierwszy młyn prochowy, w 1722 roku wzniesiono kościół. W 1747 roku była to już duża wieś z kościołem, dworem, 3 młynami wodnymi i 6 młynami prochowymi. W 1825 roku w miejscowości było 136 budynków, między innymi: kościół parafialny i szkoła katolicka, szpital, tartak, młyn wodny i duża fabryka prochu. W 1840 liczba budynków wzrosła do 140, ponadto we wsi pojawiła się karczma oraz browar. W 1895 roku w miejscowości powstała kopalnia, która działała do 1945 roku. Po 1945 roku Mąkolno pozostało wsią rolniczo-przemysłową. W 1978 roku było tu 106 gospodarstw rolnych, w 1988 roku ich liczba zmalała do 65. We wsi działa Aśram Śri Herkhandi Sewa Dham.
Zabytki.
Do wojewódzkiego rejestru zabytków wpisany jest:
Inne zabytki:

</doc>
<doc id="400125" url="https://pl.wikipedia.org/wiki?curid=400125" title="Mąkolno (województwo wielkopolskie)">
Mąkolno (województwo wielkopolskie)

Mąkolno – wieś sołecka w Polsce położona w województwie wielkopolskim, w powiecie konińskim, w gminie Sompolno, pomiędzy jeziorami: Mąkolno i Mostkowskim.
Osadnictwo na obszarze współczesnego Mąkolna istniało w okresie kultury przeworskiej. Wieś po raz pierwszy była wzmiankowana w roku 1345. W roku 1824 wieś zamieszkiwało 84 mieszkańców. W latach 1954–1971 wieś należała i była siedzibą władz gromady Mąkolno, po jej zniesieniu w gromadzie Sompolno. W latach 1975–1998 administracyjnie należała do województwa konińskiego. Według danych z roku 2009 sołectwo wraz z należącymi do niego Siedliskami liczyło 596 mieszkańców.
71,2% gruntów wsi stanowią użytki rolne, 15,9% wody, 4,4% nieużytki, 2,7% użytki leśne i grunty zadrzewione, 2% grunty zurbanizowane i zabudowane, a 3,9% pozostałe grunty. Spośród użytków rolnych, 68,2% stanowią grunty orne, 24,9% sady, a 7% inne użytki.
We wsi funkcjonuje oczyszczalnia ścieków. W roku 2010 50% mieszkańców korzystało z kanalizacji.
Zabytki.
W Mąkolnie według rejestru zabytków znajdują się 3 obiekty zabytkowe:
W gminnej ewidencji zabytków ujęte są także:
Przez miejscowość prowadzi szlak drewnianych kościołów.
Oświata i sport.
W miejscowości działa klub sportowy GTS Błękitni Mąkolno, którego seniorzy występują w konińskiej A klasie. W klubie funkcjonują również drużyny młodzieżowe. W ramach zespołu szkół we wsi znajduje się szkoła podstawowa i gimnazjum.
Zobacz też: Mąkolno 

</doc>
<doc id="400126" url="https://pl.wikipedia.org/wiki?curid=400126" title="Mąkoszyce (województwo lubuskie)">
Mąkoszyce (województwo lubuskie)

Mąkoszyce () – wieś w Polsce położona w województwie lubuskim, w powiecie gorzowskim, w gminie Santok.
W latach 1975–1998 miejscowość administracyjnie należała do województwa gorzowskiego.

</doc>
<doc id="400127" url="https://pl.wikipedia.org/wiki?curid=400127" title="Mąkoszyce (województwo opolskie)">
Mąkoszyce (województwo opolskie)

Mąkoszyce (niem. "Mangschütz") – wieś w Polsce położona w województwie opolskim, w powiecie brzeskim, w gminie Lubsza.
W latach 1945–54 siedziba gminy Mąkoszyce. W latach 1954–1972 wieś należała i była siedzibą władz gromady Mąkoszyce. Od 1950 (także w latach 1975–1998) miejscowość należy do województwa opolskiego.
Opis.
Miejscowość liczy około 1000 mieszkańców. Podzielona jest na dwie części – stara część typowo rolnicza i nowe osiedle bloków. W tej części mieszkają głównie ludzie napływowi, którzy przyjechali w latach siedemdziesiątych za pracą w miejscowym PGR czy przemysłowej fermie trzody chlewnej zlokalizowanej w pobliskim Nowym Świecie. Obecnie te dwa źródła pracy zostały zlikwidowane, a pola przejął prywaty użytkownik redukując w 95% zatrudnienie.
W Mąkoszycach jest kościół, szkoła podstawowa z salą gimnastyczną, przedszkole, cztery sklepy wielobranżowe, zakład fryzjerski, stacja paliw, dwa małe tartaki.
Położenie.
Mąkoszyce są oddalone od Brzegu i od Namysłowa o 18 km. Miejscowość otoczona jest lasami będącymi Stobrawskim Parkiem Krajobrazowym. Są to głównie drzewa liściaste, ale też mieszane z wieloma okazami mającymi cechy pomników przyrody. Przez las wytyczono rowerową ekologiczną ścieżkę turystyczną.
Zabytki.
Do wojewódzkiego rejestru zabytków wpisane są:

</doc>
<doc id="400129" url="https://pl.wikipedia.org/wiki?curid=400129" title="Mąkoszyce (województwo wielkopolskie)">
Mąkoszyce (województwo wielkopolskie)

Mąkoszyce () – wieś w Polsce położona w województwie wielkopolskim, w powiecie ostrzeszowskim, w gminie Kobyla Góra.
W latach 1954–1968 wieś należała i była siedzibą władz gromady Mąkoszyce, po jej zniesieniu w gromadzie Kobylagóra. W latach 1975–1998 miejscowość administracyjnie należała do województwa kaliskiego.
Historia.
Położona 7 km od Sycowa wieś dzieliła przez wieki losy Ziemi Sycowskiej, stanowiącej północno-wschodnie rubieże Dolnego Śląska i cechującej się specyficznym, polsko-niemieckim charakterem kulturowym. Po ostatecznym odpadnięciu Śląska od państwa polskiego w XIV w. granica między Śląskiem a Wielkopolską ustaliła się w odległości zaledwie 1 km na północny wschód od Mąkoszyc. W 1489 r. miejscowość weszła w skład sycowskiego Wolnego Państwa Stanowego, w ramach którego znajdowała się kolejno pod zwierzchnością Czech, Austrii (od 1526 r.) oraz Prus (od 1741 r.). W 1920 r. Mąkoszyce znalazły się na obszarze niewielkiego terytorium Dolnego Śląska, który Traktat Wersalski przyznał Polsce ze względu na skład etniczny. Do 1939 r. granica polsko-niemiecka przebiegała 4 km na zachód od wsi.

</doc>
<doc id="400130" url="https://pl.wikipedia.org/wiki?curid=400130" title="Mąkoszyn (województwo kujawsko-pomorskie)">
Mąkoszyn (województwo kujawsko-pomorskie)

Mąkoszyn (pol. do 1906 "Piardowo", niem. do 1945 "Welldorf") – wieś w Polsce położona w województwie kujawsko-pomorskim, w powiecie nakielskim, w gminie Szubin.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 142 mieszkańców. Jest 29. co do wielkości miejscowością gminy Szubin.

</doc>
<doc id="400131" url="https://pl.wikipedia.org/wiki?curid=400131" title="Mąkoszyn (województwo łódzkie)">
Mąkoszyn (województwo łódzkie)

Mąkoszyn – wieś w Polsce położona w województwie łódzkim, w powiecie łódzkim wschodnim, w gminie Tuszyn.
Wieś biskupstwa włocławskiego w powiecie piotrkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa piotrkowskiego.

</doc>
<doc id="400132" url="https://pl.wikipedia.org/wiki?curid=400132" title="Mąkoszyn (województwo wielkopolskie)">
Mąkoszyn (województwo wielkopolskie)

Mąkoszyn – wieś sołecka w Polsce położona w województwie wielkopolskim, w powiecie konińskim, w gminie Wierzbinek
Wieś leży nad Notecią. Częściami integralnymi wsi są Janinów i Leszczyc.
W latach 1954–1968 wieś należała i była siedzibą władz gromady Mąkoszyn, po jej zniesieniu w gromadzie Bycz. W latach 1975–1998 miejscowość administracyjnie należała do województwa konińskiego. W roku 2009 Mąkoszyn wraz z miejscowościami Dębowiec i Sumin liczył 250 mieszkańców, w tym 128 kobiet i 122 mężczyzn.
Historycznie miejscowość leży na Kujawach. We wsi znajduje się kościół i parafia św. Jakuba Apostoła.
Zabytki.
W rejestrze zabytków ujęty jest mąkoszyński zespół kościoła parafialnego pw. Matki Boskiej Częstochowskiej, w skład którego wchodzi neogotycki kościół oraz szachulcowa plebania. Murowana, jednonawowa świątynia zbudowana została w latach 1916–1918 przez proboszcza ks. Wincentego Wrzalińskiego, według projektu Zdzisława Mączeńskiego. Na głównym ołtarzu znajdują się neobarokowe rzeźby aniołów i świętych.
W gminnej ewidencji zabytków ujęte są także: brama przy kościele M.B. Częstochowskiej z 1919 roku oraz cmentarz katolicki z początku XIX wieku.
Gospodarka.
W okolicach wsi występują gleby należące do kompleksu pszennego dobrego, kompleksu zbożowo-pastewnego mocnego. Na północ od wsi występuje nieeksploatowane złoże kruszyw mineralnych. Udokumentowane jest też złoże węgla brunatnego "Mąkoszyn Grochowiska", którego zasoby wynoszą 50,1 mln ton. Początek jego eksploatacji przewidziany został od roku 2018. 

</doc>
<doc id="400133" url="https://pl.wikipedia.org/wiki?curid=400133" title="Mątki (województwo pomorskie)">
Mątki (województwo pomorskie)

Mątki – osada w Polsce położona w województwie pomorskim, w powiecie kwidzyńskim, w gminie Ryjewo przy drodze krajowej nr 55.
W latach 1975–1998 miejscowość administracyjnie należała do województwa elbląskiego.
Historia.
W 1920 roku podczas przegranego przez Polaków plebiscytu na Powiślu miejscowa ludność opowiedziała się w 50% za Polską. Wieś pozostała na obszarze Niemiec. W okresie międzywojennym Mątki stanowiły silny ośrodek polskości.
Występuje również wariant nazewniczy miejscowości Montki.

</doc>
<doc id="400134" url="https://pl.wikipedia.org/wiki?curid=400134" title="Owologia">
Owologia

Owologia inaczej oologia (łac. "ovo" - jajo) - jeden z działów ornitologii zajmujący się badaniem jaj, w szczególności jaj ptasich, ich budową, ubarwieniem, wielkością, kształtem i zmiennością wewnątrzgatunkową.

</doc>
<doc id="400135" url="https://pl.wikipedia.org/wiki?curid=400135" title="Mątki (województwo warmińsko-mazurskie)">
Mątki (województwo warmińsko-mazurskie)

Mątki (dawniej ) – wieś na Warmii w Polsce położona w województwie warmińsko-mazurskim, w powiecie olsztyńskim, w gminie Jonkowo. W latach 1975–1998 miejscowość administracyjnie należała do województwa olsztyńskiego.
Nazwa Montken (Mątki) wzięła się od imienia pierwszego sołtysa i zasadźcy Prusa o imeniu "Munten".
Historia wsi.
Wieś pod pierwotna nazwą "Hoenfelt" została założona przez Kapitułę Warmińską w 1348 r., na pruskim terytorium Gudikus, na 50 włókach. Akt lokacyjny na prawie chełmińskim został wystawiony dnia 14 sierpnia 1352 we Fromborku. Zasadźcą i pierwszym sołtysem był Prus "Munten". Otrzymał 5 włók wolnych i 12 lat wolnizny dla wsi, ponadto przydzielono mu dwie włóki leśne z wolnizną. Od jego imienia przyjęła się nazwa wsi – "Montken" (początkowo wieś nazywano Hoenfelt, później Monthendorf i w końcu Mondken). Munten otrzymał ponadto przywilej na założenie karczmy (połowa dochodów miała być dla kapituły warmińskiej). W 1445 r. kapituła sprzedała 11 włók na prawie pruskim z jedna służbą konną w zbroi (z wolnizną na 30 lat). Wspomniane włóki w 1552 r. kupił na prawie magdeburskim Lazarus Lauterwald, burgrabia z Pieniężna. W 1594 r. wydano odnowiony akt lokacyjny wsi i przywilej na założenie karczmy a w 1638 r. kolejny raz.
W roku 1782 liczyła 32 mieszkańców, a przyrost naturalny był dodatni aż do 1895 r. Aktualnie wieś liczy około 400 osób i ciągle się rozrasta. W latach 1516-1521 wieś została kilka razy odwiedzona przez Mikołaja Kopernika, który jako administrator dóbr kapituły warmińskiej dokonywał lokalizacji nowych gospodarstw.
3 lutego 1807 r. w czasie bitwy pod Olsztynem w Mątkach stacjonowały wojska rosyjskie, ściślej 14. dywizja gen. Kamienskiego. Na drugi dzień rano, pod rozbiciu Rosjan, część korpusu napoleońskiego pod dowództwem gen. Soulta wyruszyła ze wsi Barkweda w kierunku Mątek. Była tu również rozlokowana część armii francuskiej. 
W 1825 r. asesor rejencji królewieckiej Reinhold Bernhard Jachman odbyła się wizytacja szkół powiatu olsztyńskiego, w szkole w Mątkach nauczał Piotr Fresa. Według kroniki parafialnej kościoła w Jonkowie wieś zamieszkana była prawie w całości przez ludność pochodzenia polskiego. W latach 1860-1866 w Mątkach panowała epidemia cholery, która pochłonęła liczne ofiary. Zmarłych chowano po lewej stronie drogi na Olsztyn, ten swoisty cmentarz został zlikwidowany w 1911 r. w związku z przebudową drogi. Dezynfekcję wsi przeprowadził Bernard Sabelek, a mieszkańcy Mątek złożyli ślubowanie, że corocznie 16 sierpnia w dzień św. Rocha będą pielgrzymować do kościoła w Jonkowie.
W okresie kulturkampfu (lata 70. XIX w.) z powodu zamknięcia kościoła w Jonkowie nabożeństwa odbywały się w Gutkowie, a później w Brąswałdzie. W 1892 r. Mątki nawiedził duży pożar, prawdopodobną przyczyną było zaprószenie ognia w zabudowaniach zajmowanych później przez Pawła Puffa. Pożar strawił większość budynków, mieszkańcy byli wtedy na mszy w Jonkowie lub na odpuście w Szulewize (Międzylesie). Budynki odbudowane po pożarze powstawały w latach 1894-1905. Przed II wojną światową istniała w Mątkach 8-klasowa szkoła niemiecka zatrudniająca 3 nauczycieli oraz niemieckie przedszkole, którego kierowniczką była pani Certa.
Zimą 1945 r. w pobliżu wsi miało miejsce starcie wojsk radzieckich i niemieckich. Zginęło około 250 osób, w tym część ludności cywilnej. Poległych pochowano po obu stronach drogi do Jonowa. Przez pewien czas istniał tam cmentarz, który zlikwidowano po ekshumacji ciał i przeniesieniu ich do Jonkowa i Olsztyna.
W 1992 r. powstała kaplica św. Walentego, podlegająca parafii w Jonkowie.
Zabytki.
We wsi znajdują się dwie kapliczki.

</doc>
<doc id="400136" url="https://pl.wikipedia.org/wiki?curid=400136" title="Mchowo (województwo mazowieckie)">
Mchowo (województwo mazowieckie)

Mchowo – wieś w Polsce, położona w województwie mazowieckim, w powiecie przasnyskim, w gminie Przasnysz.
Wierni Kościoła rzymskokatolickiego należą do parafii św. Wojciecha w Przasnyszu.
Mchowo jest wsią sołecką.
W latach 1954–1968 wieś należała i była siedzibą władz gromady Mchowo, po jej zniesieniu w gromadzie Przasnysz. W latach 1975–1998 miejscowość administracyjnie należała do województwa ostrołęckiego.
Opis.
Pierwsza wzmianka wsi pochodzi z 1428 roku. W 1567 roku Mchowo należące do parafii Węgra składało się z czterech części, Zberoskich i Mostowskiego, które miały w sumie 19,5 włóki pól i 9 ogrodników. W 1827 roku we wsi znajdowało się 28 domostw i 178 mieszkańców. W 1885 roku wieś posiadała już 41 domów i 487 mieszkańców, folwark i karczmę. W Mchowie znajdował się sąd gminny. W 1930 roku w Mchowie zarejestrowanych było 67 numerów.
W czasie II wojny światowej w Mchowie wybudowano drogi asfaltowe prowadzące w lasy i pola oraz aleje wysadzaną drzewami Mchowo-Kijewice, był tu także obóz pracy w którym budowano urządzenia i obiekty wojskowe.
W Mchowie znajduje się m.in. szkoła podstawowa (budynek pochodzi z 1938 roku), remiza, OSP oraz stacja uzdatniania wody. Przez wieś przechodzi droga krajowa nr 57

</doc>
<doc id="400137" url="https://pl.wikipedia.org/wiki?curid=400137" title="Mchowo (województwo wielkopolskie)">
Mchowo (województwo wielkopolskie)

Mchowo – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona jest 12 km na wschód od Sompolna, przy drodze wojewódzkiej nr 269 i nieczynnej linii kolejki wąskotorowej do Włocławka. Po raz pierwszy wymieniona w dokumencie z 1456 r.
Dwór.
Dwór z początków XIX wieku, rozbudowywany w następnym stuleciu. Jest budynkiem parterowym, wzniesionym na planie litery L. Przykrywa go dach czterospadowy. Dwór otoczony jest parkiem krajobrazowym o powierzchni ok. 3,5 ha. Rosną tam głównie drzewa rodzime.
Zobacz też.
Mchowo

</doc>
<doc id="400138" url="https://pl.wikipedia.org/wiki?curid=400138" title="Mchy (województwo lubelskie)">
Mchy (województwo lubelskie)

Mchy – kolonia w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 78 mieszkańców.
Historia.
"Mchi" były wsią starostwa krasnostawskiego w 1570 roku. W wieku XIX Mchy – wieś w powiecie lubelskim, gminie Izbica, parafii Tarnogóra.
W 1827 roku było tu 6 domów i 63 mieszkańców. Około 1885 roku posiadały 17 domów zamieszkałych przez 127 mieszkańców oraz 155 mórg ziemi włościańskiej.

</doc>
<doc id="400139" url="https://pl.wikipedia.org/wiki?curid=400139" title="Kutyna">
Kutyna

Kutyna – niejednorodna wysokospolimeryzowana substancja składająca się z polimerów kwasów tłuszczowych, o łańcuchach zawierających 16 lub 18 atomów węgla, z jedną grupą epoksydową bądź jedną lub więcej grupami hydroksylowymi. Najczęściej są to kwasy: 10,16-dihydroksypalmitynowy (C16), 18-hydroksy-9,10 epoksystearynowy (C18) i 9,10,18-trihydroksystearynowy (C18).
Monomery wchodzące w skład kutyny są wytwarzane w komórkach epidermy. Powstały polimer jest nierozpuszczany w rozpuszczalnikach organicznych, co prawdopodobnie jest związane z kowalencyjnymi wiązaniami ze składnikami błony komórkowej lub sieciowaniem w domenie alifatycznej.
Kutyna jest obok wosków jednym z dwóch składników kutykuli, chroniącej rośliny lądowe przed utratą wody i negatywnym wpływem środowiska. Poza funkcją ochronną, w tym także przed patogenami, kutyna stanowi dodatkowe wzmocnienie zewnętrznych ścian komórkowych. 

</doc>
<doc id="400140" url="https://pl.wikipedia.org/wiki?curid=400140" title="Mchy (wieś w województwie wielkopolskim)">
Mchy (wieś w województwie wielkopolskim)

Mchy (niem. "Emchen") – wieś (dawniej miasto) w Polsce położona w województwie wielkopolskim, w powiecie śremskim, w gminie Książ Wielkopolski.
Położenie.
Wieś położona 5 km na południe od Książa Wielkopolskiego. We wsi znajduje się skrzyżowanie z drogami powiatowymi:
Historia.
Mchy uzyskały lokację miejską przed 1458 rokiem, zdegradowane przed 1600 rokiem.Wieś położona była w 1580 roku w powiecie kościańskim województwa poznańskiego. W latach 1954–1971 wieś należała i była siedzibą władz gromady Mchy, po jej zniesieniu w gromadzie Książ. W latach 1975–1998 miejscowość administracyjnie należała do województwa poznańskiego.
W 1258 wieś pierwszy raz wspomniana została w dokumentach pod nazwą "Mchi". W latach 1458 i 1510 Mchy były miastem.
Miejscowość jest siedzibą parafii św. Marcina Biskupa. W strukturze kościoła rzymskokatolickiego parafia należy do metropolii poznańskiej, archidiecezji poznańskiej, dekanatu boreckiego.
Zabytki.
Zabytkami wsi prawnie chronionymi są:
Obiektami religijnym we wsi są trzy kapliczki z barokową figurą św. Wawrzyńca i płaskorzeźbą św. Jana Nepomucena z XVIII w. oraz św. Barbary.
Oświata.
Placówkami oświatowymi i kulturalnymi są:

</doc>
<doc id="400141" url="https://pl.wikipedia.org/wiki?curid=400141" title="Mechlin (województwo mazowieckie)">
Mechlin (województwo mazowieckie)

Mechlin – wieś w Polsce położona w województwie mazowieckim, w powiecie przysuskim, w gminie Gielniów.
Prywatna wieś szlachecka "Mechnin", położona była w drugiej połowie XVI wieku w powiecie radomskim województwa sandomierskiego.
30 marca 1940 roku, w czasie tzw. pacyfikacji „hubalowskich”, Niemcy aresztowali w Mechlinie 23 mężczyzn, których pięć dni później rozstrzelali na Firleju pod Radomiem.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii bł. Władysława z Gielniowa w Gielniowie.

</doc>
<doc id="400142" url="https://pl.wikipedia.org/wiki?curid=400142" title="Michał Kazimierz Ogiński">
Michał Kazimierz Ogiński

Michał Kazimierz Ogiński, książę herbu Oginiec (ur. 1728 lub 1730 lub 1731 w Warszawie, zm. 31 maja 1800 w Słonimie lub Warszawie) – generał lejtnant, hetman wielki litewski 1768 – 1793, wojewoda wileński od 1764, pisarz polny litewski od 1748, cześnik wielki litewski od 1744, konsyliarz Rady Nieustającej, starosta ryczywolski w 1771 roku; kompozytor, pisarz, poeta i dramaturg, kuzyn Andrzeja Ignacego, który był ojcem kompozytora Michała Kleofasa Ogińskiego. 
Życiorys.
Patent generała uzyskał w 1748 jako pisarz w litewskim wojsku. Był posłem powiatu pińskiego na sejm 1746 roku. Poseł powiatu starodubowskiego na sejm 1748 roku. W 1757 jako wolontariusz francuski walczył pod Hastenbeck, co stanowiło całość jego edukacji wojskowej.
W 1761 poślubił wdowę Józefę Aleksandrę Sapiehę z Czartoryskich.
W 1764 roku wojewoda wileński był jednym z kandydatów Rosji do tronu polskiego. Członek Komisji Wojskowej Wielkiego Księstwa Litewskiego w 1764 roku. Był członkiem konfederacji radomskiej 1767 roku. 23 października 1767 roku wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Od 1768 roku formalnie hetman. W 1771 przystąpił do Konfederacji Barskiej na Litwie, odniósł lokalny sukces pod Annopolem na Polesiu i nad rzeką Zelwą. 23 września 1771, na skutek braku doświadczenia wojskowego, został rozgromiony przez wojska rosyjskie pod wodzą Aleksandra Suworowa w bitwie pod Stołowiczami, a następnie udał się na emigrację.
Do 1776 roku przebywał w Wiedniu, Paryżu i innych miastach. Komponował i grał. Zasłynął jako muzyk. Pogodził się z królem i wrócił do łask, ale od armii trzymał się z dala. Członek konfederacji Andrzeja Mokronowskiego w 1776 roku. Konsyliarz Departamentu Wojskowego Rady Nieustającej w 1788 roku. Był członkiem konfederacji Sejmu Czteroletniego. W czasie Sejmu Czteroletniego należał do Stronnictwa Patriotycznego. We wrześniu 1789 roku wszedł w skład Deputacji do Formy Rządu, powołanej przez Sejm Czteroletni dla określenia ustroju Rzeczypospolitej. Po upadku Konstytucji 3 maja, na znak protestu złożył buławę.
Typ oświeconego magnata. Doskonale gospodarował w swoich dobrach, wznosząc wiele fabryk i manufaktur. Prowadził rozległe prace melioracyjne (..."osuszenie błot pińskich, poliskich, przez którą rozległość i ptak nie przeleciał, teraz milion rąk pracowitych wyżywić się może") i agrotechniczne. W znacznej części z własnych środków zbudował trakt pińsko-wołyński ("Jego to dzieło, usypana grobla przez błota pińskie i poliskie, przejazd kilkadziesiąt mil skróciła z Polski do Litwy, a ztąd łatwiejszy handel dwóm narodom podała"), w latach 1765–1783 Kanał Ogińskiego łączący Niemen z Dnieprem, a w latach 1775–1784 Kanał Dniepr-Bug (..."złączenie Muchawca z Prypeciem rzek, a przez nie do morza bałtyckiego przez Wisłę, Bug, Muchawiec, z Muchawca przez Prypeć, Dniepr do czarnego morza"...).
Był europejskiej sławy muzykiem. Studiował grę skrzypcową u G.B. Viottiego. Grał na harfie i klarnecie. W 1765 roku na swoim dworze w Słonimie utworzył centrum kultury i sztuki: powołał operę, orkiestrę oraz szkołę kształcącą artystów i muzyków baletowych.
Udoskonalił mechanizm harfy, skomponował zbiór polonezów na skrzypce i fortepian; jak się przypuszcza wiele z polonezów powszechnie przypisywanych Michałowi Kleofasowi Ogińskiemu w rzeczywistości może być autorstwa Michała Kazimierza (a być może to on nawet jest autorem popularnego poloneza a-moll nr 13 "Pożegnanie Ojczyzny").
Utrzymywał teatr polski i włoski, założył drukarnię. Pisał bajki, wiersze, piosenki, tłumaczył z obcych języków. Był też jednym z dwóch polskich autorów Wielkiej Encyklopedii Francuskiej (obok Jana Szczepana Kurdwanowskiego), dla której opracował hasło „harfa”.
Główną siedzibą Ogińskiego było miasto Słonim, jednak książę często bywał w Pińsku, gdzie miał własny dwór. Ponadto w pobliżu, w miejscowości Telechany nad Kanałem Ogińskiego, funkcjonowała letnia rezydencja hetmana. Niedaleko Telechan znajdował się majątek Honoratyn, w którym mieszkała jego siostra, Honorata Ogińska. Po 1792 roku do pałacu w Honoratynie, w którym istniała niewielka sala teatralna, została przeniesiona ze Słonima szkoła baletowa. Wówczas do tego majątku z Warszawy często przyjeżdżał sam Michał Ogiński, który uczynił go swoją ostatnią rezydencją.
Ordery.
W 1755 odznaczony Orderem Orła Białego, a w 1765 Orderem św. Stanisława. Od 1763 kawaler rosyjskich orderów św. Andrzeja Apostoła i św. Aleksandra Newskiego, a od 1791 pruskich Orderu Orła Czarnego i Orderu Orła Czerwonego.
Epitafium.
Epitafium "MICHAŁOWI KAZIMIERZOWI KNIAZIOWI Z KOZIELSKA OGIŃSKIEMU, HETMANOWI W.W.X. LIT. KTÓRY ZA OJCZYZNĘ WALCZYŁ, WIELE ZA NIĄ UCIERPIAŁ, A ZAWSZE JÉJ WIERNIE SŁUŻYŁ; PAMIĄTKĘ USZANOWANIA, ŻALU I WDZIĘCZNOŚCI, SŁUDZY DLA PANA POŁOŻYLI. ŻYŁ LAT 72, UMARŁ 1800 R." na Cmentarzu Powązkowskim w Warszawie w katakumbach nie wyjaśnia czy tu rzeczywiście pochowano Hetmana czy tablica ma znaczenie symboliczne – dla zachowania pamięci.
Dzieła.
Był autorem dzieł literackich wydanych pod pseudonimem "Słonimski":
komedii:
oper:
pieśni:

</doc>
<doc id="400143" url="https://pl.wikipedia.org/wiki?curid=400143" title="Mechlin (województwo wielkopolskie)">
Mechlin (województwo wielkopolskie)

Mechlin – wieś w Polsce położona w województwie wielkopolskim, w powiecie śremskim, w gminie Śrem.
W latach 1954–1959 wieś należała i była siedzibą władz gromady Mechlin, po jej zniesieniu w gromadzie Śrem. W latach 1975–1998 miejscowość administracyjnie należała do województwa poznańskiego.
Wieś położona wśród lasów i starorzeczy Warty, 5 km na północny wschód od Śremu, przy drodze powiatowej nr 4072 przez Dąbrowę.
Pierwsza wzmianka o Mechlinie (Mechinevo) pochodzi z roku 1181, kiedy wieś należała do klasztoru Benedyktynów z Lubinia. W następnych latach była własnością rycerską Sepińskich z Mchów. W XVIII wieku Mechlin wchodził w skład majątku Kolegium Jezuitów w Poznaniu. Od 1773 właścicielami majątków mechlińskich byli Raczyńscy z Rogalina: Kazimierz Raczyński i Roger Maurycy Raczyński. We dworze ostatnie godziny życia spędził Edward Raczyński. W 1860 majątek w Mechlinie o pow. 3865 ha, na który składały się wsie: Dąbrowa, Grobelka, Kaleje, Luciny, Mateuszewo, Tesiny i Mechlin, kupił Mateusz Watta Skrzydlewski.
Atrakcjami turystycznymi wsi są:
We wsi znajduje się kaplica pw. Chrystusa Króla konsekrowana 10 lipca 1984. Pozostałymi świątkami przydrożnymi Mechlina jest kapliczka Matki Boskiej Niepokalanie Poczętej sprzed II wojny światowej przy kaplicy cmentarnej, cztery krzyże przydrożne z 1957, sprzed II wojny światowej, z 1866 oraz z figurą Matki Boskiej Niepokalanie Poczętej.

</doc>
<doc id="400144" url="https://pl.wikipedia.org/wiki?curid=400144" title="Adam Kocur">
Adam Kocur

Adam Bronisław Kocur (ur. 1 maja 1894 w Kuźni Raciborskiej, zm. 12 stycznia 1965 we Frankfurcie nad Menem) – polski powstaniec, doktor praw, polityk, duchowny, główny komendant Policji Województwa Śląskiego (1926–1928), prezydent Katowic (1928–1939), wiceprezes Związku Związków Komunalnych Kas Oszczędności w 1939, major piechoty rezerwy Wojska Polskiego.
Życiorys.
Urodził się w Kuźni Raciborskiej k. Raciborza, w rodzinie chłopskiej. W gimnazjum w Raciborzu był członkiem kółka im. Tomasza Zana. Następnie studiował teologię we Wrocławiu. Był członkiem organizacji „Zet”. W latach 1914–1918 został powołany do armii niemieckiej.
Po wybuchu powstania wielkopolskiego wziął w nim udział jako dowódca batalionu. Następnie został oficerem 1 pułku Strzelców Bytomskich. Po udziale w II powstaniu śląskim pełnił służbę w sztabie Polskiej Organizacji Wojskowej Górnego Śląska. Następnie służył w Policji Górnego Śląska. Był komendantem II sotni w Gliwicach, która z końcem września 1920 została przeniesiona do Bogucic. W nocy z 2 na 3 maja 1921 roku dowodził polskimi członkami tej organizacji przy rozbrajaniu niemieckich policjantów w Katowicach. Wraz z Walentym Fojkisem był przejściowo dowódcą grupy taktycznej. Podczas III powstania organizował Żandarmerię Górnego Śląska.
Zweryfikowany w stopniu kapitana ze starszeństwem z dniem 1 czerwca 1919 roku. W 1934 roku zajmował 362. lokatę na liście starszeństwa oficerów rezerwy piechoty. Pozostawał wówczas w ewidencji Powiatowej Komendy Uzupełnień Katowice i posiadał przydział do Oficerskiej Kadry Okręgowej Nr V. Na stopień majora został mianowany ze starszeństwem z 19 marca 1939 i 14. lokatą w korpusie oficerów rezerwy piechoty.
W latach 1922–1926 studiował prawo na Uniwersytecie Jagiellońskim w Krakowie. Od 2 grudnia 1926 roku do 17 lipca 1928 roku był komendantem głównym Policji Województwa Śląskiego. W roku 1928 uzyskał doktorat w Krakowie i został prezydentem Katowic (pełnił tę funkcję do 3 września 1939 roku). Był posłem do Sejmu Śląskiego II–IV kadencji, działaczem Związku Powstańców Śląskich, Polskiego Związku Zachodniego oraz Towarzystwa Przyjaciół Nauk na Śląsku. W dwudziestoleciu międzywojennym przewodniczył także Śląskiemu Towarzystwu Wystaw i Propagandy Gospodarczej. Był inicjatorem i przewodniczącym komitetu budowy polskiego stadionu narodowego, którego projekt był gotowy w 1939 roku. Plan budowy pokrzyżowała niemiecka agresja na Polskę.
W latach II wojny światowej służył w Polskich Siłach Zbrojnych. Po wojnie pracował w UNRRA w Niemczech Zachodnich. W roku 1949 podjął studia teologiczne w Rzymie, a 22 grudnia 1951 roku otrzymał święcenia kapłańskie z rąk kard. Clemente Micary w bazylice św. Jana na Lateranie. Od 1957 roku pełnił obowiązki kanclerza kurii dla Polaków w Niemczech we Frankfurcie nad Menem. Tam zmarł i został pochowany.
Upamiętnienie.
Jego imieniem została nazwana ulica w Katowicach-Szopienicach oraz Zespół Szkół Zawodowych nr 3 w Katowicach. W 1992 odsłonięto tablicę pamiątkową w katowickiej archikatedrze.

</doc>
<doc id="400145" url="https://pl.wikipedia.org/wiki?curid=400145" title="Mechnice (województwo opolskie)">
Mechnice (województwo opolskie)

Mechnice (niem. "Muchenitz", 1936-1945 "Moosdorf") – wieś w Polsce położona w województwie opolskim, w powiecie opolskim, w gminie Dąbrowa. Administracyjnie, w skład wsi wchodzi przysiółek Turzak.
Od 1950 miejscowość należy administracyjnie do województwa opolskiego.
Historia.
1297 - Pierwsza wzmianka o Mechnicach (wtedy Mechnitz lub Muchenitz) w akcie darowizny księżniczki Anastazji dla Klasztoru w Czarnowąsach. Datę tę przyjęto jako rok powstania Mechnic - stąd w 1997 roku hucznie obchodzone 700-lecie miejscowości. 
Nazwa wsi pochodzi od nazwiska Mech, prawdopodobnie związana jest również z mchem – rośliną. W Mechnicach znajdowały się bowiem duże stawy, zarośla i lasy. Mieszkańcy zajmowali się rolnictwem i rybołówstwem. We wsi była przetwórnia ryb. Wieś przez wiele wieków przechodziła z rąk do rąk. W XVI wieku podlega prawu książęcemu, zaś w XVII wraca znowu pod zwierzchnictwo Kościoła. Jeszcze w 1813 roku na tym terenie spotkano niedźwiedzia. A tego ostatniego upolował mieszkaniec Wrzosek – Kobienia.
Jak się okazuje łatwiej było dojechać z Opola do Mechnic linią kolejową niż drogą. Co prawda, nie do końca, bo choć pierwszy pociąg pojawił się już w 1848, to zatrzymywał się dopiero w Dąbrowie. Stacja kolejowa przy ogromnym finansowym współudziale mieszkańców Chróściny i Mechnic powstała w 1926 roku. Utwardzoną drogę z Opola wybudowano dopiero w 1911 roku. 
Do 1810 roku Mechnice, jak i pobliskie wsie należały do parafii Czarnowąsy. Dopiero od tego roku zaczęła funkcjonować samodzielna parafia w Chróścinie. W 1931 roku wybudowano przy udziale również całej parafii Dom Służebniczek Najświętszej Marii Panny, w którym zamieszkały siostry zakonne opiekujące się chorymi z Mechnic, Chróściny i pobliskich wiosek.
W maju 1936 roku w ramach akcji germanizacyjnej zmieniono nazwę miejscowości na "Moosdorf".
Z Opola dojazd autobusami miejskimi linii nr 16.

</doc>
<doc id="400146" url="https://pl.wikipedia.org/wiki?curid=400146" title="Mechnice (województwo wielkopolskie)">
Mechnice (województwo wielkopolskie)

Mechnice – wieś w Polsce położona w województwie wielkopolskim, w powiecie kępińskim, w gminie Kępno.
Położone przy drodze Mikorzyn-Torzeniec, ok. 8 km na północny wschód od Kępna.
W latach 1975–1998 miejscowość administracyjnie należała do województwa kaliskiego.
Zobacz też: Mechnice

</doc>
<doc id="400147" url="https://pl.wikipedia.org/wiki?curid=400147" title="Meszno (województwo opolskie)">
Meszno (województwo opolskie)

Meszno – (niem. "Mösen") wieś w Polsce położona w województwie opolskim, w powiecie nyskim, w gminie Otmuchów.
Przynależność administracyjna.
Od 1945 miejscowość należała do województwa śląskiego, a do województwa opolskiego po jego utworzeniu w 1950 roku.
W latach istnienia powiatów (1945 - 1975 oraz 1999 - nadal) miejscowość należy do powiatu nyskiego.
W latach 1945-1954 należała do gminy Trzeboszowice. Od 1955 r. w wyniku reformy administracji w gromadzie Meszno, którą zniesiono z końcem 1959 r., a wieś włączono do gromady Trzeboszowice. Po likwidacji gromad w 1973 należy do gminy Kałków, a po jej likwidacji w 1975 r. do gminy Otmuchów.
Niemiecki memoriał.
W latach trzydziestych XX w. w centrum wioski na trójkątnym placu w rozwidleniu dróg wybudowano monument upamiętniający poległych żołnierzy. Pod koniec drugiej wojny światowej obok pomnika pochowano 4 żołnierzy. W lipcu 1945 roku monument został zburzony. W latach pięćdziesiątych na placu urządzono ogródek piwny z drewnianym kioskiem, obecnie znajduje się tu bar piwny.
Ludzie związani z Mesznem.
Z Meszna wywodzi się piłkarz Roman Dąbrowski, reprezentant Polski, od 1994 gra w Turcji jako Kaan Dobra.

</doc>
<doc id="400148" url="https://pl.wikipedia.org/wiki?curid=400148" title="Mękarzowice (województwo dolnośląskie)">
Mękarzowice (województwo dolnośląskie)

Mękarzowice (niem. "Mankerwitz") – wieś w Polsce położona w województwie dolnośląskim, w powiecie oleśnickim, w gminie Dobroszyce.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczyły 78 mieszkańców. Są najmniejszą miejscowością gminy Dobroszyce.

</doc>
<doc id="400149" url="https://pl.wikipedia.org/wiki?curid=400149" title="Mękarzowice (województwo świętokrzyskie)">
Mękarzowice (województwo świętokrzyskie)

Mękarzowice – wieś sołecka w Polsce położona w województwie świętokrzyskim, w powiecie kazimierskim, w gminie Czarnocin.
W latach 1975–1998 miejscowość administracyjnie należała do województwa kieleckiego.

</doc>
<doc id="400150" url="https://pl.wikipedia.org/wiki?curid=400150" title="Mężenin (województwo mazowieckie)">
Mężenin (województwo mazowieckie)

Mężenin – wieś w Polsce położona nad Bugiem w województwie mazowieckim, w powiecie łosickim, w gminie Platerów.
Osada powstała na przełomie XIV i XV w. Niegdyś Mężenin był ważną przystanią i punktem przeładunkowym zboża. Wieś była też siedzibą rodu Jundziłłów. W okresie międzywojennym bywali w niej m.in. gen. Michał Karaszewicz-Tokarzewski, Janusz Korczak i Wanda Dynowska. Miejscowy Dwór spłonął w 1936 r. i mimo gruntownej przebudowy nie odzyskał dawnego stylu. Zachowały się natomiast resztki parku otaczającego dwór, w tym stare, kilkusetletnie dęby (m.in. okazy pomnikowe). Dziś miejscowość ma charakter osady letniskowej. 
W Mężeninie mieszkał po 1929 kpt. Władysław Łukasiuk ps. "Młot".
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="400151" url="https://pl.wikipedia.org/wiki?curid=400151" title="Miastko (województwo wielkopolskie)">
Miastko (województwo wielkopolskie)

Miastko – wieś w Polsce położona w województwie wielkopolskim, w powiecie leszczyńskim, w gminie Wijewo.
W latach 1975–1998 miejscowość administracyjnie należała do województwa leszczyńskiego.
Zobacz też: Miastko, Miastkowo

</doc>
<doc id="400152" url="https://pl.wikipedia.org/wiki?curid=400152" title="Miączyn (województwo mazowieckie)">
Miączyn (województwo mazowieckie)

Miączyn – wieś w Polsce położona w województwie mazowieckim, w powiecie płońskim, w gminie Czerwińsk nad Wisłą.
W latach 1975–1998 miejscowość administracyjnie należała do województwa płockiego.
Historia miejscowości.
Z Miączyna wywodzi się znany ród szlachecki Miączyńskich, którego założycielem był Maciej z Miączyna (ok. 1360—1424). Ród w XV wieku znacznie się rozrósł, a majątek Miączyn został rozczłonkowany m.in. Miączyn Duży, Miączyn Mały.

</doc>
<doc id="400153" url="https://pl.wikipedia.org/wiki?curid=400153" title="Michalin (powiat wyszkowski)">
Michalin (powiat wyszkowski)

Michalin – wieś w Polsce położona w województwie mazowieckim, w powiecie wyszkowskim, w gminie Somianka.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Wojciecha w Wyszkowie.

</doc>
<doc id="400154" url="https://pl.wikipedia.org/wiki?curid=400154" title="Michalin (województwo pomorskie)">
Michalin (województwo pomorskie)

Michalin (kaszb. "Michalënò") – wieś w Polsce położona w województwie pomorskim, w powiecie gdańskim, w gminie Przywidz. 
Wieś stanowi sołectwo Michalin w którego skład wchodzą również Klonowo Górne i Klonowo Dolne.
W latach 1975–1998 miejscowość administracyjnie należała do województwa gdańskiego.

</doc>
<doc id="400155" url="https://pl.wikipedia.org/wiki?curid=400155" title="Michałki (powiat brodnicki)">
Michałki (powiat brodnicki)

Michałki – wieś w Polsce położona w województwie kujawsko-pomorskim, w powiecie brodnickim, w gminie Świedziebnia.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 243 mieszkańców. Są siódmą co do wielkości miejscowością gminy Świedziebnia.

</doc>
<doc id="400156" url="https://pl.wikipedia.org/wiki?curid=400156" title="Michałki (województwo lubelskie)">
Michałki (województwo lubelskie)

Michałki – wieś w Polsce położona w województwie lubelskim, w powiecie bialskim, w gminie Rokitno.
Wierni Kościoła rzymskokatolickiego należą do parafii Trójcy Świętej w Rokitnie.
Wieś królewska ekonomii brzeskiej położona była w końcu XVIII wieku w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.

</doc>
<doc id="400157" url="https://pl.wikipedia.org/wiki?curid=400157" title="Michałki (województwo podlaskie)">
Michałki (województwo podlaskie)

Michałki – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Mała wieś pod lasem, jednodrożna z obustronną zabudową, bez starszego budownictwa.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Wysokiem Mazowieckiem.
Historia.
W 1921 roku we wsi 3 gospodarstwa i 19. mieszkańców (8. mężczyzn i 11 kobiet). W folwarku "Michałki" 5 budynków z przeznaczeniem mieszkalnym i 70. mieszkańców.
Od 8 do 10 września 1939 roku w folwarku Michałki mieściła się Kwatera Główna Samodzielnej Grupy Operacyjnej „Narew”. 10 września 1939 roku kwatera została zaatakowana przez niemiecki oddział pancerny. Walką pododdziałów Kwatery Głównej kierował major dyplomowany Bronisław Kwaskowski.

</doc>
<doc id="400158" url="https://pl.wikipedia.org/wiki?curid=400158" title="Michałkowo (gmina Dobrzyń nad Wisłą)">
Michałkowo (gmina Dobrzyń nad Wisłą)

Michałkowo – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 246 mieszkańców. Jest dziewiątą co do wielkości miejscowością gminy Dobrzyń nad Wisłą.

</doc>
<doc id="400159" url="https://pl.wikipedia.org/wiki?curid=400159" title="Michałkowo (województwo warmińsko-mazurskie)">
Michałkowo (województwo warmińsko-mazurskie)

Michałkowo (niem. "Langmichels") – wieś w Polsce położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 miejscowość administracyjnie należała do województwa olsztyńskiego.
Michałkowo położone jest tuż przy granicy państwowej z obwodem kaliningradzkim. Przez Michałkowo biegnie droga wojewódzka nr 591 z Kętrzyna, przez Barciany do miejscowości Żeleznodorożnyj po stronie rosyjskiej.
Historia.
Miejscowość w XVIII w. wykazywana była jako wieś chłopska i taka była przez wiek XIX i XX.
Zobacz też.
Michałkowo

</doc>
<doc id="400160" url="https://pl.wikipedia.org/wiki?curid=400160" title="Michałowice (województwo łódzkie)">
Michałowice (województwo łódzkie)

Michałowice – wieś w Polsce położona w województwie łódzkim, w powiecie skierniewickim, w gminie Kowiesy.
Historia.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="400161" url="https://pl.wikipedia.org/wiki?curid=400161" title="Michałowice (województwo małopolskie)">
Michałowice (województwo małopolskie)

Michałowice – wieś w Polsce położona w województwie małopolskim, w powiecie krakowskim, w gminie Michałowice, przy drodze krajowej nr 7.
Wieś w końcu XVI wieku była położona w powiecie proszowskim województwa krakowskiego była własnością klasztoru bożogrobców w Miechowie. W latach 1954–1972 wieś należała i była siedzibą władz gromady Michałowice. W latach 1975–1998 miejscowość administracyjnie należała do województwa krakowskiego. Najstarsza wieś w powiecie krakowskim.
Zabytki.
Miejsca pamięci.
Obelisk zwieńczony orłem strzeleckim postawiony w latach 30. XX w. przy trasie E 77 (Kraków – Warszawa). Na obelisku znajduje się napis: "„W tym miejscu na rozkaz komendanta Józefa Piłsudskiego I Kompania Kadrowa Legionów Polskich 6 sierpnia 1914 roku idąc w bój o honor i wolność Ojczyzny obaliła słupy graniczne byłych państw zaborczych”". W Michałowicach była bowiem komora celna i posterunki graniczne oddzielające zabór rosyjski od austriackiego.

</doc>
<doc id="400162" url="https://pl.wikipedia.org/wiki?curid=400162" title="Michałowice (powiat grójecki)">
Michałowice (powiat grójecki)

Michałowice – wieś w Polsce położona w województwie mazowieckim, w powiecie grójeckim, w gminie Mogielnica.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. 
We wsi znajduje się zabytkowy kościół Wszystkich Świętych z XVIII wieku.
W latach 1954–1961 wieś należała i była siedzibą władz gromady Michałowice, po jej zniesieniu w gromadzie Świdno. W latach 1975–1998 miejscowość administracyjnie należała do województwa radomskiego.

</doc>
<doc id="400163" url="https://pl.wikipedia.org/wiki?curid=400163" title="Michałowice (województwo opolskie)">
Michałowice (województwo opolskie)

Michałowice – wieś w Polsce położona w województwie opolskim, w powiecie brzeskim, w gminie Lubsza.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisany jest:

</doc>
<doc id="400164" url="https://pl.wikipedia.org/wiki?curid=400164" title="Michałowice (województwo świętokrzyskie)">
Michałowice (województwo świętokrzyskie)

Michałowice – wieś w Polsce położona w województwie świętokrzyskim, w powiecie kazimierskim, w gminie Czarnocin.
W latach 1954–1972 wieś należała i była siedzibą władz gromady Michałowice. W latach 1975–1998 miejscowość administracyjnie należała do województwa kieleckiego.
W okresie międzywojennym majątkiem Michałowice gospodarował Ludwik Slaski, ziemianin, właściciel sąsiedniego majątku Turnawiec, znany działacz społeczny i gospodarczy w kieleckim, a po II wojnie światowej w Poznaniu.
28 grudnia 1944 roku Michał Zadara z Michałowic, wzięty do niemieckiego obozu pracy działającego od 20 sierpnia 1944 r. w Młodzawach Dużych, "podczas ucieczki z obozu został zastrzelony przez wartownika [...] Został przez rodzinę zabrany i pochowany na cmentarzu parafialnym w Stradowie gminy Chroberz" (z zeznań wójta gminy Chroberz Piotra Gila złożonych 4 czerwca 1947 roku).

</doc>
<doc id="400165" url="https://pl.wikipedia.org/wiki?curid=400165" title="Michałowo (powiat aleksandrowski)">
Michałowo (powiat aleksandrowski)

Michałowo – wieś w Polsce położona w województwie kujawsko-pomorskim, w powiecie aleksandrowskim, w gminie Zakrzewo.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Zakrzewo w BIP.
Demografia.
Jest siódmą co do wielkości miejscowością gminy Zakrzewo.

</doc>
<doc id="400167" url="https://pl.wikipedia.org/wiki?curid=400167" title="Michałowo">
Michałowo

Michałowo (, "Michałowa") – miasto w Polsce położone w województwie podlaskim, w powiecie białostockim, w gminie Michałowo przy drodze wojewódzkiej nr 686.
W latach 1975–1998 miejscowość administracyjnie należała do województwa białostockiego.
Przez miejscowość przepływa rzeka Supraśl, dopływ Narwi.
Miejscowość jest siedzibą gminy Michałowo.
Historia.
Pierwotnie na tym terenie znajdowały się dobra i majątek Niezbudka, czasami wymieniany jako Niezbudek.
Nazwa Michałowo wywodzi się od Seweryna Michałowskiego dziedzica ww. majątku i założyciela kolonii fabrycznej na prawym brzegu rzeki Supraśl, w 1832 roku. W 1860 roku były tu już 4 fabryki sukna – największa Michałowskiego; poza tym Brauera, Konitza i Moritza. W fabrykach tych pracowało 650 pracowników. Wśród ludności przeważali Niemcy, dużą grupę stanowili też Żydzi. Do czasów obecnych zachowały się pozostałości ich cmentarza przy drodze do Białegostoku. W 1865 okoliczne tereny stały się własnością von Minkwitzów po tym, jak Michałowski został zesłany na Syberię za pomoc powstańcom styczniowym.
Do czasów I wojny światowej ważny ośrodek przemysłu włókienniczego. W 1915 roku w związku ze zbliżaniem się frontu do wschodnich rubieży współczesnej Polski, władze carskie zarządziły ewakuację fabryk z okolic Białegostoku. Większość wyposażenia zakładów w Michałowie zostało załadowanych na pociągi i wywiezione w okolice Moskwy. Razem z wyposażeniem, opuściło te tereny wielu robotników wraz z rodzinami.
W 1941 Niemcy utworzyli w Michałowie getto dla ludności żydowskiej. Zajmowało ono obszar w rejonie ulic: Sienkiewicza, Gródeckiej, Leśnej i Fabrycznej. Przez getto przeszło ok. 1,5 tys. Żydów. Zostało ono zlikwidowane 2 listopada 1942, a jego mieszkańcy wywiezieni do obozu przejściowego w Białymstoku. Stamtąd michałowskich Żydów wywieziono i zamordowano w obozie zagłady w Treblince. W okresie okupacji Michałowem administrował słynny z okrucieństwa wójt Paul Malzer o pseudonimie „Krwawy”. Po wojnie został on osądzony i skazany na śmierć w Białymstoku.
W miejscowości działał "Kombinat Rolny Michałowo".
W latach 1948–1950 stacjonował tu sztab 17 batalionu Ochrony Pogranicza, a w 1951 224 Batalion Wojsk Ochrony Pogranicza.
Prawa miejskie miejscowość otrzymała 1 stycznia 2009.
Demografia.
Według Powszechnego Spisu Ludności z 1921 roku miasteczko zamieszkiwało 2176 osób, wśród których 887 było wyznania mojżeszowego, 534 prawosławnego, 458 rzymskokatolickiego, 291 ewangelickiego i 6 greckokatolickiego (unickiego). Jednocześnie 873 mieszkańców zadeklarowało polską przynależność narodową, 782 żydowską, 251 niemiecką, 129 białoruską, a 141 inną (głównie rosyjską). Było tu 288 budynków mieszkalnych.

</doc>
<doc id="400168" url="https://pl.wikipedia.org/wiki?curid=400168" title="Michałowo (powiat iławski)">
Michałowo (powiat iławski)

Michałowo – wieś w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość administracyjnie należała do województwa elbląskiego.
Zobacz też: Michałowo 

</doc>
<doc id="400169" url="https://pl.wikipedia.org/wiki?curid=400169" title="Michałowo (powiat gostyński)">
Michałowo (powiat gostyński)

Michałowo – wieś w Polsce położona w województwie wielkopolskim, w powiecie gostyńskim, w gminie Piaski.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Michałowo należało do okręgu gostyńskiego tego powiatu i stanowiło część majątku Godurowo, którego właścicielem był wówczas (1846) Zbijewski. Według spisu urzędowego z 1837 roku wieś liczyła 114 mieszkańców, którzy zamieszkiwali 17 dymów (domostw).
W latach 1975–1998 miejscowość administracyjnie należała do województwa leszczyńskiego.
Zobacz też: Michałowo

</doc>
<doc id="400170" url="https://pl.wikipedia.org/wiki?curid=400170" title="Michałówek (województwo opolskie)">
Michałówek (województwo opolskie)

Michałówek (niem. "Michelsdorf")– wieś w Polsce położona w województwie opolskim, w powiecie opolskim, w gminie Niemodlin.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="400171" url="https://pl.wikipedia.org/wiki?curid=400171" title="Michałówka (województwo łódzkie)">
Michałówka (województwo łódzkie)

Michałówka – wieś w Polsce położona w województwie łódzkim, w powiecie łęczyckim, w gminie Piątek.
Przez miejscowość przebiega droga wojewódzka nr 702. Przez nią przepływa rzeczka Struga.
W latach 1975–1998 miejscowość administracyjnie należała do województwa płockiego.
Zobacz też: Michałówka

</doc>
<doc id="400172" url="https://pl.wikipedia.org/wiki?curid=400172" title="Michałówka (województwo małopolskie)">
Michałówka (województwo małopolskie)

Michałówka – wieś w Polsce położona w województwie małopolskim, w powiecie olkuskim, w gminie Trzyciąż.
Wieś biskupstwa krakowskiego w powiecie proszowickim w województwie krakowskim w końcu XVI wieku. W latach 1975–1998 miejscowość administracyjnie należała do województwa krakowskiego.
Zobacz też: Michałówka

</doc>
<doc id="400173" url="https://pl.wikipedia.org/wiki?curid=400173" title="Michałówka (powiat grójecki)">
Michałówka (powiat grójecki)

Michałówka – wieś w Polsce położona w województwie mazowieckim, w powiecie grójeckim, w gminie Jasieniec.
W latach 1975–1998 miejscowość administracyjnie należała do województwa radomskiego.

</doc>
<doc id="400174" url="https://pl.wikipedia.org/wiki?curid=400174" title="Michałówka (województwo podkarpackie)">
Michałówka (województwo podkarpackie)

Michałówka – wieś w Polsce, położona w województwie podkarpackim, w powiecie jarosławskim, w gminie Radymno.
W latach 1954–1961 wieś należała i była siedzibą władz gromady Michałówka, po jej zniesieniu w gromadzie Duńkowice. W latach 1975–1998 miejscowość administracyjnie należała do województwa przemyskiego.
Części wsi.
W XVIII wieku wieś należała do Józefa Drohojowskiego (ok. 1694-1770), chorążego żydaczowskiego (w latach 1737-1765), a następnie kasztelana przemyskiego (w latach 1765-1770).

</doc>
<doc id="400175" url="https://pl.wikipedia.org/wiki?curid=400175" title="Michałówka (województwo podlaskie)">
Michałówka (województwo podlaskie)

Michałówka – wieś w Polsce położona w województwie podlaskim, w powiecie suwalskim, w gminie Rutka-Tartak.
W latach 1975–1998 miejscowość administracyjnie należała do województwa suwalskiego.

</doc>
<doc id="400176" url="https://pl.wikipedia.org/wiki?curid=400176" title="Michałów (województwo lubelskie)">
Michałów (województwo lubelskie)

Michałów (dawn. "Michelsdorf") – wieś w Polsce położona w województwie lubelskim, w powiecie włodawskim, w gminie Urszulin.
Wieś należy do Kościół łaciński rzymskokatolickiej parafii św. Andrzeja Boboli w Wytycznie.
W latach 1975–1998 miejscowość administracyjnie należała do województwa chełmskiego.

</doc>
<doc id="400177" url="https://pl.wikipedia.org/wiki?curid=400177" title="Michałów (województwo opolskie)">
Michałów (województwo opolskie)

Michałów (niem. "Michelau") – wieś (dawniej miasto) w Polsce położona w województwie opolskim, w powiecie brzeskim, w gminie Olszanka.
Michałów uzyskał lokację miejską w 1615 roku, zdegradowany w 1742 roku. W latach 1975–1998 miejscowość administracyjnie należała do ówczesnego województwa opolskiego.
W roku 1933 wieś liczyła 843, w roku 1939 było 778 mieszkańców. Obecnie wieś zamieszkana jest w większości przez Polaków, potomków dawnych repatriantów z Kresów Wschodnich. 
Zabytki.
Do wojewódzkiego rejestru zabytków wpisane są:

</doc>
<doc id="400178" url="https://pl.wikipedia.org/wiki?curid=400178" title="Michów (województwo lubelskie)">
Michów (województwo lubelskie)

Michów – wieś w Polsce położona w województwie lubelskim, w powiecie lubartowskim, w gminie Michów, w sołectwie Michów. 
Siedziba gminy wiejskiej Michów. Dawniej miasto; lokowane w 1531 roku, zdegradowane przed 1600 rokiem, ponowna lokacja w 1747 roku, degradacja w 1870 roku. Prywatne miasto szlacheckie "Mnichów" położone było w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Michów. Według Narodowego Spisu Powszechnego z roku 2011 wieś liczyła 1640 mieszkańców.
Położenie.
Miejscowość położona jest w województwie lubelskim , w ziemi lubelskiej, przy drodze wojewódzkiej nr 809.
Historia.
Lokowane jako miasto na prawie niemieckim w 1531 roku. Ignacy Potocki majątek w Michowie przegrał w karty. 13 stycznia 1870 r. pozbawiono Michów praw miejskich.

</doc>
<doc id="400179" url="https://pl.wikipedia.org/wiki?curid=400179" title="Miechowice (województwo mazowieckie)">
Miechowice (województwo mazowieckie)

Miechowice – wieś w Polsce położona w województwie mazowieckim, w powiecie grójeckim, w gminie Mogielnica.
W latach 1975–1998 miejscowość administracyjnie należała do województwa radomskiego.
Przez miejscowość przepływa rzeka Mogielanka, lewobrzeżny dopływ Pilicy.

</doc>
<doc id="400181" url="https://pl.wikipedia.org/wiki?curid=400181" title="Miechów (województwo dolnośląskie)">
Miechów (województwo dolnośląskie)

Miechów (niem. "Mechau") – wieś w Polsce położona w województwie dolnośląskim, w powiecie górowskim, w gminie Niechlów.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Zasoby naturalne i kopaliny.
W Miechowie znajduje się ujęcie wody, zasilające dużą część powiatu górowskiego w wodę pitną. Również w tych okolicach odkryto niewielkie ilości węglą kamiennego. 
Zabytki.
Do wojewódzkiego rejestru zabytków wpisany jest obiekt:
W cmentarzu w Miechowie 18 lutego 2018 r. odsłonięta została tablica upamiętniająca mieszkańców nieistniejącej już dziś wsi Ludwikówka k. Bursztyna (d. województwo stanisławowskie) i innych miejscowości na Kresach Wschodnich, pomordowanych przez UPA w latach 1939 - 1947.

</doc>
<doc id="400182" url="https://pl.wikipedia.org/wiki?curid=400182" title="Miechów (województwo lubuskie)">
Miechów (województwo lubuskie)

Miechów () – wieś w Polsce położona w województwie lubuskim, w powiecie sulęcińskim, w gminie Sulęcin.
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisane są:

</doc>
<doc id="400183" url="https://pl.wikipedia.org/wiki?curid=400183" title="Miechów (województwo mazowieckie)">
Miechów (województwo mazowieckie)

Miechów – wieś w Polsce, położona w województwie mazowieckim, w powiecie zwoleńskim, w gminie Kazanów.
W latach 1975–1998 wieś administracyjnie należała do województwa radomskiego.
Do 1954 istniała gmina Miechów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. 
Na gruntach wsi Miechów powstał w wieku XVI Kazanów.
6 lipca 1943 żandarmeria niemiecka zamordowała 10 mieszkańców wsi.
Wierni Kościoła rzymskokatolickiego należą do parafii Przemienienia Pańskiego w Kazanowie Iłżeckim.

</doc>
<doc id="400184" url="https://pl.wikipedia.org/wiki?curid=400184" title="Miechów (województwo wielkopolskie)">
Miechów (województwo wielkopolskie)

Miechów – wieś w Polsce położona w województwie wielkopolskim, w powiecie kępińskim, w gminie Perzów.
W latach 1975–1998 miejscowość administracyjnie należała do województwa kaliskiego.
Do sołectwa Miechów należy przysiółek Ludwiczyn.
Zobacz też: Miechów, Miechowo, Miechów-Charsznica, Miechów-Kolonia, Miechówka

</doc>
<doc id="400185" url="https://pl.wikipedia.org/wiki?curid=400185" title="Mieczysławowo (gmina Izbica Kujawska)">
Mieczysławowo (gmina Izbica Kujawska)

Mieczysławowo – wieś w Polsce położona w województwie kujawsko-pomorskim, w powiecie włocławskim, w gminie Izbica Kujawska.
W latach 1954–1961 wieś należała i była siedzibą władz gromady Mieczysławowo, po jej zniesieniu w gromadzie Brdów. W latach 1975–1998 miejscowość administracyjnie należała do województwa włocławskiego.
Mieczysławowo jest siedzibą sołectwa w gminie Izbica Kujawska, w skład którego wchodzą wsie: Mieczysławowo oraz Śmielnik.
Położenie.
Mieczysławowo położone jest na Kujawach, w południowej części gminy Izbica Kujawska. Od północy graniczy ze wsią Śmielnik, od zachodu ze wsią Modzerowo, od wschodu z osadą Słubin (w sołectwie Nowa Wieś) oraz wsią Ciepliny, z kolei od południa graniczy ze wsiami Stypin oraz Korzecznik-Szatanowo, obydwie w gminie Babiak. Południowa granica Mieczysławowa stanowi również granicę powiatu włocławskiego z powiatem kolskim, oraz granicę województwa kujawsko-pomorskiego z województwem wielkopolskim.
Obszar wsi, według regionalizacji fizycznogeograficznej, położony jest w megaregionie Pozaalpejska Europa Środkowa, prowincji Niż Środkowoeuropejski, podprowincji Pojezierze Południowobałtyckie, prowincji pojezierze Wielkopolskie, mezoregionie Pojezierze Kujawskie, mikroregionie Pagórki Piotrkowskie.
Historia.
Obszar wsi był zamieszkany od co najmniej neolitu, o czym świadczy występowanie stanowisk archeologicznych na terenie wsi oraz położone w pobliżu grobowce megalityczne we wsiach Wietrzychowice, Gaj oraz Sarnowo. Na terenie wsi zidentyfikowano, w ramach Archeologicznego Zdjęcia Polski (AZP), następujące stanowiska archeologicznie:
W czasach nowożytnych tereny wsi wchodziły w skład Dóbr izbickich. Początki wsi wiążą się z osiedleniem kolonistów niemieckich w poł. XIX wieku. Od 1855 roku Dobra izbickie były w posiadaniu Marii Słubickiej na Słubicach h. Prus (I) (córki generała Augustyna Słubickiego), które odziedziczyła po swojej matce Łucji Zboińskiej z Ossówki h. Ogończyk. Majątkiem zarządzała wspólnie ze swoim mężem hrabią Mieczysławem Miączyńskim z Miączyna h. Suchekomnaty.
Wieś została założona w roku 1855. Zgodnie z treścią aktu, podpisanego przez pełnomocnika właścicieli, z 14 lipca 1855 r. na terenie Dóbr Izbickich zostaną osiedleni koloniści niemieccy. W drugim akcie, zawartym w roku 1861, właściciele nadali 4 morgi ziemi nauczycielowi ewangelickiemu, w tym 0,5 morgi z przeznaczeniem na cmentarz. W obydwóch tych dokumentach, koloniści zostali także zobowiązani do świadczeń rzeczowych dla proboszcza parafii rzymskokatolickiej w Modzerowie. Pierwszymi osadnikami byli m.in.: Gottlob Schinke, Gottlieb Krieger, Johann Policki, Daniel Matz, Gottlob Litke, Gottfried Liedke, Gottlieb Tonn i Ludwig Nikel. Wieś się rozwijała – w 1885 roku 40 domostw zamieszkiwało 340 mieszkańców, uprawiających 736 mórg ziemi.
Prawdopodobnie od początków osadnictwa istniała we wsi szkoła ewangelicka, potwierdzona w dokumentach z roku 1867. W 1910 roku społeczność Kantoratu w Mieczysławowie zbudowała murowaną szkołę i dom modlitewny (z salą modlitewną i domem nauczyciela). Szkoła została oficjalnie otwarta we wrześniu 1910 r., w święto Michała Archanioła, przez pastora parafii przedeckiej Ferdinanda Karla Buschmann’a i pastora parafii dąbskiej Antoniego Rutkowskiego. Nauczycielem i Kantorem w Mieczysławowie był wtedy Wilhelm Lorenz. Dwukrotnie w roku mszę świętą w Kantoracie odprawiał pastor przedecki, na co dzień mszy przewodniczył miejscowy nauczyciel (kantor), ponadto prowadzono także nauki badania Biblii ("tzw. Bibelstunden"). W 1925 r. powstała szkoła podstawowa z polskim językiem wykładowym (wcześniej język niemiecki). W 1935 r. nauczycielem i kantorem był Rudolf Weber. Do szkoły uczęszczały zarówno dzieci protestanckie (40 osób) jak i katolickie. Na jesieni 1945 roku ponownie, po przerwie spowodowanej II wojną światową, rozpoczęto naukę w szkole. Szkoła podstawowa istniała do połowy lat 90. XX wieku, w ostatnich latach jako Filia Szkoły Podstawowej nr 1 w Izbicy Kujawskiej, szkołę zlikwidowano w roku 1996.
W roku 1954, zgodnie z reformą podziału administracyjnego, Mieczysławowo zostało siedzibą Gromadzkiej Rady Narodowej gromady Mieczysławowo, w skład której wchodziły wsie: Mieczysławowo, Modzerowo, Nowa Wieś, Stypin, Szatanowo, Ciepliny oraz Kolonia Ciepliny.
Nazwa.
Nazwa miejscowości pochodzi od imienia założyciela i właściciela wsi Mieczysława Miączyńskiego. Wieś została założona pod nazwą "Mieczysław", w późniejszym okresie używana była nazwa "Mieczysławów", głównie wśród ewangelickich mieszkańców wsi (w ten sposób była określana jeszcze w l. 30. XX wieku w opracowaniu dotyczącym parafii ewangelicko-augsburskiej w Przedczu). Ostateczna nazwa wsi "Mieczysławowo" ukształtowała się w II poł. XIX wieku, głównie wśród katolickich mieszkańców wsi (w ten sposób zapisywano ją m.in. w księgach metrykalnych parafii rzymskokatolickiej w Modzerowie).
W czasie okupacji niemieckiej, podczas II wojny światowej, miejscowość nosiła nazwę "Schulzenheim".
Sąsiednie wsie.
Śmielnik, Modzerowo, Korzecznik-Szatanowo, Stypin, Ciepliny, Słubin, Chociszewo
Zobacz też: Mieczysławowo, Mieczysławów 

</doc>
<doc id="400186" url="https://pl.wikipedia.org/wiki?curid=400186" title="Autostrada A2 (Francja)">
Autostrada A2 (Francja)

Autostrada A2 (fr. "Autoroute A2") – autostrada we Francji w ciągu trasy europejskiej E19.
Informacje ogólne.
Autostrada A2 jest odgałęzieniem autostrady A1 w kierunku Cambrai i Valenciennes. Stanowi część połączenia Paryża ze wschodnią Belgią oraz jej stolicą – Brukselą. Na całej długości autostrady istnieją dwa pasy ruchu w każdą stronę, jedynie w okolicy Valenciennes autostrada posiada trzy pasy. Całkowita długość autostrady wynosi 76 km, długość odcinka płatnego wynosi 36 km. Operatorem odcinka płatnego jest firma Sanef. Punkty poboru opłat (fr. "Gare de péage") znajdują się na każdym z wjazdów/zjazdów oraz na końcu płatnego odcinka w Thun-l’Évêque.
Przebieg trasy.
A2 odgałęzia się od autostrady A1 w okolicy miejscowości Combles i biegnie na północny wschód. Przed Cambrai krzyżuje się z autostradą A26, omija miasto od północnego zachodu. Dalej biegnie południowo-wschodnim skrajem Basenu Górniczego przez miasto Denain. Na południowo-zachodnich obrzeżach Valenciennes łączy się z autostradą A23 z Lille, obiega miasto od południa i przecina granicę francusko-belgijską w okolicy miasta Hensies.

</doc>
<doc id="400187" url="https://pl.wikipedia.org/wiki?curid=400187" title="Mieczysławowo (województwo wielkopolskie)">
Mieczysławowo (województwo wielkopolskie)

Mieczysławowo – wieś w Polsce położona w województwie wielkopolskim, w powiecie średzkim, w gminie Dominowo.
W latach 1975–1998 miejscowość administracyjnie należała do województwa poznańskiego.
Zobacz też: Mieczysławowo, Mieczysławów 

</doc>
<doc id="400188" url="https://pl.wikipedia.org/wiki?curid=400188" title="Mieczysławów (województwo mazowieckie)">
Mieczysławów (województwo mazowieckie)

Mieczysławów dawniej też Mieczysław, Maniusin lub Malusin – wieś w Polsce położona w województwie mazowieckim, w powiecie zwoleńskim, w gminie Zwoleń.
W skład sołectwa Mieczysławów wchodzi także Helenów, Michalin oraz Szczęście.
W latach 1975–1998 miejscowość administracyjnie należała do województwa radomskiego.

</doc>
<doc id="400189" url="https://pl.wikipedia.org/wiki?curid=400189" title="Mieczysławów (województwo świętokrzyskie)">
Mieczysławów (województwo świętokrzyskie)

Mieczysławów – wieś sołecka w Polsce położona w województwie świętokrzyskim, w powiecie opatowskim, w gminie Tarłów.
W latach 1975–1998 miejscowość administracyjnie należała do województwa tarnobrzeskiego.
Według spisu powszechnego z roku 1921 w kolonii Mieczysławów było 31 domów 191 mieszkańców

</doc>
<doc id="400190" url="https://pl.wikipedia.org/wiki?curid=400190" title="Miedniewice (województwo łódzkie)">
Miedniewice (województwo łódzkie)

Miedniewice – wieś w Polsce położona w województwie łódzkim, w powiecie skierniewickim, w gminie Skierniewice.
Historia.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku.
W latach 1954–1972 wieś należała i była siedzibą władz gromady Miedniewice. W latach 1975–1998 miejscowość administracyjnie należała do województwa skierniewickiego.

</doc>
<doc id="400192" url="https://pl.wikipedia.org/wiki?curid=400192" title="Miedziana (województwo opolskie)">
Miedziana (województwo opolskie)

Miedziana (dodatkowa nazwa w j. niem. Kupferberg, dawniej "Miedziana góra") – wieś w Polsce położona w województwie opolskim, w powiecie opolskim, w gminie Tarnów Opolski.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Niedzana Gura" oraz nazwą niemiecką "Kupferberg".
Demografia.
W 1844 roku "Miedziana góra" / "Kupferberg" liczyła 109 mieszkańców w 24 domach i należała do powiatu strzeleckiego.
Położenie.
Wieś znajduje się w środkowej części województwa opolskiego, w powiecie opolskim. Leży na równinie w południowo-zachodniej części Polski, na prawym brzegu Odry. Sołectwo leży w odległości 18 km od miasta wojewódzkiego, Opola. Miedziana położona jest na pograniczu Wyżyny Śląsko-Krakowskiej oraz Niziny Śląskiej. Otoczona jest lasami, głównie mieszanymi. Powierzchnia ogólna wsi wynosi 508,052. Od 1950 roku miejscowość administracyjnie należy do województwa opolskiego.
Historia.
Wieś założono w 1773 roku jako kolonię z rozkazu króla Prus, Fryderyka II. Mieszkańcami została ludność niemiecka, przeważnie luteranie, którzy, po przemieszaniu się z miejscowymi mieszkańcami, zaczęli przyjmować katolickie obrzędy. Przyłączyli się oni do parafii w Kamieniu Śląskim, do której należeli aż do 1980 roku. W tym roku, Miedziana utworzyła nową parafię z Przyworami. W wiosce znajduje się Kaplica św. Jana i Pawła, zbudowana w 1783 roku oraz kościół pod wezwaniem błogosławionej Bronisławy.

</doc>
<doc id="400193" url="https://pl.wikipedia.org/wiki?curid=400193" title="Miedzianka (województwo dolnośląskie)">
Miedzianka (województwo dolnośląskie)

Miedzianka (niem. "Kupferberg") – dawne miasto, obecnie wieś w Polsce położona w województwie dolnośląskim, w powiecie karkonoskim, w gminie Janowice Wielkie, w Rudawach Janowickich, w Sudetach Zachodnich. Dawny ośrodek górnictwa rud miedzi, srebra, cynku i uranu.
W latach 1519–1945 miała prawa miejskie. Miasto powstało, rozwinęło się i zostało zrujnowane przez górnictwo.
W latach 1975–1998 w województwie jeleniogórskim.
Położenie.
Wieś położona jest na północno-zachodnich stokach wzgórza Miedziana Góra, pomiędzy przełomowym odcinkiem doliny Bobru, a doliną Miedzianego Potoku. Otoczenie wsi stanowią w znacznej mierze użytki rolne, obecnie w większości leżące odłogiem. Wieś w całości znajduje się na terenie Rudawskiego Parku Krajobrazowego. Teren ten należy do wschodniej okrywy granitu karkonoskiego (blok karkonosko-izerski), którą tworzą skały metamorficzne wieku palozoicznego: łupki kwarcowo-skaleniowe, fyllity grafitwo-serycytowe, amfibolity i zieleńce.
Położona jest na wysokości 470–530 m n.p.m. Dziś jest to zaledwie kilka domów otoczonych licznymi hałdami i wyrobiskami, pozostałością po pracach górniczych o 700-letniej historii, oraz ruinami jednego z piękniejszych Śląskich miast. Przed rokiem 1945 nosiła nazwę Kupferberg, wcześniej Coppferberge i Kopferberg. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Cupferberga".
Historia.
Odkrywcą złóż rud metali w 1156 był Laurentius Angelus, fakt ten jest jednak wątpliwy, gdyż sama postać odkrywcy jest bardzo legendarna. Pierwszą pewną wzmianką o Miedziance jest zapiska w kronice znanego historyka, proboszcza katolickiej parafii w Miedziance, Johannesa Kaufmanna (po przejściu w stan spoczynku był on zatrudniony w bibliotece Grafa Schaffgotscha w Cieplicach), który mówi, że przed 1311 panem ziem późniejszej Miedzianki był Conrad Bavarus (w przewodnikach podaje się, że pierwszym właścicielem Miedzianki był Albert Bavarus (1311 r.), Albert był drugim właścicielem Miedzianki). Kilkadziesiąt lat później w okolicy wydobywano srebro.
W XV wieku uruchomiono w Miedziance browar.
W 1512 Miedziankę kupił Hans (Viggoer) Dippold von Burghaus i zainwestował w górnictwo miedzi, co po kilku latach zwróciło się i pozwoliło odbudować, zniszczony podczas wojen husyckich, Zamek Bolczów. W 1519 król czeski Ludwik Jagiellończyk, na prośbę Burghausa, nadał Miedziance prawa miasta górniczego. W latach 20. XVI wieku w Miedziance istniało około 160 szybów i sztolni. Kolejnym właścicielem był Justus Decjusz (Jost Ludwig Dietz) – sekretarz króla Zygmunta Starego. Decjusz był osobą z dużym doświadczeniem górniczym – wydał w 1539 w Krakowie specjalny ordunek (statut) górniczy dla Miedzianki. Jednak eksploatowane złoża były na wyczerpaniu. Gdy kopalnie Miedzianki zaprzestały wydobycia, kolejni właściciele Miedzianki, Hans i Franz Hellmannowie, uzyskawszy koncesję na produkcję witriolu, zbudowali w dolinie Hutniczego Potoku specjalne ługownie, w których przepłukiwali materiał ze starych hałd znajdujących się w okolicy. Hellmannowie w 1553 byli liderami w produkcji witriolu w całym cesarstwie austriackim. Koniec wieku XVI był początkiem całkowitego upadku górnictwa w Miedziance. Przyczyniła się do niego wojna 30-letnia i zaraza.
Po wojnie miasto odżyło. Mieszkańcy utrzymywali się z tkactwa i innych zajęć niezwiązanych z górnictwem. Dopiero pod koniec XVII wieku wznowiono wydobycie w kilku kopalniach. Na początku XVIII wieku miasto szybko się rozwijało, powstał urząd górniczy i zaczęto na szeroką skalę eksploatację starych i drążenie nowych chodników. Jednak wkrótce uwagę skierowano na odkrycie Jagwitzów – bogate złoża wzdłuż Bobru w stronę Ciechanowic. Jednak miedź w tych kopalniach szybko się wyczerpała. Syn Jagwitza odkrył w okolicy złoża kobaltu – cenionego w przemyśle farbiarskim. Z tej okazji w roku 1766 w Miedziance przebywał Fryderyk II. W 1811 Miedzianka ponownie otrzymała prawa miejskie.
Początek wieku XIX był początkiem upadku górnictwa. W kopalniach gwałtownie spadało wydobycie (znane złoża wyczerpywały się). Ostatni szyb wydobywczy został definitywnie zamknięty w 1925, choć już w 1883 Słownik geograficzny Królestwa Polskiego podaje, że „górnictwo zarzucone”. W tym czasie należała, wraz z Janowicami do hrabiów Stolberg-Wernigerode, a administracyjnie była położona w ówczesnym powiecie szunowskim ("Landkreis Schönau"). Od połowy wieku XIX Miedzianka zaczęła funkcjonować jako miejscowość wypoczynkowo-turystyczna. Jej położenie, klimat i sława w Prusach sprawiały, że Miedzianka stała się celem wielu wczasowiczów. Sławę miastu przynosiło też „Złoto z Miedzianki”, czyli piwo produkowane w miejscowym browarze.
W 1945 miejscowość weszła w skład Polski i otrzymała obecną nazwę. Dotychczasową ludność wysiedlono do Niemiec, a administracja polska zdegradowała Miedziankę do rangi wsi. Po 1945 złożami rud uranu w okolicy Miedzianki zainteresowała się Armia Czerwona. W latach 1945–1954 w miejscowej kopalni, ukrytej pod kryptonimem Zakłady Przemysłowe R-1, wydobyto 600 ton rud uranu, w całości odesłanej do Związku Radzieckiego.
Rabunkowy sposób prowadzenia prac doprowadził do znaczących szkód górniczych na terenie Miedzianki. Pomimo 450-letniej historii miasta, jego walorów architektonicznych i krajobrazowych, podjęta została decyzja o całkowitej likwidacji osady. W 1967 żołnierze wysadzili w powietrze kościół ewangelicki, wkrótce wprowadzono zakaz remontu domów. W 1972 reszta ludności Miedzianki została ostatecznie przesiedlona do Jeleniej Góry, a większość pozostałości miasta wyburzono. Po zwartym rynku pozostała tylko jedna kamienica dawnej gospody "„Schwarzer Adler”" z kabaretem. Zachował się także kościół św. Jana Chrzciciela z lat 1824–41.
Po 1989 miejscowość zaczęła się odradzać. Wielką popularność przyniosła jej opublikowana w 2011 reporterska książka Filipa Springera "Miedzianka. Historia znikania". W 2013 zamieszkałych było 11 domów. W latach 2014–2015 wrocławski przedsiębiorca i piwowar domowy Jarosław Kądziela wybudował w miejscowości restauracyjny Browar Miedzianka, którego otwarcie nastąpiło 1 maja 2015.
Zabytki.
Do wojewódzkiego rejestru zabytków wpisane są:

</doc>
<doc id="400194" url="https://pl.wikipedia.org/wiki?curid=400194" title="Miedzianka (województwo świętokrzyskie)">
Miedzianka (województwo świętokrzyskie)

Miedzianka – wieś w Polsce położona w województwie świętokrzyskim, w powiecie kieleckim, w gminie Chęciny.
W latach 1975–1998 miejscowość administracyjnie należała do województwa kieleckiego.
Przez wieś przechodzi żółty szlak turystyczny z Wiernej Rzeki do Chęcin oraz niebieska ścieżka rowerowa do Piekoszowa.

</doc>
<doc id="400195" url="https://pl.wikipedia.org/wiki?curid=400195" title="Miedzno (województwo kujawsko-pomorskie)">
Miedzno (województwo kujawsko-pomorskie)

Miedzno – wieś kociewska w Polsce położona w województwie kujawsko-pomorskim, w powiecie świeckim, w gminie Osie na obszarze Wdeckiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.
Na północ od miejscowości znajduje się ornitologiczny rezerwat przyrody Miedzno.
We wsi znajduje się budynek dawnej szkoły z 1900 roku, murowana neogotycka kapliczka z XIX wieku, w kształcie słupa z rzeźbami ludowymi oraz jednostka Ochotniczej Straży Pożarnej.
Rosną tutaj dwa pomniki przyrody:
Od 1991 do 2016 roku lipa drobnolistna o obwodzie 380 cm na posesji nr 35, przy budynku dawnej szkoły była objęta ochroną w formie pomnika przyrody

</doc>
<doc id="400196" url="https://pl.wikipedia.org/wiki?curid=400196" title="Miedzno (powiat kościerski)">
Miedzno (powiat kościerski)

Miedzno (dodatkowa nazwa w j. kaszub. "Miedzno"; niem. Miedzno) – wieś kaszubska w Polsce, położona w województwie pomorskim, w powiecie kościerskim, w gminie Karsin.
Wieś położona jest w zakolu Wdy, na obszarze leśnym Borów Tucholskich, znajduje się na turystycznym szlaku Kamiennych Kręgów, wchodzi w skład sołectwa Bąk.
W latach 1975–1998 miejscowość administracyjnie należała do województwa gdańskiego.

</doc>
<doc id="400197" url="https://pl.wikipedia.org/wiki?curid=400197" title="Miedźno (wieś w powiecie sieradzkim)">
Miedźno (wieś w powiecie sieradzkim)

Miedźno – wieś w Polsce, położona w województwie łódzkim, w powiecie sieradzkim, w gminie Warta.
W latach 1975–1998 wieś administracyjnie należała do województwa sieradzkiego.

</doc>
<doc id="400198" url="https://pl.wikipedia.org/wiki?curid=400198" title="Miejsce (województwo małopolskie)">
Miejsce (województwo małopolskie)

Miejsce – wieś w Polsce położona w województwie małopolskim, w powiecie wadowickim, w gminie Spytkowice.
Wieś położona w województwie krakowskim wchodziła wraz z folwarkiem w 1662 roku w skład hrabstwa tęczyńskiego Łukasza Opalińskiego. W latach 1975–1998 miejscowość administracyjnie należała do województwa bielskiego.
Nazwa.
Nazwę miejscowości w zlatynizowanej staropolskiej formie "Myeszcze villa" wymienia w latach 1470–1480 Jan Długosz w księdze Liber beneficiorum dioecesis Cracoviensis.

</doc>
<doc id="400199" url="https://pl.wikipedia.org/wiki?curid=400199" title="Miejsce (województwo opolskie)">
Miejsce (województwo opolskie)

Miejsce (niem. "Städtel") – wieś (dawniej miasto) w Polsce, położona w województwie opolskim, w powiecie namysłowskim, w gminie Świerczów.
Miejsce uzyskały lokację miejską w 1294 roku, zdegradowane około 1650 roku. W latach 1975–1998 miejscowość administracyjnie należała do ówczesnego województwa opolskiego.
Nazwa.
Nazwa miejscowości pochodzi od polskiej nazwy lokalizacji – „"miejsca"". Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu najstarszą zanotowaną nazwę wsi podaje w staropolskiej formie "Mieysce" notując jej znaczenie jako ""An der Stadt"”. Niemcy zgermanizowali nazwę na "Miesce", w wyniku czego utraciła ona swoje pierwotne znaczenie.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="400200" url="https://pl.wikipedia.org/wiki?curid=400200" title="Mielenko (województwo kujawsko-pomorskie)">
Mielenko (województwo kujawsko-pomorskie)

Mielenko – wieś w Polsce położona w województwie kujawsko-pomorskim, w powiecie mogileńskim, w gminie Mogilno, w odległości 9,7 km na zachód od siedziby gminy i powiatu.
Krótki opis.
Miejscowość o charakterze rolniczym, znajduje się tu także prywatna żwirownia oraz ośrodki agroturystyczne.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 75 mieszkańców. Jest 42. co do wielkości miejscowością gminy Mogilno.

</doc>
<doc id="400201" url="https://pl.wikipedia.org/wiki?curid=400201" title="Mielenko (województwo zachodniopomorskie)">
Mielenko (województwo zachodniopomorskie)

Mielenko – wieś w północno-zachodniej Polsce, w województwie zachodniopomorskim, w powiecie koszalińskim, w gminie Mielno. Położona nad Morzem Bałtyckim, na Wybrzeżu Słowińskim.
W 2011 r. Mielenko zamieszkiwało 378 osób.
Nad morzem wyznaczono letnie kąpielisko „Mielenko 215” o długości 100 m, przy wejściu od ul. Brzozowej. W 2012 r. kąpielisko Mielenko spełniało wytyczne wymogi jakościowe dla wody w kąpielisku Unii Europejskiej. W 2013 r. okres sezonu kąpielowego określono od 1 lipca do 31 sierpnia.
W 2007 r. w Mielenku było 79 osób, które płaciły podatek rolny.
W miejscowości ma siedzibę jednostka Ochotniczej Straży Pożarnej włączona do krajowego systemu ratowniczo-gaśniczego.
Około 2500 lat p.n.e. w młodszej epoce kamienia była tu osada ludzka. Odnaleziono tu cmentarzysko z epoki kultury łużyckiej, około 1700 lat p.n.e. Zachowało się tu kilkanaście chałup i budynków gospodarczych o konstrukcji szachulcowej, pochodzących z XIX wieku, z charakterystycznymi naczółkowymi dachami.
Znajduje się w niej aleja lipowa oraz pozostałości wałów obronnych po 3 grodziskach z IX i X wieku.
Gmina Mielno utworzyła jednostkę pomocniczą "sołectwo Mielenko", obejmujące jedynie miejscowość Mielenko. Mieszkańcy wsi wybierają sołtysa oraz radę sołecką, która składa się z 3 do 7 osób.

</doc>
<doc id="400203" url="https://pl.wikipedia.org/wiki?curid=400203" title="Mieleszyn (gmina Bolesławiec)">
Mieleszyn (gmina Bolesławiec)

Mieleszyn – wieś w Polsce położona w województwie łódzkim, w powiecie wieruszowskim, w gminie Bolesławiec.
Podział administracyjny i położenie.
W latach 1954–1968 wieś należała i była siedzibą władz gromady Mieleszyn, po jej zniesieniu w gromadzie Bolesławiec. W latach 1975–1998 miejscowość administracyjnie należała do województwa kaliskiego.
Historia.
Miejscowość historycznie należy do ziemi wieluńskiej i związana była z Wielkopolską. Ma metrykę średniowieczną i istnieje co najmniej od XIII wieku. Wymieniona w dokumentach zapisanych w 1234 jako „Milesyno”, oraz w 1244 jako „Mileszyn”, kiedy staje się uposażeniem klasztornym.
W 1234 rycerz Iwo nadał należącą do niego część miejscowości klasztorowi cysterek w Ołoboku. W 1245 Wierzbięta i Racława zrzekli się praw do swojej części Mieleszyna na rzecz klasztoru w Łubnicach. Z czasem przez darowizny i wykup stała się ona w całości wsią duchowną, czyli należącą do kleru. W XIII wieku wieś leżała w kasztelanii kaliskiej. W 1249 książę kaliski Bolesław Pobożny przydzielił Mieleszyn do klasztoru w Ołoboku jako jego uposażenie. W 1250 kolejny książę Przemysł I pozwolił klasztorowi w Łubnicach przenieść miejscowość z prawa polskiego na prawo magdeburskie. W 1274 Bolesław Pobożny sprzedał Albrechtowi i Falerkonowi, synom Czesława, część Mieleszyna złączoną z miastem Bolesławcem. W 1277 władca ten zwrócił wieś klasztorowi w Ołoboku, którą zamienił na Białą na okres budowy Bolesławca. W 1356 osadnicy w miejscowości otrzymali 10 lat wolnizny.
W 1499 wieś należała do parafii Mieleszyn, a w 1511 znajdowała się w powiecie wieluńskim. W końcu XVI wieku znajdowała się w Rzeczypospolitej Obojga Narodów i położona była w województwie sieradzkim.
Miejscowość została odnotowana w historycznych dokumentach podatkowych. W 1553 liczyła 5. łanów, a w 1518 – 7. W 1552 mieszkało w niej 17. kmieci z 1 karczmarzem, 2 młynarzami, a sołtysowi podlegało 3 kmieci. W 1520 pleban miał we wsi 2 łany.
Po rozbiorach Polski miejscowość znalazła się w zaborze rosyjskim. Jako kolonia, folwark, majorat oraz osada karczmarska leżąca nad rzeką Prosną w powiecie wieluńskim, gminie Bolesławiec, parafii Mieleszyn wymienia ją XIX wieczny Słownik geograficzny Królestwa Polskiego. W 1827 miejscowość była wsią rządową, w której naliczono 60. domów zamieszkanych przez 455 mieszkańców. W 1885 kolonia liczyła 85. domów oraz 681 mieszkańców, folwark 3 domy i 42 mieszkańców, osada karczmarska 1 dom i 7. lokatorów. Wieś posiadała drewniany kościół parafialny.
W drugiej połowie XIX wieku Mieleszyn wraz z Chróścinem oraz lasami żdżarskiemi stanowił majorat administrowany przez gen. Krasnokuckiego. Stanowił on pierwotnie uposażenie klasztoru cysterek w Ołoboku. Miał on w sumie 3157 morg rozległości w tym 1569 morg lasu.
Ludzie zamieszkujący wieś, utrzymują się głównie z roli.

</doc>
<doc id="400204" url="https://pl.wikipedia.org/wiki?curid=400204" title="Mieleszyn (województwo wielkopolskie)">
Mieleszyn (województwo wielkopolskie)

Mieleszyn (niem. "Hohenau") – wieś w Polsce, położona w województwie wielkopolskim, w powiecie gnieźnieńskim, w gminie Mieleszyn. Siedziba władz gminy.
Historia i zabytki.
Miejscowość jest siedzibą gminy Mieleszyn. 
Pierwsza wzmianka o wsi pojawiła się w 1283. 
W latach 1954–1972 wieś należała i była siedzibą władz gromady Mieleszyn. W latach 1975–1998 miejscowość administracyjnie należała do województwa poznańskiego.
Do zabytków należy kilka domów z początku XX wieku (m.in. z piekarnią, z oborą i ze sklepem), mleczarnia z końca XIX wieku (kamienno-ceglana), zespół szkolny z 1905, poczta z około 1910 oraz zespół stacji kolejowej (dworzec, szalet, magazyn, trzy domy pracownicze, budynek gospodarczy) z początku XX wieku.
Na południe od wsi, przy drodze do Karniszewa, pozostałości cmentarza ewangelickiego z resztkami nagrobków i centralnej alei.
Komunikacja.
Miejscowość leży przy zamkniętej dla ruchu osobowego w 2000 linii kolejowej Gniezno-Nakło nad Notecią oraz przy lokalnej drodze ze Świniar do Rogowa. 

</doc>
<doc id="400205" url="https://pl.wikipedia.org/wiki?curid=400205" title="Mielęcin (województwo dolnośląskie)">
Mielęcin (województwo dolnośląskie)

Mielęcin (niem. "Pfaffendorf") – wieś w Polsce położona w województwie dolnośląskim, w powiecie świdnickim, w gminie Żarów.
Podział administracyjny.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="400206" url="https://pl.wikipedia.org/wiki?curid=400206" title="Mielnik (województwo dolnośląskie)">
Mielnik (województwo dolnośląskie)

Mielnik – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka. Mielnik leży w Krowiarkach. 
Położenie.
Mielnik to mała wieś leżąca w Krowiarkach, na południowym zboczu Wapniarki, na wysokości około 340-405 m n.p.m. Najwyższa część wsi dochodzi do Przełęczy Mielnickiej.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsza wzmianka o wsi pochodzi z 1358 roku. Mielnik należał wtedy do dóbr w Starym Waliszowie, a następnie w Gorzanowie. W 1840 roku były tu 44 domy, gospoda, dwa wapienniki i gorzelnia. W drugiej połowie XIX wieku wieś nabrała znaczenia jako punkt wypadowy spacerów na pobliską Wapniarkę, na której wzniesiono wieżę widokową. 
Zabytki.
W Mielniku znajdują się następujące zabytki:

</doc>
<doc id="400207" url="https://pl.wikipedia.org/wiki?curid=400207" title="Mielno (województwo warmińsko-mazurskie)">
Mielno (województwo warmińsko-mazurskie)

Mielno (dawniej niem. "Mühlen") – wieś w Polsce położona w województwie warmińsko-mazurskim, w powiecie ostródzkim, w gminie Grunwald przy drodze wojewódzkiej nr 537. W latach 1975–1998 miejscowość administracyjnie należała do województwa olsztyńskiego.
Historia.
Pierwsze wzmianki o Mielnie pochodzą z 1328 roku (założenie wsi z nadania Mikołajowi z Kowalk na części majątku o powierzchni 200 włók), przywilej ten kilkakrotnie ponawiano. Po rozparcelowaniu wielkiego majątku poza Mielnem powstały wówczas wsie Gąsiorowo, Prusy, Tymowo i Zielonowo. W czasach krzyżackich wieś podlegała pod komturię w Olsztynku, były to dobra rycerskie o powierzchni 70 włók.
Okoliczne ziemie komtur dzierzgoński nadał Mikołajowi pochodzącemu z Kowalk. W roku 1333 komtur dzierzgoński Ginter von Schwarzburg odnowił przywilej lokacyjny dla Mikołaja Gobelau. Wieś otrzymała 40 włók ziemi na prawie chełmińskim. W roku 1399 był tu folwark należący do Barbary von Muhlen.
W 1410 roku Mielno zostało zniszczone przez wojska litewskie i polskie. W roku 1470 właścicielem wsi był Jan Schyra. W 1519 roku na wojnę z Polską stawiło się obowiązkowo 12 chłopów do armii krzyżackiej. W czasie działań krzyżackich wieś została całkowicie spustoszona, w 1520 po wkroczeniu wojsk polskich cała okoliczna szlachta opowiedziała się po stronie króla polskiego, jedynym który był przeciwny był niejaki Nęcki. W 1540 roku gospodarowało 33 chłopów, 4 zagrodników, działał młyn zbożowy. Usługi wykonywał szewc i kołodziej. W roku 1579 wieś uprawiała 60 włók ziemi, do folwarku należało tylko 10 włók. Gospodarowało tu 18 chłopów, 7 zagrodników, działała już karczma. W roku 1629 wojska szwedzkie spustoszyły całą wieś. W 1783 roku w Mielnie wybudowano nowy młyn o napędzie wodnym. W 1807 roku wojska francuskie podczas przemarszu spowodowały wielkie zniszczenia. W 1820 roku, we wsi mieszkało 196 osób, a w roku 1939 – 363 osoby.
Na miejscu kościoła średniowiecznego, w 1862 roku wybudowano nowy kościół w stylu neogotyckim z kamienia i cegły. Po roku 1945 kościół w Mielnie przeszedł we władanie katolików polskich i do dziś jest filią parafii w Stębarku
W Mielnie znajduje się zabytkowy park dworski założony i ukształtowany w swojej obecnej formie w II poł. XIX wieku na podstawie projektu wybitnego projektanta ogrodów z Bydgoszczy Johanna Larassa. Park zachowany prawie w całości w swoich historycznych granicach jest jednym z lepiej zachowanych założeń parkowych w województwie warmińsko-mazurskim, z czytelnym historycznym układem przestrzennym z grupami drzew: daglezji i klonów, i licznym wielogatunkowym starodrzewem, na który składają się między innymi: klony, buki, graby, dęby, lipy, świerki, daglezje, sosny wejmutki.
We wsi warto obejrzeć kościół neogotycki z 1862 r. Podczas II wojny światowej na kościół napadli żołnierze niemieccy i zaczęli weń strzelać. Do dziś widoczne są trzy dziury postrzałowe w obrazie ołtarza. W promieniu 3 km od wsi znajdują się źródła Drwęcy, dolina Czarci Jar oraz cmentarz z I wojny światowej w pobliskim Drwęcku.
Mielno jest jedną z piękniejszych wiosek w województwie warmińsko-mazurskim. Znajduje się tu jezioro jezioro Mielno. Jezioro jest uznawane przez turystów jako bardzo czyste. W Mielnie był kiedyś ośrodek wypoczynkowy, lecz dziś już nie prosperuje. Na jego miejscu stoją prywatne domki letniskowe, które w sezonie letnim są wynajmowane turystom. Do Mielna przyjeżdżają zawsze stali goście, amatorzy tej miejscowości.
Przez wieś przepływa rzeka Marózka, która wpada do odległego o 7 km (w kierunku północno-wschodnim) jeziora Maróz.

</doc>
<doc id="400208" url="https://pl.wikipedia.org/wiki?curid=400208" title="Mierzejewo (województwo warmińsko-mazurskie)">
Mierzejewo (województwo warmińsko-mazurskie)

Mierzejewo (niem. "Mnierczeiewen") – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego. Przed 1945 r. wieś należała do powiatu giżyckiego.
Miejscowość leży na trasie Giżycko-Ryn-Mrągowo-Rozogi (przy drodze krajowej 59).
Historia.
Wieś lokowana była na prawie chełmińskim. W 1427 prokurator kętrzyński Hans von Behnhusen z polecenia wielkiego mistrza Pawła von Rusdorfa zapisał kilku wolnym 30 włók "Hansowi" i jego synom "Martenowi" i "Gregorowi" dwa dobra służebne po 15 włók każde, z których jedno położone było „koło lasu Zandern” ("Sonderwald"), a drugie koło jeziora Notyst. Te dwa majątki dały w następstwie początek dwóm wsiom Sądrom i Mierzejewu. Zobowiązani byli do wystawienia po jednej służbie konnej w lekkiej zbroi z każdego dobra, odbywania podróży dla zakonu, budowy nowych zamków, naprawiania starych lub burzenia. Ponadto ciążyła na nich danina od pługa (płużne) po jednym korcu pszenicy i żyta, a oprócz tego funt wosku i jeden fenig od służby, tytułem opłaty uznaniowej. Obdarowani otrzymali prawo do niższego sądownictwa oraz prawo do połowu ryb „małym sprzętem” na własne potrzeby w jeziorze Notyst. We wsi w 1539 r. mieszkali sami Polacy i była to wieś chłopska. W 1564 r. w księdze rachunkowej starostwa w Rynie zapisano Sądry i Mierzejewo łącznie na 30 łanach, było tam wówczas 14 gospodarstw. W tym czasie była to już wieś czynszowa (zmiana wniknęła najpewniej na skutek ponownego osadnictwa po wyludnieniach po wojnach polsko-krzyżackich). Mierzejewo i Sądrach do roku 1719 traktowano łącznie. W 1602 r. wieś otrzymała dodatkowo jedną włókę ziemi. W 1673 r. w obu wsiach łącznie istniało 16 gospodarstw.
Dzieci z Mierzejewa chodziły do jednoklasowej szkoły w Sądrach, która powstała tam w 1725 r. Według danych z 1776 r. wielkość obszaru wiejskiego Mierzejewa wynosiła ponad 17 łanów (284 ha). W 1785 r. we wsi było 9 domów. W 1822 r. wieś liczyła 110 mieszkańców. Po separacji gruntów wiejskich w 1830 r. było w Mierzejewie 19 gospodarstw chłopskich. W 1838 r. mieszkały tu 134 osoby w 19 domach. Wieś należała do parafii w Rynie. W okresie międzywojennym 7 gospodarstw miało wielkość w granicach 20-100 ha. W 1928 r. Mierzejewo określono urzędowo jako wieś i wybudowanie, z liczbą 197 mieszkańców. W 1928 r. ówczesne władze niemieckie zmieniły urzędową nazwę wsi na "Mertenau". W 1939 r. we wsi mieszkało 116 osób.

</doc>
<doc id="400209" url="https://pl.wikipedia.org/wiki?curid=400209" title="Mierzejewo (województwo wielkopolskie)">
Mierzejewo (województwo wielkopolskie)

Mierzejewo – wieś w Polsce położona w województwie wielkopolskim, w powiecie leszczyńskim, w gminie Krzemieniewo.
W latach 1975−1998 miejscowość administracyjnie należała do województwa leszczyńskiego.
Zobacz też.
Mierzejewo 

</doc>
<doc id="400210" url="https://pl.wikipedia.org/wiki?curid=400210" title="Mierzęcin (województwo zachodniopomorskie)">
Mierzęcin (województwo zachodniopomorskie)

Mierzęcin (niem. "Martenthin") – wieś w Polsce położona w województwie zachodniopomorskim, w powiecie kamieńskim, w gminie Wolin.
W 2007 roku do Mierzęcin przyłączono osadę Recz, która jest obecnie jej częścią.
W latach 1946–1998 miejscowość administracyjnie należała do województwa szczecińskiego.
Pałacyk myśliwski.
We wsi, na brzegu jeziora Ostrowo znajduje się neobarokowy dwór myśliwski zbudowany w latach 1902-1910 o powierzchni 490 m². Jest to budynek parterowy z użytkowym poddaszem, założony na rzucie prostokąta, kryty dachem mansardowym. Wejście do budynku poprzedzone jest trzyosiowym ryzalitem zwieńczonym trójkątnym tympanonem. Po 1945 roku budynek był wykorzystywany na mieszkania pracowników PGR. Od 1991 roku dwór należy do prywatnego właściciela, który przeprowadził kompleksową modernizację. Obiekt jest otoczony parkiem leśnym z początku XX wieku. Obiekt dostępny z zewnątrz.

</doc>
<doc id="400211" url="https://pl.wikipedia.org/wiki?curid=400211" title="Mierzwin (województwo dolnośląskie)">
Mierzwin (województwo dolnośląskie)

Mierzwin (niem. "Possen") – wieś w Polsce położona w województwie dolnośląskim, w powiecie bolesławieckim, w gminie Bolesławiec.
Położenie.
Mierzwin to niewielka wieś o długości około 1,1 km leżąca na Pogórzu Izerskim, w północnej części Niecki Lwóweckiej, na wysokości około 190-200 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Mierzwin jest wzmiankowany w dokumencie pochodzącym z 1305 roku, ale osadnictwo na tym terenie istniało jeszcze wcześniej. W 1786 roku mieszkało tu 11 kmieci, 27 zagrodników i 4 chałupników, był tu też młyn wodny. W 1821 roku w miejscowości zbudowano nową szkołę ewangelicką. W 1825 roku we wsi było 60 domów i młyn wodny oraz szkoła ewangelicka. W 1840 roku były tu 63 domy, szkoła ewangelicka, młyn wodny, wiatrak, 5 gospód i torfiarnia, a wśród mieszkańców było kilku rzemieślników i handlarz.
Po 1945 roku Mierzwin pozostał niewielką wsią rolniczą o ustabilizowanej sytuacji demograficznej, do czego przyczyniło się zasiedlenie w 1946 roku przez dużą grupę reemigrantów z Bośni. W 1978 roku było tu 38 gospodarstw rolnych, w 1988 roku ich liczba zmalała do 35.
Zabytki.
Na północno-zachodnim skraju Mierzwina zachowały się pozostałości grodziska pochodzącego z XII-XIV wieku, które miało kształt owalu o wymiarach około 25x35 m.
Szlaki turystyczne.
Przez Mierzwin przechodzi szlak turystyczny:

</doc>
<doc id="400212" url="https://pl.wikipedia.org/wiki?curid=400212" title="Mierzwin (województwo kujawsko-pomorskie)">
Mierzwin (województwo kujawsko-pomorskie)

Mierzwin – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.
Historia wsi.
W XVI w. właściciel wsi Krzysztof Mierzwiński należał do braci polskich. W roku 1884 wieś należała do Więckowskiej. W tym czasie wieś miała powierzchnię 1647 mórg i były dwie karczmy w osadach Czerwiniak i Byczek. W tym czasie we wsi było 8 domów 158 mieszkańców. W ogólnej liczbie mieszkańców było 119 katolików i 32 ewangelików oraz 62 analfabetów.

</doc>
<doc id="400213" url="https://pl.wikipedia.org/wiki?curid=400213" title="Mierzwin (województwo świętokrzyskie)">
Mierzwin (województwo świętokrzyskie)

Mierzwin – wieś w Polsce położona w województwie świętokrzyskim, w powiecie jędrzejowskim, w gminie Imielno.
Do 1954 istniała gmina Mierzwin. W latach 1954–1961 wieś należała i była siedzibą władz gromady Mierzwin, po jej zniesieniu w gromadzie Imielno. W latach 1975–1998 miejscowość administracyjnie należała do województwa kieleckiego.
Zabytki.
Kościół pw. św. Piotra i Pawła, wybudowany w II. poł. XVI w., późnogotycki, . Kościół jest wpisany do rejestru zabytków nieruchomych (nr rej.: A.90 z 14.01.1957 i z 11.02.1967).
Historia.
5 grudnia 1863 r. w czasie trwania powstania styczniowego w lasach niedaleko wsi Mierzwin doszło do bitwy. Walka toczyła się między oddziałem powstańczym dowodzonym przez mjr Karola Kalitę a oddziałami rosyjskimi. Starcie zakończyło się zwycięstwem powstańców.

</doc>
<doc id="400214" url="https://pl.wikipedia.org/wiki?curid=400214" title="Mierzynek (województwo kujawsko-pomorskie)">
Mierzynek (województwo kujawsko-pomorskie)

Mierzynek – wieś w Polsce położona w województwie kujawsko-pomorskim, w powiecie toruńskim, w gminie Lubicz.
W latach 1954–1959 wieś należała i była siedzibą władz gromady Mierzynek, po jej zniesieniu w gromadzie Lubicz. W latach 1975–1998 miejscowość administracyjnie należała do województwa toruńskiego.
Zobacz też: Mierzynek 

</doc>
<doc id="400215" url="https://pl.wikipedia.org/wiki?curid=400215" title="Mierzynek (województwo zachodniopomorskie)">
Mierzynek (województwo zachodniopomorskie)

Mierzynek (niem. "Neu Marrin") – wieś sołecka w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 wieś należała do województwa koszalińskiego. W roku 2007 wieś liczyła 30 mieszkańców. 
Geografia.
Wieś leży ok. 8 km na północny wschód od Karlina.
Historia.
Do 1820 roku Mierzynek należał do klucza dóbr w Mierzynie, którego właścicielem był Joachim Friedrich Scheunemann. W 1822 roku podzielił on swój majątek między swoich synów. W Mierzynku wybudowano nową siedzibę. Od 1862 roku właścicielem majątku był Robert Ludwig Scheunemann i jego spadkobiercy w linii prostej. Majątek stanowił ich własność aż do II wojny światowej. 
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="400216" url="https://pl.wikipedia.org/wiki?curid=400216" title="Mierzyn (województwo łódzkie)">
Mierzyn (województwo łódzkie)

Mierzyn – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1954–1968 wieś należała i była siedzibą władz gromady Mierzyn, po jej zniesieniu w gromadzie Rozprza. W latach 1975–1998 miejscowość administracyjnie należała do województwa piotrkowskiego.
Historia wsi.
Początki.
Według podania w miejscowości istniała pogańska świątynia, na miejscu której wybudowano drewniany kościół wzmiankowany już w Kronikach Długosza. Parafia w Mierzynie istnieje co najmniej od 1399 roku. O starożytności osady w Mierzynie świadczyć mogą wykopaliska z roku 1881. Podczas orania ziemi dworskiej znaleziono tam monety srebrne z II połowy XIV w., głównie półgroszy koronnych i denarów Kazimierza Wielkiego. Pierwszych było 35 sztuk, drugich przeszło 370. Ponadto znaleziono 5 całkowitych groszy praskich i 3 denary króla Karola Luksemburczyka, jeden denar węgierski Karola Roberta i przeszło 200 sztuk monet (prawdopodobnie śląskich).
Właściciele.
U schyłku XIV wieku Mierzyn należał już do rodu Mierskich (właśc. Mirskich herbu Jelita). Władał tymi dobrami Jarosław z Mierzyna piastujący urząd cześnika sieradzkiego. W I połowie XV wieku dziedzicami majątku byli bracia Jan i Rafał z Mierzyna Mierscy, następnie syn Rafała – Stanisław. 
Do parafii mierzyńskiej w początkach XVI wieku należały wsie: Bryszki, Rajsko Wielkie i Małe, Lubień (Lubyn), Tomawa, Żerechowa, Daniszewice, Cieszanowice i Szczepanowice, a dziesięcinę pobierano aż z okolic Łowicza i Brzezin.
W połowie XIX wieku dziedzicami dóbr Mierzyn byli małżonkowie: Karol Stefan Burghard herbu Burghard, syn Bonawentury i Teresy z Zaborowskich i Adelajda Szerszeńska, córka Jędrzeja, dziedzica dóbr Wiskitno. Karol Stefan Burghard był niezwykle ważną postacią w dziejach Mierzyna. Urodził się 18 sierpnia 1815 w Końskich. Zajmował się rolnictwem. Oprócz posiadanego majątku Mierzyn dzierżawił Milejów. Zasłużył się jako filantrop, posiadany majątek przeznaczył testamentem na: Towarzystwo Dobroczynności, zakład kalek w Warszawie, budowę kaplicy cmentarnej, wpisy i stypendia dla młodzieży, pomoc dla młodzieży rzemieślniczej itp. Przez wiele lat mieszkał w Piotrkowie Trybunalskim, gdzie zmarł 12 lutego 1887.
Zabytki.
Do niedawna w północnej części wsi znajdował się modrzewiowy, parterowy dwór z przełomu XVII i XVIII wieku. Dwór spłonął w 1947. Zachował się natomiast kościół, który wedle tradycji założony został wkrótce po rozszerzeniu chrześcijaństwa w Polsce. Pierwotny kościół stanowiło obecne prezbiterium, do którego dziedzice wsi przybudowali około 1600 r. murowaną nawę. Kościół jest budowlą późnogotycka, jednonawowa z wielobocznym prezbiterium, krytą dachem dwuspadowym. W przybudówce przy prezbiterium znajduje się zakrystia, a przy nawie umiejscowiona jest kruchta. Od frontu wznosi się wieża wybudowana w latach 30. XIX wieku. W ścianie południowej nawy kościoła wyryte są imiona, nazwiska, miejscowości i daty, z których najwcześniejsza pochodzi z 1558.
Prezbiterium zwieńczone jest oryginalnym sklepieniem. W każdym przęśle sklepienia znajduje się zwornik z herbem Jelita. Na szczególną uwagę zasługują: chrzcielnica z 1609, obrazy w ołtarzach bocznych Madonny z XVII w. i św. Anny Samotrzeci z XVIII w. oraz późnogotycka płyta nagrobna Mikołaja Cieszanowskiego z I połowy XVI w. Obok kościoła stoi kapliczka z XVIII w., wewnątrz której znajduje się figurka Chrystusa Bolesnego.
W historii Mierzyna zapisał się szczególnie ksiądz proboszcz Ignacy Napoleon Bogusławski herbu Ostoja, który przez pół wieku opiekował się tą parafią. Urodził się dnia 5 lipca 1807 r. w Żelisławiu (parafia Błaszki). Rodzicami jego byli Antoni Onufry Bogusławski i Salomea z Bobowskich, chrzestnymi natomiast Ignacy Kajetan Błeszyński (syn Tomasza – ostatniego podkomorzego sieradzkiego) i jego żona Apolonia z Grodzickich, właściciele dóbr Żelisław. Ignacy Bogusławski w roku 1831 został wyświęcony na kapłana. Cztery lata był wikarym w Łasku. W 1835 roku został proboszczem parafii w Mierzynie. W tym czasie odbyła się konsekracja nowo wzniesionej nawy kościoła mierzyńskiego. Poprzednia nawa, wymurowana około 1600 roku przez ówczesnych dziedziców wsi, zawaliła się w 1825 roku i przez kilka lat kościół w wyniku ogromnych zniszczeń, nie nadawał się do odprawiania nabożeństw. Wybudowano też wieżę dzięki hojności Stanisława Sucheckiego.
Według rejestru zabytków Narodowego Instytutu Dziedzictwa na listę zabytków wpisane są obiekty:
Okres powstania styczniowego.
Lata sześćdziesiąte XIX wieku były dla mieszkańców Mierzyna i ks. Ignacego Bogusławskiego okresem niepokoju i oczekiwania. Zbliżał się bowiem moment wybuchu powstania narodowego. W sierpniu 1861 roku w pobliskim Piotrkowie rozpoczęły się pierwsze manifestacje patriotyczne skierowane przeciwko urzędnikom carskim. Jesienią 1862 r., przystąpiono do gromadzenia środków na ekwipunek dla przyszłych oddziałów powstańczych. Powstanie w rejonie Piotrkowa rozpoczęło się 23 stycznia 1863, kiedy oddział powstańczy pod dowództwem Grekowicza wkroczył do Kamieńska, gdzie ludność, wyszła tłumnie na powitanie. Odbyła się uroczystość oprawienia sztandaru z Orłem i Pogonią. W okolicach Mierzyna stale organizowały się grupy powstańcze, a lasy na wschód od wsi w stronę Lubienia stanowiły świetną bazę szkoleniową. Największa bitwa w okolicy Mierzyna i Kamieńska została stoczona w dniach 23–24 lipca 1863. Wtedy to partyzanci wysłani przez J. Oksińskiego i A. Lütticha rozmontowali szyny i zatrzymali pociąg wiozący żołnierzy rosyjskich. 
Okres powstania styczniowego to czas wzmożonej i szczególnej roli Kościoła w życiu społeczeństwa polskiego. W kościołach zbierano się na modlitwach za walczących o wyzwolenie narodowe. Księża czynnie włączali się do powstania, odprawiając msze polowe, organizując pomoc medyczną, udzielając się w konspiracji, często będąc przywódcami oddziałów zbrojnych. Znakomitymi tego przykładami byli księża: Ignacy Mosiński proboszcz parafii Dmenin (ok. 30 km na południe od Mierzyna), na którym władze carskie wykonały wyrok śmierci w Piotrkowie za organizowanie grup zbrojnych oraz Wawrzyniec Cent, proboszcz z pobliskiego Sulejowa, który stał na czele wojewódzkiej organizacji cywilnej i tworzył grupy powstańcze. Nie inaczej działał ksiądz Ignacy Bogusławski. Jeszcze dzisiaj po stu czterdziestu latach mieszkańcy Mierzyna opowiadają jak po mszy świętej celebrowanej przez Bogusławskiego powstańcy szykujący się do walki ostrzyli szable i kosy na stopniach kapliczki koło kościoła, pozostawiając głębokie, wyraźnie widoczne do dzisiaj wyżłobienia. Byli to prawdopodobnie partyzanci z oddziału Wagnera, który rozlokowany był między Rozprzą a Kamieńskiem w styczniu 1864.
Mimo ogromnego zaangażowania społecznego w połowie roku 1864 powstanie upadło. Na terenach Królestwa Polskiego 13 stycznia 1867 roku władze carskie wprowadziły nowy podział administracyjny, w wyniku którego Mierzyn znalazł się w granicach guberni piotrkowskiej. Nastał czas represji popowstaniowych. Szczególnym okrucieństwem wsławił się w okolicy oddział pacyfikacyjny mjr von Redena. Okres popowstaniowy był z pewnością jednym z najtrudniejszych w dziejach Mierzyna. Mimo to, w tym czasie wieś znacznie się rozrosła. Osada i folwark liczyły już blisko 600 mieszkańców gospodarujących na ok. 1500 hektarach ziemi. Powstała tam również szkoła ogólna - początkowa.
Ignacy Bogusławski pozostał na probostwie w Mierzynie do końca swoich dni. Zmarł 11 sierpnia 1882 r. mając lat 75. Został pochowany na starym cmentarzu w Mierzynie.
Następcą księdza Ignacego Bogusławskiego był ksiądz proboszcz Leon Offmański. Opiekował się parafią do dnia swej śmierci 6 kwietnia 1898. Został pochowany na nowym cmentarzu w Mierzynie, po prawej stronie drogi w kierunku na Rozprzę. Znajdują się tam groby i innych nie mniej zasłużonych dla parafii osób. Należy do nich m.in. ksiądz Antoni Józef Christoph. Był proboszczem w Mierzynie od 1898 do 1933, czyli 35 lat. To za jego kadencji, w latach 1925–1928 wyremontowano i częściowo przebudowano kościół.

</doc>
<doc id="400217" url="https://pl.wikipedia.org/wiki?curid=400217" title="Mierzyn (województwo świętokrzyskie)">
Mierzyn (województwo świętokrzyskie)

Mierzyn – wieś sołecka w Polsce położona w województwie świętokrzyskim, w powiecie jędrzejowskim, w gminie Sędziszów.
W latach 1975–1998 miejscowość administracyjnie należała do województwa kieleckiego.

</doc>
<doc id="400218" url="https://pl.wikipedia.org/wiki?curid=400218" title="Mierzyn (województwo warmińsko-mazurskie)">
Mierzyn (województwo warmińsko-mazurskie)

Mierzyn – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec.
W latach 1975–1998 miejscowość administracyjnie należała do województwa toruńskiego.

</doc>
<doc id="400219" url="https://pl.wikipedia.org/wiki?curid=400219" title="Mierzyn (województwo wielkopolskie)">
Mierzyn (województwo wielkopolskie)

Mierzyn – wieś sołecka w Polsce położona w województwie wielkopolskim, w powiecie międzychodzkim, w gminie Międzychód, nad jeziorem Mierzyńskim.
Historia.
Ślady osadnictwa w tym rejonie znaleziono w dolinie Warty – były to elementy ceramiki sznurowej z epoki neolitu oraz z czasów rzymskich. W 1462 po raz pierwszy odnotowano nazwę "Mirin", jako nazwę jeziora w dobrach międzychodzkich. Samą wieś wymieniono po raz pierwszy w 1695, jako olęderską osadę "Meryń Stary".
W okresie Wielkiego Księstwa Poznańskiego (1815-1848) wzmiankowane są dwie miejscowości: "Mierzyn stary Olendry" oraz "Mierzyn nowy Olendry". Obie leżały w ówczesnym pruskim powiecie Międzyrzecz w rejencji poznańskiej. Należały one do okręgu międzychodzkiego tego powiatu i stanowiły część majątku Prusim, którego właścicielem był wówczas Reich. Według spisu urzędowego z 1837 roku Mierzyn stary liczył 90 mieszkańców, którzy zamieszkiwali 11 dymów (domostw), a Mierzyn nowy liczył 185 mieszkańców, którzy zamieszkiwali 24 domostwa.
W okresie międzywojennym w miejscowości stacjonowała placówka Straży Granicznej I linii „Mierzyn”.
W latach 1964-1972 zbudowano po północnej stronie jeziora ośrodek szkoleniowy Związku Młodzieży Wiejskiej (późniejszy ośrodek wypoczynkowy "Justynka"), po 1989 zdewastowany i w 2017 rozebrany. We wsi urządzono też Dom Przyjaźni, w którym dokumentuje się współpracę z niemieckim miastem Weinstadt.
W latach 1975–1998 miejscowość administracyjnie należała do województwa gorzowskiego.
Dzisiejszy Mierzyn składa się ze Starego Mierzyna (niem. Alt-Merine) i Nowego Mierzyna (niem. Neu-Merine). Stary Mierzyn rozpoczyna się od przydrożnego krzyża, a kończy przy granicy ze wsią Zamyślin. Nowy Mierzyn graniczy ze Starym i Puszczą Międzychodzką; na środku Nowego Mierzyna stoi kapliczka z figurą Niepokalanego Serca Maryi z 1947 r..
Podział przestrzenny wsi.
We wsi, na wschodnim brzegu jeziora Mierzyńskiego, rozwinął się duży ośrodek wypoczynkowy – "Mierzyn Ustronie", zlokalizowany przy drodze wojewódzkiej nr 160.
Zabudowa mieszkaniowa stałych mieszkańców Mierzyna, rozwinęła się zaś niedaleko zachodniego brzegu jeziora, przy drodze wojewódzkiej nr 199.

</doc>
<doc id="400220" url="https://pl.wikipedia.org/wiki?curid=400220" title="Mieszkowice (województwo opolskie)">
Mieszkowice (województwo opolskie)

Mieszkowice (, , ) – wieś w Polsce położona w województwie opolskim, w powiecie prudnickim, w gminie Prudnik. Historycznie leży na Górnym Śląsku, na ziemi prudnickiej. Położona jest na terenie Wysoczyzny Bialskiej, będącej częścią Niziny Śląskiej. Przepływa przez nią rzeka Ścinawa Niemodlińska.
W latach 1975–1998 miejscowość administracyjnie należała do ówczesnego województwa opolskiego.
Według danych na 2011 wieś była zamieszkana przez 451 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 12 km od granicy z Czechami, na Wysoczyźnie Bialskiej, tuż przy granicy gminy Prudnik z gminą Korfantów. Należy do Euroregionu Pradziad. Przez granice administracyjne wsi przepływa rzeka Ścinawa Niemodlińska. Leży na wysokości 250–306 m n.p.m., na obszarze 815,44 ha. Jest to ulicówka. Leży na terenie Nadleśnictwa Prudnik (obręb Prudnik).
Środowisko naturalne.
W Mieszkowicach panuje klimat umiarkowany ciepły. Średnia temperatura roczna wynosi +7,8 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Mieszkowic wynoszą 620 mm. Dominują wiatry zachodnie.
Nazwa.
W 1337 wieś odnotowana pod nazwą "Dithmersdorf". W łacińskiej księdze "Liber fundationis episcopatus Vratislaviensis" ("Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Dithmari villa". W późniejszych źródłach funkcjonująca aż do 1945 nazwa "Dittmansdorf". Nazwa wsi miała wywodzić się od imienia jej założyciela, czyli rycerza Dithmara. Po przejęciu przez administrację polską w 1945 całkowicie zmieniono nazwę wsi. W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Maciejowice". 15 marca 1947 r. nadano miejscowości nazwę "Mieszkowice". Nazwę zaczerpnięto od formy osobowej „Mieszko”, „Mieszek”, czyli imienia pierwszego historycznego władcy Polski – Mieszka I.
Historia.
Wieś została założona na przełomie XIII i XIV wieku. Pierwsza wzmianka o niej pochodzi z pierwszej połowy XIV wieku. Jej założycielem był rycerz Dithmar. Była zasiedlona przez kolonistów niemieckich, o czym świadczą imiona jej późniejszych mieszkańców. Mieszkowice przynależały do księstwa niemodlińskiego, a później księstwa opolskiego. W 1447 właścicielem wsi był Jakubek Brzezowicz (Brziazowicz), a od 1492 jego brat Krzysztof. W dokumencie z 1463 występuje Hans Maltzer – właściciel lasu w Mieszkowicach. Z 1464 po raz pierwszy wzmiankowany był katolicki kościół pod wezwaniem św. Jerzego w Mieszkowicach, który stanowił samodzielną parafię. Pod koniec XV wieku, zgodnie z powinnościami książęcymi, mieszkańcy wsi dostarczali na zamek w Prudniku 8 fur siana.
Według urbarza zamkowego Prudnika z 1534, mieszkańcy Mieszkowic byli zobowiązani płacić daninę księciu oraz właścicielowi zamku w Prudniku. Oddawali także dziesięcinę proboszczowi. Część wsi należała do Georga von Lindewiesa. W 1561 właścicielem Mieszkowic została Rada Miejska Prudnika. W 1586 został zbudowany obecny kościół św. Jerzego, wówczas jako protestancki zbór (przejęty przez katolików w 1629). Pomimo kontrreformacji, Mieszkowice wraz z Szybowicami stanowiły najsilniejsze ośrodki protestantyzmu w okolicy.
13 marca 1598 Prudnik był zmuszony odsprzedać Mieszkowice, Rudziczkę i Włókna Joachimowi Mettichowi, panu na zamku w Łące Prudnickiej. Joachim Mettich uzyskał w 1606 prawo do warzenia piwa w Mieszkowicach, a Martin Kruschem przywilej wódczany. Pomimo przynależności do rodziny Mettichów, mieszkańcy Mieszkowic jeszcze w 1633 byli zobowiązani czyścić prudnickie rowy zamkowe za posiłek i odprowadzać dziesięcinę biskupom nyskim. W 1821, na krótki okres Mieszkowice stały się własnością generałowej Colomb i Johanna Karla von Siedlnitzkiego herbu Odrowąż. Po uwłaszczeniu chłopów w Prusach w połowie XIX wieku stopniowo zanikła własność panów na zamku w Łące Prudnickiej wobec Mieszkowic – w ich rękach pozostał jedynie folwark. W XIX wieku Mieszkowice zostały dotknięte przez epidemię cholery, głód z powodu nieurodzaju ziemniaków, powodzie i susze. Wiele osób zmarło, niektórzy przeprowadzili się do Prudnika lub Nysy w poszukiwaniu pracy.
11 stycznia 1824 roku w Mieszkowicach urodził się ksiądz Jan Schneider, który był założycielem Zgromadzenia Sióstr Maryi Niepokalanej. Obecnie w Mieszkowicach, w miejscu w którym stał dom rodzinny księdza Schneidera jest kapliczka z Maryją Niepokalaną, upamiętniająca założyciela Zakonu.
Szkoła w Mieszkowicach powstała w 1840 roku jako obiekt jednopiętrowy. Drugie piętro dobudowano w 1935. 5 stycznia 1910 został poświęcony kościół ewangelicki w Mieszkowicach. Według spisu ludności z 1 grudnia 1910, na 961 mieszkańców Mieszkowic 951 posługiwało się językiem niemieckim, 9 językiem polskim, a 1 był dwujęzyczny. Po I wojnie światowej we wsi, obok kościoła ewangelickiego, powstał pomnik upamiętniający mieszkańców wsi, którzy zginęli podczas niej. Wówczas właścicielem największego gospodarstwa rolnego – folwarku w Mieszkowicach, był Rudolf von Rudzinski-Rudno. W skład gospodarstwa wchodziły zabudowania folwarczne (stajnia, spichlerz, stodoła, oficyna mieszkalna) oraz 145 hektarów ziemi. W 1921 w zasięgu plebiscytu na Górnym Śląsku znalazła się tylko część powiatu prudnickiego. Mieszkowice znalazły się po stronie zachodniej, poza terenem plebiscytowym.
Podczas II wojny światowej w gospodarstwach rolnych na terenie Mieszkowic przebywała liczna grupa robotników przymusowych z Polski, Związku Radzieckiego i Jugosławii. W czasie walk w rejonie Prudnika w marcu 1945 wieś została zajęta bez walki przez Armię Czerwoną. Zbudowany wokół wsi polowy system umocnień nie powstrzymał radzieckiej ofensywy. W wyniku działań wojennych ucierpiała górna część Mieszkowic od strony Szybowic i Lasu Lipowskiego. Kościoły katolicki i ewangelicki zostały ostrzelane ogniem karabinowym i artyleryjskim. Większość niemieckich mieszkańców wsi zdołała uciec w kierunku Charbielina i Głuchołaz. Wojna, wybuch we wsi epidemii tyfusu i głód spowodowały śmierć wielu mieszkańców.
Po wyparciu oddziałów niemieckich wieś została przejęta przez polską administrację. Wówczas w Mieszkowicach została osiedlona część polskich repatriantów z Kresów Wschodnich – z Podhajczyk i Ottyni. Niemieckojęzyczna ludność została wysiedlona na zachód 1 lipca 1946.
W latach 1945–1950 Mieszkowice należały do województwa śląskiego, a od 1950 do województwa opolskiego. W latach 1945–1954 wieś należała do gminy Rudziczka, a w latach 1954–1972 do gromady Rudziczka.
W pierwszych latach powojennych większość mieszkańców wsi było zwolennikami mikołajczykowskiego Polskiego Stronnictwa Ludowego. Wielu mieszkańców współpracowało z antykomunistyczną Krajową Armią Podziemną. 2 marca 1952 oddziały UB aresztowały podejrzanych o działalność konspiracyjną mieszkańców Mieszkowic i Szybowic. W latach 1964–1968 rozebrany został kościół ewangelicki. Na jego miejscu postawiono oryginalny krzyż z jego wieży. W 2010 Mieszkowice przystąpiły do Programu Odnowy Wsi Opolskiej.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Mieszkowicach chronione są ponadto:
Gospodarka.
Wieś ma charakter rolniczy. Indywidualni rolnicy uprawiają głównie pszenicę, buraki cukrowe i rzepaku.
Mieszkowice posiadają jednostkę Ochotniczej Straży Pożarnej, zrzeszoną w Związku Ochotniczych Straży Pożarnych RP w Prudniku.
Oświata.
W Mieszkowicach znajduje się Publiczne Przedszkole.
Kultura.
We wsi działa Wiejski Dom Kultury, będący placówką kulturalno-oświatową. Kierownik WDK we współpracy z Radą Sołecką organizuje dla miejscowych dzieci zimowiska, półkolonie i imprezy okolicznościowe.
Religia.
W Mieszkowicach znajduje się katolicki kościół św. Jerzego, który należy do parafii św. Michała Archanioła w Szybowicach. Pośrodku wsi, przy płocie jednego z gospodarstw, znajduje się częściowo wkopany w ziemię krzyż pokutny typu łacińskiego, wykonany z piaskowca. Jest na nim wyryty miecz, a obok niezbyt czytelna i zapewne późniejsza data – 1837. Istnieje kilka wersji przyczyny jego powstania. Według jednej z nich, w czasie wojny trzydziestoletniej dwóch oficerów zakochało się w córce właściciela majątku – barona d'Ungera. Stoczyli oni pojedynek, w którym jeden z nich poległ, a drugi z rozpaczy wbił sobie szpadę w serce. Inna wersja historii powiada, że ok. 1740 przywódca buntu chłopskiego Bekisz (Bukisz), zabił tu pruskiego oficera. Kolejna wersja mówi, że krzyż wykuł ojciec dwójki dzieci, który poćwiartował jedno z nich.
Sport.
W Mieszkowicach działa klub sportowy LZS Mieszkowice.

</doc>
<doc id="400221" url="https://pl.wikipedia.org/wiki?curid=400221" title="Mieszkowo (województwo lubuskie)">
Mieszkowo (województwo lubuskie)

Mieszkowo (niem. "Mühldorf") – wieś w Polsce położona w województwie lubuskim, w powiecie zielonogórskim, w gminie Trzebiechów.
W latach 1975–1998 miejscowość administracyjnie należała do województwa zielonogórskiego.

</doc>
<doc id="400222" url="https://pl.wikipedia.org/wiki?curid=400222" title="Mieszkowo (województwo mazowieckie)">
Mieszkowo (województwo mazowieckie)

Mieszkowo – wieś w Polsce położona w województwie mazowieckim, w powiecie piaseczyńskim, w gminie Piaseczno.
W latach 1975–1998 miejscowość administracyjnie należała do województwa warszawskiego.

</doc>
<doc id="400223" url="https://pl.wikipedia.org/wiki?curid=400223" title="Mieszkowo (województwo zachodniopomorskie)">
Mieszkowo (województwo zachodniopomorskie)

Mieszkowo – osada sołecka w Polsce położona w województwie zachodniopomorskim, w powiecie goleniowskim, w gminie Maszewo.
W latach 1975–1998 miejscowość administracyjnie należała do województwa szczecińskiego.
Zobacz też: Mieszkowo, Mieszków

</doc>
<doc id="400224" url="https://pl.wikipedia.org/wiki?curid=400224" title="Mieszków (województwo dolnośląskie)">
Mieszków (województwo dolnośląskie)

Mieszków – wieś w Polsce położona w województwie dolnośląskim, w powiecie polkowickim, w gminie Gaworzyce.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
Nazwa pochodzi od staropolskiego imienia męskiego Mieszko. W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zlatynizowanej formie "Meschowo".
Zabytki.
Do wojewódzkiego rejestru zabytków wpisany jest:

</doc>
<doc id="400225" url="https://pl.wikipedia.org/wiki?curid=400225" title="Mieszków (województwo lubuskie)">
Mieszków (województwo lubuskie)

Mieszków (do 1945 niem. "Beinsdorf", górnołuż. "Bjenišow") – wieś w Polsce położona w województwie lubuskim, w powiecie żarskim, w gminie Trzebiel.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:

</doc>
<doc id="400226" url="https://pl.wikipedia.org/wiki?curid=400226" title="Mieszków (województwo wielkopolskie)">
Mieszków (województwo wielkopolskie)

Mieszków – wieś w Polsce, w województwie wielkopolskim, w powiecie jarocińskim, w gminie Jarocin.
Dawniej miasto; uzyskał lokację w 1777 roku, zdegradowany w 1873 roku. W latach 1954–1971 wieś należała i była siedzibą władz gromady Mieszków, po jej zniesieniu w gromadzie Mieszków. W latach 1975–1998 miejscowość administracyjnie należała do województwa kaliskiego.
Mieszków leży na obszarze Wału Żerkowskiego, nad rzeką Lubieszką, przy drodze krajowej nr 11 oraz drodze krajowej nr 15, 7 km od Jarocina,
Herb.
W herbie Mieszkowa znajduje się kościół o trzech wieżach zakończonych krzyżami. Kolory to czerwone tło, białe mury, niebieskie dachy i złote krzyże. Pojawił się na pieczęci pochodzącej z XVIII wieku o owalnym kształcie z napisem częściowo nieczytelnym "SIGIL, INHABITATOR... POS... S. OPIDI MISKE..."
Historia.
Kiedy i w jakich okolicznościach powstała osada Mieszków, skąd się wzięła nazwa i jakie miała znaczenie w okolicy – tego nie wiadomo. W "Kwartalniku historycznym" autor przedstawia relację szwedzkiego kronikarza: „(…) ze Szwecji Styrbjörn walczy z polskim Miszką – Börnem w Jonsburgu nad ujściami Ody. Osiedlili się członkowie rodu Miszków-Bjornów nad Wartą, zakładając osadę Miszków – dziś Mieszków w pow. jarocińskim, rzecz ciekawa między osadami Rusko, Cerekwica z jednej strony a Iwanowem z drugiej (villa Ivani)”. Zagadką jest też "Dokument nr 365" z 30 listopada 1257 roku, w którym książę Bolesław Pobożny ustanawia parafię św. Marcina w Jarocinie. Pojawiają się w nim trzy miasta wyliczone jedno po drugim: „...Czelcza et Mireci et Iaroczino civitatem nuncupantur...”, z których jedynie owo zagadkowe "Mireci" nie zostało jak dotąd zidentyfikowane.
Ze źródeł pisanych wiadomo jak dotąd tylko tyle, że wieś Mieszków istniała już przed rokiem 1282. W 1290 biskup poznański Jan Gerbicz ustanowił tu parafię. Dziedzicami byli kolejno: Mieszkowscy, Hersztopscy i Taczanowscy.
Za proboszcza Jana Cieńskiego w 1654 roku podczas wojen szwedzkich kościół parafialny był całkowicie zrujnowany. Odbudował go dziedzic Stanisław Mięckowski w 1678 roku. Budowę nowego kościoła zapoczątkowaną w 1769 roku ufundował dziedzic Hersztopski. 
Nadanie praw miejskich aktem z 16 czerwca 1777 podpisanym przez dziedzica Hersztopskiego zatwierdził król Stanisław August Poniatowski 15 lutego 1781. Około roku 1800 w miasteczku był kościół, klasztor Franciszkanów i 8 wiatraków, a miasto utrzymywało nawet stróża nocnego. Odbywało się tu 9 dorocznych jarmarków. W 1818 Piotr Hersztopski założył w Mieszkowie Bractwo Strzeleckie. W 1826 miasto zostało doszczętnie zniszczone wskutek pożaru. W 1852 roku nawiedziła je epidemia cholery, na którą zmarło 208 osób. Po tych tragediach miasto nie odzyskało już dawnej świetności i utraciło prawa miejskie w 1874 roku. Ks. Stanisław Gibasiewicz, znany ze swojej gospodarności, m.in. założył w Mieszkowie w roku 1902 Bank Ludowy, zaś jego następca ks. Jan Donat (jarociński delegat na Polski Sejm Dzielnicowy) założył w Mieszkowie chór kościelny, a 3 lipca 1927 roku zorganizował tu nawet zjazd chórów kościelnych. Obaj byli zresztą mocno zaangażowani w szeroko rozumianą pracę organiczną.
W latach 1975–1998 miejscowość administracyjnie należała do województwa kaliskiego.
Strój.
Ok. 1876 Oskar Kolberg tak napisał o naszych strojach tradycyjnych:
Zabytki.
W zachodniej części wsi, około 1,5 km od rynku, znajduje się stacja Mieszków, położona na liniach kolejowych nr 272 i 369.

</doc>
<doc id="400227" url="https://pl.wikipedia.org/wiki?curid=400227" title="Mieścisko (województwo mazowieckie)">
Mieścisko (województwo mazowieckie)

Mieścisko – wieś w Polsce położona w województwie mazowieckim, w powiecie kozienickim, w gminie Gniewoszów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Stanisława w Oleksowie.

</doc>
<doc id="400228" url="https://pl.wikipedia.org/wiki?curid=400228" title="Mieścisko (województwo wielkopolskie)">
Mieścisko (województwo wielkopolskie)

Mieścisko (niem. "Mietschisko") – wieś (dawniej miasto) w Polsce położona w województwie wielkopolskim, w powiecie wągrowieckim, w gminie Mieścisko, nad Wełną. Od 1411 do 1934 posiadało prawa miejskie. Na terenie wsi istnieje nieczynna już stacja kolejowa.
Mieścisko uzyskało lokację miejską przed 1436 rokiem, zdegradowane w 1934 roku. Miasto królewskie należące do starostwa mieściskiego, pod koniec XVI wieku leżało w powiecie gnieźnieńskim województwa kaliskiego. W latach 1954–1972 wieś należała do i była siedzibą władz gromady Mieścisko. W latach 1975–1998 miejscowość administracyjnie należała do województwa poznańskiego.
Miejscowość jest siedzibą gminy Mieścisko. Urząd Gminy Mieścisko mieści się przy placu Powstańców Wielkopolskich 13.
W Mieścisku działa szkoła podstawowa i przedszkole, a także przychodnia lekarzy rodzinnych, poczta oraz punktów handlowych oraz kilka gastronomicznych. W Mieścisku swoją siedzibę ma jeden z największych rodzimych producentów kosmetyków, chemii gospodarczej i opakowań z tworzyw sztucznych, firma Serpol Cosmetics, zatrudniający prawie 500 osób.
Historia.
24 czerwca 1474 roku król Kazimierz IV Jagiellończyk nadał Mieścisku prawo magdeburskie. Było ono potwierdzane przez królów: Stefana Batorego (12 stycznia 1578 roku), Jana II Kazimierza (9 lutego 1668 roku), Jana III Sobieskiego (7 czerwca 1681 roku) oraz Augusta II Sasa (26 stycznia 1716 roku). W 1934 roku Mieścisku odebrano prawa miejskie.

</doc>
<doc id="400229" url="https://pl.wikipedia.org/wiki?curid=400229" title="Międzybórz (województwo łódzkie)">
Międzybórz (województwo łódzkie)

Międzybórz – wieś w Polsce położona w województwie łódzkim, w powiecie opoczyńskim, w gminie Opoczno.
Wierni kościoła rzymskokatolickiego należą do parafii św. Mikołaja w Libiszowie.
Położenie.
Miejscowość jest położona 7 km na północny wschód od Opoczna. Nazwa wsi wywodzi się od jej położenia pomiędzy lasami (borami). Wieś ta sąsiaduje z wioskami: Zameczek, Wola Załężna, Sobawiny, Libiszów oraz Trzebina. Przez Międzybórz od wschodu przepływa rzeka Drzewiczka.
Historia.
W 1228 r. w czasie wojny Henryka I z Konradem księciem Mazowsza w wyniku klęsk pod Skałą i Wrocieryżem Mazowszanie podjęli odwrót w kierunku Płocka. Wtedy to w pobliżu Międzyborza w celu ochrony przeprawy własnych oddziałów przez Pilicę Konrad oparł się na okolicznych wzgórzach(Sobawinach).
Pomimo zajęcia przez księcia mazowieckiego dogodniejszych pozycji do walki, przegrał on po raz trzeci z wojskami Henryka Brodatego i został tym samym zmuszony do szybkiego wycofania się z Małopolski i powrotu na Mazowsze.
Pierwsze zapiski na temat tej wsi pochodzą z XVI wieku.
Jan Łaski - kanclerz wielki koronny, arcybiskup gnieźnieński żyjący w latach 1456-1531, wspomina, ją pod nazwami "Miedzyborze", "Myedzyborze", "Miedziborze". W lustracji królewszczyzn z lat 1660-1664 zapisano, że od 1510 roku Międzybórz należał do parafii rzymskokatolickiej w Libiszowie.
Następne wzmianki na temat kupna i sprzedaży terenów z tej wsi pochodzą z roku:
W latach 1948–1969 wieś należała do Gromadzkiej Rady Narodowej w Libiszowie, a w latach 1969-75 do Gromadzkiej Rady Narodowej w Bukowcu Opoczyńskim, a od 1975 należy do gminy Opoczno.
W latach 1975–1998 miejscowość administracyjnie należała do województwa piotrkowskiego.
Wspomnienia mieszkańców z czasów II wojny światowej.
Ważnymi wydarzeniami, które utkwiły najstarszym mieszkańcom wsi z czasów II wojny światowej są:

</doc>
<doc id="400230" url="https://pl.wikipedia.org/wiki?curid=400230" title="Kanał Ogińskiego">
Kanał Ogińskiego

Kanał Ogińskiego (; ) – kanał wodny na Białorusi, w obwodzie brzeskim, o długości 54 km. Łączy Jasiołdę, wpadającą do Prypeci (dopływ Dniepru, zlewisko Morza Czarnego) ze Szczarą (dopływ Niemna, zlewisko Morza Bałtyckiego). 
Został zbudowany w latach 1765–1783 z inicjatywy Michała Kazimierza Ogińskiego, hetmana wielkiego litewskiego. Budowa związana była z modernizacją państwa mającą na celu skomunikowanie różnych części Rzeczypospolitej za czasów saskich i stanisławowskich.
Historia.
Inicjatorem budowy kanału był hetman wielki litewski Michał Kazimierz książę Ogiński, a jego celem było połączenie drogami wodnymi zlewisk Bałtyku i Morza Czarnego, które znajdowały się w obrębie Rzeczypospolitej. Inwestycja ponadto miała ożywić gospodarczo i kulturalnie Polesie.
Kanał połączył dorzecza Niemna i Dniepru, a przez to Morze Bałtyckie z Czarnym. Podczas budowy wykorzystano koryta rzek Jasiołdy, Prypeci i Szczary. Miał 46 km długości, 12–18 metrów szerokości (z pasami bocznymi 80 metrów), a głębokość do 1,5 metra. Siedzibą zarządu kanału było miasteczko Telechany należące do Ogińskiego. Wybudowano w nim port rzeczny i stocznię. Spowodowało to rozwój miasteczka, w którym działała jeszcze manufaktura fajansów oraz sukna. Najważniejszym portem śródlądowym na tej nowoczesnej drodze wodnej był Pińsk. W 1768 roku sejm nadał Ogińskiemu królewszczyzny i prawo pobierania opłat przejazdowych, zobowiązując go w zamian do utrzymywania kanału. W konstytucji sejmowej kanał nosi nazwę "Kanał wielki Piński, czyli Port Ogiński". Dokument zobowiązywał komisję skarbową do budowy dróg dojazdowych i czyszczenia rzek. W 1784 roku kanał był gotowy, gdyż przepłynął nim z Chersonia do Królewca statek o pojemności 35 łasztów.
Po rozbiorach kanał został przejęty przez władze rosyjskie i w latach 1797–1804 unowocześniony i przebudowany. Funkcjonował nieprzerwanie do I wojny światowej, kiedy uległ poważnym zniszczeniom.
I wojna światowa.
W roku 1915 Rosjanie, wycofując się przed wojskami państw centralnych, spalili budynki mieszkalne i gospodarcze przy śluzach komorowych, jazach i mostach zwodzonych oraz przy Zarządzie Dróg Wodnych w Telechanach. Śluzy komorowe wysadzono i częściowo spalono. Jazy, upusty (spusty i wpusty), kanały obwodowe oraz mosty zwodzone i mosty małe zwykłe zostały uszkodzone i częściowo spalone. Rosjanie zniszczyli lub wywieźli do Rosji całą dokumentację techniczną i historyczną. Zniszczenia dopełniły wojska niemieckie, które kanał wykorzystały jako linię obrony. Na terenie śluz, wałów i drogi holowniczej zbudowano schrony. Niemcy zniszczyli pozostałe mosty i zbudowali prowizoryczne mosty wojenne. Zniszczyli również linię telefoniczną, która była doprowadzona do śluz na całej długości kanału. Ponieważ kanał był linią obrony, na palach wbitych w dno umieszczono drut kolczasty. Rosnące wzdłuż kanału drzewa zostały wycięte lub zniszczone przez pociski. Po wycofaniu się Niemców w 1918 roku, to co pozostało (głównie części metalowe), zostało rozkradzione przez miejscową ludność.
Odbudowa w latach 1923–1927.
Kanał odbudowano w latach 1923–1927. W ramach prac wybudowano 10 nowych jazów na rzece Szczarze, 10 śluz na kanale, nowe stróżówki, kanał oczyszczono z zasieków i strzelnic. Odnowiono i uporządkowano przystań w Pińsku, wybudowano zimowisko w Grodnie i Pułtusku oraz oczyszczono rzeki Prypeć, Jasiołdę, Szczarę, Pinę, Styr, Horyń, Niemen, Wilię z pozostawionych pali mostów wojennych, zamuleń i zarośnięć. Odbudowa kosztowała ponad 3 miliony złotych. Kanał przed II wojną światową był wykorzystywany w celach transportowych, pasażerskich i turystycznych. Po zakończeniu odbudowy w 1928 roku zostały odbudowane mosty zwodzone i zbudowano budynki gospodarcze przy śluzach. Administracja kanałem Ogińskiego należała do Państwowego Zarządu Dróg Wodnych w Telechanach, który podlegał Dyrekcji Dróg Wodnych w Wilnie. Aby śluzowi mogli porozumieć się z zarządem, w stróżówkach przy śluzach zainstalowano telefony. Linię telefoniczną poprowadzono po wschodniej stronie kanału, a Jezioro Wygonowskie okrążała od zachodu.
II wojna światowa i po niej.
Kanał był czynny do roku 1941. Transportowano nim drewno, okresowo z Telechan do Pińska kursowały po nim małe statki i jednostki wycieczkowe. 13 września 1942 roku zwycięską „bitwę ogińską” stoczył partyzancki oddział im. Szczorsa z dwoma pułkami dywizji SS, które wzięły udział w ekspedycji karnej „Bagienne Dreszcze-Południo-Zachód” w międzyrzeczu Szczary i Hrywdy. SS-mani dzień wcześniej spalili wraz z mieszkańcami 4 wioski: Kraśnica, Wiado, Tupiczyce i Bobrowicze, z których 3 nie zostały po wojnie odbudowane. Po wojnie kanał znalazł się w granicach Białoruskiej SRR (1945–1991), a od 1991 roku na terenie Republiki Białorusi. W 2006 roku władze Białorusi ogłosiły plan odbudowy kanału kosztem ok. 20 mln USD.
Opis.
Kanał Ogińskiego składał się z trzech części:
Na trasie kanału zbudowano dziesięć drewnianych śluz komorowych: dziewięć likwidujących różnicę poziomów 15,5 m na odcinku Jasiołda – Jezioro Wygonowskie i jedną niwelującą różnicę poziomu o 1 m na odcinku łączącym Jezioro Wygonowskie ze Szczarą. Kanał miał głębokość 1–1,5 m i szerokość 12–18 m. Śluzy nie miały nazw, zostały im nadane numery. Numeracja zaczynała się od rzeki Jasiołdy.
Długość kanału od Jasiołdy do Szczary, wliczając w to Jezioro Wólkowskie i Jezioro Wygonowskie, wynosi 53,95 km. Ponieważ w niektórych miejscach woda w kanale znajdowała się powyżej terenu (szczególnie pomiędzy Telechanami a Jasiołdą), po obu stronach zbudowano groble ziemne. Aby woda z kanału, która przesiąkała przez groble nie zabagniła miejscowości, wybudowano biegnące równolegle kanały pomocnicze zwane przykanałkami. Ten po prawej stronie o szerokości 3–5 m przebiegał od Telechan do Jasiołdy i miał 29,8 km. Lewobrzeżny przykanałek o szerokości 3–10 m miał początek na bagnach pomiędzy śluzami nr 6 i 7 i miał długość 27 km, biegł do Jasiołddy. Dodatkowym zadaniem przykanałków było osuszanie terenu.
Po obu stronach zostawiono pas ziemi o szerokości 25 m, który służył jako droga holownicza, i na którym zbudowano groble oraz pomocnicze kanały odwadniające i składowiska drewna do holowania.
Kanał w kulturze.
W 1937 roku we Lwowie nakładem Państwowych Wydawnictw Książek Szkolnych ukazała się książka "Z Pińska do Augustowa kajakiem" autorstwa Adama Schmucka. Autor przepłynął kajakiem „Wilk” trasę z Pińska do Augustowa. Opisał w swojej książce kanał Ogińskiego.

</doc>
<doc id="400231" url="https://pl.wikipedia.org/wiki?curid=400231" title="Międzybórz (województwo pomorskie)">
Międzybórz (województwo pomorskie)

Międzybórz (kaszb. "Miedzëbórz") – wieś w Polsce położona w województwie pomorskim, w powiecie człuchowskim, w gminie Rzeczenica w okolicy rezerwatów Bocheńskie Błoto i Międzybórz.
W latach 1975–1998 miejscowość administracyjnie należała do województwa słupskiego. Wieś jest siedzibą sołectwa "Międzybórz", w którego skład wchodzą również miejscowości Przeręba, Sporysz, Cierniki, Iwie, Jelnia i Zadębie.
W latach 1975–1998 miejscowość administracyjnie należała do województwa słupskiego.
Przez miejscowość przepływa Biała, niewielka rzeka dorzecza Warty.
W miejscowości znajduje się wybudowana w 2009 r. niewielka greckokatolicka Cerkiew Podwyższenia Krzyża Pańskiego.

</doc>
<doc id="400232" url="https://pl.wikipedia.org/wiki?curid=400232" title="Międzychód (województwo warmińsko-mazurskie)">
Międzychód (województwo warmińsko-mazurskie)

Międzychód (niem. "Mitteldorf") – osada w Polsce położona w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1315, jako wieś pruska na 17 włókach. Pierwotna nazwa "Lusewithen" najprawdopodobniej wywodzi się z języka pruskiego, gdzie "luysis" znaczy ryś. W roku 1782 we wsi odnotowano 15 domów (dymów), natomiast w 1858 w 7 gospodarstwach domowych było 98 mieszkańców. W latach 1937-39 było 112 mieszkańców. W roku 1973 jako majątek miejscowość należała do powiatu morąskiego, gmina Zalewo, poczta Boreczno.
Bibliografia.
Zobacz też: Międzychód 

</doc>
<doc id="400234" url="https://pl.wikipedia.org/wiki?curid=400234" title="Międzylesie (powiat świebodziński)">
Międzylesie (powiat świebodziński)

Międzylesie () – wieś w województwie lubuskim, w powiecie świebodzińskim, w gminie Skąpe.
W latach 1975–1998 miejscowość administracyjnie należała do województwa zielonogórskiego.
Wieś położona jest ok. 5 km na zachód od siedziby gminy w Skąpem i ok. 18 km na południowy zachód od Świebodzina. Otoczona lasami Puszczy Rzepińskiej, przebiega przez nią droga powiatowa nr 49139, łącząca Skąpe z Sycowicami. Najsłynniejszą osobą urodzoną w tej miejscowości jest Jerzy Klempel – najwybitniejszy polski piłkarz ręczny (jego imię nosi miejscowa sala gimnastyczna).
Historia.
W I połowie XIII wieku wieś stanowiła własność klasztoru cysterek z Trzebnicy. Pierwszy drewniany kościół wzmiankowano w 1407 r., kolejną drewnianą świątynię wzniesiono w 1610 r. Budowla ta spłonęła w 1654 r. w czasach kontrreformacji. Obecny kościół wybudowano w 1834 r. siłami wszystkich mieszkańców wsi, bez względu na wyznanie. Na podstawie specjalnej umowy odbywały tu się nabożeństwa w obrządku katolickim, jak i protestanckim. Po sekularyzacji dóbr zakonnych w 1810 r. Międzylesie przeszło na własność państwa pruskiego.
Zabytki.
Do wojewódzkiego rejestru zabytków wpisane są:
Inne zabytki:

</doc>
<doc id="400235" url="https://pl.wikipedia.org/wiki?curid=400235" title="Międzylesie (gmina Włoszczowa)">
Międzylesie (gmina Włoszczowa)

Międzylesie – wieś sołecka w Polsce położona w województwie świętokrzyskim, w powiecie włoszczowskim, w gminie Włoszczowa.
W latach 1975–1998 miejscowość administracyjnie należała do województwa kieleckiego.
Przez miejscowość przebiega droga wojewódzka nr 742.
Historia.
Międzylesie wieś w powiecie włoszczowskim, gminie i parafii Kurzelów. Znana w wieku XVI.
W 1827 r. wieś rządowa posiadała 16 domów 104 mieszkańców. Wspomina tę wieś liber beneficiorum Łaskiego (T.I s.356).
Według spisu powszechnego z roku 1921 miejscowość Międzylesie - wieś, posiadała 41 domów i 253 mieszkańców

</doc>
<doc id="400236" url="https://pl.wikipedia.org/wiki?curid=400236" title="Międzylesie (powiat olsztyński)">
Międzylesie (powiat olsztyński)

Międzylesie (dawniej niem. "Schönwiese") – wieś w Polsce położona w województwie warmińsko-mazurskim, w powiecie olsztyńskim, w gminie Dobre Miasto. W latach 1975–1998 miejscowość administracyjnie należała do województwa olsztyńskiego.
Wieś znajduje się w historycznym regionie Warmia.
Wieś oddalona jest 6 km od Dobrego Miasta i 32 km od Olsztyna. Położona na drodze Dobre Miasto – Jeziorany. Obecnie we wsi znajduje się sklep spożywczo-przemysłowy i świetlica wiejska, oraz kościół rzymskokatolicki (sanktuarium). Do Międzylesia można dojechać autobusem PKS, przystanek znajduje się we wsi.
Historia.
Wieś lokowana w 1346 r. przez biskupa warmińskiego Hermana z Pragi. W 1713 r. doszło do znieważenia wizerunku Chrystusa Ukrzyżowanego przez kilku młodzieńców w karczmie. Mężczyźni zostali skazani przez sąd na śmierć.
Ks. Andrzej Kopiczko tak opisuje to zdarzenie: "W 1713 roku (...) kilku młodzieńców spędziło święta Bożego Narodzenia wśród rozpusty i pijatyk. Trzeci dzień także postanowili zakończyć zabawą. Udali się na poszukiwanie grajka, a napotkawszy w Międzylesiu krzyż na drzewie, zabrali go ze sobą do pobliskiej karczmy. Tam zbezcześcili go i sprofanowali, tańcząc z nim, dając dziewczętom do całowania i wypowiadając przy tym obraźliwe słowa. Poinformowany o tym biskup Teodor Potocki wezwał ich przed sąd. Chłopców skazano na karę śmierci, natomiast karczmarz miał zapłacić 1000 grzywien kary i na własny koszt na miejscu zbrodni wybudować kaplicę (...) Do małej kapliczki wstawiono znieważony krucyfiks, aby udostępnić go do publicznej adoracji." Według miejscowej legendy, skazani prowadzeni z Międzylesia do Dobrego Miasta, gdzie kat miał wykonać wyrok, otrzymali karę chłosty i co jakiś czas upadali na ziemię. W miejscach ich upadku stoją przydrożne kapliczki, przypominając o haniebnym czynie.
W roku 1722 bp warmiński Teodor Potocki poświęcił kamień węgielny, a w 1723 r. wystawiono kaplicę jako ekspiację za znieważenie. Biskup przydzielił do obsługi kaplicy oddzielnego duszpasterza. Z powodu licznych pielgrzymek postanowiono kaplicę powiększyć. Obecny kościół pw. Podwyższenia Krzyża Świętego (filialny, parafia Orzechowo) wybudowano w miejscu kaplicy w latach 1752–1753. Boczne wieżyczki dobudowano w 1755 r., a 3 września 1755 kościół był konsekrowany przez biskupa Ignacego Krasickiego. W ołtarzu głównym znajduje się czczony od dawna wizerunek Chrystusa Ukrzyżowanego. Kościół jest podniesiony do rangi sanktuarium.
W sanktuarium główne święto obchodzono 3 maja (Znalezienie Krzyża Świętego). Uroczyście świętowano także piątek przed Niedzielą Palmową oraz Święto Podwyższenia Krzyża Świętego, w Zesłanie Ducha Świętego, św. Jakuba, św. Jana Chrzciciela i Archaniołów. Do międzyleskiego sanktuarium przychodziły pielgrzymki z Jonkowa, Orzechowa, Sętala, Kwiecewa, Rogoża, Kabikiejm, Jesionowa i Frączek.
Zobacz też.
Międzylesie

</doc>
<doc id="400237" url="https://pl.wikipedia.org/wiki?curid=400237" title="Międzyleś (wieś w województwie lubelskim)">
Międzyleś (wieś w województwie lubelskim)

Międzyleś – wieś w Polsce, położona w województwie lubelskim, w powiecie bialskim, w gminie Tuczna.
Do 1933 istniała gmina Międzyleś. W latach 1975–1998 miejscowość administracyjnie należała do województwa bialskopodlaskiego.
Kościoły.
Większość mieszkańców wsi stanowią prawosławni, funkcjonuje parafia św. Anny. Cerkiew parafialna pochodzi z 1985. Poprzednia została zniszczona w czasie akcji burzenia cerkwi w 1938.
Wierni kościoła rzymskokatolickiego należą do parafii św. Anny w Tucznej.
Na terenie wsi działalność duszpasterską prowadzi Kościół Chrystusowy w Międzylesiu, stanowiący placówkę zboru w Białej Podlaskiej. Należy on do Kościoła Chrystusowego w RP, będącego kościołem protestanckim o charakterze ewangelicznym.

</doc>
<doc id="400238" url="https://pl.wikipedia.org/wiki?curid=400238" title="Miękinia">
Miękinia

Miękinia (tuż po wojnie "Niemkini", niem. "Nimkau") – miasto w Polsce, położone w województwie dolnośląskim, w powiecie średzkim, siedziba gminy Miękinia. Prawa miejskie Miękinia uzyskała z dniem 1 stycznia 2023.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego 2021 liczyła 2078 mieszkańców. Jest największą miejscowością gminy Miękinia.
Otrzymanie statusu miasta (2023).
Na sesji w dniu 31 stycznia 2022 Rada Gminy w Miękini przyjęła uchwałę o przeprowadzeniu konsultacji społecznych w sprawie nadania statusu miasta miejscowości Miękinia. Termin konsultacji 18-25 lutego 2022. W konsultacjach udział wzięło 458 spośród 13464 osób uprawnionych do głosowania (frekwencja 3,4%). Za nadaniem Miękini statusu miasta głos oddały 282 osoby (61,6%), 169 osób było przeciw (36,9%), a 7 osób wstrzymało się od głosu (1,5%). Dnia 29 marca 2022 roku, Rada Gminy Miękinia, głosami 14 radnych "za" przy jednym wstrzymującym się podjęła uchwałę XL/484/2022 w sprawie wystąpienia z wnioskiem o nadanie statusu miasta miejscowości Miękinia. 1 stycznia 2023 doszło do nadania statusu miasta.
Kalendarium.
Kalendarium historii Miękini, począwszy od czasów najdawniejszych aż do współczesności:
W końcu XIX wieku funkcjonują w Miękini siedziby kilku przedsiębiorstw. Są to: założona w 1896 roku cegielnia parowa, należąca do Śląskich Zakładów Ceramicznych, dwa zakłady budowlane, młyn zbożowy, warzelnia syropu, dwa domy handlowe, dwa składy spożywcze. Działało kilkunastu rzemieślników. W Miękini istniała filia Śląskiego Towarzystwa Krajoznawczego, która zorganizowała i prowadziła obozowisko turystyczne. 
Zabytki i osobliwości.
Do wojewódzkiego rejestru zabytków wpisane są:
W 2001 założono we wsi największą wówczas polską winnicę z czterdziestoma odmianami winorośli (Winnice Jaworek).
Na południowy zachód od miasta znajduje się Szubieniczne Wzgórze, na którym wznosi się wysoka wieża obserwacyjna, natomiast na północny zachód znajduje się rezerwat przyrody "Zabór".

</doc>
<doc id="400239" url="https://pl.wikipedia.org/wiki?curid=400239" title="Miękinia (województwo małopolskie)">
Miękinia (województwo małopolskie)

Miękinia – wieś w Polsce, położona w województwie małopolskim, w powiecie krakowskim, w gminie Krzeszowice, nad potokiem Miękinia i na południowo-zachodnim zboczu Doliny Miękini oraz na wschodnim stoku Miękińskiej Góry.
Historia i osobliwości geologiczne.
W 1595 roku wieś położona w powiecie proszowskim województwa krakowskiego była własnością wojewodziców krakowskich: Gabriela, Andrzeja i Jana Magnusa Tęczyńskich. Wieś wchodziła w 1662 roku w skład hrabstwa tęczyńskiego Łukasza Opalińskiego.
W środkowej części Miękini, tuż pod powierzchnią gleby rozciąga się duża płyta zastygłej lawy porfirowej, grubej na kilkadziesiąt metrów. Płyta przecięta jest Doliną Miękini na dwa oddzielne płaty, znacznie większa jest po zachodniej stronie tej doliny. Eksploatowana była głównie płyta porfiru po zachodniej stronie doliny, w pobliżu Miękińskiej Góry (445 m), kilka mniejszych łomów znajdowało się też po wschodniej stronie wsi. Wulkan znajdujący się we wsi, był czynny na początku okresu permskiego, a „porfir miękiński” powstał wskutek wylewu powierzchniowego (tzw. trap magmowy). Rozpoczęcie jego wydobycia sięga XVIII w. Kamieniołom porfiru należący do gminy Miękinia służył początkowo miejscowej ludności do celów gospodarczych. Tutejszy kamieniołom 3 i 4 lipca 1787 odwiedzał król Stanisław August Poniatowski, podczas podróży po „ziemi krzeszowickiej”. Do 1795 wieś wchodziła w skład powiatu krakowskiego i województwa krakowskiego, a od lipca 1796 do 15 lipca 1809 w skład cyrkułu krakowskiego Galicji Zachodniej.
W latach 1815–1846 wieś położona była na terenie Wolnego Miasta Krakowa, potem w zaborze austriackim. W latach 1846–1853 Miękinia wchodziła w skład powiatu krakowskiego. Na północ od Miękini w latach 1855–1867 czynna była kopalnia galmanu "Artur". Na większą skalę wydobywanie porfiru rozpoczęto tutaj w 1852. W 1864 łom wykupił z gminy Józef Noworytko, a ok. 1900 nowym właścicielem kamieniołomu został Józef Baranowski z Trzebini. W latach 1906–1918 kamieniołom stał się własnością czesko-niemieckiej firmy "Steinwerke Herman Kulka In Troppen (H. Kulka i Spółka)" z Opawy, którego wspólnikiem była niemiecka firma Harstein u.Schotterwerke z Berlina. Główne rynki zbytu tego materiału, były tereny Galicji, Śląska oraz Wiednia. Firma Hermana Kulki utworzyła wysoko zmechanizowaną firmę składającą się z zakładu przeróbczego, w którym były maszyny parowe, motory, młyny, kruszarki, przewiewniki umieszczone w obiektach zamkniętych, kolejki wąskotorowe. W 1908 firma ta wybudowała kolejkę linową o długości 3,6 km do Krzeszowic, gdzie urządziła nowoczesna ładownię kamienia do wagonów kolejowych. Produkcja kamieniołomu wynosiła 230 000 ton na rok. Powstała też szkoła. W 1918 kamieniołomy zostały sprzedane spółce miast: Krakowa, Lwowa i Tarnowa, która funkcjonowała pod nazwą "Kamieniołomy miast galicyjskich" w Krakowie, a w 1922 zmieniła ją na "Kamieniołomy Miast Małopolskich" w Krakowie. W okresie międzywojennym zatrudnienie wynosiło ok. 1000 pracowników. W kamieniołomie miękińskim ciosano kamień na budowę dróg w całym kraju W czasie II Rzeczypospolitej wieś należała do powiatu chrzanowskiego w województwie krakowskim. 1 sierpnia gmina jednostkowa Miękinia została przyłączona do zbiorowej gminy Nowa Góra. Od 26 października 1939 do 18 stycznia 1945 wieś należała do gminy Kressendorf w Landkreis Krakau, dystryktu krakowskiego w Generalnym Gubernatorstwie. W 1940 została zniesiona, wchodząc w skład gminy Kressendorf (powiat krakowski).
24 listopada 1943 SS rozstrzelało rodzinę Noworytów za pomoc partyzantom.
Po II wojnie światowej wieś ponownie należała do przywróconej gminy Nowa Góra, trwało to do 29 września 1954 wraz z reformą wprowadzającą gromady w miejsce gmin. W 1954 przekazano do użytku nowy budynek szkolny. W kamieniołomie porfir mielono przeważnie na grysy i drobne kruszywo do produkcji betonów, budowy dróg. W 1960 zlikwidowano przestarzałą już kolejkę linowa, a wybudowano bocznicę kolejową do stacji kolejowej w Krzeszowicach. Czerwony porfir stosowany był do wyrobu materiałów drogowych (kamień łamany, tłuczeń, kliniec i grysy). Kostka brukowa z porfiru miękińskiego należała do materiałów kamiennych najbardziej typowych, a zarazem mających dużą wytrzymałość. Byłe budynki młynów kamieniarskich powstały na początku lat 60. XX w. Był to zakład przetwórstwa porfiru wydobywanego w kamieniołomach miękińskich, które zatrudniały wówczas ok. 2500 osób. Zakład zamknięto w 1975. Maszyny przeniesiono do kamieniołomu w Zalasie, gdzie nadal jest wydobywany porfir. Zlikwidowano również bocznicę kolejową do pobliskich Krzeszowic. Od 1 stycznia 1973 do 14 stycznia 1976 Miękinia należała do gminy Nowa Góra, a następnie do gminy Krzeszowice. W latach 1975–1998 miejscowość administracyjnie należała do województwa krakowskiego.
Obecnie na terenie dawnego kamieniołomu istnieje ogromne nieczynne wyrobisko o powierzchni 40 ha i głębokości do ok. 50 m. Na dnie łomu znajduje się staw zasilany wodą źródlaną. Jest ono obecnie wykorzystywane jako teren rekreacyjny. Na jego terenie znajduje się jeden z punktów Małopolskiego Szlaku Geoturystycznego. Na 16 hektarowym wydzielonym wschodnim terenie tego byłego kamieniołomu odbywają się amatorskie rajdy samochodami terenowymi oraz zawody paintballowe. Obok niego mieści się "Ośrodek Szkoleniowo-Dydaktyczny AGH" z miejscami noclegowymi. W 2011 na południowym stoku Miękińskiej Góry przy "Drodze Tęczyńskiej" została założona winnica.

</doc>
<doc id="400240" url="https://pl.wikipedia.org/wiki?curid=400240" title="Miękowo (województwo wielkopolskie)">
Miękowo (województwo wielkopolskie)

Miękowo – wieś w Polsce położona w województwie wielkopolskim, w powiecie poznańskim, w gminie Czerwonak.
Wieś duchowna Miekowo (Mijakowo), własność cysterek owińskich położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.

</doc>
<doc id="400241" url="https://pl.wikipedia.org/wiki?curid=400241" title="Miękowo (powiat goleniowski)">
Miękowo (powiat goleniowski)

Miękowo (niem. "Münchendorf") – wieś w Polsce położona w województwie zachodniopomorskim, w powiecie goleniowskim, w gminie Goleniów.
Miękowo leży przy drodze ekspresowej S3 stanowiącej jego obwodnicę, 5 km na północ od Goleniowa, na niewielkim obszarze niezadrzewionym, wśród lasów Puszczy Goleniowskiej nad Krępą.
W latach 1975–1998 miejscowość położona była w województwie szczecińskim.
Obecnie miejscowość liczy ok. 200 mieszkańców (2000), znajduje się tu kościół pw. Świętej Trójcy należy do parafii w Krępsku. Jest to budowla barokowa, powstała w 1782 roku, kościółek o konstrukcji ryglowej. Kościół i wieża (tworzą jedność) posiadają szkielet z belek dębowych. Jest to prosty, salowy budynek, wieża natomiast posiada trzy kondygnacje, została także zwieńczona faliście spływającym barokowym hełmem dzwonowym. Pod koniec XIX wieku, w trakcie remontu kościołowi nadano elementy neogotyckie (ostrołukowe okna) oraz położono dachówki. Okna witrażowe, wyposażenie pochodzi w większości z XX wieku (ambona, ławki, ołtarz). Kościół posiada jedno wejście, od strony południowej, otoczony jest cennym starodrzewem. Dzięki staraniom mieszkańców wsi oraz pomocy władz samorządowych oraz środków zewnętrznych udało się w 2008 roku zakończyć prace remontowe.
1,5 km na północ od wsi znajduje się osada Twarogi, do 1945 "Schnitsall", pierwsza wzmianka o niej pochodzi z połowy XIX wieku, w latach 20. XX wieku znajdowała się tutaj leśniczówka, obecnie znajduje się tutaj jeden dom mieszkalny oraz chlewnia.
We wsi znajdował się skład paliw będący częścią jednostki wojskowej w Białuniu, obecnie na jego terenie znajduje się noclegownia dla bezdomnych oraz prowadzone przez nich gminne schronisko dla zwierząt. Jednak złe warunki zmusiły do przeniesienia ośrodka dla bezdomnych i schroniska do niedalekiej wsi Budno.
Historia Miękowa.
Osadnictwo na terenie Miękowa rozpoczęło się w młodszej epoce kamienia. Przypuszczenia te są potwierdzone znaleziskami osad kultury pucharów lejkowatych i ceramiki sznurowej. W XIII wieku wieś pojawiła się w dokumencie mówiącym o jej przynależności do klasztoru w Ueckermünde, a później Jasienicy, o czym świadczy niemiecka nazwa wsi "Münchendorf" – dosł. "Mnichowo". Na początku XIV wieku Miękowo przeszło pod własność księcia Ottona I, w 1309 zostało podarowane miastu Goleniów. W 1321 roku odbył się zjazd książąt zachodniopomorskich (Warcisław IV, Barnim III, Otton I), dotyczący spraw granicznych. Sama wieś została założona na planie owalnicy, który zatarł się w XIX wieku. W 1872 roku zamieszkiwało tu 408 osób. Zaraz po II wojnie światowej wieś nazywała się Nowina, później Miękowo.
Okoliczne miejscowości: Goleniów, Żdżary, Wierzchosław, Gniazdowo, Białuń.

</doc>
<doc id="400242" url="https://pl.wikipedia.org/wiki?curid=400242" title="Miętkie (województwo lubelskie)">
Miętkie (województwo lubelskie)

Miętkie – wieś w Polsce położona w województwie lubelskim, w powiecie hrubieszowskim, w gminie Mircze.
Demografia.
W latach 1867–1945 miejscowość była siedzibą gminy Miętkie. W latach 1954–1961 wieś należała i była siedzibą władz gromady Miętkie, po jej zniesieniu w gromadzie Mircze. W latach 1975–1998 miejscowość administracyjnie należała do województwa zamojskiego. Wieś stanowi sołectwo w gminie Mircze. Według Narodowego Spisu Powszechnego (III 2011 r.) liczyła 194 mieszkańców i była szesnastą co do wielkości miejscowością gminy Mircze.
Historia.
Wieś położona historycznie w staropolskim powiecie bełskim. Po 1411 roku wymieniana w łacińskiej parafii w Nabróżu. W 1411 należała do Jana Szompnika z Nabróża, zaś w 1469 roku do jego wnuka lub prawnuka - Sasina Nabróskiego z Nabróża. W 1564 wieś była w ręku Mikołaja Modryńskiego, było tu 5,75 łana (96, 6 ha) gruntów uprawnych. W XVIII wieku do Horodyskich, następnie hrabiów. Wyszyńskich, w drugiej połowie XIX wieku do Świeżawskich. Spis z roku 1921 wykazywał we wsi 116 domów oraz 587 mieszkańców, w tym 12 Żydów i aż 287 Ukraińców. W okresie międzywojennym siedzibą gminy Miętkie był pobliski Sahryń.
II wojna światowa.
W styczniu i marcu 1943 roku hitlerowcy wysiedlili polską część ludności, jej gospodarstwa nadając Ukraińcom. Stała się przez to jednym z siedlisk nacjonalistów ukraińskich. Z tych między innymi powodów została zniszczona w nocy 9 marca 1944 r. przez oddziały AK i BCh Stanisława Basaja „Rysia”. W wyniku walk polsko-ukraińskich została zniszczona większość wsi w gminie Miętkie.

</doc>
<doc id="400244" url="https://pl.wikipedia.org/wiki?curid=400244" title="Miętkie (województwo warmińsko-mazurskie)">
Miętkie (województwo warmińsko-mazurskie)

Miętkie (niem. "Mingfen") – wieś w Polsce położona w województwie warmińsko-mazurskim, w powiecie szczycieńskim, w gminie Dźwierzuty. W latach 1975–1998 miejscowość administracyjnie należała do województwa olsztyńskiego.
Wieś z zachowanym budownictwem z początków XX w. oraz kochówkami.
Wieś lokowana najpierw na prawie chełmińskim, potem włączona do dóbr rańskich (zob. Rańsk), zamieszkana w części przez chłopów czynszowych, w części przez wolnych pruskich (ziemian). Wieś ponownie zasiedlana była w czasach Fryderyka Wielkiego.
Zobacz też: Miętkie, Miętkie-Kolonia 

</doc>
<doc id="400245" url="https://pl.wikipedia.org/wiki?curid=400245" title="Mikołajewice (województwo śląskie)">
Mikołajewice (województwo śląskie)

Mikołajewice – wieś w Polsce położona w województwie śląskim, w powiecie zawierciańskim, w gminie Irządze.
W latach 1975–1998 miejscowość administracyjnie należała do województwa częstochowskiego.
Historia.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1412 w dokumencie zapisanym w języku łacińskim jako " Mikolaiowicze", 1415 "Micolaiowicze, Micolaijowicze", 1423 "Mikolayowicze", 1489 "Mijcolayowicze" 1507 "Mycolayovicze", 1529 "Mikolayewicze", 1530 "Mycolaijovice".
Nazwę miejscowości w zlatynizowanej staropolskiej formie "Mikolayowycze" wymienia w latach (1470–1480) Jan Długosz w księdze "Liber beneficiorum dioecesis Cracoviensis".

</doc>
<doc id="400246" url="https://pl.wikipedia.org/wiki?curid=400246" title="Mikołajewice (województwo wielkopolskie)">
Mikołajewice (województwo wielkopolskie)

Mikołajewice – wieś w Polsce położona w województwie wielkopolskim, w powiecie gnieźnieńskim, w gminie Niechanowo.
W latach 1975–1998 miejscowość administracyjnie należała do województwa poznańskiego.

</doc>
<doc id="400247" url="https://pl.wikipedia.org/wiki?curid=400247" title="Mikołajewo (województwo mazowieckie)">
Mikołajewo (województwo mazowieckie)

Mikołajewo – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="400248" url="https://pl.wikipedia.org/wiki?curid=400248" title="Mikołajewo (województwo podlaskie)">
Mikołajewo (województwo podlaskie)

Mikołajewo – wieś w Polsce położona w województwie podlaskim, w powiecie sejneńskim, w gminie Krasnopol.
W latach 1975–1998 miejscowość administracyjnie należała do województwa suwalskiego.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Wigrach.

</doc>
<doc id="400249" url="https://pl.wikipedia.org/wiki?curid=400249" title="Mikołajewo (województwo warmińsko-mazurskie)">
Mikołajewo (województwo warmińsko-mazurskie)

Mikołajewo (niem. "Blumberg") – wieś w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="400250" url="https://pl.wikipedia.org/wiki?curid=400250" title="Mikołajewo (powiat czarnkowsko-trzcianecki)">
Mikołajewo (powiat czarnkowsko-trzcianecki)

Mikołajewo – wieś w Polsce położona w województwie wielkopolskim, w powiecie czarnkowsko-trzcianeckim, w gminie Czarnków.
W latach 1975–1998 miejscowość administracyjnie należała do województwa pilskiego.
Zobacz też: Mikołajewo 

</doc>
<doc id="400251" url="https://pl.wikipedia.org/wiki?curid=400251" title="Mikołajew (województwo mazowieckie)">
Mikołajew (województwo mazowieckie)

Mikołajew – wieś w Polsce położona w województwie mazowieckim, w powiecie sochaczewskim, w gminie Teresin.
Wieś szlachecka "Mikołajewo" położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa skierniewickiego.
We wsi znajduje się strażnica OSP powołana w 1953 roku. Na wyposażeniu ma samochód pożarniczy STAR GBA2,5/ 16. 
We wsi znajduje się kościół parafialny pw. Świętych Męczenników Jana i Pawła wybudowany w stylu klasycystycznym z domieszką baroku.

</doc>
<doc id="400252" url="https://pl.wikipedia.org/wiki?curid=400252" title="Mikołajki (województwo podlaskie)">
Mikołajki (województwo podlaskie)

Mikołajki – wieś w Polsce położona w województwie podlaskim, w powiecie łomżyńskim, w gminie Łomża.
Wierni kościoła rzymskokatolickiego należą do parafii św. Wojciecha Biskupa i Męczennika w Szczepankowie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwało 161 osób, 143 było wyznania rzymskokatolickiego, 18 ewangelickiego. Jednocześnie wszyscy mieszkańcy zadeklarowali polską przynależność narodową. Było tu 21 budynków mieszkalnych. Miejscowość należała do parafii rzymskokatolickiej w Szczepankowie i ewangelickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.
W I połowie 1942 r. mieszkający w Mikołajkach Antoni Kenigsman ukrywał w swoim gospodarstwie trójkę Żydów uciekających przed represjami ze względu na pochodzenie. W maju 1942 r., po przeszukaniu gospodarstwa przez żandarmów i oficerów Gestapo, ukrywający się oraz Kenigsman zostali zamordowani. 2 lipca 2021 r. po imieniu miało miejsce odsłonięcie przez wiceminister kultury i dziedzictwa narodowego Magdalenę Gawin tablicy pamiątkowej poświęconej Antoniemu Kenigsmanowi. Wydarzenie zostało zorganizowane w ramach projektu "Zawołani po imieniu" zainicjowanego przez Magdalenę Gawin i prowadzonego przez Instytut Pileckiego.

</doc>
<doc id="400253" url="https://pl.wikipedia.org/wiki?curid=400253" title="Mikołajowice (województwo dolnośląskie)">
Mikołajowice (województwo dolnośląskie)

Mikołajowice (niem. "Nikolstadt") – wieś (dawniej miasto) w Polsce położona w województwie dolnośląskim, w powiecie legnickim, w gminie Legnickie Pole.
Mikołajowice uzyskały lokację miejską w 1345 roku, zdegradowane przed 1700 rokiem.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
Dawniej miasto zwane "Nicolo Civitas" (latin) lub "Nickolstadt" (niem.)
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Nicolopolis". Szwajcarski kartograf i geograf Mateusz Merian w swoim dziele "Topographia" wydanym w roku 1650 podaje dwie zgermanizowane formy nazwy miejscowości: "Nicklasstat" oraz "Niklstatt".
Historia.
W związku z rozwojem górnictwa złota w południowej części księstwa legnickiego i licznym dochodom, które ta gałąź gospodarki przynosiła władcom, postanowiono eksplorować pod kątem poszukiwania złóż rubieże księstwa położone blisko granicy księstwa jaworskiego.
Pośród wzgórz do strony południowej do państwa wpływał Wierzbiak, o którym dochodziły głosy że wypłukuje ze wzgórz (strzegomskich) złoto. Te rzeczne złoża występowały właśnie w pobliżu miejsca, gdzie jego wody wpływały na ziemię legnicką. Informacje o kruszcu odnajdywanym w tym miejscu znalazły znaczne zainteresowanie na wydającym w początkach XIV wieku ogromne kwoty dworze księcia w Legnicy. 
Władza uznała, że za starszym o stulecie przykładem złotoryjskim należy przeprowadzić poszukiwanie kruszcu w terenie pofałdowanym pośród wzgórz, w pobliżu rzeki. Plotki i bajania potwierdziły się i na złoto natrafiono niedaleko Wierzbiaka. 
Z historii wnioskujemy że duży wpływ na rozpoczęcie rozwinięcie eksploatacji złóż złota w okolicy Mikołajowic miały działalność i zachowanie rządzącego w tej części Śląska lokalnego księcia. Bolesław III, bo o nim tu mowa, znany jest z dworskiego stylu życia, uczestnictwa w turniejach rycerskich oraz że wydano za niego za mąż Małgorzatę - córkę króla Czech. Bolesław zamierzał władać jak największym państwem i aktywny był do tego stopnia że czasowo włączył do Księstwa legnickiego nawet Kalisz z Wieluniem - stawiając swoją granicę w Polsce centralnej, za rzeką Wartą. Siłą rzeczy złotonośne pokłady z okolic Mikołajowic musiały być dla Bolesława ważne, miały księciu dopomóc zachować znaczną pozycję tak polityczno - militarną oraz iście monarszy styl życia, od którego to nadano mu dwa przydomki tj., rozrzutny, hojny. 
Mając dla księcia duże znaczenie sprawy złota z nad Wierzbiaku ( "Widawka"/(niem. "Weidelache") szły sprawnie do przodu. W krótkim czasie uruchomiono tutejszą kopalnię, a w pobliżu szybko zaczęła powstawać osada określana jako "Nicolosdorf civitas nova". 
Rosnące wydobycie kopalni sprawiło, że nieduża górnicza osada rozwijała się szybko i prężnie; tak to nadszedł rok 1345 i kolejny książę, Wacław I syn Bolesława III, nadał Mikołajowicom przywileje miejskie. Młode miasto rosło, typowo dla miejsc gdzie wydobywa się złoto liczba żyjących tu ludzi przyrastała znacząco (czytaj Gorączka złota). Coraz większa liczba mieszkańców stawał się okazją dla coraz liczniejszych rzemieślników osiedlających się mieście, w tych warunkach Wacław postanowił dla zrównoważonego i spokojnego rozwoju miejscowości nadać jej przywileje cechowe.
Legnica coraz bardziej odczuwała konkurencję Mikołajowic, której istnienie w pobliżu granicy wpływało na przesunięcie się szlaków handlowych co zagrażało patrycjatowi legnickiemu. Sytuacja napięcia między bogatym mieszczanami legnickimi a księciem zaogniała się. W księstwie w latach 1352-1359 toczyła się wojna domowa o władzę pomiędzy Wacławem a jego bratem Ludwikiem I. Pragnący utrzymać się u władzy Wacław nie mógł pozwolić na przeciwstawienie sobie siły mieszczaństwa Legnicy. W tym też czasie produkcja złota w miejscowej kopalni słabła. Po kilku dekadach nieokiełznanej eksploatacji ruda złota była na wyczerpaniu, co sprawiało, że znaczenie Mikołajowic jako ośrodka górnictwa stawało się niewielkie, mimo tego prężnie rozwijający się handel i rzemiosło stanowiło nadal o sile miejscowości.
Mikołajowice jednak nie mogły równać się z potęgą polityczną, jaką dysponowała Legnica, w związku z tym po latach nalegań i szantaży książę pozbawił młode miasto Mikołajowice wcześniej nadanych przywilejów. Prawdopodobnie taka decyzja podyktowana była doraźnym zyskiem politycznym rządzącego w owych niestabilnych w księstwie czasach. 
Świadectwem przeszłości jest w Mikołajowicach typowo średniowieczny tzw. lokacyjny układ ulic.
Odnajdujemy tu rynek z przyległymi i równoległymi do niego uliczkami oraz kościół w podobnym położeniu względem głównego placu jak w Środzie Śląskiej. 
W 1404 roku próbowano wznowić wydobycie złota, jednak było go zbyt mało. Wraz z przejęciem przez władców Austrii księstwa legnickiego zwyczajowe traktowanie Mikołajowic jako miasta zostało zaprzestane. Jedynie sołtysi miejscowości do 1945 r. tradycyjnie zwani byli przez mieszkańców burmistrzami.
Zabytki.
Do wojewódzkiego rejestru zabytków wpisany jest:

</doc>
<doc id="400254" url="https://pl.wikipedia.org/wiki?curid=400254" title="Mikołajowice (województwo małopolskie)">
Mikołajowice (województwo małopolskie)

Mikołajowice – wieś w Polsce położona w województwie małopolskim, w powiecie tarnowskim, w gminie Wierzchosławice.
W latach 1975–1998 miejscowość administracyjnie należała do województwa tarnowskiego.
Położenie.
Mikołajowice leżą w południowej części Kotliny Sandomierskiej, w pobliżu progu Pogórza Karpackiego. Lokalny klimat kształtowany jest przez dolinę Dunajca i przez sąsiedztwo z Tarnowem – biegunem ciepła w Polsce. Na południu sąsiaduje z Łukanowicami, na zachodzie z Zakrzowem i Łętowicami, na północy – z Sieciechowicami. Wschodnią granicę miejscowości stanowi rzeka Dunajec. Przez południowy skraj miejscowości przebiega droga międzynarodowa E40.
Zarys historii wsi Mikołajowice.
Dzisiejsze Mikołajowice składają się z dwóch niegdyś odrębnych wsi: Mikołajowic i Sierachowic (Sierakowic), które dziś są przysiółkiem. Obie wsie, istniejące według historyków już pod koniec XII wieku, były – z nadania książęcego – na początku swoich dziejów w posiadaniu Gryfitów, wpływowego małopolskiego rodu rycerskiego. Obie miejscowości należą do pierwszej fali osadnictwa piastowskiego związanego z Wojniczem – grodem, kasztelanią i parafią. Zapewne teren ten był zasiedlony już wcześniej, w okresie państwa Wiślan, na co wskazują ślady wczesnośredniowiecznego grodziska w Zgłobicach na Skale, w pobliżu mostu na Dunajcu.
Pierwszy dokument o istnieniu Mikołajowic – Mikolaiowicz pochodzi z 22 sierpnia 1329 roku, a oznajmia on, że dziedziczni właściciele wsi, rycerze Piotr, Mścigniew i Włodko zezwalają na sprzedaż sołtysostwa wsi Ratnawy, w której prowadzili akcję kolonizacyjną. O istnieniu Sierachowic – Syrzachowicz świadczy dokument sądu ziemskiego sandomierskiego z 1386 roku, mówiący o sprzedaży przez rycerza Stanisława z Sierachowic swojej dziedzicznej części tej wsi Janowi ze Zgłobic. Sierachowice były osadą z przewozem na Dunajcu na tak zwanym ruskim trakcie, łączącym Kraków ze Lwowem i Kijowem (dziś trasa europejska E 40). Trakt ten, równoleżnikowo ciągnący się od Wrocławia przez Kraków, Brzesko, Wojnicz i Tarnów, miał znaczenie handlowe i militarne od czasów przyłączenia Rusi Czerwonej do Polski, od XIV wieku nabierał coraz większego znaczenia, aby od XVI wieku stać się głównym szlakiem na wschód. Pochodzący z 1409 roku dokument opisuje przewóz: na dwóch jego brzegach stały karczmy ku wygodzie podróżujących, istniał port przeładunkowy towarów spławianych Dunajcem i Wisłą w głąb kraju, punkt poboru myta, młyn, role należące do karczem. Przewóz przynosił 18 grzywien dochodu z czynszu Klemensowi Moskorzowskiemu, kasztelanowi wiślickiemu, ówczesnemu właścicielowi.
Właścicielami Mikołajowic i części Sierachowic byli między innymi: w 1407 – Klemens Moskorzowski kasztelan wiślicki, w 1416 – Piotr Szafraniec z Pieskowej Skały, w 1460 – Mikołaj Mikołajowski herbu Gryf, w 1524 – Jan i Barbara Mikołajowscy, którzy przenieśli się do Tarnowa i zamieszkali w kamienicy zwanej Domem Mikołajowskich (dziś mieści się w nim Muzeum Diecezjalne). W 1532 roku hetman Jan Tarnowski nabył od Jana Mikołajowskiego obie wsie, część Łukanowic i Zgłobic za 2000 zł, ale pozostawił Mikołajowskim jako dożywotnią dzierżawę.
Mikołajowice nie były dużą miejscowością. Pochodzący z 1536 roku rejestr poborowy informuje o 3 łanach (łan frankoński – ok. 24 ha) użytkowanych przez 6 kmieci, 3 zagrodnikach, 1 dworze z folwarkiem, 1 karczmie z rolą i 1 młynie. W Sierachowicach w tym samym roku było 8 kmieci, 3 zagrodników zwolnionych z czynszu, 1 karczma z rolą, przewóz i przystań na Dunajcu. Kmiecie sierachowiccy odrabiali pańszczyznę na folwarku mikołajowickim, obsługiwali przewóz i udawali się na flis ze zbożem do Gdańska. Do roku 1569 obie wsie były często dzielone, sprzedawane, scalane, dzierżawione, zastawiane, a gospodarka rolna rabunkowa. Wzrastała ilość dni pańszczyzny i innych służebności. Ludność wsi ubożała i rozwarstwiała się, oprócz pełnorolnych kmieci pojawili się zagrodnicy (3–10 ha), chałupnicy (zazwyczaj wiejscy rzemieślnicy) i komornicy (bez roli). W 1569 roku obie wsie z przewozem wykupił książę Konstanty Wasyl Ostrogski, mąż Zofii Tarnowskiej i włączył je do wierzchosławickiego klucza majątkowego. Odtąd miejscowości stały się własnością magnacką, należącą do hrabstwa tarnowskiego, będącego potem w rękach Zasławskich i Lubomirskich, a od roku 1723 Sanguszków, gdy ostatnia z Lubomirskich Anna Maria wyszła za Pawła Karola Sanguszkę.
Wiek XVII i początek XVIII były czasami licznych wojen, głodu, nawracających wielokrotnie epidemii i klęsk żywiołowych, dlatego liczba ludności znacznie spadła. W 1680 roku w Mikołajowicach było 20 domów, w Sierachowicach – 8. Inwentarz sporządzony w 1689 roku wskazuje, że dwór, budynki folwarczne i browar z szynkiem były podupadłe. W 1714 roku powinności kmieci mikołajowickich i sierachowickich były następujące: 5 dni pańszczyzny w tygodniu oraz 1zł 8 gr czynszu, 5 tuczonych kogutów, 30 jaj, 4 kity konopi i 3 korce owsa sepnego na rok, dziesięcina wytyczna. Do tego dochodziły jeszcze tzw. powaby, czyli daremszczyzny. Liczne wylewy Dunajca w XVIII wieku znacznie uszczupliły stan posiadania kmieci sierachowickich.
W 1772 roku w wyniku I rozbioru Polski obie miejscowości znalazły się w zaborze austriackim i odtąd podlegały nowemu prawodawstwu, które z jednej strony zmniejszyło wymiar powinności chłopskich wobec panów feudalnych, a z drugiej – zwiększyło obowiązki wobec państwa, np. pojawił się przymus służby wojskowej. Od 1775 roku rozpoczęto budowę tak zwanego gościńca cesarskiego, który w rejonie Tarnowa został ukończony w 1785 roku. Na przełomie XVIII i XIX wieku w wyniku regulacji koryta Dunajca przeniesiono most, przystań i przewóz z Sierachowic do Zgłobic i odtąd znaczenie Sierachowic zmniejszyło się. Wieś ta została z czasem wchłonięta przez Mikołajowice.
W 1827 roku we dworze zamieszkała wraz z dziećmi Justyna Tetmajerowa, wdowa po Wojciechu, matka matematyka i poety – Józefa. Na przełomie lat 1831 i 1832 gościł u nich działacz niepodległościowy, poeta, popularyzator Tatr i Podhala – Seweryn Goszczyński, który tu w pierwszych miesiącach 1832 r. dokonał pierwszego pełnego przekładu na język polski Pieśni Osjana. Stąd Goszczyński wyruszył na zaproszenie syna Justyny, Leona do Łopusznej, tu także, 4 kwietnia 1832 r., rozpoczął pisanie Dziennika podróży do Tatrów.
Lata 1845-47 w całej Galicji były okresem głodu, epidemii cholery i klęsk elementarnych, a w 1846 wybuchła rabacja galicyjska, która ominęła Mikołajowice. W 1848 roku zniesiono pańszczyznę i uwłaszczono chłopów ziemią, którą dotąd uprawiali. W rękach Sanguszków pozostał dwór z folwarkiem, który w 1870 roku liczył 125 morgów ziemi ornej, podczas gdy rolnicy mieli jej 325 morgów w obu miejscowościach łącznie. Posiadłość rozparcelowano w 1937 roku.
W 1875 roku został zbudowany pierwszy drewniany budynek szkoły ludowej, a w 1882 roku pożyczkowa kasa gminna (wiejska) dysponowała kwotą 503 zł 57 centów. Na przełomie XIX i XX wieku znacznie wzrosła świadomość społeczna obywateli wsi dzięki rozwojowi oświaty, bardzo liczebnej emigracji do Ameryki i działalności Wincentego Witosa z pobliskich Wierzchosławic. W 1910 roku założono Kasę Stefczyka oraz Kółko Rolnicze i uruchomiono sklep, a w 1913 roku powstało koło PSL „Piast”. W początkowej fazie I wojny światowej miejscowość znacznie ucierpiała, gdyż od grudnia 1914 do maja 1915 roku stał austriacko – rosyjski front pozycyjny na Dunajcu. W pobliżu mostu w Łukanowicach znajduje się niewielki cmentarz nr 216 z grobami 7 żołnierzy austriackich poległych tam w czasie walk. Na frontach wojennych zginęło wielu mężczyzn ze wsi wcielonych do armii austriackiej oraz uczestników wojny 1918–1920.
Po odzyskaniu niepodległości przez Polskę po I wojnie światowej Mikołajowice rozwijały się dzięki zaangażowaniu obywateli. W 1921 roku powstało Koło Młodzieży, które zaktywizowało środowisko między innymi poprzez zorganizowanie biblioteki, teatru amatorskiego i Ludowego Klubu Sportowego „Dunajec”. Wznowiono działalność Ochotniczej Straży Pożarnej, wybudowano Dom Ludowy i remizę strażacką. W lipcu 1934 roku nastąpiła tragiczna powódź, która zalała miejscowości wzdłuż koryta Dunajca i Białej.
Lata II wojny światowej nie przyniosły większych strat materialnych, natomiast wielu mieszkańców wsi zginęło na frontach. Niemieckie wojska zmechanizowane weszły do Mikołajowic 6 września 1939 roku od strony Wojnicza, a opuściły wieś pod naporem wojsk radzieckich 17 stycznia 1945 roku, paląc drewniany most na Dunajcu.
Po wojnie, dzięki zaangażowaniu społecznemu mieszkańców nastąpiła elektryfikacja, wybudowano halę sportową z boiskiem piłkarskim, powstał kościół i utworzono parafię, zbudowana została szkoła podstawowa i Dom Strażaka. Rozwijał się sport amatorski, kontynuacja przedwojennej jeszcze tradycji. Zmiany ustrojowe po 1989 roku korzystnie wpłynęły na miejscowość, która znacząco rozbudowała się, przeprowadzona została gazyfikacja i telefonizacja, wybudowano wodociąg i kanalizację. Pojawiło się sporo prywatnych firm usługowych, zbudowano zakłady pracy na północnym krańcu wsi, zaś na granicy z Łętowicami od niedawna funkcjonuje przedsiębiorstwo eksploatacji żwiru.
Mikołajowice są obecnie typowym podmiejskim osiedlem, które pomimo wszechstronnej modernizacji zachowało wiele z dawnego klimatu sielskości.
Kościół w Mikołajowicach.
Zanim w 1961 roku wybudowano kościół, w dawnej stajni majątku Sanguszków, wyremontowanej w 1957 roku, mieszkańcy wsi urządzili kaplicę. Pierwszym proboszczem był ks. Władysław Homerski, po nim funkcję tę objął ks. Jan Urbański, a aktualnie proboszczem jest ks. Franciszek Cieśla. Parafia obejmuje też Sieciechowice.
W kościele znajdują się relikwie św. Szymona z Lipnicy, ofiarowane przez OO. Bernardynów z Krakowa w dniu 23 października 2009 roku.

</doc>
<doc id="400256" url="https://pl.wikipedia.org/wiki?curid=400256" title="Mikołajówek (województwo podlaskie)">
Mikołajówek (województwo podlaskie)

Mikołajówek – wieś w Polsce położona w województwie podlaskim, w powiecie augustowskim, w gminie Augustów.
W latach 1975–1998 miejscowość administracyjnie należała do województwa suwalskiego.

</doc>
<doc id="400257" url="https://pl.wikipedia.org/wiki?curid=400257" title="Mikołajówek (województwo wielkopolskie)">
Mikołajówek (województwo wielkopolskie)

Mikołajówek – wieś w Polsce położona w województwie wielkopolskim, w powiecie kolskim, w gminie Koło.
W latach 1975–1998 miejscowość administracyjnie należała do województwa konińskiego.
Informacje ogólne.
Miejscowość leży 4 km na północ od Koła, na wschód od drogi wojewódzkiej nr 270 do Włocławka, przy lokalnej drodze do Grzegorzewa.

</doc>
<doc id="400258" url="https://pl.wikipedia.org/wiki?curid=400258" title="Mikołajówka (województwo lubelskie)">
Mikołajówka (województwo lubelskie)

Mikołajówka – wieś w Polsce położona w województwie lubelskim, w powiecie kraśnickim, w gminie Urzędów
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Urzędów.

</doc>
<doc id="400259" url="https://pl.wikipedia.org/wiki?curid=400259" title="Mikołajówka (województwo podlaskie)">
Mikołajówka (województwo podlaskie)

Mikołajówka – wieś w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego.

</doc>
<doc id="400260" url="https://pl.wikipedia.org/wiki?curid=400260" title="Mikołajów (województwo dolnośląskie)">
Mikołajów (województwo dolnośląskie)

Mikołajów – wieś w Polsce położona w województwie dolnośląskim, w powiecie ząbkowickim, w gminie Stoszowice.
Położenie.
Mikołajów to niewielka wieś leżąca na garbie łączącym Masyw Brzeźnicy z Grzbietem Zachodnim, na wysokości około 375–430 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Mikołajów powstał w drugiej połowie XIII wieku w czasie kolonizacji Przesieki Śląskiej, pasa granicznego pomiędzy Czechami a Śląskiem. W XVIII wieku możliwości rozwoju wsi były ograniczone z powodu powstania w sąsiedztwie fortów Twierdzy Srebrnogórskiej. W 1840 roku w Mikołajowie było 30 budynków, w tym: folwark, szkoła, młyn wodny i kilka warsztatów tkackich. W roku 1853 wzniesiono we wsi kaplicę mszalną.
Po 1945 roku Mikołajów pozostał małą wsią rolniczą. W 1978 roku było tu 16 gospodarstw rolnych, w 1988 roku ich liczba spadła do 10.
Demografia.
Według Narodowego Spisu Powszechnego (III 2011 r.) liczył 48 mieszkańców. Jest najmniejszą miejscowością gminy Stoszowice.
Zabytki.
Do wojewódzkiego rejestru zabytków wpisane są:

</doc>
<doc id="400261" url="https://pl.wikipedia.org/wiki?curid=400261" title="Mikołajów (powiat tomaszowski)">
Mikołajów (powiat tomaszowski)

Mikołajów – wieś w Polsce położona w województwie łódzkim, w powiecie tomaszowskim, w gminie Rokiciny.
W latach 1975–1998 miejscowość administracyjnie należała do województwa piotrkowskiego.

</doc>
<doc id="400262" url="https://pl.wikipedia.org/wiki?curid=400262" title="Mikowice (województwo dolnośląskie)">
Mikowice (województwo dolnośląskie)

Mikowice (niem. "Mügwitz") – wieś sołecka w Polsce położona w województwie dolnośląskim, w powiecie kłodzkim, w gminie Kłodzko. W latach 1975–1998 miejscowość należała do województwa wałbrzyskiego.
Geografia.
Położenie geograficzne.
Mikowice leżą w południowo-zachodniej części Polski na obszarze Sudetów, w środkowej części Kotliny Kłodzkiej. Od Kłodzka, stolicy powiatu i gminy oddalone są o około 4 km na zachód. Na zachodzie graniczą z Roszycami, na północy z Korytowem, na wschodzie bezpośrednio z Kłodzkiem (Leszczynami), a na południu z Szalejowem Dolnym. Według danych z 2008 r. wieś zajmowała obszar 2,18 km², co stanowiło 0,86% powierzchni gminy Kłodzko.
Warunki naturalne.
Zabudowania Mikowic ciągną się w płytkiej dolince potoku – Roszyckiego Spławu (prawobrzeżny dopływ Ścinawki), na wysokości ok. 325–345 m n.p.m., wśród rozległych użytków rolnych zajmujących lekko sfalowany teren. W pobliżu nie występują większe lasy. Wieś leży na terenie pradoliny Nysy Kłodzkiej, która płynęła dawniej tędy omijając od zachodu pagór Fortecznej Góry.
Demografia.
Ludność Mikowic na przestrzeni stuleci kształtowała się w następujący sposób:
Mikowice nigdy nie były liczebną osadą. Przed II wojną światową liczba ich stałych mieszkańców wynosiła 139 osób. Najwięcej ludności wieś odnotowała w 1960 r. – 161 osób. Od lat 70. XX w. trwa stały odpływ ludności, którego nie powstrzymało dogodne położenie w pobliżu Kłodzka oraz korzystne warunki klimatyczno-glebowe.
Historia.
Daty wzmianeko miejscowości ijej oficjalnenazwy według źródeł
Źródło:
Mikowice należą do najstarszych osad powstałych w okolicy. Istniały już na pewno w 1. połowie XIV w. Zawsze należały do kłodzkiej parafii miejskiej. Wiadomo, że w 1342 r. mieszkało tu 3 chłopów płacących 3,5 marki czynszu Matthesowi von Pannwitzowi. W 1358 r. czynsz z 3 gospodarstw chłopskich pobierało Kłodzko, a istniał już wówczas folwark Otto Schrama. W 1393 r. w związku z wsią wymienieni byli: Matthis Lemberg i Niclos von Moschen. W Mikowicach powstało wolne sędziostwo, którego posiadacze pisali się "z Mikowic".
W XV w. wieś i jej mieszkańcy często występowali w dokumentach miejskich Kłodzka, ponieważ wywodzili się stąd ławnicy kłodzcy. Wieś była zawsze silne była związana z miastem, a ponadto w 1479 r. folwark w Mikowicach był własnością kłodzkiego szpitala. Natomiast w 1492 r. miasto sprzedało folwark za 600 marek groszy Niclosowi Sominowi, zastrzegając jednak m.in. 4 marki czynszu na rzecz szpitala. Później folwark wrócił w posiadanie klasztoru. W 1494 r. hrabia kłodzki Henryk I Starszy z Podiebradów przekazał 2,5 łana czynszowego sędziostwa kłodzkim kanonikom regularnym, natomiast w 1499 r. zakonnicy dodatkowo przejęli od Hannsa von Pannwitza 2,5 łana i 2 pręty gruntu w Mikowicach. Wieś rozwijała się spokojnie, ale powoli, wobec czego nigdy nie przekształciła się w dużą osadę. 29 sierpnia 1597 r. majątki kanoników, w tym te leżące na terenie Mikowic, zostały przejęte przez jezuitów z Kłodzka. W 1628 r. posiadali tu 3 kmieci oraz zagrodników, a więc chyba całą wieś poza własnością szpitala. Z kolei w 1653 r. było tu tylko 6 gospodarzy, nadal istniał folwark szpitalny.
W 1747 r. wieś składał się z dwóch części. Jedną z 17 kmieciami posiadło Kolegium Jezuickie, a drugą, liczącą 10 zagrodników i chałupników – szpital. Po wojnach śląskich na mocy pokoju w Hubertusburgu w 1763 r., wieś razem z całym hrabstwem kłodzkim znalazła się w granicach Prus. W 1765 r. wartość majątku kolegium szacowano na 4283 talary. Między 1782 a 1787 r. Mikowice nabył pruski minister hrabia Friedrich Wilhelm von Reden z Bukowca, a mieszkało tu 6 kmieci i 4 zagrodników. W 1816 r. podział wsi na część szpitalną i prywatną utrzymywał się. W 1825 r. część prywatną posiadali: Bach i Rössner, a było w niej 14 domów, natomiast szpital posiadał 12 domów i folwark. W 1840 r. część prywatną z 19 domami posiadał baron von Münchhausen z Szalejowa Dolnego, a w części szpitalnej było 14 domów. W 1870 r. folwark, z gruntami o powierzchni 419 morgów, należał do gminy Kłodzko, a dzierżawił go niejaki Fischer. Wieś składała się z dwóch, wyraźnie oddzielonych części – zasadniczej wsi z folwarkiem i zabudowań związanych z wolnym sędziostwem na południe od niej (obecnie ul. Dusznicka w Kłodzku).
Po II wojnie światowej wieś znalazła się w granicach Polski. Przemianowano ją na "Mikowice" i przesiedlono jej dotychczasowych mieszkańców do Niemiec, w których miejsce przybyli nowi osadnicy z Polski. W zabudowaniach folwarku ulokowano Państwowe Gospodarstwo Rolne (PGR), a później Państwowy Ośrodek Hodowli Zarodowej (POHZ) ze Szczytnej. Założono tu także duży sad. Mimo to wieś nie rozwinęła się. W 1983 r. część wsi (kilka domów przy ul. Dusznickiej) przyłączono do Kłodzka.
Edukacja i kultura.
Tutejsze dzieci w wieku 6–13 lat uczęszczają do szkoły podstawowej w Bierkowicach. Młodzież w wieku 13–16 lat pobiera naukę na poziomie gimnazjalnym w Gimnazjum Gminnym im. Władysława Reymonta w Kłodzku, a następnie w większości kształci się w szkołach średnich na terenie wspomnianego Kłodzka.
Większość mieszkańców Mikowic jest wyznania katolickiego. Należą oni do parafii katolickiej Wniebowzięcia Najświętszej Maryi Panny w Kłodzku, prowadzonej przez księży jezuitów, utworzonej w XIV w. wchodzącej w skład dekanatu kłodzkiego, należącego do diecezji świdnickiej. Jej proboszczem jest o. Robert Mól SI.
Administracja.
Mikowice po zakończeniu II wojny światowej znalazły się w granicach Polski. Weszły w skład województwa wrocławskiego, powiatu kłodzkiego i gminy Kłodzko. Po likwidacji gmin w 1954 r. i powołaniu w ich miejsce gromad, Korytów znalazł się w gromadzie Bierkowice. Po zmianach w administracji terenowej w latach 70. XX w. osada weszła ponownie w skład gminy Kłodzko i województwa wałbrzyskiego.
Ostatnia zmiana miała miejsce w 1990 r., kiedy to na terenie gminy utworzono sołectwa jako jednostki pomocniczego podziału administracyjnego, którego jedna z siedzib znalazła się w Mikowicach. Na jego czele stoi sołtys, jako jednoosobowy organ władzy wykonawczej. Ma on do pomocy radę sołecką jako organ władzy ustawodawczej.
Mieszkańcy wsi wybierają do Rady Gminy dwóch radnych co 5 lat, tworząc wspólny okręg wyborczy z Korytowem, Roszycami, Ruszowicami, Piszkowicami, Gorzuchowem, Kamieńcem, Bierkowicami, Gołogłowami, Święckiem i Łączną.
Infrastruktura.
Transport.
Mikowice leżą na uboczu ważnych szlaków komunikacyjnych ziemi kłodzkiej. Przez wieś przebiega lokalna droga do Roszyc. Przez południową granicę wsi przechodzi droga krajowa nr 8 (E67). Komunikację autobusową zapewnia PKS Kłodzko. Na terenie wsi znajduje się przystanek autobusowy. Najbliższa stacja kolejowa znajduje się w Bierkowicach.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Mikowice podlegają pod rejon działania Powiatowej Straży Pożarnej oraz Komendzie Powiatowej Policji w Kłodzku. Funkcję dzielnicowego pełni mł. asp. Krzysztof Pinkiewicz z ósmego rejonu służbowego. Podstawową opiekę medyczną zapewnia Zespół Opieki Zdrowotnej w Kłodzku.
Architektura i urbanistyka.
Mikowice zachowały swój pierwotny układ urbanistyczny zbliżony w formie do łańcuchówki. Na terenie wsi znajduje się większość dawnej zabudowy. Wznoszą się tu okazałe zabudowania i dawny folwark, pochodzące głównie z XIX w., a w całej wsi znajdują się murowane i murowano-drewniane domy mieszkalne i budynki gospodarcze z XIX w. Niektóre noszą cechy uproszczonej architektury barokowo-klasycystycznej (portale, opaski okienne, wnękowe szczyty, bramy wjazdowe). Przy drodze krajowej nr 8 znajdują się zespół okazałych zabudowań oraz kapliczka, krzyż pokutny i krzyż przydrożny.
Gospodarka.
Mikowice są wsią wyłącznie rolniczą. W 1978 r. było tu 11 gospodarstw rolnych oraz gospodarstwo POHZ ze szczytnej, zajmujące zabudowania dawnego folwarku. Wyłącznie z pracy w rolnictwie utrzymywało się ok. 54% ludności czynnej zawodowo, natomiast 10 lat liczba ta wzrosła do 93%. Z kolei gospodarstw indywidualnych było 14. Wieś nie posiada prawie żadnego zaplecza handlowo-usługowego i chociaż leży w sąsiedztwie Kłodzka, znajduje się całkowicie na uboczu. Wykorzystywane są dobre warunki glebowo-klimatyczne do produkcji rolnej. Część mieszkańców znajduje zatrudnienie poza rolnictwem, głównie w Kłodzku.

</doc>
<doc id="400263" url="https://pl.wikipedia.org/wiki?curid=400263" title="Mikowice (województwo opolskie)">
Mikowice (województwo opolskie)

Mikowice (niem. "Lampersdorf") – wieś w Polsce, położona w województwie opolskim, w powiecie namysłowskim, w gminie Namysłów.
W latach 1975–1998 miejscowość administracyjnie należała do ówczesnego województwa opolskiego.
Integralne części wsi.
Nieoficjalną osadą leśną wsi jest Pod Jedynką.
Zabytki.
Do wojewódzkiego rejestru zabytków wpisany jest:

</doc>
<doc id="400264" url="https://pl.wikipedia.org/wiki?curid=400264" title="Mikulice (województwo wielkopolskie)">
Mikulice (województwo wielkopolskie)

Mikulice – wieś w Polsce położona w województwie wielkopolskim, w powiecie tureckim, w gminie Dobra.
Wieś położona jest około 3 kilometry na północny zachód od Dobrej, na północ od drogi krajowej nr 83 (Konin-Sieradz).
Historia.
Pierwsza wzmianka o Mikulicach pojawia się w 1390 roku. W dwa lata późniejszym dokumencie wymieniany jest Nałęcz z Mikulic. Wpis w kaliskiej księdze ziemskiej z 1506 roku mówi o Annie, żonie Jana z Mikulic. W konińskiej księdze z 1622 roku czytamy o Barbarze Potockiej, córce Bartłomieja Potockiego z Mikulic, która winna był synowi swojemu Olbrachtowi Giżyckiemu 700 dukatów. Na przełomie XVII i XVIII wieku, jako właściciele Mikulic na przemian wymieniani są Potoccy i Pstrokońscy. Wzięło się to stąd, że oba rody skoligaciły się ze sobą. Dowodzi tego dokument z 1665 roku mówiący, że ksiądz Mikołaj Wolański paroch (pleban) turkowski skwitował Marię Potocką, wdowę po Mikołaju z Burzenina Pstrokońskim z dziesięciny snopkowej ze wsi Mikulice, będącej jej dziedzictwem. W początkach XIX wieku właścicielami mikulickich dóbr ziemskich byli Skórzewscy. Składały się one z folwarków: Mikulice, Orzepów, Stefanów, osady młynarskiej Jabłonka (dzisiaj jest tam zbiornik retencyjny w Żeronicach) oraz wsi Mikulice, Wola Kowalska i Orzepów. Majątek zajmował powierzchnię 1647 mórg. Czyli 992 hektary. W końcu XIX wieku majątek nabyli Dzierżawscy. W latach 20. XX wieku ich właścicielem był Sławomir Dzierżawski, który gospodarował na 612 ha. Jego matka Zofia Dzierżawska zasłynęła swoją wrażliwością na ludzka krzywdę i głęboką wiarą. Ufundowała lub samodzielnie wykonała szereg rzeczy stanowiących wyposażenie kościoła. Prowadziła również ochronkę, czyli świetlicę z posiłkami dla dzieci z ubogich rodzin. Jej drugi syn Aleksander był znanym politykiem Związku Ludowo-Narodowego. Po pierwszej wojnie światowej budował polską administrację. W 1920 roku został starostą tureckim, a dwa lata później posłem na sejm. Od Dzierżawskich, majątek kilka lat przed II wojną światową nabyli Murzynowscy. Mikulice zasłynęły również klubem sportowym "Sparta", będącym jednym z pierwszych powstałych na terenie powiatu tureckiego. Po wojnie majątek został rozparcelowany, a dwór zamieniono na szkołę podstawową. W latach 90. XX wieku zlikwidowano ją z powodu małej liczby dzieci. Teraz jest tam kilka lokali mieszkalnych. W latach 70. XX wieku mikulicki majątek starano się scalić w ramach spółdzielni produkcyjnej, jednak twór ten upadł z przyczyn ekonomicznych.
Dworek.
W miejscowości stoi parterowy dworek murowany z poddaszem i ryzalitami w osi. Zbudowany został w stylu klasycystycznym w połowie XIX wieku. Przy narożniku od strony wschodniej dobudowano nowe skrzydło. Od południa fasadę zdobi półkolisty ganek z balkonem wspartym na kolumnach, a od ogrodu mieści się taras. Budynek kryty jest dachem naczółkowym. Dwutraktowe wnętrzne z sienią w osi posiada częściowo zachowaną stolarkę z okresu budowy.

</doc>
<doc id="400265" url="https://pl.wikipedia.org/wiki?curid=400265" title="Mikulin (województwo łódzkie)">
Mikulin (województwo łódzkie)

Mikulin – wieś w Polsce, położona w województwie łódzkim, w powiecie brzezińskim, w gminie Jeżów.
W latach 1975–1998 miejscowość administracyjnie należała do województwa skierniewickiego.
W 1212 roku miał tu miejsce zjazd książąt polskich: Leszka Białego, Konrada mazowieckiego, Mściwoja I oraz dostojników świeckich i kościelnych.

</doc>
<doc id="400266" url="https://pl.wikipedia.org/wiki?curid=400266" title="Mikułowice (województwo łódzkie)">
Mikułowice (województwo łódzkie)

Mikułowice – wieś w Polsce położona w województwie łódzkim, w powiecie opoczyńskim, w gminie Mniszków.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Andrzeja Apostoła w Wójcinie.

</doc>
<doc id="400267" url="https://pl.wikipedia.org/wiki?curid=400267" title="Mikuty (województwo podlaskie)">
Mikuty (województwo podlaskie)

Mikuty – wieś w Polsce położona w województwie podlaskim, w powiecie grajewskim, w gminie Radziłów.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Narodzenia Najświętszej Maryi Panny w Słuczu.

</doc>
<doc id="400268" url="https://pl.wikipedia.org/wiki?curid=400268" title="Mikuty (województwo warmińsko-mazurskie)">
Mikuty (województwo warmińsko-mazurskie)

Mikuty (niem. "Mykutten", 1938–1945 "Mikutten") – wieś w Polsce położona w województwie warmińsko-mazurskim, w powiecie piskim, w gminie Biała Piska. W latach 1975–1998 miejscowość administracyjnie należała do województwa suwalskiego.
Historia.
Wieś powstała w ramach kolonizacji Wielkiej Puszczy. Wcześniej był to obszar Galindii.
Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w język staropolskim), z obowiązkiem służby rycerskiej (zbrojnej).
Wieś Mikuty została założona prawdopodobnie w 1435 roku (nie zachował się dokument lokacyjny) na 10 włókach i prawie chełmińskim. Zakładając wieś na prawie chełmińskim Zakon wyznaczał zasadźcę – sołtysa, którego obowiązkiem było zasiedlanie nadanego mu na ten cel obszaru ziemi. Zasadźcy z okręgów przygranicznych udawali się zazwyczaj na Mazowsze i tam werbowali osadników. Sołtys otrzymywał dziedziczenie kilka włók ziemi wolnej od czynszu, przeważnie 10% obszaru wsi, oraz sądownictwo niższe nad ludnością. Do niego należały dochody z tego sądownictwa, a czasem dodatkowo jedna trzecia z sądownictwa wyższego sprawowanego przez Zakon. Ciążył na nim obowiązek służby wojskowej w lekkiej zbroi. Sołtysa wsi czynszowych zaliczano go do tej samej kategorii co posiadaczy majątków służebnych. Do obowiązków sołtysa należało sprawowanie władzy policyjnej na wsi, dbanie o bezpieczeństwo jej mieszkańców, utrzymanie porządku, ściąganie czynszów i odprowadzanie ich do kasy Zakonu, prawdopodobnie także ściąganie dziesięciny dla proboszcza.
Nie zachował się oddzielny przywilej lokacyjny dla Mikut, jedynie w przywileju dla Kowalewa znajdowała się adnotacja o nadaniu niejakiemu Paszkowi 15 łanów za dodatkową jedną służbę zbrojną – tego nadania dokonał prokurator piski "Janusz Klettenberg", za wiedzą komtura bałgijskiego "Erazma Fischborna" (w nagrodę za zasługi w czasie wojny).
W pierwszej połowie XV w. właścicielem Mikut był "Paszko Przyborowski". W XV w. wieś była we władaniu szlacheckiej rodziny Bagieńskich (właścicieli wsi Bagieńskie).

</doc>
